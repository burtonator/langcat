https://bs.wikipedia.org/wiki/Ramazanski_bajram

Ramazanski bajram (عيد الفطر; Eid al-Fitr) islamski je blagdan koji se
obilježava nakon ramazana.

Ramazan je jedan od posebnih mjeseci u islamu. Jedna od pet temeljnih dužnosti
svakog muslimana jest i post koji se provodi u ovom mjesecu. Tokom svih dana
ramazana muslimani se moraju uzdržavati od hrane, pića i spolnog odnosa sa
svojim suprugama, i to od zore, pa do zalaska Sunca. Po isteku ovog mjeseca
slijedi mjesec ševval i prva tri dana tog mjeseca je jedan od dva praznika u
islamu, Ramazanski bajram. Njime se obilježava kraj posta. Prvi dani (oba)
Bajrama su dani kad post nije dozvoljen.

Bajrami su propisani hadisom Muhammeda, a. s., a prenosi ga Enes ibn Malik, r.
a. Hadis glasi ovako: "Kad je Allahov Poslanik, s. a. v. s., stigao u Medinu,
njeni stanovnici imali su svoja dva dana u kojima su igrali i zabavljali se.
Upitao je: 'Koji su ovo dani', pa su mu rekli: 'Mi smo ih proslavljali u
džahilijjetu (predislamskom periodu).' Allahov Poslanik, s. a. v. s., tada im
reče: 'Zaista vam je Allah zamijenio te dane boljima: danima Kurban-bajrama i
Ramazanskog bajrama.'"

Tradicionalna jela u Bošnjaka za Bajram su baklava, hurme, sarma, dolma i mnogo
drugih tradicionalnih jela.

Nedovršeni članak Ramazanski bajram koji govori o islamu treba dopuniti.
Dopunite ga prema pravilima Wikipedije.



https://bs.wikipedia.org/wiki/Preliminarni_rezultati_popisa_stanovni%C5%A1tva_u_Bosni_i_Hercegovini_2013.

Prvi preliminarni rezultati popisa stanovništva u Bosni i Hercegovini 2013. su
objavljeni 5. novembra 2013. godine od Agencije za statistiku Bosne i
Hercegovine. Prema toj publikaciji su 3.791.662 osobe popisane, 2.371.603 osobe
u FBiH, 1.326.991 u RS-u i u Distriktu Brčko 93.028 osoba.Rezultati po općinama
i naseljenim mjestima objavljeni su 6. decembra 2013. i u njima su izneseni
podaci o broju stanovnika po naseljenim mjestima, broju domaćinstava i broju
popisanih stanova u svim općinama Bosne i Hercegovine.

Preliminarni rezultati popisa podložni su promjenama tokom statističke obrade
podataka, a konačni rezultati popisa biće publikovani sukcesivno, nakon
završetka obrade podataka, i to u periodu od 1. jula 2014. do 1. jula 2016.
godine.

1 Domaćinstvom se smatra svaka porodična ili druga zajednica osoba tj. grupa od
dvije ili više osoba koje zajedno zauzimaju cijelu stambenu jedinicu ili njen
dio i osiguravaju sebi hranu, a moguće i ostale potrepštine za život. Članovi
ove grupe mogu udruživati svoje prihode u manjoj ili većoj mjeri. Domaćinstvom
se smatra i svaka osoba koja živi sama u posebnoj stambenoj jedinici ili koja
zauzima, kao stanar, posebnu sobu (ili sobe) u nekoj stambenoj jedinici, ali ni
sa jednim stanarom te stambene jedinice zajednički ne čini dio višečlanog
domaćinstva. Domaćinstvom se smatra i tzv. kolektivno (institucionalno)
domaćinstvo koje se sastoji od osoba čije potrebe za skloništem i sredstvima za
život osigurava neka institucija. 2 Stan je građevinski povezana cjelina
namijenjena za stanovanje, bez obzira na to koristi li se u referentnom datumu
Popisa samo za stanovanje, za stanovanje i obavljanje djelatnosti, samo za
obavljanje djelatnosti, za odmor i rekreaciju, ili je riječ o nenaseljenom, ali
građevinski ispravnom stanu. Osim stanova (u smislu date definicije), Popisom su
obuhvaćene i prostorije koje ne odgovaraju definiciji stana, ali su se u vrijeme
Popisa koristile za stanovanje (nastanjene poslovne prostorije i prostorije
nastanjene iz nužde), kao i kolektivne stambene jedinice (kolektivni stanovi)
koje su namijenjene za zajedničko stanovanje više ljudi



https://bs.wikipedia.org/wiki/Bajram-namaz

Bajram-namaz je islamska molitva (namaz) koju muslimani obavljaju za
Kurban-bajram i Ramazanski bajram.

Vrijeme bajram-namaza, prema islamskim učenjacima, počinje kad Sunce odskoči za
koplje ili dva. To je, otprilike, 45 minuta nakon izlaska Sunca. Konsultirajući
hadise, zaključujemo da su prvi muslimani s Poslanikom a. s. klanjali tako da su
Kurban-bajram klanjali nakon što Sunce odskoči za koplje, kako bi vjernici imali
vremena zaklati kurban, a Ramazanski bajram kad sunce odskoči za 2 koplja, kako
bi vjernici imali više vremena podijeliti sadekatul-fitr (milostinju).

Vrijeme dokad se ovaj namaz može klanjati jeste vrijeme zevvala, odnosno vrijeme
kad nestane sjenke predmeta, tj. kad je Sunce tačno na pola neba.

Ovaj namaz ima dva rekijata. Obavlja se slično kao i ostali namazi od dva
rekijata, kao npr. Sabah-namaz, ali se na prvom rekijatu prije učenja Fatihe i
sure tri puta zaredom podignu ruke (kao na početnom tekbiru), i izgovori se
Allahu Ekber. Ovo se isto treba uraditi na drugom rekijatu, ali nakon učenja
Fatihe i sure, ali prije rukuua (pregibanja).

Nakon klanjanja bajram-namaza održava se bajramska hutba, podijeljena u dva
dijela.

Osim ovoga, za vrijeme Kurban-bajrama, prema hanefijskom mezhebu, vadžib je
učiti tzv. tekbiri-tešrik, odnosno slaviti Boga poslije svakog farz-namaza.

Ovaj tekbir je vadžib od sabaha dana Arefata (dan prije Kurban-bajrama) do
ikindije 4. dana Kurban-bajrama, i to odmah iza farza. Ako se zaboravi donijeti
tekbir, dužnost ga je proučiti, a glasi: Allāhu ekber, Allāhu ekber, lā ilāhe
illallāhu wallāhu ekber, Allāhu ekber we lillāhil-hamd (prijevod: Allah je
najveći, Allah je najveći. Nema drugog boga osim Allaha. Allah je najveći, Allah
je najveći. Allahu pripada svaka zahvala.)

Nakon što se završi namaz i hutba vjernici slave blagdan Bajram. Ovo je jedini
islamski blagdan. Bajram je dva puta u toku jedne hidžretske godine.



https://bs.wikipedia.org/wiki/Popis_stanovni%C5%A1tva_u_Bosni_i_Hercegovini_2013.

Popis stanovništva u Bosni i Hercegovini 2013. sproveden je u periodu od 1. do
15. oktobra 2013, prema stanju na dan 30. septembra 2013. u 24:00 sata, što se
smatra referentnim datumom popisa. Popis je trebao biti organizovan od 1. do 15.
aprila 2013, ali je zbog tehničkih nedostataka zapaženih tokom probnog popisa
provedenog 2012. godine, kasnije odgođen za oktobar.

Popis stanovništva, domaćinstava i stanova je najveće statističko istraživanje
koje ima za cilj prikupiti osnovne podatke o broju, teritorijalnom rasporedu i
sastavu stanovništva prema njegovim demografskim, ekonomskim, obrazovnim,
migracijskim i ostalim obilježjima. Također, Popisom se prikupljaju podaci o
domaćinstvima i stanovima te njihovim obilježjima. Podaci koji se prikupljaju
popisom stanovništva koriste se isključivo u statističke svrhe. Povjerljivost
svih podataka i informacija iz ovog popisa zaštićena je prema Zakonu o
statistici Bosne i Hercegovine i Zakonu o zaštiti ličnih podataka.

Popis 2013. provodi se na osnovu Zakona o popisu stanovništva, domaćinstava i
stanova u Bosni i Hercegovini objavljenog u Službenim novinama Federacije BiH,
broj 14/12 i Zakona o izmjenama o popisu stanovništva, domaćinstava i stanova u
Bosni i Hercegovini 2013. godine (Službeni glasnik BiH br.18/13), kojima se
uređuju sadržaj, priprema, organizacija i provođenje Popisa stanovništva,
domaćinstava i stanova u BiH 2013. godine, obaveze državnih i drugih organa i
organizacija uključenih u Popis, obaveze i dužnosti građana kao davalaca
popisnih podataka i lica koja obavljaju poslove popisa, objavljivanje popisnih
rezultata i finansiranje popisa.

Prostor cijele Bosne i Hercegovine podijeljen je u 24.321 popisnih krugova, od
čega je 15.782 u Federaciji BiH, 8.087 u Republici Srpskoj i 452 u Brčko
distriktu BiH. Većina popisnih krugova se sastoji od 70 do 100 domaćinstava.
Popisne krugove su izradili Federalna uprava za geodetske poslove FBiH,
Republička uprava za geodetske i imovinsko-pravne poslove RS i Odsjek za javni
registar Vlade Brčko distrikata BiH u saradnji sa organima lokalne uprave koji
su pripremili i tehničku dokumentaciju za svaki popisni krug.

Podaci o Popisu unose se na formulare, Popisnicu P-1 i Upitnik za domaćinstvo i
stan.

Probni popis za zvanični Popis stanovništva održan je od 15. do 29. oktobra
2012. u općinama: Banja Luka (Banja Luka, Šargovac), Bihać (Bihać, Velika Gata),
Bijeljina (Bijeljina, Janja), Brčko (Klanac, Donji Brezik, Ograđenovac,
Bijeljinska Cesta, Bosanska Bijela), Cazin (Tržačka Raštela), Centar (Sarajevo),
Doboj (Doboj, Osječani Gornji), Foča (Foča, Brod), Gacko, Goražde (Goražde,
Vitkovići, Zupčići), Mostar (Mostar, Vihovići), Ilidža, Ilijaš (Mrakovo),
Istočno Novo Sarajevo (Miljevići), Kakanj, Kozarska Dubica, Livno (Livno, Veliki
Guber, Dobro), Lukavac (Krtova), Neum, Novi Grad (Sarajevo), Novo Sarajevo,
Orašje (Orašje, Kostrč, Tolisa), Pale, Prijedor (Prijedor, Omarska), Prnjavor
(Štivor), Stari Grad (Sarajevo), Šipovo, Široki Brijeg (Široki Brijeg, Kočerin,
Oklaji), Teslić (Barići), Travnik (Travnik, Turbe), Trebinje, Tuzla (Tuzla,
Dobrinja), Ugljevik, Zenica (Zenica, Banloz) i Zvornik (Donji Lokanj).

Zbog osjetljivosti pitanja o nacionalnoj pripadnosti (pitanje 24 na Popisnici),
političke stranke godinama se nisu mogle dogovoriti o provođenju popisa.
Bošnjačke su stranke insistirale na tome da se on ne provodi sve dok se ne
završi proces povratka izbjeglih i prognanih jer će se u protivnom i zakonski
prihvatiti stanje nastalo progonima i ratnim zločinima. Predlagale su i da se
popis eventualno provede ali bez izjašnjavanja o nacionalnoj i vjerskoj
pripadnosti, ali su se tome odlučno protivile stranke iz Republike Srpske koje
su tražile da to izjašnjavanje bude obavezno. Izjašnjavanje o nacionalnoj
pripadnosti moguće je samo sa opcijama: Bošnjaci, Hrvati, Srbi, Ne izjašnjava
se, te kao Ostali; Opcija Ostali ima mogućnost upisivanja nacionalne pripadnosti
popisanog, ali zbog odredbe u Zakona o popisu stanovništva, domaćinstava i
stanova u Bosni i Hercegovini, koja određuje da popisni organ mora biti iz
područja popisa, političke grupacije u Bosni i Hercegovini smatraju ovu odredbu
neprimjerenom. Također, izjašnjavanje kao Bosanac ili Hercegovac nije
predviđeno, što se od nekih vjerskih institucija podržava, kao uskraćivanje
prava na nacionalno ime. Na konačnom obrascu, Popisnici P-1, na ovo pitanje
navedena je primjedba da na osnovu člana 12. Zakona o popisu popisanik može da
se i ne izjasni.

U prvoj varijanti formulara Popisa u rubrici 25. navedene su mogućnosti za
izjašnjavanje o vjeroispovjesti popisanika: islamska, katolička, pravoslavna, Ne
izjašnjava se i opcija Ostali; Opcija ostali ima mogućnost upisivanja
pripadnosti nekoj vjeroispovijesti, ali nije postojala opcija Ateist, tako da
nereligiozne osobe uopće nisu imale mogućnost slobodnog izjašnjavanja.

U konačnoj verziji formulara, pored tri vjeroispovijesti (islamska, katolička i
pravoslavna), uvedene su i opcije agnostik, ateist i ne izjašnjava se, ali sa
primjedbom da po članu 12. Zakona o popisu, popisanik ima pravo da se ne izjasni
na ovo pitanje.

Za razliku od odgovora iz rubrike 24. (nacionalna pripadnost) i 25.
(vjeroispovjest), po Zakona o popisu stanovništva, domaćinstava i stanova u
Bosni i Hercegovini, koja su neobavezna, pitanje iz rubrike 26. o maternjem
jeziku je obavezno i ukoliko se na njega ne odgovori, moguća je novčana kazna u
iznosu od 100 do 10.000 KM Tako se po preporuci Konferencije evropskih
statističara (CES), koja naglašava potrebnu slobodu za pojedinca da ne odgovori
na pitanja o etničkoj pripadnosti, religiji ili jeziku; ako je baš interes za
tim pitanjem, za jezik se preporučuje postaviti minimum dva odvojena pitanja,
jedno o maternjem (prvom), glavnom (jezik kojim se najbolje vlada) ili jeziku
koji se najviše govori kod kuće ili na poslu, te drugo pitanje o znanju jezika –
sposobnost govora ili pisanje na jednom ili više određenih jezika, ovakva
formulacija pitanja smatra neprimjernim.

Po članu 11. tačka 2. Zakona o popisu stanovništva, domaćinstava i stanova u
Bosni i Hercegovini, moguće je da lične podatke o odsutnim članovima
domaćinstva, starijim od 15 godina, može dati punoljetni prisutni član
domaćinstva kojem su podaci najviše poznati, što može dovesti do davanja
pogrešnih podataka, pogotovo u patrijarhalnim sredinama.

Preliminarni rezultati popisa biće objavljeni nakon 90 dana od dana završetka
popisnih aktivnosti, a sadržavat će podatke o ukupnom broju popisanih osoba te
ukupnom broju stanovnika, domaćinstava i stambenih jedinica, na nivou države,
entiteta, za Distrikt Brčko, općina i naselja.

Objavljivanje konačnih rezultata popisa stanovništva više puta je odlagano zato
što zavodi statistike entiteta nisu u saglasnosti sa metodologijom popisa.
Zapravo, zavodi RS i FBiH različito gledaju na to koji ljudi se smatraju stalni
stanovnici BiH. Prema RS, ljudi koji ne bi ušli u konačne su oni koji žive i
rade van BiH, a u njoj su samo rođeni ili provode godišnji odmor. Takva
metodologija bi smanjila broj ljudi za nekoliko stotina hiljada, a u saglasnosti
je sa metodologijom popisa zapadnoevropskih zemalja.

Agencija za statistiku Bosne i Hercegovine objavila je konačne rezultate popisa
stanovništva 1. jula 2016. na osnovu metodologije po kojoj su u stalno
stanovništvo ubrojani i državljani koji više godina žive i rade u inostranstvu.
Metodologiju popisa potvrdila je i Evropska statistička agencija Eurostat. Takvu
metodologiju Republika Srpska ne priznaje kao ni zvanične rezultate.



https://bs.wikipedia.org/wiki/Bosna_i_Hercegovina

Koordinate: 44°00′00″N 18°00′00″E﻿ / ﻿44.00000°N 18.00000°E﻿ / 44.00000;
18.00000

Bosna i Hercegovina (skr. BiH, neformalno Bosna) država je u jugoistočnom dijelu
Evrope, smještena na zapadu Balkanskog poluostrva. Sa sjevera, zapada i
jugozapada graniči sa Hrvatskom, a s istoka sa Srbijom, dok na jugoistoku
graniči s Crnom Gorom.

Glavni a ujedno i najveći grad države je Sarajevo. Nezavisnost je stekla 1.
marta 1992. godine nakon odluke građana BiH referendumom o samoopredjeljenju.
Prema međunarodnim procjenama iz 2006. godine, broj stanovništva iznosio je
4.498.976, a po konačnim rezultatima Popisa stanovništva iz 2013. godine
3.531.159.

Područje Bosne i Hercegovine je stalno naseljeno još od doba neolita otkad su
postojala naselja keltske i ilirske civilizacije. Kulturološki, politički i
društveno, jedna je od historijski najbogatijih zemalja regiona, nakon što je
prvi put naseljena slavenskim narodima koji je i danas nastanjuju još od 6. do
9. vijeka. Na njenom teritoriju osnovana je i prva samostalna banovina u regiji,
Bosanska banovina, u ranom 12. vijeku, od naroda koji se nazivao dobri Bošnjani.

Bosna i Hercegovina je regionalno i međunarodno poznata po svojim prirodnim
ljepotama i kulturnom naslijeđu, svojoj kuhinji, eklektičnoj i jedinstvenoj
muzici, arhitekturi i svojim festivalima, od kojih su neki jedni od najvećih i
najuglednijih takve vrste u jugoistočnoj Evropi.

U BiH žive tri, konstitutivna naroda, Bošnjaci, Srbi i Hrvati, a Bošnjaci su
etnička većina. Bez obzira na etničku pripadnost, državljani Bosne i Hercegovine
se često od strane drugih kolokkvijalno identifikuju kao Bosanci. Pojmovi
Hercegovac i Bosanac se održavaju na osnovu regionalne, a ne etničke razlike,
pri čemu se granice regije Hercegovine ne mogu precizno definirati. Osim toga,
zemlja se jednostavno nazivala "Bosna" sve do austrougarske okupacije krajem 19.
vijeka.

Potencijalni je kandidat za članstvo u Evropskoj uniji i kandidat za članstvo u
NATO-u od aprila 2010. godine, kada je potpisala Akcioni plan za članstvo na
samitu u Talinu. Osim toga, Bosna i Hercegovina je članica i pridruženi član
mnogih međunarodnih organizacija: Vijeća Evrope od aprila 2002. godine, članica
i osnivač Mediteranske unije od njenog osnivanja u julu 2008. godine,
Organizacije za evropsku sigurnost i saradnju (OSCE), CEFTA-e, posmatrač u
Organizaciji islamske konferencije (OIC) i dr.

Pomorska je država jer na jugu svoje teritorije, kod Neuma, izlazi na Jadransko
more.

U prvim vijekovima nove ere, područje današnje Bosne bilo je sastavni dio
Rimskog Carstva. Većinom su ga naseljavali Iliri. Nakon pada carstva, Bosnu su
svojatali kako Bizantijsko carstvo, tako i zapadni nasljednici Rima. Slaveni se
ovdje naseljavaju u 7. vijeku zatičući na ovim prostorima dijelove ilirskih i
tračkih plemena koja su bila romanizirana, a prilikom dolaska Slavena se povlače
uglavnom u planine. Slaveni ih nazivaju Vlasima po starogermanskoj riječi
Wallach, što znači Rimljanin. U svojoj etnogenezi bosanski Slaveni - Bošnjani,
kasnije Bošnjaci ili bosanski muslimani, kao središnji južnoslavenski narod,
vrlo su se malo miješali sa drugim narodima, što nije slučaj sa okolnim Južnim
Slavenima, u čijoj je etnogenezi udio neslavenskog elementa prilično značajan -
na istoku Grka, Albanaca, Cincara, Rumuna i drugih, a na zapadu Nijemaca,
Italijana, Mađara, Čeha i dr. Mišljenje većine hrvatskih i srpskih historičara
je da kraljevine Srbija i Hrvatska vladaju dijelovima Bosne tokom 9. vijeka, a
da u 11. i 12. vijeku nad Bosnom gospodari kraljevina Mađarska.

Međutim, većina bosanskih historičara smatra da je Bosna samostalna država još
od 9. vijeka. Sa druge strane srpski i hrvatski historičari smatraju da
Srednjovjekovna bosanska država stiče svoju nezavisnost oko 1200. godine,
zasnivajući svoje teze na osnovu nepotvrđenih dokumenata katoličke i pravoslavne
crkve, te da se u ovom periodu razvija njen autohtoni bošnjanski narod. U
početku vladari Bosne su banovi, prvi imenom poznati ban Bosne bio je ban Borić,
zatim poznati Kulin Ban, a poslije krunidbe Bana Tvrtka I Kotromanića 1377.
godine vladari Bosne postaju kraljevi. Nezavisnost Bosna zadržava sve do dolaska
Osmanlija 1463. godine, kad zvanično postaje dio Osmanlijskog carstva.

Tokom osmanlijske vladavine u Bosni, mnogi Bošnjani odbacuju kršćanstvo i
prelaze na islam. Istovremeno, Vlasi, odnosno kasniji Srbi, po prvi put se
pojavljuju u nekim djelovima tadašnjeg Bosanskog ejaleta, dok se mnogi Bošnjani
iseljavaju u pravcu zapada i sjevera. Ovaj razvitak demografije je korijen
današnjih naroda Bosne i Hercegovine. Mnogi Bošnjaci pripadali su bošnjačkom
plemstvu, tako da su već u prvoj polovini 16. vijeka mnogi begovi i vojskovođe u
osmanlijskoj Evropi upravo porijeklom iz Bosne (npr. Mehmed-paša Sokolović i
Gazi Husrev-beg).

U 16. i 17. vijeku, Bošnjaci su bili sastavni dio osmanlijske vojske, dok su
najvažnije uloge vlade Bosanskog ejaleta najčešće pripadali Bošnjacima. Mnoge od
bošnjačkih porodica koje su rano prešle na islam su bile vrlo moćne, što u Bosni
dugo vremena zadržava i feudalne odnose između Bošnjaka i drugih naroda.

Osmanlijski neuspjesi protiv druge regionalne velesile u ovom dijelu Evrope,
Austrije, pomiču granicu između Osmanlijskog carstva i ostatka Evrope, koja sad
ponovo stiže pred same kapije Bosne, čime se opća situacija u zemlji pogoršava.
Sa konstantnim napadima i ekonomskom krizom širi se nezadovoljstvo, tako da u
prvoj polovini 19. vijeka, sultan nekoliko puta pokušava izvršiti reforme, ali
ovome kapetani u Bosni odgovoraju pobunama. Najčuvenija od njih je pobuna
Husein-kapetana Gradaščevića 1831. godine. Nakon što su poraženi od strane
Osmanlija, vojni otpor Bošnjaka se završava, dok carstvo i dalje slabi.
Istovremeno srpski odnosno hrvatski nacionalni pokreti vrše jak pritisak na
Bošnjake tako da se mnogi Bošnjaci na osnovi vjere ili nečeg drugog izdvajaju u
srpski odnosno hrvatski nacionalni korpus, te broj Srba i Hrvata u Bosni raste.

1878. godine Bosna, odlukom Berlinskog kongresa, postaje sastavni dio Dvojnog
kraljevstva Austro-Ugarske. Paralelno se u susjednim državama razvijaju
slavenski nacionalni pokreti, koji su radili na ujedinjenju svih Južnih Slavena
na jugoistoku Evrope. Povod za Prvi svjetski rat bio je atentat u Sarajevu ljeta
1914. godine, kojeg je izveo Gavrilo Princip, pripadnik revolucionarnog
omladinskog pokreta "Mlada Bosna". On je pucao na austrougarskog
prijestolonasljednika Franza Ferdinanda i njegovu noseću suprugu, koji su tom
prilikom i ubijeni. Povod za prvi veliki sukob svjetskih razmjera bio je time
pronađen.

Krajem Prvog svjetskog rata i propašću Austro-Ugarske Bosna i Hercegovina ulazi
u početku u Državu Slovenaca, Hrvata i Srba, a potom u novonastalu Kraljevinu
Srba, Hrvata i Slovenaca, koja se od 1929. zove Kraljevina Jugoslavija. Time
Bosna i Hercegovina, nakon orijentalizacije i okcidentalizacije. Nakon pojačane
industrijalizacije i opće ekspanzije bosanskohercegovačkog društva za vrijeme
austrougarske epohe, Bosna i Hercegovina tokom prve Jugoslavije ekonomski
nazaduje, što stvara osnovu za socijalno nezadovoljstvo i nemire, koji će
kasnije uslijediti.

Nakon sloma parlamentarne demokratije i zavođenja Šestojanuarske diktature 1929.
došlo je do novih administrativno-političkih promjena u zemlji. Jugoslavija je
dobila devet banovina, čime je Bosna i Hercegovina formalno podijeljena.
Površina Bosne i Hercegovine pripala je u svom historijskom obliku četirima
različitim banovinama, koje su nazvane po geografskim i historijskim regijama.
Vrbaska, Drinska, Zetska i Primorska banovina trebale su prema prvotnoj ideji
tadašnjeg jugoslavenskog kralja Aleksandra I potisnuti regionalne i nacionalne
identitete, a u prvi plan staviti jedinstveni jugoslavenski identitet.

Godine 1939. Sporazum Cvetković-Maček dolazi do stvaranja Banovine Hrvatske, u
koju ulaze i dijelovi Bosne i Hercegovine, i to uglavnom oni koji su već
pripadali Primorskoj banovini i dijelovi zemlje na sjeveru, uz rijeku Savu.

Početkom Drugog svjetskog rata pod vodstvom Ante Pavelića osniva se 10. aprila
1941 godine Nezavisna Država Hrvatska (NDH), u čiji sastav ulazi cijela Bosna i
Hercegovina. Znatan dio bosanskih Hrvata učestvuju kao pripadnici vojske NDH,
ustaše, domobrani, dok nekolicina Bošnjaka zauzima vodeće pozicije u vlasti kao
ministri u vladi NDH kao npr. Osman Kulenović i Džafer-beg Kulenović. Dio Srba
bori se na strani četnika te učestvuju u progonima Hrvata i Bošnjaka. Ustaše
progone i ubijaju Srbe, Rome, Jevreje i komuniste.

Ipak veliki dio Bošnjaka, bosanskih Srba i bosanskih Hrvata aktivno učestvuju u
antifašističkom pokretu Josipa Broza Tita, dajući znatan doprinos
Narodnooslobodilačkoj borbi i konačnom oslobođenju cijele zemlje od stranih
okupatora. Time se Bosna i Hercegovina može pohvaliti, da je jedna od prvih
zemalja antifašističke koalicije u porobljenoj Evropi 1941-1945. Na teritoriji
Bosne i Hercegovine vode se neke od najžešćih bitaka (Neretva, Kozara, Sutjeska,
Drvar) Drugog svjetskog rata na području jugoistočne Evrope. U Mrkonjić Gradu su
25. novembra 1943. godine postavljeni temelji suvremene Bosne i Hercegovine, I
zasjedanjem ZAVNOBiH-a. Dok su u Jajcu 29. novembra iste godine na II zasjedanju
AVNOJ-a postavljene osnove nove, socijalističke Jugoslavije, u sklopu koje je
Bosna i Hercegovina bila jedna od šest ravnopravnih republika.

U vremenu od 1945 do početka 1990ih, SR Bosna i Hercegovina doživljava ubrzanu
industrijalizaciju, modernizaciju i urbanizaciju, a paralelno s tim osnivaju se
i institucije zemlje, koje naglašavaju njenu državnost i institucionalnu
nezavisnost. U ovo vrijeme spadaju osnivanje Akademije nauka i umjetnosti BiH,
univerziteta u Sarajevu, Banjoj Luci, Mostaru i Tuzli, Radiotelevizije Sarajevo,
te brojnih drugih nacionalnih i kulturnih institucija. 1971. godine dolazi do
priznavanja Muslimana, kao šestog naroda u tadašnjoj zemlji, koji uz Srbe i
Hrvate, čine jedan od konstitutivnih naroda SR Bosne i Hercegovine i SFR
Jugoslavije.

Godine 1984. glavni je grad republike, Sarajevo, domaćin 14. Zimskih olimpijskih
igara, sportske manifestacije mira i prijateljstva, koja podiže ugled grada i
zemlje u inostranstvu. Tokom 1980-ih godina, Sarajevo je, a napose i Bosna i
Hercegovina, centar svojevrsne pop kulture u Jugoslaviji. Ovdje stvaraju neki od
najpopularnijih domaćih filmskih autora (Kusturica, Kenović), a pop i rock-grupe
spadaju u najznačajnije u zemlji. Bogata književna tradicija nastavlja se i
tokom sedamdesetih i osamdesetih godina u remek-djelima, koja nastavljaju tamo,
gdje su nekad stali bosanski najznačajniji autori kao Ivo Andrić (dobitnik
Nobelove nagrade za književnost) i Meša Selimović.

U oktobru 1991. godine, SR Bosna i Hercegovina izglasava suverenost, da bi potom
uslijedio i referendum za nezavisnost u februaru 1992. godine. Srpsko
stanovništvo uglavnom je bojkotovalo referendum. Odmah po proglašavanju
nezavisnosti i međunarodnog priznanja zemlje u aprilu 1992. godine, izbija
agresija Srbije i Crne Gore na Republiku Bosnu i Hercegovinu. Republika Bosna i
Hercegovina je u Ujedinjene nacije primljena 22. maja 1992 godine, ali bez
obzira na to nastavljena je bespoštedna agresija. Već 1991. hrvatski predsjednik
Franjo Tuđman, sklapa dogovor o podjeli Bosne i Hercegovine sa srbijanskim
predsjednikom Miloševićem, poznatim sastankom u Karađorđevu. O podjeli Bosne i
Hercegovine danas postoji mnogobrojna dokumentacija, među kojom su najznačajniji
stenogrami Franje Tuđmana, ali i svjedočenja predsjednika Stjepana Mesića,
nekadašnjeg predsjednika Predsjedništva SFRJ, Ante Markovića, nekadašnjeg
premijera SFRJ i mnogih drugih svjedoka vremena.

Rat traje do 1995. godine, u kojem stradaju Bošnjaci, nad kojima je počinjen
genocid i etničko čišćenje, a Srbi i Hrvati su pretrpjeli velike gubitke. Sva
tri naroda u zemlji rat doživljavaju na različite načine, vidjevši u njemu
ugrožavanje vlastitih nacionalnih interesa. Tako da je za većinske Srbe
"Otadžbinski" i za većinske Hrvate "Domovinski rat", a istina rat poveden zarad
ciljeva velikodržavnih projekata susjednih zemalja i jačanja nacionalizma.
Početkom 1992. vraća se i historijsko ime Bošnjak kao ime nacije, koje
zamjenjuje dotadašnju vjersku oznaku "Musliman". međunacionalnim sukobima i
intervencijom međunarodnih vojnih snaga rat je završen a BiH je očuvala svoj
državnopravni i historijski kontinuitet.

U američkom gradu Daytonu 21. novembra 1995. sve zaraćene strane u ratu u BiH
potpisuju mirovni sporazum, čime je neslužbeno završen rat. Konačni sporazum
potpisan je u u Parizu 14. decembra 1995. Dejtonski sporazum potvrdio je Bosnu i
Hercegovinu kao samostalnu i suverenu državu u Evropi. Prema ugovoru Bosna i
Hercegovina sastoji se iz dvije administrativne jedinice: Federacije Bosne i
Hercegovine i Republike Srpske, te Brčko distrikta, koji ima poseban status i ne
pripada nijednom entitetu.

Bosna i Hercegovina je po svom državnom uređenju jedinstvena u svijetu. Njeno
uređenje je republičkog karatera, iako BiH ne funkcioniše niti se definiše kao
republika zbog složenosti jedinica na koje se dijeli (entiteti i kantoni).
Nezavisnost je stekla 5. aprila 1992, nakon što se referendumom o nezavisnosti
odvojila od SFRJ, iz koje su prethodno istupile Slovenija, Hrvatska i
Makedonija. Vlada se po trenutnom ustavu počela sastavljati od 14. decembra
1995. godine nakon potpisivanja Dejtonskog mirovnog sporazuma koji je zaustavio
rat. Glavni grad zemlje je Sarajevo. U Bosni i Hercegovini djeluje i visoki
predstavnik koji se nalazi na čelu kancelarije Visokog predstavnika (OHR -
Office of the High Representative) a kojeg bira Evropski parlament. Trenutni
visoki predstavnik u Bosni i Hercegovini je Valentin Inzko iz Austrije.

Predsjedništvo Bosne i Hercegovine sastoji se od tri člana, iz svakog
konstituivnog naroda po jedan, koji se izmjenjuju na mjestu predsjednika
predsjedništva svakih 8 mjeseci. Njih direktno bira narod: Federacija bira
predstavnika Bošnjaka i predstavnika Hrvata, a Republika Srpska bira
predstavnika Srbina. Član predsjedništva sa najviše glasova obično postaje prvi
predsjednik. Mandat traje 4 godine. Predsjedavajućeg Vijeća ministara imenuje
predsjedništvo, a odobrava ga Parlamentarna skupština. Predsjedavajući zatim
imenuje ministre.

Parlamentarna skupština je najviše zakonodavno tijelo Bosne i Hercegovine.
Sastoji se od dva doma: Doma naroda i Predstavničkog doma. Dom naroda Bosne i
Hercegovine se sastoji od 15 delegata. Njih 10 od kojih je po 5 Bošnjaka i 5
Hrvata dolazi iz Federacije Bosne i Hercegovine a imenuje ih Dom naroda
Federacije Bosne i Hercegovine. Preostalih 5 članova su Srbi koje imenuje
Narodna skupština Republike Srpske. Najmanje 9 članova Doma naroda je potrebno
za kvorum, s tim da moraju biti najmanje tri bošnjačka, tri srpska i tri
hrvatska člana. Dom naroda potvrđuje ili odbacuje usvajanje određenog zakona u
parlamentarnoj proceduri koji je već usvojen u Predstavničkom domu, što znači da
ima pravo veta. Ovlaštenja i sastav Doma naroda su propisana tačkama 2 i 3 člana
4 Ustava Bosne i Hercegovine.

Vijeće ministara Bosne i Hercegovine je najviši izvršni organ vlasti u Bosni i
Hercegovini, te obavlja dužnosti vlade. Sastoji se od 10 članova: 9 ministara i
jednog predsjedavajućeg. Predsjedavajućeg vijeća ministara imenuje
Predsjedništvo BiH i on predstavlja mandatara, koji onda bira ostale članove
Vijeća ministara. Parlamentarna skupština potvrđuje i odobrava Vijeće ministara.
Vijeće ministara predlaže zakone Parlamentarnoj skupštini, te provodi njene
odluke. Nakon općih izbora 2014. godine u Bosni i Hercegovini, izabrani su novi
članovi XII saziva Vijeća ministara, a za predsjedavajućeg je izabran Denis
Zvizdić, član Stranke demokratske akcije (SDA).

Ustavni sud Bosne i Hercegovine je najviša i konačna instanca u pravnim
pitanjima i broji devet članova: 4 se biraju iz Predstavničkog doma Federacije,
2 se biraju iz Narodne skupštine Republike Srpske, a 3 člana bira predsjednik
Evropskog suda za ljudska prava nakon konsultacija sa Predsjedništvom države.
Državni sud Bosne i Hercegovine ima 9 članova, a sastoji se od administrativnog
dijela, kriminalističkog dijela i suda za obraćanje javnosti.

Bosna i Hercegovina ima nekoliko nivoa političkih struktura nakon državne vlade.
Teritorijalna podjela je definirana međunarodnim standardom ISO 3166-2:BA.
Najvažnija od ovih podjela je organizacija države po entitetima (Republika
Srpska i Federacija Bosne i Hercegovine, te Brčko distrikt. Federacija Bosne i
Hercegovine raspolaže sa 51% površine Bosne i Hercegovine, a Republika Srpska sa
49%. Entiteti su nastali u Dejtonskom sporazumu 1995. godine, zbog ogromnih
promjena u etničkoj slici zemlje. U Republici Srpskoj ovo je većinom bilo zbog
nasilnog etničkog čišćenja lokalnog bošnjačkog i hrvatskog stanovništva, a u
dijelovima Federacije lokalnog srpskog stanovništva.

Od 1996. godine ovlasti vlada oba entiteta se u odnosu prema federalnoj vladi
značajno smanjio. Ipak, iako je zemlja na putu ka svom državnom ujedinjena,
entiteti još uvijek imaju brojna, individualna prava. Treći nivo političke
podjele, nakon entiteta i federalne vlade, su kantoni. Federacija Bosne i
Hercegovine se sastoji od deset kantona. Svi oni imaju svoju kantonalnu vladu,
koja se nalazi pod zakonom Federacije. Neki kantoni su etnički mješoviti i imaju
specijalne sisteme, kako bi se očuvala prava svih naroda.

Zadnji nivo političke podjele Bosne i Hercegovine su općine. Zemlja se sastoji
od 141 općine, od kojih je 79 u Federaciji Bosne i Hercegovine, a 62 u Republici
Srpskoj. I općine također imaju svoju vladu i službe, i uglavnom su obrazovane
oko najznačajnijeg grada ili mjesta u području. Svaki kanton sastoji se od
nekoliko općina. Općine se dijele na mjesne zajednice. Osim entiteta, kantona, i
općina, Bosna i Hercegovina također ima i trinaest tzv. službenih gradova. To
su: Banja Luka, Bihać, Bijeljina, Doboj Istočno Sarajevo, Mostar, Prijedor,
Sarajevo, Široki Brijeg, Trebinje, Tuzla, Zenica i Zvornik. Grad Banja Luka i
grad Mostar se nalaze u istoimenim općinama, dok se Sarajevo i Istočno Sarajevo
sastoje od nekoliko općina. Gradovi također imaju svoju vladu, čija moć je
između vlade općina i vlade kantona (ili vlade entiteta u Republici Srpskoj).

Bosna i Hercegovina je smještena na jugoistoku Evrope, u zapadnom dijelu
Balkana. Ukupna površina zemlje je 51.209,2 km2 gdje je od tog 51.197 km2 kopno,
a 12,2 km2 je površina mora. Ukupna granica Bosne i Hercegovine sa susjednim
državama iznosi 1.538 km, a od toga je suhozemna granica duga 774 km, riječna
751 km, a morska 13 km. Graniči sa Hrvatskom na sjeveru, sjeverozapadu i jugu
(ukupna dužina granice: 932 km), sa Srbijom na istoku (357 km) i Crnom Gorom na
jugoistoku (248 km). Na krajnjem jugu, Bosna i Hercegovina izlazi na Jadransko
more, u dužini od 20 km, koji se nalaze na teritoriji općine Neum. Granice Bosne
i Hercegovine su uglavnom prirodnog porijekla i uglavnom je čine rijeke Drina,
Sava, i Una, te planine kao Dinara na jugozapadu zemlje.

Bosna i Hercegovina se sastoji od dvije geografske i historijske cjeline: većeg
bosanskog dijela na sjeveru (oko 40.000 km2) i manjeg hecegovačkog na jugu.
Bosna je mahom planinska zemlja, a isto se odnosi i na Hercegovinu, s tom
razlikom da je riječ o različitim karakterima tla.

Na sjeveru se planinsko područje spušta u lagano-brežuljkasto područje Posavine,
odnosne dalje pretvara u Panonsku nizinu. Dinarski dijelovi Bosne prostiru se od
zapada ka istoku. Hercegovinu čine planinska (visoka) i jadranska (niska)
Hercegovina, koja užim pojasom između Neuma i poluostrva Klek izbija i na
Jadransko more. Značajna su i polja, odnosno zaravni, koje se pružaju duž
najvećih bosanskih rijeka (Una, Vrbas, Bosna, Drina), od juga ka sjeveru,
odnosno u slučaju Neretve od sjevera ka jugu, a posebni oblik u krajoliku čine
prostrana kraška polja na jugozapadu, jugu i jugoistoku zemlje (Livanjsko polje,
Duvanjsko polje, Popovo polje).

Plodna zemlja čini 13,6% površine Bosne i Hercegovine, a samo 2,96% zemlje se
upotrebljava za poljoprivredu, dok je 83,44% zemlje poljoprivredno gotovo
neiskorišteno. U prirodne resurse Bosne i Hercegovine ubrajaju se: ugalj,
željezo, boksit, mangan, bakar, hrom, cink, te svakako drvo i znatne vodene
mase. Najviši vrh Bosne i Hercegovine je planina Maglić (2.386 m), dok je
najniži dio zemlje na nivou mora. Rijetki zemljotresi i poplave čine jedinu
ozbiljnu prirodnu opasnost u Bosni i Hercegovini. Među najvažnije probleme
prirode spadaju zagađenost zraka iz industijskih postrojenja, opća zagađenost
prostora zbog nedostatka opće kulture i ekološke svijesti i veliko krčenje šuma.

Klima Bosne i Hercegovine je umjereno kontinentalna s toplim ljetima i hladnim
zimama. Područja s velikom nadmorskom visinom imaju kratka hladna ljeta i duge
žestoke zime. Primorje i jug zemlje mogu se pohvaliti blagim kišovitim zimama.
Glavni grad zemlje je Sarajevo (ca. 500.000 stanovnika), a od većih gradovi su:
Banja Luku, Tuzlu, Mostar, Zenicu, Bihać, Cazin, Prijedor, Brčko, Bijeljinu,
Travnik, Trebinje, Doboj, Gračanicu i Livno.

Cestovni promet u Bosni i Hercegovini odvija se na dva autoputa s ukupno 84,1 km
(stanje maj 2014.), 26 magistralnih cesta i nekoliko stotina regionalnih cesta.
Najduži autoput je Autoput A1 (Odžak-Ploče), koji je od 2001. godine u izgradnji
i od ukupno 340 km, izgrađeno je 52 km i to dionice Kakanj-Jošanica i
Kravice-Bijača. Drugi autoput je Autoput Bosanska Gradiška–Banja Luka, dužine
32,1 km, koji povezuje istoimene gradove.

Brojevi magistralnih cesta su brojevi iz nomenklature cesta Jugoslavije iz 1987.
godine. Od 15. novembra 2014. godine, odlukom Vlade Federacije Bosne i
Hercegovine, magistralne ceste u Federaciji BiH će se preimenovati novom
nomenklaturom.

U planu su još četiri autoputa i četiri brze ceste. Održavanje cesta je
podiljeno po entitetima i dodijeljeno javnim preduzećima JP Ceste FBiH, JP
Autoceste FBiH, JP Putevi Republike Srpske i JP Autoputevi Republike Srpske.

- Oznake za međunarodne ceste u Bosni i Hercegovini - Oznake za autoput u Bosni
i Hercegovini - Oznake za brze ceste u Bosni i Hercegovini - Oznake za
magistralne ceste u Bosni i Hercegovini - Oznake za regionalne ceste u Bosni i
Hercegovini

Željeznički saobraćaj u Bosni i Hercegovini obavljaju dva operatora tj. javna
preduzeća: Željeznice Federacije BiH sa sjedištem u Sarajevu i Željeznice
Republike Srpske sa sjedištem u Doboju. Za potrebe upravljanja postojećom
željezničkom infrastrukturom osnovana je javna korporacija Željeznice Bosne i
Hercegovine ili ŽBH, sa sjedištem u Doboju. Ukupna dužina željezničkih pruga u
BiH iznosi 1031 km, od čega je u Federaciji BiH 608,495 km.

Prema podacima iz 2013. godine, u Bosni i Hercegovini postoji 24 aerodroma. Od
toga je 7 aerodroma sa asfaltiranom pistom slijedećih dužina:

Međunarodni aerodrom Sarajevo (IATA: SJJ, ICAO: LQSA), poznat još i kao Aerodrom
Butmir, najveći je i najprometniji aerodrom u Bosni i Hercegovini a nalazi se u
sarajevskom predgrađu Butmiru.

Osim aerodroma za odvijanje zračnog prometa se koriste i heliodromi kojih je u
Bosni i Hercegovini u 2013. godini registrovano šest.

Uz SR Makedoniju, SR Bosna i Hercegovina je bila najsiromašnija republika u
SFRJ. Poljoprivreda je uglavnom bila u privatnim rukama, ali posjedi su bili
mali i neprofitabilni, dok se hrana uglavnom uvozila. I danas se vide posljedice
centralnog planiranja privrede, a glavna je nevolja prevelik broj radnika u
industriji. Za vrijeme socijalizma u SR BiH je forsirana teška i vojna
industrija, pa je republika imala velik dio jugoslavenskih vojnih postrojenja.
Tri i po godine ratovanja uništile su bosanskohercegovačku privredu i
infrastrukturu, pa je proizvodnja pala za 80%. Nakon 1995. godine, proizvodnja
se malo oporavila (1996-98), ali rast je znatno usporio 1999. godine. BDP je i
dalje duboko ispod nivoa 1990 godine. Nezaposlenost je 2002. godine iznosila
40%. Teško je tačno ocijeniti stanje privrede, jer iako oba entiteta obavljavaju
svoje statistike, statistike za cijelu državu su ograničene. Osim toga, službene
statistike se ne bave sivom ekonomijom, koja je vrlo prisutna u cijeloj zemlji i
u svim segmentima društva. Prema procjenama iz 2003. godine BDP iznosi otprilike
$24,31 milijardu, a raste 3,5% godišnje. BDP po glavi stanovnika je $6,100. Po
sektoru, 13% BDP-a otpada na poljoprivredu, 40,9% na industriju, te 46,1% na
uslužne djelatnosti. 40% radnika je nezaposleno. Konvertibilna marka ili KM je
nacionalna valuta uvedena 1998. godine, a direktno je vezana za euro.

Glavni poljoprivredni proizvodi Bosne i Hercegovine su: žito, kukuruz, te razne
vrste voća i povrća. Glavne industrijske grane su: proizvodnja čelika, uglja,
željeza, automobilska industrija, tekstilna industrija, proizvodnja duhana,
namještaja i prerada nafte. Glavni partneri za izvoz su Hrvatska (17,22%),
Srbija (14,1%), Njemačka (13,6%), Italija (12,56%), Slovenija (9,15%) i Austrija
(6,18%) (procjena iz 2008.). Glavni partneri za uvoz su Hrvatska (17,06%),
Njemačka (11,75%), Srbija (10,59%), Italija (9,33%), Slovenija (5,89%), Mađarska
(4,14%) i Austrija (3,72%) (procjena iz 2008.).

Službeni jezici Bosne i Hercegovine su bosanski, hrvatski i srpski. Prema popisu
iz 1991. godine, Bosna i Hercegovina je imala 40% muslimana, 31% pravoslavaca,
15% katolika, te 14% pripadnike ostalih vjeroispovjesti. 18.9% stanovništva je
mlađe od 14 godina starosti, 70,6% je između 15 i 64 godina starosti, te 10.5%
je starije od 65 godina starosti. Prosječna starost stanovnika zemlje iznosi
35,9 godina. Za muškarce je ona 35,5 a za žene 36,2 godina. Stanovništvo raste
otprilike 0.45% godišnje.

Popis stanovništva je proveden u periodu od 1. do 15. oktobra 2013. godine,
prema stanju na dan 30. septembra 2013. godine u 24:00 sata, što se smatra
referentnim datumom popisa. Popis je trebao biti organiziran od 1. do 15. aprila
2013. godine, prema stanju na dan 31. marta 2013. godine, ali je zbog tehničkih
manjkavosti opaženih tokom probnog popisa provedenog 2012. godine, kasnije
odgođen za oktobar. Zbog nesuglasnosti u metodlogiji popisa, neke političke
insitucije Republike Srpske, nisu priznale rezultate popisa. Prve preliminarne
rezultate popisa 5. novembra 2013. godine objavila je Agencija za statistiku
Bosne i Hercegovine.

Prema popisu iz 1991. godine, Bosna i Hercegovina je imala 43,47% Bošnjaka,
31,21% Srba i 17% Hrvata, dok se 6% ljudi deklariralo kao Jugoslaveni, a 2% kao
Ostali. Religijska podjela je slična nacionalnoj: 99% Hrvata su katolici, 90%
Bošnjaka su muslimani i 95% Srba su pravoslavci. Podaci su se otad znatno
promijenili, jer je u ratu poginulo između 100.000 i 250.000 ljudi, a gotovo
polovina stanovništva zemlje promijenila je mjesto boravka. Prema podacima
američke agencije CIA iz 2000. godine, u BiH je živjelo 48% Bošnjaka, 37.1%
Srba, 14.3% Hrvata i 0.6% Ostalih. Prema procjenama iste agencije iz 2004.
godine, Bosna i Hercegovina ima otprilike 4.007.608 stanovnika. Prema domaćim
procjenama u Federaciji Bosne i Hercegovine živi 2.517.972 ljudi, a u Republici
Srpskoj 1.490.993.

1 Muslimani u smislu narodnosti  2 muslimani jugoslovenskog porijekla  3
Bošnjaci nisu priznati kao narod  4 neopredjeljeni muslimani  5 Srbi/Hrvati  6
Srbi i Srbi-muslimani  7 Hrvati i Hrvati-muslimani 

Obrazovanje u Bosni i Hercegovini ima dugu tradiciju. U Tolisi je 1823. otvorena
prva narodna osnovna škola u Bosni i Hercegovini, koju je podigao tadašnji
župnik fra Ilija Starčević. Prvi učitelj bio je Ilija Boričić iz Slavonije.
Škola je zatvorena nakon petnaest godina, a ponovo obnovljena 1843. godine.

Prva školska ustanova koja je bila preteča visokog obrazovanja u BiH je Gazi
Husrev-begova medresa koja je osnovana 8. januara. 1537. godine. 1887. godine za
vrijeme de facto Austro-Ugarske aneksije Bosne i Hercegovine, osnovana je Pravna
šerijatska škola koja je otpočela sa petogodišnjim programom obrazovanja.
Obrazovni sistem u Bosni i Hercegovini se sastoji od 4 osnovna nivoa obrazovanja
a to su:

Sistem obrazovanja u BiH je u velikoj mjeri decentralizovan i uglavnom je u
nadležnosti entiteta i kantona. Međutim, unutar državnog ministarstva za civilne
poslove postoji sektor za obrazovanje. Kao rezultat reformi u oblasti
obrazovanja, na nivou BiH usvojeno je pet strategija iz ove oblasti a to su:

Osim toga usvojeno je i 7 osnovnih strategija i smjernica za sprovođenje
bolonjskog procesa:

Iako relativno mala zemlja, Bosna i Hercegovina ima bogatu kulturu koja je imala
veliki utjecaj na ostale zemlje Balkana i Evrope. Ona se ispoljavala na raznim
područjima ljudske djelatnosti, a uključivala je muziku, književnost, film,
likovnu i primijenjenu umjetnost, te dizajn i savremene medije. Bosna i
Hercegovina je uz Mađarsku, jedina zemlja u regiji, koja je dala više od jednog
dobitnika prestižne Nobelove nagrade: Vladimir Prelog dobio ju je za hemiju, a i
Ivo Andrić za književnost. Glavni grad Sarajevo je bio domaćin 14. Zimskih
olimpijskih igara, koje su bile ne samo druženje mladih sportista iz cijelog
svijeta, nego i igre kulture, mira i prijateljstva.

Muzika Bosne i Hercegovine ima dugu i slavnu historiju. Tradicionalna muzika
Bosne je mješavina raznih balkanskih utjecaja, u kojoj se susreću najrazličitiji
motivi i žanrovi. Najčuvenija je ipak sevdalinka, ljubavna pjesma
karakterističnog izraza, koja u Bosni ima veoma dugu tradiciju, a odlikuje je
sentimentalna muzikalnost i poetski, romantični tekst melanholičnog ugođaja.

Bosanskohercegovačku književnost čine mnoga poznata djela, pisana perima
napoznatijih književnika Bosne i Hercegovine. Ivo Andrić je najznačajniji
predstavnik domaće književnosti i dobitnik Nobelove nagrade za književnosti
1961. godine za "kompletan književni opus o historiji jednog naroda". Vrhunac
tog rada je bio roman "Na Drini ćuprija". Tokom osmanlijskog doba, mnogi pisci
iz Bosne i Hercegovine su bili poznati u orijentalnom svijetu, a u samoj Bosni
razvija se alhamijado književnost.

Posebno značajan dio kulturnog stvaralaštva Bosne i Hercegovine otpada na
bosansko-hercegovački film. Filmovi iz Bosne i Hercegovine su prva dva
desetljeća nakon Drugog svjetskog rata obrađivala mahom teme iz narodne
revolucije i rata, filmski su obrađivale najznačajnije teme iz NOB-a,
uključujući tu i poznate i slavne bitke partizana protiv stranih okupatora i
domaćih izdajnika: filmovi "Kozara", "Sutjeska", "Bitka na Neretvi", "Valter
brani Sarajevo". Ipak, prvi pravi uspjesi domaćeg filma mogli su se osjetiti
tokom kasnih 1970-ih i 1980-ih godina, kad je stvoren i poseban
bosanskohercegovački filmski izraz. Filmovi su mahom obrađivali socijane teme,
ne rijetko i kao socijanu kritiku na račun socijalističkog društva, a povremeno
bi se našlo mjesto i za savremene, urbane teme, na koje su ipak uglavnom
obrađivali autori iz drugih centara.

Nakon zatišja tokom ratnih i prvih poratnih godina, filmsko stvaralaštvo u Bosni
i Hercegovini se pojačano budi i otprve donosi fantastične rezultate. Prestižnu
nagradu Američke filmske akademije za film Ničija zemlja u režiji Danisa
Tanovića dobio je Oscara u kategoriji za najbolji strani film 2002. Ogromnu
popularnost je stekao i film Remake u režiji Dine Mustafića rađen po scenariju
Zlatka Topčića iz 2003. godine, koji na međunarodnim filmskim festivalima odnosi
nekoliko nagrada. Veliku pažnju je imao i film Pjera Žalice Gori vatra, kao i
njegov sljedeći projekt, film Kod amidže Idriza. U kategoriji kratkog filma
valja izdvojiti film 10 minuta režisera Ahmeda Imamovića, koji je dobitnik
nagrade "Najbolji kratki film Evrope" 2002. Posebnu pažnju dobio je film
Grbavica režiserke Jasmile Žbanić, koji je nagrađen Zlatnim medvjedom na
festivalu Berlinale 2006. Film Ostavljeni iz 2010. godine, režisera Adisa
Bakrača i scenariste Zlatka Topčića također ostvaruje veliki uspjeh, sjajno je
primljen kod publike i kritičara te osvaja nekoliko nagrada na međunarodnim
filmskim festivalima, između ostalog i Zlatnu arenu za najbolju glavnu mušku
ulogu.

Prisutnost tri religije u Bosni i Hercegovini imala je ogroman utjecaj na
kulturni razvoj zemlje. Sarajevo je jedini grad pored Jerusalema, koji ima
pravoslavnu crkvu, džamiju i katoličku crkvu, te sinagogu udaljene 100 metara
jedne od drugih. Najznačajniji eksponat Zemaljskog muzeja u Sarajevu je
sarajevska Hagada, tradicionalna jevrejska knjiga koju su Sefardi donijeli u
Sarajevo po svom progonu iz Španije. Orijentalno naslijeđe Bosne i Hercegovine
vidi se također i u brojnim impresivnim primjerima orjentalne, sakralne i
svjetovne arhitekture, iako je dio objekata srušen ili uništen tokom vremena,
posljednji put tokom rata u BiH 1992-95. Među najznačajnije objekte iz
osmanlijskog perioda spadaju: Begovu džamiju i Carevu džamiju u Sarajevu, Aladža
džamiju u Foči, Ferhadija džamiju u Banjoj Luci, džamije u Mostaru, Travniku i
Livnu, te brojne druge sakralne objekte islamske kulture po cijeloj zemlji.
Bosna i Hercegovina posebno je poznata i prema svojim mostovima iz osmanlijskog
perioda, gdje posebno treba izdvojiti: Stari most u Mostaru, Most Mehmed-paše
Sokolovića u Višegradu, Arslanagića most u Trebinju, te repliku Starog mosta u
Mostaru u umanjenoj verziji na rijeci Bistrici u Livnu.

Crkvena arhitektura Bosne i Hercegovine sastoji se od nekoliko stilova, ovisno
od vremena u kojem je građena, odnosno kojem crkvenom krugu pripada. Tako
bosanske katoličke crkve u gotovo cijeloj zemlji njeguju neki posebni "bosanski"
stil vitkih zvonika sa visokim, kosim krovovima i tako se harmonično uklapaju u
gradski ili seoski krajolik. Najpoznatije rimokatoličke crkve u Bosni izgrađene
su u Sarajevu, Travniku, Bugojnu, Livnu, Jajcu i Bihaću, dok su najznačajniji
samostani franjevačke provincije Bosna srebrena u Fojnici, Visokom, Kreševu,
Kaknju i Livnu. Sakralni objekti rimokatoličke crkve u Hercegovini imaju
uglavnom primorsko-mediteranski karakter (baš kao i pravoslavne crkve i
objekti), građeni su od bijelog kamena, a odlikuje ih gotovo minimalistički
stil, koji se u novijoj arhitekturi dijelom naslanja i na kubizam i savremene
tokove crkvene arhitekture u svijetu. Ovdje su poznate Duvanjska bazilika u
Tomislavgradu, te crkve i samostani u Širokom Brijegu, Čapljini i Mostaru.

Pravoslavne crkve, manastiri i objekti u sjevernijim dijelovima zemlje, pogotovo
uz rijeku Drinu ne razlikuju se previše od sličnih crkvenih objekata u Srbiji,
što upućuje na činjenicu da su ih gradili isti majstori. Ovi su se pak u dijelu
srpske-crkvene arhitekture vodili principima crkvene gradnje na zapadnom
Mediteranu, tako da pravoslavne crkve u Bosni imaju uvijek iznova slične motive,
koji podsjećaju na gradnju u Italiji, Francuskoj i Dalmaciji. Najpoznatije
pravoslavne crkve stoje u Sarajevu, Banjoj Luci, Mostaru, Tuzli, Trebinju, Livnu
i Bosanskoj Krupi. Novovjeki pravoslavni crkveni objekti po mnogim bh gradovima,
pogotovo u Republici Srpskoj, danas nalikuju kopijama Sopoćana, Mileševa ili
Gračanice ili su u skladu sa bizantskim stilom, tako da bosanskoj urbanoj
arhitekturi daju novi pečat. Primjer je Crkva svetog Vasilija Ostroškog u
Istočnom Sarajevu.

U Bosni i Hercegovini izlaze tri dnevna lista: dva u Sarajevu i jedan u Banjoj
Luci. Dnevni Avaz je najtiražniji list u zemlji i mješavina dnevnika i tabloida,
Oslobođenje baštini bogatu tradiciju političkog novinarstva, dok su banjalučke
Nezavisne novine jedinstven glas angažiranog i objektivnog novinarstva. Uz ova
tri dnevna lista, u Bosni i Hercegovini izlaze i sedmični politički magazini,
među kojima su BH Dani, Slobodna Bosna, Ljiljan, Start i drugi.

Bosna i Hercegovina ima javni radiotelevizijski sistem, koji se sastoji od tri
jedinice: glavne nacionalne radijske i televizijske kuće Radiotelevizije Bosne i
Hercegovine (BHTV 1 i BH Radio 1), te po jednog entitetskog emitera: Federalne
televizije FTV u Federaciji i Televizije Republike Srpske RTRS u manjem
entitetu. Medijsku sliku u zemlji upotpunjuje i nekoliko privatnih televizija:
Face TV, OBN, NTV Hayat i TV Pink, koje se mogu pratiti u cijeloj zemlji, kao i
regionalni televizijski programi u većim gradovima Bosne i Hercegovine
(Sarajevo, Banja Luka, Tuzla, Bihać, Travnik, Mostar).

Ove pošte izdaju povremeno zajednička izdanja, kao i izdanja međunarodne
filatelističke organizacije pod nazivom EUROPA.

Banjalučki rukometni klub Borac je 1976. godine postao evropski šampion u
rukometu. Sarajevski Košarkaški klub Bosna je 1979. godine osvojila Evropsko
klupsko košarkaško prvenstvo, a tuzlansko Jedinstvo-Aida je 1989. postalo
evropski šampion. Fudbalski klub Sarajevo, Fudbalski klub Željezničar i
Fudbalski klub Velež su među najpoznatijim iz ovog dijela Evrope. Neki čuveni
bosanskohercegovački sportaši su Abas Arslanagić, Asim Ferhatović, Ivica Osim,
Mirza Delibašić, Safet Sušić, Duško Bajević, Sergej Barbarez, Hasan
Salihamidžić, Nenad Marković, Svetlana Kitić i Razija Mujanović.



https://bs.wikipedia.org/wiki/Vels

Vels (eng. Wales, vel. Cymru) je jedna od četiri države koje čine Ujedinjeno
Kraljevstvo Velike Britanije i Sjeverne Irske. Nalazi se na jugozapadu
Britanskog ostrva i ima izlaz na Irsko more.

Porijeklo imena potiče od od anglo-saksonske riječi wealhas što znači stranac, a
korijen te riječi možemo naći i u još nekoliko evropskih regija gdje su
germanski narodi došli u dodir s negermanskim kulturama. Tako imamo Valoniju
(Wallonija) u Belgiji ili Vlašku (Wallachija) u Rumuniji. Slično je i sa Vlasima
na području Balkana

Vels je izgubio političku nezavisnost 1282. To je keltska regija u kojoj se
govori i velškim jezikom iako su keltski elementi u Engleskoj i Škotskoj gotovo
iščezli. Porijeklo imena vuku od anglo-saksonske riječi wealhas što znači
stranac, a korijen te riječi možemo naći i u još nekoliko evropskih regija gdje
su germanski narodi došli u dodir s negermanskim kulturama. Tako imamo Walloniju
u Belgiji ili Wallachiju u Rumuniji.

Vels je smješten na jugozapadnom dijelu Britanskog otoka. Na istoku graniči s
Engleskom, a na zapadu nalaze se Atlantski okean i Irsko more. Površina iznosi
20.760 2.

U reljefu dominira Kambrijsko gorje (sa najvišim vrhom Snowdonom, visine 1.085
m). Pretežno uravnjeno gorje presijecaju brojne riječne doline.

Glavni i najveći grad te vodeća luka je Cardiff, dok su ostala mjesta sa
statusom grada: Bangor, Newport, St. David's, te Swansea.

Službeni jezici u Velsu su engleski i velški. Engleski govore svi stanovnici
Velsa i to je dominantan jezik. Samo 20% stanovnika zna velški.

Najviša temperatura je izmjerena u Hawarden Bridgeu 2. augusta 1990, a iznosila
je 35,2 °C, dok je najniža temperatura izmjerena u Rhayaderu 21. januara 1940, a
iznosila je -23.3 °C.

Nedovršeni članak Vels koji govori o geografiji treba dopuniti. Dopunite ga
prema pravilima Wikipedije.



https://bs.wikipedia.org/wiki/Pacifi%C4%8Dka_vremenska_zona

Pacifička vremenska zona (eng. Pacific Time Zone ili skraćeno PT) označava
standardno vrijeme koje odstupa za osam sati unazad (UTC−8) od koordiniranog
svjetskog vremena. Standardno vrijeme u ovoj vremenskoj zoni se zasniva na
srednjem solarnom vremenu 120. zapadnog meridijana Grinvičke opservatorije. Kada
se koristi ljetno računanje vremena, vremenski pomak zone je UTC−7, te se u to
vrijeme zasniva na srednjem solarnom vremenu 105. zapadnog meridijana Grinvičke
opservatorije.

U Sjedinjenim Američkim Državama i Kanadi, ova vremenska zona se naziva Pacific
Time Zone (PTZ). Tačnije, koriste se specifične oznake Pacific Standard Time
(PST) (bos. Pacifičko standardno vrijeme ili PVZ) - Pacific Time (PT) (bos.
Pacifičko vrijeme ili PV) kada se koristi standardno računanje vremene (od pozne
jeseni to ranog proljeća) i oznaka Pacific Daylight Time (PDT) (bos. Pacifičko
ljetno vrijeme) - Mountain Time (MT) (bos. Planinsko vrijeme) kada se koristi
ljetno računanje vremena (od ranog proljeća do poznog ljeta). Većina Kanade
koristi ljetno računanje vremena. Vremenska zona UTC−8 se u Meksiku još naziva
Northwest Zone (bos. Sjeverozapadna zona) te ostaje sinhronizovana sa ljetnim
računanjem vremena Pacifičke vremenske zone.

Najveći grad Pacifičke vremenske zone se nalazi u SAD-u i to je Los Angeles (u
saveznoj državi Kaliforniji); metropolitansko područje Los Angelesa je samim tim
najveće u ovoj vremenskoj zoni.

Ova vremenska zona je jedan sat unaprijed Aljaške vremenske zone, jedan sat iza
Planinske vremenske zone, dva sata iza Središnje vremenske zone i tri sata iza
Istočne vremenske zone.

Grad Hyder u Aljasci službeno koristi Aljašku vremensku zonu. Međutim, većina
grada koristi Pacifičku vremensku zonu zbog jakih veza sa obližnjim gradom
Stewart u Britanskoj Kolumbiji koji korisiti Pacifičku vremensku zonu. USPO
(United States Post Office, bos. Poštanska služba SAD-a) isključivo koristi
Aljaško vrijeme.

Pacifička vremenska zona u Kanadi obuhvata većinu Britanske Kolumbije (osim
autoputa 95, koridora i dijelova oko mosta Tumbler, Fort St. Johna, Dawson
Creeka i gradova Golden i Creston, cijeli Yukon i Tungsten, Sjeverozapadne
teritorije.

Cijela savezna država Baja California koristi Pacifičku vremensku zonu u
Meksiku.

Kao rezultat akta o energetskom korištenju 2005. godine, u SAD-u se od 2007.
godine vrijeme počelo mijenjati sa PST na PDT sa 2:00 na 3:00 po lokalnom
vremenu druge nedjelje marta, te se vrijeme vraća na standardno računanje sa
2:00 na 1:00 po lokalnom vremenu prve nedjelje novembra. Kanadske provincije i
teritorije koje koriste ovo vrijeme su zasebno usvojile ove datume od oktobra
2005. godine pa do februara 2007. godine. Dio Meksika, počevši od 2010. godine,
koristi nove produžene datume. Međutim, veći dio Meksika i dalje koristi stare
datume.



https://bs.wikipedia.org/wiki/Sarajevo

Sarajevo je glavni i najveći grad Bosne i Hercegovine, njena metropola i njen
najveći urbani, kulturni, ekonomski i prometni centar, glavni grad Federacije
Bosne i Hercegovine i sjedište Kantona Sarajevo. Prema popisu iz 1991. grad je
imao 416.497, a prema procjeni iz 2008. 304.614 stanovnika, dok područje
metropole grada Sarajeva ima 421.289 stanovnika, uključujući sve općine
Sarajevskog kantona. Nalazi se u srcu jugoistočne Evrope i Balkana. Kroz grad
protiče rijeka Miljacka, a u neposrednoj blizini grada je i izvorište rijeke
Bosne, sa popularnim izletištem Vrelom Bosne. Oko grada su olimpijske planine:
Jahorina, Bjelašnica, Igman, Treskavica i Trebević, koji su posebno tokom
zimskih mjeseci omiljena izletišta Sarajlija i turista iz cijeloga svijeta.

Sarajevo je vodeći politički, društveni i kulturni centar u Bosni i Hercegovini
i istaknuti kulturni centar na Balkanu. Grad je poznat po svojoj tradicionalnoj
kulturnoj i religijskoj raznolikosti, sa pripadnicima islama, pravoslavlja,
judaizma i katolicizma koji tu egzistiraju stoljećima. Zbog svoje duge i bogate
historije, vjerskih i kulturnih raznolikosti, Sarajevo se ponekad naziva
"Jerusalem Evrope" ili "Jerusalem Balkana". To je jedini veliki evropski grad
koji ima džamiju, katoličku crkvu, pravoslavnu crkvu i sinagogu u neposrednoj
blizini. Kao regionalni centar obrazovanja, grad je također dom prve institucije
visokog obrazovanja na Balkanu pod nazivom Saraybosna Osmanli Medresa (danas
Univerzitet u Sarajevu).

Godine 1914. u Sarajevu su ubijeni austrougarski prestolonasljednik Franz
Ferdinand i njegova supruga Sophie, čime je započeo Prvi svjetski rat.
Sedamdeset godina kasnije, 1984. godine u gradu se održavaju 14. Zimske
olimpijske igre. Tokom ranih 1990-ih godina ime grada je često bilo na
naslovnicama dnevnih novina u cijelom svijetu, jer se tu vodio jedan od
najkrvavijih ratova u novijoj evropskoj historiji. Grad je 1.425 dana bio pod
stalnom opsadom srpskih snaga. U napadima je 11.541 ljudi svih nacionalnosti
izgubilo život, od toga 1.601 dijete, a skoro 50.000 ih je bilo povrijeđeno.
Danas, u vremenu posljeratne izgradnje, Sarajevo je najbrže rastući grad u Bosni
i Hercegovini. Turistički vodič Lonely Planet svrstao je 2006. godine Sarajevo
na 43 mjesto najljepših gradova svijeta, a 2009. je Sarajevo jedno od deset
gradova koje je vrijedno posjetiti.

Sarajevo je historijsko ime grada, koje po jednoj od teorija potiče od kovanice
Saray Ovası što znači Dvor i polje oko dvora. Sarajlije svoj grad najčešće zovu
Šeher (tur. şehir; per. شهر šahr), imenom koje je gradu dao njegov osnivač
Isa-beg Ishaković. Zbog svog orijentalnog izgleda nazivano je i imenom Damask
sjevera, a Jevreji Sefardi su ga nazvali Mali Jerusalem. Međutim, Abdulah
Škaljić, autor riječnika "Turcizmi u srpsko-hrvatskom jeziku", u istoj knjizi
navodi sljedeće:

Sarajevo se nalazi gotovo u samom geografskom središtu Bosne i Hercegovine i
zaprema površinu od 141,5 km2. Centralni dijelovi grada smješteni su u
kompozitnoj Sarajevskoj kotlini koja se pruža od istoka prema zapadu i završava
u Sarajevskom polju, okruženo planinama Bjelašnicom i Igmanom na jugozapadu,
Trebevićem na jugoistoku, te srednjim planinama i međudolinskim rtovima na
sjeveru i sjeverozapadu. Najstariji dijelovi grada (Vratnik, Bistrik, Hrid,
Kovači, Alifakovac) su na padinama okolnih bregova. Prosječna nadmorska visina
Sarajevskog polja je 500 m. Najzapadnija tačka polja je na 180 16' istočne
geografske dužine. Krajnja istočna tačka je na 180 27' istočne geografske
dužine, najsjevernija je 430 53’ sjeverne geografske širine, a najjužnija je na
430 47' sjeverne geografske širine .

Klima u Sarajevu je sa jakim utjecajima kontinentalne klime. Prosječna godišnja
temperatura iznosi 12.5 °C, a prosječna količina oborina je oko 570 mm.
Najtopliji mjesec je august, a najhladniji januar. Najviše oborina je u junu,
dok je najmanje u martu. Najniža zabilježena temperatura je -21,8 °C (23.
januara.1963.), najviša 37,4 °C (24. jula.1987.). Najsušnija godina je 2012,
kada je u Sarajevu palo samo 425 mm oborina. Sarajevo prosječno ima oko 85 dana
sa temperaturom iznad 30 °C. Sunčani sati godišnje variraju između 1.900 i
2.200.

Miljacka je rijeka, koja najvećim dijelom protiče kroz Sarajevo od istoka prema
zapadu. Duga je 35,9 kilometera. Nastaje od nekoliko vrela u podnožju planina
Romanije i Jahorine. Paljanska Miljacka (12,9 km) izvire u Palama. Mokranjska
Miljacka izvire u Kadinom Selu. Nekoliko kilometera istočno od Sarajeva u selu
Dovlići, ove dvije pritoke se spajaju u Miljacku. Dalje Miljacka teče na zapad,
u Sarajevo, odakle nastavlja svoj put prema rijeci Bosni u koju se uliva.

U zapadnom dijelu Sarajevskog polja, na području prigradskog naselja Ilidža,
izvire jedna od najvećih rijeka u Bosni i Hercegovini, Bosna, koja nastaje od
tridesetak manjih izvora u podnožju planine Igman, stvarajući jedinstven park
prirode -Vrelo Bosne.

Pored rijeka Bosne, Željeznice i Miljacke, ostali veći stalni vodotoci su:
Zujevina, Ljubina, Misoča, Stavnja, Tilava, Dobrinja, Bijela rijeka, Crna
rijeka, Mošćanica, Vogošćanska rijeka i dr.

Centar grada Sarajeva leži na nadmorskoj visini od 511 metara iznad površine
mora. Najnižu nadmorsku visinu u sarajevskoj kotlini ima naselje Ilidža sa 498
m, dok viši dijelovi grada i prigradska naselja na padinama okolnih brda: Grdonj
i Hum na sjeveru, Borija na istoku i padine Trebevića na jugu, leže na
prosječnoj nadmorskoj visini od 900 metara. Grad okružuju šumoviti obronci
olimpijskih planina jedinstvene ljepote, čiji vrhovi prelaze 2000 metara visine:
Treskavica (2088 m), Bjelašnica (2067 m), Jahorina (1916 m), Igman (1502 m) i
Trebević (1629 m). Obronci obližnjih planina bogati su šumom. Crnogorica (jela,
smrča, ariš i bor) i bjelogorica (breza, topola i lijeska) se prepliću i čine
prirodu u okolini grada neobično lijepom. 1939. godine botaničar K. Maly osnovao
je Botanički vrt na Trebeviću, koji je u drugom svjetskom ratu u potpunosti
uništen. 1948. godine na visini od 1530 m zasađen je rasadnik, botanički
arboretum Šumarskog fakulteta. Za vrijeme rata u Bosni i Hercegovini 1992-95.
šumski fond je najvećim dijelom uništen.

Historija prvih ljudskih naselja na području Sarajeva seže do mlađeg kamenog
doba. Nakon perioda neolita, ilirske i rimske vladavine, u 7. stoljeću ovdje se
naseljavaju Slaveni. U povelji iz 13. stoljeća područje Sarajeva je dio bosanske
samostalne države Vrhbosna. O ovom vremenu svjedoče nadgrobni spomenici
jedinstveni u svijetu - stećci. Nedaleko od Sarajeva, u selu Hreša pronađeno je
30 stećaka. Najljepši krase vrt Zemaljskog muzeja u Sarajevu.

Dolaskom Turaka 1435. i padom utvrde Hodidjed, na obalama Miljacke nastaje grad
Sarajevo. Osnivačem Sarajeva smatra se Isa-beg Ishaković, koji je 1462. izdao
naredbu o formiranju grada, sagradio prvu džamiju, dvor, most i nekoliko javnih
ustanova. 1507. grad se prvi put pominje svojim današnjim imenom (ime od
Saraj-ovasi, polje oko dvora). Intenzivni razvoj zanatstva i trgovine brzo su od
Sarajeva stvorili bogat grad, raskrsnicu religija i kultura, trgovačkih puteva i
putnika. U 16. vijeku to je bio jedan od najbogatijih gradova u ovom dijelu
Evrope, kada su izgrađene i neke kapitalne građevine koje i danas predstavljaju
bisere arhitekture i civilizacije tog doba. Tada je u Sarajevu, kao zadužbina
vezira Gazi Husrev-bega otvorena i Visoka škola Kuršumli-medresa, koja je
podsjećala na univerzitete u drugim velikim gradovima Evrope. 1531. izgrađena
Gazihusrev-begova džamija najpoznatija je građevina starog Sarajeva i jedan od
najvećih sakralnih spomenika islamske arhitekture na Balkanu. Iz ovog vremena su
Imaret, bezistani i hamami. Tih godina je izgrađena i Stara pravoslavna crkva.
„Zlatno doba“ prekinut će požar 1697., kada je austrijski princ Eugen von
Savoyen sa samo 8500 vojnika ušao u grad i do temelja ga zapalio. Od 1850. je
Sarajevo glavni grad Bosne, provincije Osmanlijskog carstva. U grad se
doseljavaju Jevreji Sefardi, poslije izgona iz Španije, grade sinagoge, a
istovremeno nastaju pravoslavne, katoličke i evangelističke crkve i Katedrala
Srca Isusova. Sarajevo je na malom prostoru našlo mjesta za sve četiri velike
svjetske religije, kulture i civilizacije. Dugotrajni suživot je stvorio posebnu
kulturu i multinacionalni duh, koji je izdržao mnoge historijske izazove.

1878. dolaskom Austro-Ugarske uprave na ove prostore, Sarajevo je upravni centar
Kondominiuma. Uz svoj dotad orijentalni, dobija i drugi, evropski izgled.
Austro-ugarski period je vrijeme snažnog prodiranja srednjoevropske kulture,
načina privređivanja, običaja i drugih civilizacijskih vrijednosti. Grad dobija
savremene fabrike, a brojne škole zapadnog tipa i kulturne institucije obogaćuju
glavni grad Bosne i Hercegovine. U ovo se vrijeme grade Zemaljski muzej, gradska
Vijećnica, Gimnazija, sud, zgrada Narodnog pozorišta, pošta, bolnica, tržnica,
banke, vile na Marijin dvoru i dr. Gradi se uskotračna pruga prema sjeveru, jugu
i istoku. Pod velom „evropeizacije“, austrougarski carski činovnici i vojnici
crpe dotad malo korištena privredna i prirodna bogatstva Bosne.

28.juna 1914. godine, pripadnik Mlade Bosne, Gavrilo Princip je u Sarajevu
izvršio atentat na austrijskog prijestolonasljednika Franza Ferdinanda, što je
poslužilo kao povod Austrougarskoj Monarhiji da napadne Kraljevinu Srbiju, čime
je otpočeo Prvoi svjetski rat. Poslije Prvog svjetskog rata, grad ulazi u sastav
jugoslavenskih državnih zajednica: Kraljevine SHS, a potom i Kraljevine
Jugoslavije. Sarajevo je izloženo snažnim uticajima Beograda, pa ipak ostaje
uglavnom na margini interesa tadašnjeg režima i dinastije Karađorđevića.
Arhitektonska slika grada ostaje gotovo nepromijenjena, industrija nazaduje,
društvena nezadovoljstva radnika rastu i Sarajevo, kao grad, između dva svjetska
rata, uglavnom stagnira i privredno i ekonomski nazaduje.Letargiju u koju je
grad zapao prekidaju protesti i štrajkovi radnika i napredne sarajevske
inteligencije.

Za vrijeme Drugog svjetskog rata od 1941. do 1945. grad je pripadao Nezavisnoj
državi Hrvatskoj, gdje je bio upravno središte Velike župe Vrhbosna. Nakon kraja
rata 1945. Sarajevo postaje upravni, kulturni i ekonomski centar SR Bosne i
Hercegovine, jedne od ukupno šest republika SFR Jugoslavije. U gradu se razvija
industrija, ekonomija, a školstvo i kultura čine ga glavnim gradom. Osniva se
Univerzitet, Akademija nauka i umjetnosti, brojni muzeji i galerije, naučne
institucije, radio-televizija. Broj stanovnika grada raste na više od 500.000.
Takvom kosmopolitskom i modernom gradu Međunarodni olimpijski odbor povjerava
organizaciju XIV Zimskih olimpijskih igara, koje su sa velikim uspjehom održane
1984.

Društvene i političke promjene u tadašnjoj Jugoslaviji dovele su do prvih
političkih izbora 1992. na kojima je izabrano Predsjedništvo BiH. Predsjednik
predsjedništva Bosne i Hercegovine Alija Izetbegović, raspisao je građanski
referendum o samostalnosti BiH. To je dovelo do stvaranja nezavisne i suverene
države Bosne i Hercegovine. Neslaganjem vojnog vrha JNA i četveročlanog
Predsjedništva SFRJ s većinskom odlukom naroda BiH, dolazi do izbijanja
međunacionalnih sukoba, stvaranja srpskih nacionalnih paravojnih formacija i
agresije na Bosnu i Hercegovinu, a posebno na njen glavni grad, Sarajevo. Sam
grad Sarajevo, bio je pod fizičkom blokadom 3,5 godine, u neprestanim vojnim
akcijama pretrpio je ogromna materijalna razaranja i brojne ljudske gubitke.
Snajperskom i artiljerijskom vatrom velikosrpskih snaga ubijeno je 10.615 ljudi,
među kojima je bilo 1.601 dijete, a skoro 50.000 stanovnika Sarajeva bilo je
ranjeno. Spaljena je gradska Vijećnica u kojoj je bila smještena Narodna i
Univerzitetska biblioteka, a mnogi kulturno-historijski, stambeni i vjerski
objekti u gradu su oštećeni.

Grad Sarajevo od 2000. godine ima svoju novu zastavu i novi grb. Na glavi štita
su elementi tipičnih krovova, koji simboliziraju i brda u zelenoj boji. Ispod su
nazubljene gradske zidine s dvije otvorene kapije u crnoj boji na bijeloj
pozadini, koje simboliziraju Grad. U dnu grba je dolina, kroz koju teče rijeka u
plavoj boji, koju premošćuje bijeli most. Okvir grba je zlatno-žut.

Čelna tijela vlasti u Gradu Sarajevo su gradonačelnik, koji upravlja radom
Gradskih službi, te Gradsko vijeće Sarajeva koje ima 28 članova. Upravu grada
sačinjavaju: kabinet gradonačelnika, dva zamjenika gradonačelnika, sekretar
gradske uprave, savjetnici gradonačelnika, Pravobranilac Grada Sarajeva i sedam
gradskih službi za pitanja opće uprave, komunalne poslova, lokalno poslovanje i
razvoj grada, urbano planiranje i stambene poslove, obrazovanje, kulturu i
sport, Zavod za informatiku i telematiku, Gradski savjet i stručni kolegij
gradonačelnika.

Grad Sarajevo se sastoji od četiri gradske općine: Stari Grad, Centar, Novo
Sarajevo i Novi Grad, a zajedno sa susjednim općinama čini Kanton Sarajevo, koji
je u sastavu Federacije Bosne i Hercegovine. Od dijelova predratnih općina Novi
Grad, Novo Sarajevo, Stari Grad, Trnovo, Pale i cijelog teritorija općine
Sokolac 1993., te naselja Kasindo, Lukavica, Hreša itd. formiran je Grad Istočno
Sarajevo, koji je pripao entitetu Republika Srpska. Istočno Sarajevo se do
odluke Ustavnog suda o neustavnosti naziva zvalo Srpsko Sarajevo. Zvanično
Istočno Sarajevo čine: Istočni Stari Grad, Istočna Ilidža, Istočno Novo
Sarajevo, Pale, Trnovo RS i Sokolac.

Do rata 1992-95. Grad Sarajevo je činilo šest gradskih općina: Centar, Ilidža,
Novi Grad, Novo Sarajevo, Stari Grad i Vogošća, te prigradske općine: Hadžići,
Ilijaš, Pale i Trnovo. Nakon rata Grad Sarajevo dobija status jedinice lokalne
samouprave i ulazi u sastav entiteta Federacija BiH. Obuhvatilo je općine
Centar, Hadžići, Ilidža, Ilijaš, Novi Grad, Novo Sarajevo, Stari Grad i
federalni dio općine Trnovo.

Nakon potpisivanja Dejtonskog mirovnog sporazuma i reintengracije pojedinih
naselja, nastaje Kanton Sarajevo, unutar kog se formira Grad Sarajevo od četiri
općine.

Broj stanovnika u Sarajevu se vidljivo povećava; 1910. godine Sarajevo je imalo
57.040 stanovnika, 1931. godine 78.180, a 1961. 143.120 stanovnika, naprema
401.118 stanovnika u decembru 2002. godine.

Po posljednjem službenom popisu stanovništva iz 2013. godine, Grad Sarajevo
(područje 4 gradske općine: Novo Sarajevo, Novi Grad, Stari Grad i Centar) imao
je 275.524 stanovnika.

Po popisu stanovništva iz 1991. godine, Grad Sarajevo (područje svih deset
općina prema teritorijalnoj podjeli do 1995. godine) imao je 527.049 stanovnika.

Većina stanovnika su muslimani, a sama konfesionalna slika Sarajeva je
jedinstvena u Evropi, zbog njene raznolikosti grad se nerijetko poredi sa
Jerusalemom. Sarajevo je sjedište Reisul-uleme, poglavara Islamske zajednice u
Bosni i Hercegovini, sjedište Dabrobosanske mitropolije Srpske pravoslavne
crkve, te sjedište Vrhbosanske nadbiskupije rimokatoličke crkve u Bosni i
Hercegovini.

Urbanu sliku grada krase brojni sakralni objekti četiri svjetske konfesije:
džamije iz osmanlijskog perioda, pravoslavne, katoličke i evangelističke crkve,
sinagoga i drugi kulturno-historijski spomenici, koji se nalaze u samom centru
grada Sarajeva, udaljeni tek stotinjak metara jedni od drugih.

Sarajevo se može pohvaliti dobro očuvanim starim trgovačkim dijelom grada,
Baščaršijom, koja je nastala u periodu osmanlijske vladavine u Bosni i
Hercegovini. Ovaj dio grada obiluje jedinstvenim arhitektonskim ostvarenjima
osmanlijske gradske arhitekture, među kojima su brojne potkupolne džamije, te
tradicionalne forme orijentalne arhitekture poput: konaka, hanova i bezistana.
Nakon barbarskih razaranja tokom proteklog rata, Baščaršija je ponovo obnovljena
na opću radost Sarajlija i njihovih gostiju.

Ratna uništavanja, kao i rekonstrukcija, brojnih uništenih kulturnih i vjerskih
objekata, kao što su Gazi Husrev-begova biblioteka, Nacionalna biblioteka,
Orijentalni institut i Muzej olimpijskih igara 1984, doveli su do donošenja
zakona o zaštiti kulture i kulturnih institucija.

Prve klasične, pozorišne predstave u gradu održavale su se u Despića kući, pa se
ovaj objekat može smatrati pretečom savremenog pozorišta u Sarajevu. Danas je tu
smješten Muzej književnosti i pozorišne umjetnosti. Narodno pozorište, osnovano
1921. kao dramski teatar, je najstariji bosanskohercegovački profesionalni
teatar. Jedan od prvih direktora Narodnog pozorišta Sarajevo bio je Branislav
Nušić. Od 1946. Narodno pozorište dobija i muzičke segmente djelovanja: operu i
balet. Kao jedini operski i baletni teatar u državi, centralno je mjesto razvoja
scenske umjetnosti u Bosni i Hercegovini.

Veliki broj glumaca, režisera, scenografa, kostimografa, koreografa, dirigenata,
baletnih i opernih umjetnika, sticali su slavu na sceni Narodnog pozorišta
Sarajevo, kao što je Ljiljana Molnar-Talajić, svjetski priznata primadona, koja
je ponijela slavu sarajevskog i bosanskohercegovačkog teatra i na pozornicama
najznačajnijih svjetskih teatara.

Narodno pozorište Sarajevo ima 225 zaposlenih, a svoju djelatnost ostavaruje u
matičnoj kući na Obali Kulina bana , kao i u zgradi Terezija, gdje se nalaze
radionički prostor i produkcija scenografije. Narodno pozorište Sarajevo član je
Nove evropske teatarske asocijacije.

Kamerni teatar 55 počeo je sa radom 7. marta 1955. godine. Njegov osnivač bio je
Jurislav Korenić (1914-1974). Teatar je, na tragu novih teatarskih stremljenja u
tadašnjoj Evropi, bio novost na ovim prostorima i primjer kojeg su slijedili
brojni teatri. Prezentira novi vid dramaturgije, ”dramu apsurda” ili “anti
dramu” ili “novu dramu”. Izvode se tekstovi Becketta, Jarrya, Geneta, Ionesca,
Schwartza, Čehova… i drugih autora, čija poetika u modernom teatru proizlazi iz
“apsurdnog osjećanja života”. Karakterizira ga pozornica “ring”, okružena
gledalištem, umjesto frontalnog tipa scene, s nepremostivom “rampom”, s
intimnijom, prirodnijom i iskrenijom glumačkom igrom.

Pozorište mladih nastalo je 1977. godine udruživanjem dva pozorista: Pionirskog
pozorišta i Pozorista lutaka, sa dvije samostalne scene, Lutkarskom i Dramskom.
Oba teatra osnovana su 1950. godine. Prvih desetak godina postojanja Pionirsko
pozoriste nema svog ansambla, pa po projektu angažuje glumce iz drugih teatara i
"glumce" djecu, od koji su neki i danas poznati i priznati umjetnici. Pozorište
lutaka u tom periodu njeguje marionetu kao osnovni izraz. Njime rukovodi Adolf
Pomezni.

Pionirsko pozorište 60-tih godina formira svoj profesionalni ansambl, mijenja
naziv u Pozorište za mlade, i počinje sa postavljanjem sve ambicioznijih
projekata, koji nisu namijenjeni samo najmlađim, nego pretenduju animiranju što
širih grupacija mladih.

Igraju se relevantna djela domaćih i svjetskih autora: J. Skupa i K. Venig:
"Srećko među bubama", J. Vandot i V. Rabadan: "Kekec", zatim "Pinokio", D.
Bibanovića, "Alisa u zemlji čuda", L. Paljetka, "Palčić Dugonja", G. Simića,
"Pepeljuga", D. Todorovića, na Lutkarskoj, a Šekspirove "Bura" i "Komedija
zabuna", Aristofanove "Ptice", Homerova "Odiseja", Jarryev "Kralj Ibi", Držićeva
"Novela od Stanca", Ionescov "Kralj umire", Kurićeva "Ljepotica i zvijer".
Lukićeve "I opet Nušić" i "Bašeskija, san o Sarajevu", i mnoge druge na Dramskoj
sceni.

U saradnji s domaćim i stranim režiserima, uz zajednički angažman MESS-a i
glumaca u Sarajevu, u Pozorištu mladih tokom rata premijerno su izvedene brojne
predstave: Beckettov "Čekajući Godoa", Euripidesov "Alkestis", Schumanov "Cirkus
Veliko stopalo", Jarryev "Okovani Ibi", Millerova "Hamlet mašina", G. Simić:
"Bajka o Sarajevu", F. Furaković: "Abeceda"…, a po završetku rata pozorište
nastavlja svoju djelatnost predstavama "Tri jezika", F. Hohlera, "Dijete
školjke", R. Herfurtnera, "Kraj igre", S. Becketta, "Familija" (Zeko, Zeko), C.
Serreaua, "Tajna dvorske lude", H. Akmadžića, "Makbet",W. Shakespearea, "Kad bi
ovo bila predstava", A. Imširevića, "Spaseni za dlaku", T. Wildera, "Košmar o
Bosni", N. Veličkovića i dr.

Sarajevski ratni teatar SARTR utemeljen je 17. maja 1992. godine na inicijativu
reditelja Dubravka Bibanovića i Gradimira Gojera, ing. Đorđa Mačkića i pisca
Safeta Plakala, a okupio je glumce i saradnike iz tri profesionalna sarajevska
teatra koja su, zbog agresije na Bosnu i Hercegovinu, morala obustaviti svoj
rad. U augustu 1992. SARTR je konstituiran kao vojna jedinica pri Regionalnom
štabu Oružanih snaga BiH Sarajevo, a 12. januara 1993. godine Odlukom Ratnog
Predsjedništva Skupštine grada Sarajeva, kao javna ustanova iz oblasti kulture
od posebnog interesa za odbranu grada. Odlukom Skupštine Kantona Sarajevo od 24.
jula 1997. ulogu osnivača SARTR-a preuzeo je Kanton Sarajevo. Od 2003.
Sarajevski ratni teatar SARTR je nosilac Šestoaprilske nagrade.

Njegov pokretač i redatelj, Safet Plakalo, opisuje SARTR kao "duhovno oružje
protiv nadrealizma rata", zaokružujući njegov karakret u motu "teatrom protiv
smrti". Unatoč ograničenim sredstvima, SARTR je danas uspješna profesionalna
kuća s brojnim međunarodnim koprodukcijama, nastupima i nagradama.

Grad je bogat muzejima: Muzej Sarajeva, Ars Aevi muzej umjetnosti, Zemaljski
muzej, Historijski muzej Bosne i Hercegovine, Olimpijski muzej, Brusa bezistan,
Muzej Sarajevo 1878.-1918., Muzej Jevreja BiH, Muzej ratnog djetinjstva i Muzej
literature i teatralne umjetnosti Bosne i Hercegovine. Galerije Sarajeva su:
Umjetnička galerija Bosne i Hercegovine, Collegium Artisticum, Mak, Roman
Petrović, 10m², Novi hram, Atelje-zbirka Safet Zec, Galerija Mersada Berbera
'E&A', Paleta, Galerija Sveti Anto, Boris Smoje, Mala galerija, Galerija Kicoš i
dr.

Komisija za očuvanje nacionalnih spomenika Bosne i Hercegovine, odabrala je 102
spomenika, građevine i komplekse građevina u Sarajevu za Nacionalne spomenike
Bosne i Hercegovine. Na privremenoj listi Komisije, nalazi se još 21 spomenik,
čije će proglašenje uslijediti.

Doline sarajevskih rijeka su predstavljale osnovu komunikacije i kretanja, koja
povezuje istok i zapad kroz središte Balkana, već za Ilire i njihivo pleme
Desitijata u bronzanom dobu, te Rimljane, koji ovdje grade ceste, koje povezuju
Naronu s Podrinjem i Podunavljem. U srednjem vijeku to je dio "bosanskog druma",
koji je iz Srednje Evrope i sa Jadrana išao kroz Hrvatsku, Bosnu i Srbiju do
Carigrada, čime tadašnja Vrhbosna postaje centrom domaće i strane trgovine. Iz
doba osmanlijske vlasti potiču najstariji mostovi u Sarajevu: stari Rimski most,
nedaleko od Sarajeva, Kozija ćuprija, Šeher-Ćehajina ćuprija i Careva ćuprija u
starom dijelu grada.

Obale Miljacke premošćuju i noviji mostovi iz doba Austro-Ugarske uprave:
Ajfelov most, Čobanija (most) ili Ćumurija most, kao i savremeni mostovi: Most
Skenderija, Most Suade i Olge, Most malezijsko-bosanskohercegovačkog
prijateljstva i dr. Neki od sarajevskih mostova su isključivo pješački.

Najstarije nekropole crkve bosanske, bogumilske, pravoslavne i katoličke i
islamska mezarja razasuta su gradom. Stećci, monumentalni kameni blokovi i
jedinstveni nadgrobni spomenici iz srednjevjekovnog perioda mogu se naći
nedaleko od Sarajeva u selu Šabići kod Trnova i selima Dolovi i Lukomir na
obroncima Bjelašnice.

Gradsko groblje Bare je sa 33 ha površine, jedno od većih u Europi, a po
konfiguraciji terena i položaju jedno je od interesantnijih i ljepših grobalja
na Balkanu. Na groblju „Bare“ su grobljanske površine za pripadnike svih
religija: muslimane, pravoslavne, katolike, judaiste, evangeliste, adventiste,
starokatolike, kao i ateiste.

Novo gradsko groblje Vlakovo je izgrađeno u septembru 1985. godine nedaleko od
Sarajeva, u vrijeme kada je groblje „Bare“ bilo gotovo popunjeno. Groblje se
proteže na 25 ha, na kome se obavlja najveći broj sahrana.

Stadion je zbog svog nastanka groblje jedinstveno u svijetu. Životnom nuždom, za
vrijeme opsade Sarajeva, 1992–95. godine kada su, usljed svakodnevnih
artiljerijskih i snajperskih napada na grad sa okolnih brda, mnoga groblja bila
nedostupna, a broj civilnih žrtava rastao, jedan nogometni stadion pretvoren je
u groblje.

Uz nekoliko nacionalnih i gradskih pozorišnih kuća, muzeja i kulturnih
institucija, Sarajevo je i važno mjesto na kulturnoj mapi ovog dijela evropskog
kontinenta. Druge kulturne institucije uključuju Sarajevski kulturni centar,
Sarajevsku biblioteku, Umjetničku galeriju BiH i Bošnjački institut.

Sarajevo je grad brojnih poznatih bosanskih pjesnika i mislilaca. Nobelovac Ivo
Andrić je dio svog života proveo u Sarajevu, kao i pjesnici i književnici
Silvije Strahimir Kranjčević, Isak Samokovlija, Mak Dizdar, Duško Trifunović i
drugi.

Kao glavni i najveći grad Bosne i Hercegovine, Sarajevo je medijski centar u
zemlji. Većina komunikacijskih i medijskih infrastruktura je uništena tokom
rata, ali rekonstrukcija koju je vodio visoki predstavnik Bosne i Hercegovine je
pomogla modernizaciji medija. Internet je ponovo postao dostupan u gradu 1995.

Oslobođenje, osnovano 1943, su najstarije sarajevske dnevne novine i jedine koje
su preživjele rat. Tiražem su ove novine iza Dnevnog Avaza, osnovanog 1995. i
Jutarnjih novina. U druge lokalne periodične novine spadaju novine Hrvatska
riječ na hrvatskom jeziku i magazin Start, kao i sedmične novine Slobodna Bosna
i BH dani.

Bosanskohercegovačka televizija je državna TV stanica, jedna od tri u Bosni i
Hercegovini. Druge stanice u gradu su NRTV "Studio 99", NTV Hayat, Open
Broadcast Network, TV Kantona Sarajevo i TV Alfa. Postoje nezavisne, privatne i
institucionalne radio stanice, poput Radija M, RSG, eFM studentskog radija,
Radija Sarajevo 202 (do prve polovine 2010.) i Radija BIR. Pored ovih, i Radio
Slobodna Evropa, kao i nekoliko američkih i zapadno-evropskih stanica.

Sarajevo Film Festival, pokrenut 1995, je postao premijerni filmski festival na
Balkanu. Sarajevska zima, Sarajevski jazz festival su poznati, kao i
Baščaršijske noći, ljetni kulturni, muzički i plesni događaj.

Sarajevska muzička scena se razvila u gradu između 1961. i 1991. Ova vrsta
muzike je počela sa grupama poput Indexa, Bijelog dugmeta i pjevača i
tekstopisca Jadranke Stojaković i Kemala Montena. Nastavila je u 1980im, sa SCH,
Plavim orkestrom, Zabranjenim pušenjem, Valentinom i Crvenom jabukom. Nakon
rata, irska rock grupa U2 je bila prva strana grupa koji je održala koncert u
gradu.

Sportski život se prvenstveno odvija kroz nekoliko sportskih društava, SD
Sarajevo, SD Željezničar i SD Bosna. Sportska društva imaju sekcije u više
sportskih grana. Među velikim brojem sportskih kolektiva u gradu se ističu
fudbalski klubovi Željezničar, Sarajevo i Olimpic, rukometni klubovi Željezničar
i Bosna, muški košarkaški klubovi Bosna, evropski prvak 1979 i Spars. Aeroklub
Sarajevo je osnovan 1946. godine.

Svake je godine grad na rijeci Miljacki domaćin niza kulturnih festivala
međunarodnog karaktera, među kojima su najznačajniji: Sarajevski filmski
festival (SFF), Sarajevski jazz festival, ljetni kulturni festival "Baščaršijske
noći", teatarski festival novih produkcija "MESS", "Sarajevska zima" i Svjetski
televizijski festival orijentalne muzike.

Nakon decenija komunizma i godina rata, ekonomija Sarajeva je postala predmet
rekonstrukcije i rehabilitacije. Među brojnim ekonomskim znakovima, 1997. godine
je otvorena Centralna banka Bosne i Hercegovine i 2002. je počela sa radom
Sarajevska berza. Velika gradska baza proizvodnje, administracije i turizma,
kombinirana sa velikim informalnim tržištem, čini grad najvećim ekonomskim
regionom Bosne i Hercegovine.

Iako je Sarajevo imalo razvijenu industriju tokom perioda komunizma, samo je
nekolicini preduzeća izvršila uspješnu tranziciju na kapitalističku ekonomiju.
Sarajevska industrija sada uključuje industriju duhanskih proizvoda, namještaja,
automobila i komunikacijske opreme. Kompanije smještene u Sarajevu su B&H
Airlines (prijašni Air Bosna), BH Telecom, Bosmalov gradski centar, Bosnalijek,
Energopetrol, Fabrika duhana Sarajevo i Sarajevska pivara.

Sarajevo ima jaku turističku ponudu i Lonely Planet je gradu dao 43. mjesto na
listi najposjećenijih gradova u svijetu u 2006. godini. Sportski turizam koristi
skijaške terene olimpijskih igara iz 1984, na obližnjim planinama Bjelašnici,
Igmanu, Jahorini i Treskavici. 600 godina historije Sarajeva čini turističku
ponudu zanimljivom. Sarajevo je usluživalo putnike tokom vijekova i
predstavljalo važan trgovinski centar kako tokom Osmanlijskog carstva i perioda
Austro-Ugarske vlasti, tako i u svojoj novijoj historiji.

Prosječna neto plaća u prva četiri mjeseca 2014. godine iznosila je 1.039 KM ili
531 €, dok je prosjek neto plaća u Federaciji BiH u

istom periodu iznosio 836 KM. Pored toga, Sarajevo bilježi i najnižu stopu
nezapolsenosti te najveći broj preduzeća po glavi stanovnika u Federaciji BiH.
Ekonomski, Sarajevo je najrazvijeniji grad Bosne i Hercegovine.

Internetska mreža u Sarajevu je prva u Bosni i Hercegovini po brzini, kvalitetu
i veličini mreže.

Sarajevo je središte cestovnog prometa u BiH. Sedam magistralnih puteva povezuje
grad sa ostalim dijelovima zemlje. Na sjever M5 u pravcu Travnika, Banja Luke i
Bihaća, M17 ka Zenici i Doboju, kao i M18 prema Tuzli, na istok vode M5 prema
Višegradu i Goraždu, kao i M19 ka Zvorniku. Na jug vodi M18 preko Foče za
Dubrovnik, a na zapad M17 u pravcu Mostara. Od 2003. Sarajevo je povezano
autoputom A1, sa mjestima Ilijaš, Visoko i Kakanj, a od augusta 2014. godine
izgrađen je kompletan autoput između Sarajeva i Zenice te sarajevska obilaznica
na potezu Sarajevo-sjever - Sarajevo-zapad.

Planirani evropski autoput, koridor 5C, prolazi kraj Sarajeva, povezivajući ga
sa Budimpeštom na sjeveru i sa Pločama na jugu.

Položaj Sarajeva, uske gradske ulice i nedostatak parkinga ograničavaju
automobilski promet u gradu. U vrijeme Olimpijskih igara 1984. godine, grad je
dobio dio zaobilaznice, što je djelomice olakšalo prometnu situaciju, no 2,6 km
i dva tunela koja su trebala povezati naselja Ciglane i Pofalići, zbog
nedostatka novca, još nisu u potpunosti završeni. Sam centar grada pretvoren je
70-tih godina u pješačku zonu. Dvije glavne ulice u gradu su Titova i Ulica
Zmaja od Bosne. Električni tramvaji sa sedam tramvajskih linija, koji su u
službi od 1885, su najstarija vrsta javnog prijevoza u gradu. Naselja Dobrinja i
Vogošća od 80tih godina povezana su sa centrom grada trolejbuskim linijama. Za
vrijeme rata, prekinuta trolejbuska veza sa Vogošćom je u obnovi. Danas u gradu
postoji pet trolejbuskih, te mnogo autobuskih linija, koje autobusima i za
Sarajevo specifičnim minibusima (kombibus), strme i teško dostupne dijelove
grada povezuju sa centrom. Javni gradski prijevoz nudi firma JKP GRAS Sarajevo.

Glavna željeznička stanica u Sarajevu se nalazi u centralnom dijelu grada. Grad
je dnevno željeznicom povezan sa Zagrebom, Beogradom i Pločama, a od 2002.
ponovo sa Budimpeštom. Dobro razgranatom autobuskom mrežom, Sarajevo je dostupno
iz bilo kojeg pravca.

Međunarodni Aerodrom Sarajevo (SJJ) smješten je desetak kilometara jugozapadno
od centra grada, u naselju Butmir. Otvoren je 1969. i sa 2.600 m dugom pistom
povezuje Sarajevo sa evropskim gradovima. Tokom rata aerodrom se koristio za
letove UN-a i transport humanitarne pomoći. Od Dejtonskog sporazuma iz 1996.
godine, aerodrom je otvoren za putničke letove avionskih kompanija B&H Airlines,
Austrian Airlines, Alitalia, Lufthansa, Jat Airways, Croatia Airlines i drugih.
U 2011., 599.978 putnika je prošlo kroz sarajevski aerodrom, za razliku od samo
25.000 iz 1996. godine.

Grad Sarajevo sjedište je najveće visokoškolske ustanove u zemlji, Univerziteta
u Sarajevu, te niza drugih visokoškolskih ustanova, čime se svrstava u red
najvećih univerzitetskih centara u cijeloj regiji jugoistočne Evrope. Sarajevski
univerzitet osnovan je 40tih godina i čine ga 18 fakulteta, 3 teološka
fakulteta, 3 akademije i 2 visoke škole. Tokom rata 1993. izgorjela je
Nacionalna i Univerzitetska biblioteka, sa najvećom literarnom zbirkom
jugoistočne Evrope.

Prema podacima iz 2012. u gradu studira 33435 studenata, od čega 30669 na
Sarajevskom univerzitetu.

Kantonalno javno komunalno preduzeće "Vodovod i kanalizacija" Sarajevo, se bavi
osnovnim djelatnostima:

Sarajevo je grad brojnih poznatih bosanskih pjesnika i mislilaca. Nobelovac Ivo
Andrić je dio svog života proveo u Sarajevu, kao i pjesnici i književnici
Silvije Strahimir Kranjčević, Isak Samokovlija, Mak Dizdar, Duško Trifunović i
drugi. Slikari Mersad Berber, Safet Zec, kao i režiser Oskarovac Danis Tanović.
Dobitnik Nobelove nagrade za hemiju Vladimir Prelog rođen je u Sarajevu, kao i
književnik i scenarista Zlatko Topčić te režiseri Dino Mustafić, Jasmila Žbanić,
Benjamin Filipović, Pjer Žalica, Ademir Kenović i Emir Kusturica.



https://bs.wikipedia.org/wiki/Island

Island je ostrvska država na samom sjeveru Evrope, smještena u Sjevernom moru.
Njena ukupna površina iznosi 103.125 km2. Glavni grad Islanda je Reykjavík. Broj
stanovništva je 290.570. Stanovnici Islanda su uglavnom potomci norveških i
keltskih doseljenika. Glavna religija na Islandu je luteransko kršćanstvo.
Island je poznat kao zemlja gejzira i vulkana. Klima je polarna, sa kratkim i
prohladnim ljetima, dugim i hladnim zimama.

Island su otkrili vikinzi u 9. vijeku. Bio je pod upravom Norveške i Danske.
Nezavisan od 1904. godine.

Glavni grad je Reykjavík, dok su veći gradovi Akureji i Husavin. Reljef čine
planine vulkanskog porijekla. Aktivno je 25 vulkana, a ima ih 140. Najviši vrh
je vulkan Erafajekul, 2.122 metara nadmorske visine. Iz zemlje često izbijaju
gejziri odnosno vrući izvori vode. Klima je različita zbog rasporeda planine i
okeana. Zbog uticaja Atlantika na jugu je klima atlanska a u unutrašnjosti i na
sjeveru subpolarna i planinska.

Island je jedna od najrjeđe naseljenih država na svijetu. Prvi naseljenici
Islanda su bili drevni Vikinzi. Stanovništvo živi visokim životnim standardom.
Razvijen je ribolov te industrija i poljoprivreda. Doskora je najviše ljudi
zaposleno u ribolovu mada se sve više zapošljava u industriji. Zemljoradnja je
slabo razvijena mada se koriste topli izvori vode za stakleničko uzgajanje
kultura.



https://bs.wikipedia.org/wiki/Lud,_zbunjen,_normalan

Lud, zbunjen, normalan je bosanskohercegovačka humoristička serija u režiji
Elmira Jukića i scenariste Feđe Isovića. Prva sezona je počela emitovanje 2.
septembra 2007. godine, a druga 7. septembra 2008. godine. Zadnja epizoda druge
sezone je emitovana 12. aprila 2009.

Nakon Bosne i Hercegovine i Hrvatske, serija se od 27. septembra 2008. emituje i
u Srbiji i to na prvom programu RTS-a. Od 15. septembra 2014. godine u Srbiji se
serija počinje ponovo emitovati na televiziji B92. Nakon završetka emitovanja
pete sezone u Srbiji, nove epizode serije počinju se prikazivati na televiziji
Prva. Također, prva sezona serije se emitirala i u Makedoniji zahvaljujući
televiziji A1, a ostale sezone su emitirane na televiziji Kanal 5 . Od 2015.
godine u Makedoniji se serija emitira na TV kanalu Alfa TV. Serija je veliku
popularnost stekla i u Crnoj Gori, gdje je emitirana na TV Vijesti, a od 2015.
godine serija se emitira na televiziji Prva CG. Od 2012. godine serija se
emituje i u Sloveniji zahvaljujući POP TV-u, a od 2015. godine serija se u
Sloveniji emitira na TV kanalu Planet TV. Serija se uspješno emituje i na Kosovu
posredstvom RTV Kosovo.

Snimanje treće sezone je počelo 1. septembra 2009. godine, a nastavak emitovanja
je započeo u januaru 2010. Početak emitovanja četvrte sezone započinje u januaru
2011. Snimanje 24 nova nastavka pete sezone ove popularne humoristične serije je
najavljeno za 6. januar 2012, a nove epizode počinju sa prikazivanjem 29.
januara 2012. Zbog velike popularnosti serije, peta sezona je podijeljena u dva
dijela. Prvih 15 epizoda pete sezone je emitirano u 2012 godini, a ostatak od 9
epizoda počinje sa emitiranjem 1. januara 2013. godine. Scenarista Feđa Isović
je 7. juna 2013. godine potvrdio da serija nije zvanično završila, te da
trenutno piše scenario za nove epizode, koje uskoro možemo očekivati na TV
ekranima. Trenutno se snima novih 48 epizoda, koje će biti podijeljene u dva
ciklusa emitiranja.

Šesta sezona serije kreće sa premijernim emitiranjem 3. novembra 2014. na Novoj
TV. Scenarista Feđa Isović je potvrdio da je snimanje serije i dalje u toku, te
da je snimljeno preko 210 epizoda. Također je potvrđeno da su u toku pregovori
sa bosanskohercegovačkim TV kućama o pravu otkupa novih epizoda koje će uskoro
biti premijerno prikazane u BiH.

Premijerno emitiranje šeste sezone serije u Bosni i Hercegovini kreće od 4.
aprila 2015. na Face TV-u. Premijerno emitiranje novih 24 epizode sedme sezone
serije počinje 5. aprila 2015. na Novoj TV, a u Bosni i Hercegovini emitiranje
sedme sezone kreće od 4. maja 2015. na Face TV-u. Osma sezona serije, počela je
sa premijernim emitiranjem 15. maja 2015. na Novoj TV. Deveta sezona počinje sa
premijernim emitiranjem od 03. novembara 2015. na Novoj TV.

Režiser serije Elmir Jukić je potvrdio da je snimanje serije završeno nakon
deset sezona i 264 snimljene epizode.

Posljednja deseta sezona serije je krenula sa premijernim emitiranjem od 26.
juna 2016. u Srbiji na televiziji B92.

U Bosni i Hercegovini je do sada emitirano 8. sezona serije. Detaljna lista
epizoda se nalazi na linku iznad.



https://bs.wikipedia.org/wiki/Ciceron

Marko Tulije Ciceron (lat. Marcus Tullius Cicero) je bio antički rimski filozof,
državnik, pravnik i politički teoretičar i najznačajniji rimski govornik. Rođen
je 3. januara 106. godine p. n. e. a umro 7. decembra 43. godine p. n. e..

Ciceron se smatra za jednog od najsvestranijih umova antičkog Rima. Upoznao je
Rimljane sa najvažnijim grčkim filozofskim učenjima, stvorio je latinski
filozofski rječnik (u koji je uložio poseban napor kako bi pronašao odgovarajuće
izraze u latinskom jeziku za sve specifične termine iz grčkog filozofskog
vokabulara) i istakao se kao lingvista, prevodilac i filozof. Bio je i uspješan
pravnik a naročito je bila impresivna njegova govornička vještina. Ipak, Ciceron
je vjerovatno smatrao da mu je politička karijera bila najvažnije postignuće. U
savremeno doba, Ciceron je prvenstveno cijenjen zbog svog humanizma te radova sa
filozofskim i političkim temama. Razmijenio je i obimnu korespondenciju, posebno
pisma (Epistulae, sačuvano ih je oko 900) koja je upućivao svojoj porodici i
prijateljima, naročito prijatelju Atikusu (Titus Pomponius Atticus). Ova
korespondecija, odnosno, Ciceronova vještina rafiniranog pisanja pisama, kasnije
će imati veliki uticaj i široku primjenu u Evropi. Kornelije Nepos (Cornelius
Nepos) navodi da su Ciceronova pisma sadržavala izuzetno bogatstvo detalja o
sklonostima vodećih ljudi, manama generala i revolucijama u vlasti da njihovom
čitaocu nije bilo potrebno izučavanje historije kako bi se upoznali s datim
vremenima.

Dakle, Ciceron je, bez sumnje, bio jedna od najvažnijih ličnosti iz cijelog
perioda antičkog Rima. Osim spomenutih radova i vještina, zaslužan je i za
neprocjenjivo vrijedan opis rimskog društva iz burnih vremena posljednjih dana
Rimske Republike te je bio i toliko važan uzor svim autorima iz I stoljeća p. n.
e. da ga se može smatrati prototipom klasične latinske literature.

Ciceron je dugo godina imao važnu ulogu u politici; nakon što je spasio
Republiku od podrivanja Lucija Sergija Katilina (Lucius Sergius Catilina)
prozvan je pater patriae (otac domovine, patrije) a za vrijeme rimskih
građanskih ratova do kraja je branio Republiku koja je tada bila na izdahu i
neumitno se transformirala u principat (principatus) pod Avgustom (Gaius Julius
Caesar Octavianus, Cezar Augustus).

Marko Tulije Ciceron rođen je 3. januara 106. godine p. n. e. u antičkom mjestu
Arpinum koji su osnovali Volsci, prastanovnici Italije, smještenom u dolini oko
100 kilometara južno od Rima. Već u IV stoljeću p. n. e. lokalni stanovnici su u
dobili status civitas sine suffragio (građani Rima bez prava glasa) a 188.
godine p. n. e. puna građanska prava a Arpinum je zatim dobio i status općine. U
Arpinumu je latinski jezik bio u upotrebi dugo vremena ali se isto tako učio i
grčki jezik, naročito je senatorska elita davala prednost grčkom jeziku nad
latinskim jer je bio prefinjeniji i precizniji. Rimljanska asimilacija italskih
zajednica u blizini grada Rima u periodu između II i I stoljeća p. n. e.
omogućila je Ciceronu budućnost pisca, državnika i govornika.

Ciceron je potekao u maloj plemićkoj porodici i pripadao viteškoj klasi (ordo
equestris) ali ne i rimskoj senatorskoj oligarhiji - bio je homo novus. Otac mu
je bio Marko Tulije Ciceron Stariji, učen čovjek nepoznatog porijekla a majka
Elvia, iz ugledne porodice i finih manira. Historičar Plutarh (oko 46-120 godine
n. e.) je zapisao da ga je majka rodila u lakom i bezbolnom porođaju. Imao je i
brata po imenu Kvinto (Quinto).

Cicero je bio nadimak jednog njegovog relativno čuvenog pretka koji je na nosu
imao izraženu izraslinu (možda bradavicu) u obliku leblebije (latinski: cicer,
ciceris). Kasnije su nadimci kod Rimljana postajali i "treće ime" - cognomen,
koje se naslijeđivalo i prema kojem su se pojedine porodice razlikovale. Kada se
Marko prvi put kandidovao za mjesto u državnoj/javnoj službi, prijatelji su ga
pokušali odvratiti od daljeg korištenja imena Ciceron ali je on odgovorio da "će
učiniti da ime Cicero bude slavnije od imena Skaura i Katula" (Scaurus - otekli
zglobovi (Marko Emilije Skauro), Catullus - štenad (Gaj Valerije Katul, pjesnik,
oko 87-54. godine p. n. e.).

Plutarh navodi da je Ciceron bio veoma talentovan učenik čime je stekao ugled
kod svojih kolega čiji su roditelji dolazili u školu da svojim očima vide
Cicerona i uvjere se u njegovu bistrinu i inteligenciju. Ciceronov otac je želio
da njegovi sinovi ostvare briljantnu političku karijeru pa ga je odveo u Rim i
uveo u krug najboljih govornika tog vremena i zaštitnika njihove porodice;
Lucija Licinija Krasa (Lucius Licinius Crassus) i Marka Antonija "Govornika"
(Marcus Antonius Orator).

Sa svojim kvalitetima Ciceron je dobio priliku studirati rimsko pravo kod
Kvintusa Mucija Scevole (Quintus Mucius Scaevola Augur) skupa sa Gajem Mariom
Minorom, Servijem Sulpicijem Rufusom (koji je postao čuveni pravnik i jedan od
rijetkih koga je Ciceron smatrao boljim od sebe u pravnim stvarima) i Atikusom.
Rufus i Atikus su postali Ciceronovi doživotni prijatelji a posebno Atikus koji
mu je do kraja života pružao podršku i davao savjete. U jednom pismu Atikusu,
Ciceron mu se ovako obratio: "Ti si meni kao drugi brat, alter ego, s kojim mogu
o svemu razgovarati".

U ovom periodu Ciceron se približio i poeziji prevodeći Homera i Aratove
Fenomene (Aratus iz Siciona) koji će kasnije uticati na Vergilijeve Georgike
(Publius Vergilius Maro).

Cicerona je naročito privlačila filozofija kojoj je i sam dao veliki doprinos
stvorivši spomenuti prvi filozofski rječnik na latinskom jeziku a 91. godine p.
n. e. je skupa sa prijateljem Atikusom upoznao epikurejskog filozofa Fedra
prilikom njegove posjete Rimu. Dvojica prijatelja su bili zadivljeni ovim Grkom
ali je samo Atikus do kraja života ostao sljedbenik epikurejske doktrine.

Ciceron upoznaje i majstora govorništva Apolonija Molona (najveći uspjeh imao
oko 70. godine p. n. e.) tokom njegove posjete Rimu a zatim uči kod njega u
Grčkoj 77-79. godine p. n. e. I Gaja Julija Cezara je također učio kod Molona.
Tvrdi se da su upravo zahvaljujući Molonu, Cezar a prvenstveno Ciceron, postali
odlični govornici a navodno je Molon svojim učenicima citirajući Demostena često
ponavljao tri najvažnije stvari u govorništvu: "Dikcija, dikcija i samo
dikcija". Molon je Cicerona naučio široj i manje intenzivnoj formi govorništva
što će u kasnijim godima izrazito definirati njegov individualni stil.

Ciceron je učio i kod Filona iz Larise, koji je bio na čelu Akademije u Atini
koju je osnovao Platon a 87. godine p. n. e. se preselio u Rim. Njegovo učenje
je na Cicerona ostavilo dubok trag. Vođen izuzetnom strašću za filozofijom,
Ciceron je sa entuzijazmom preko Filona asimilirao Platonovo učenje uz izuzetak
npr. njegove teorije ideja i često ga je definirao kao svog boga. Posebno se
divio Platonovom moralu i političkom ozbiljnošću ali je poštovao i njegovu bujnu
maštu.

U Ateni je slušao akademika Antioha, epikurejca Zenona i opet stoika Fedra, a u
govorništvu se dotjeruje kod Demetrija. U Maloj Aziji se upoznaje s kićenim
azijskim stilom (genus Asiaticum ili amplum), a na Rodosu kod spomenutog Molona
s rodoskim (genus Rhodium ili medium), koji čini sredinu između jednostavnog
atičkog (genus Atticum ili tenue) i raskošnog azijskog. Boravak na Rodosu
odlučan je za Ciceronovo formiranje kao govornika jer se tada priklanja rodskom
stilu.

Uskoro je Ciceron upoznao i Diodota, predstavnika stoicizma. Stoicizam je već
ranije stigao u Rim i imao dobar prijem zahvaljujući insistiranju na snazi volje
i kontroli nad emocijama što je veoma dobro korespondiralo sa rimskim idealima.
Ciceron nije u potpunosti prihvatio strogu stoičku filozofiju već je preferirao
njegovu modifikovanu verziju. Diodot je u Ciceronu dobio zaštitnika i kod njega
uživao doživotno gostoprimstvo. Dokazujući svoju dosljednu odanost stoicizmu,
Diodot je nastavio održavati predavanja čak i nakon što je ostao bez vida.

Kada je imao 27 godina Ciceron je oženio Terenciju. Prema običajima gornje
društvene klase tog vremena brak je bio "ugovoren" ali je ipak trajao u
harmoniji tokom 30 godina. Terencijina porodica je bila patricijska; ona je
imala biti bogata nasljednica a to je odgovaralo Ciceronovim političkim
ambicijama i u ekonomskom i u društvenom smislu. Terencija je imala sestru ili
blisku rodicu po imenu Fabia koja je kao djevojčica postala Vestalska djevica,
što se smatralo za izuzetnu čast. Terencija je bila odlučna i staložena žena i
kako Plutarh navodi: "više se interesovala za muževljevu političku karijeru nego
što je njemu dozvoljavala da se miješa u poslove oko domaćinstva". Ipak, ona i
Ciceron nisu dijelili jednake intelektualne interese a posebno joj je bio stran
njegov agnosticizam. U jednom pismu Terenciji koje je napisao za vrijeme egzila
u Grčkoj, Ciceron se požalio kako "nam ni bogovi koje toliko štuješ ni ljudi
kojima ja služim nisu pokazali ni najmanji znak zahvalnosti". Terencija je bila
odana žena ali vjerovatno i priličan materijalista.

Krajem 47. godine p. n. e. i početkom naredne Ciceronova pisma Terenciji postaju
kraća i hladnija. Prijateljima se žalio da ga je izdala ne navodeći na koji
način. Možda njihov brak nije mogao izdržati politička previranja u Rimu,
Ciceronovo angažovanje i neke druge nesuglasice između njih dvoje. Plutarh
navodi da je Ciceron bio povrijeđen Terencijinim zanemarivanjem tokom rata i da
čak nije ni došla da ga dočeka na povratku. Razveli su se 45. godine p. n. e.

Krajem 46. godine p. n. e., Ciceron je oženio Publiliju, mladu djevojku bez oca
koja je živjela sa majkom. Terencija je optuživala Publiliju da je bila uzrok
razvoda i da se Ciceron njome oženio zaljubljen u njenu mladost a Tiron,
Ciceronov oslobođeni rob kaže da je oženio samo zbog njenog bogatstva. Čak je
Ciceron bio nominovan kao Publilijin tutor i upravljao je njenim bogatstvom. U
svakom slučaju, ovaj brak je bio kratkotrajan, razvod je uslijedio nakon samo
šest mjeseci zbog navodne Publilijine radosti zbog smrti Tulije, Ciceronove
kćerke. Zbog razvoda od Terencije nakon dugotrajnog braka i kratke "afere" sa
Publilijom, Ciceron je bio meta žestokih kritika, posebno od strane Marka
Antonija koji je to iskoristio kao argument u odgovoru na Filipike

Ciceron je u braku sa Terencijom imao kćer Tuliju Ciceronis koju je veoma volio.
Tulija je bila jedina osoba koju Ciceron nikada nije kritikovao. U jednom pismu
bratu Kvintu ovako je opisao: "Kako je samo privržena, skromna i inteligentna!".

Kada se 45. godine p. n. e. ona iznenada razboljela i umrla nakon što se
prividno oporavila od porođaja u kojem je rodila sina, Ciceron je bio skrhan.
Prijatelju Atikusu je napisao da je izgubio jedinu stvar koja ga održavala na
životu. Atikus ga je pozvao da kod njega provede prve sedmice tugovanja kako bi
mu mogao dati utjehu u boli kada je bila najjača. Ciceron je tada iz Atikusove
obimne biblioteke pročitao sve što su grčki filozofi napisali o savladavanju
tuge ali nije našao utjehu: "moja tuga nadjačava svaku utjehu". Cezar, Brut
(Marcus Junius Brutus, Quintus Caepio Brutus) i stari prijatelj i kolega Rufus
su mu poslali pisma saučešća. Ciceron je Rufusovo pismo puno promišljanja o
prolaznosti veoma cijenio.

Ciceron se nadao da će ga sin Marko Ciceron Minor slijediti u filozofiji ali je
Marko više volio vojnu karijeru: 49. godine p. n. e. pridružio se Pompejevoj
(Gnaeus Pompeius Magnus) vojsci a naredne godine, nakon Pompejevog poraza protiv
Cezara u bici kod Farsale, Marko je zatražio i dobio Cezarov oprost. Ciceron ga
je zatim poslao u Atinu da uči kod filozofa Kratiposa ali je mladić, daleko od
budnog oka svoga oca, bio "nestašan" i posvetio se jelu, piću i veselju.

Uz Avgustovu pomoć Marko je imao dobru karijeru. Sa Avgustom je 30. godine p. n.
e. postao konzul a kasnije prokonzul u Siriji i provinciji Azija.

Ciceron je svoju karijeru u javnoj građanskoj službi počeo kroz tzv. cursus
honorum - niz od nekoliko različitih vojnih i administrativnih pozicija. Od 90.
do 88. godine p. n. e. služio je sa Gnejem Pompejom Strabonom (Gnaeus Pompeius
Strabo) i Lucijem Kornelijem Sulom (Lucius Cornelius Sulla Felix) u rimskom
savezničkom ratu (91-88. godine p. n. e., rat između Rimske Republike i nekoliko
gradova u Italiji, do tada stoljetnih saveznika) iako nije osjećao da mu
vojnički život priliči; on je prevashodno bio intelektualac. U dobi od oko
dvadeset godina Ciceron se okušao u prvim književnim radovima a nastupio je i
kao govornik u nekoliko privatnih parnica.

Pravničkom karijerom se počeo baviti oko 83-81. godine p. n. e. Njegov prvi
značajniji pravni predmet o kome postoji pisani trag je odbrana Sekstusa Rociusa
koji je bio optužen za ubistvo oca. Ciceronova odluka da radi na odbrani u ovom
slučaju bio je hrabar potez pošto se ubistvo bliskog člana porodice smatralo za
gnusan zločin i zbog toga što je Ciceron u kontra-tužbi kao počinioce naveo
nekoliko osoba koje su bile u milosti diktatora Sule, naročito Sulin oslobođeni
rob Lucius Cornelius Chrysogonus. Ciceron je tada bio još nepoznat i Sula je ga
je mogao jednostavno ukloniti. Rad na odbrani Sekstusa Rociusa bio je indirektan
izazov upućen Suli ali zahvaljujući dobro pripremljenom predmetu, Ciceronov
branjenik je oslobođen optužbi.

Ipak, 79. godine p. n. e. Ciceron putuje u Grčku, Malu Aziju i Rodos, možda u
namjeri da izbjegne Sulin bijes. Tokom ovog putovanja, Ciceron je bio u Atini
gdje se ponovo susreo sa prijateljem Atikusom koji je u međuvremenu postao
počasni građanin Atine i upoznao Cicerona sa nekoliko uvaženih Atinjana.

Ciceron je 75. godine p. n. e. radio kao kvestor u zapadnoj Siciliji i prema
tamošnjem stanovništvu se ophodio na iskren i pošten način. Zahvalni Sicilijanci
su tada zatražili od Cicerona da tuži Gaja Veresa, tadašnjeg pohlepnog guvernera
Sicilije. Proces protiv Veresa je bio veliki Ciceronov uspjeh i po njegovom
uspješnom okončanju počeli su ga smatrati za najvećeg govornika u Rimu. U
antičkom Rimu je govornička vještina bila veoma cijenjena ne samo kao sredstvo
putem kojeg se prenosilo i širilo znanje već i kao sredstvo individualne
promocije tokom izborne kampanje. Uprkos sjajnom pravničkom uspjehu, Ciceronu je
nedostajalo renomirano porijeklo; on nije bio ni plemenit ni patricij.

Ciceron je odrastao u vremenu građanskih nemira i rata. Sulina pobjeda u prvom
od nekoliko građanskih ratova dovela je do usvajanja drugačijeg ustavnog okvira
kojim su se ograničile slobode (libertas), fundamentalna vrijednost Rimske
Republike. S druge strane, Suline reforme su ojačale pozicije viteške klase i
doprinijele jačanju njene političke moći.

Ciceron je bio i vitez - eques i homo novus ali prije svega bio je nepokolebljiv
republikanac. Njegov društveni status i lojalnost Republici značili su da ima
podršku i povjerenje naroda i srednje klase. Optimati nikada nisu u potpunosti
prihvatili Cicerona i to je umanjilo uspjeh njegovih napora uloženih u reformu
Republike uz istovremeno očuvanje ustava. I pored toga, Ciceron se uspješno
uspeo kroz cursus honorum i to je svaku funkciju obavljao u najmlađoj
dozvoljenoj dobi ili blizu nje: kvestor je bio u 31. godini života, aedile
(odgovoran za zgrade i festivale) u 37. i pretor (komandant vojske ili visoki
državni službenik) u četrdesetoj. Sa 43 godine života postao je konzul.

Ciceron je izabran za konzula 63. godine p. n. e. U tom periodu birala su se po
dva konzula svake godine. Uz Cicerona, konzul te godine je bio i Gaj Antonije
Hibrida ali on nije imao značajniju ulogu. Tokom službe te godine Ciceron je
slomio zavjeru protiv Republike koju je vodio Lucije Sergije Katilin tako što je
obezbijedio proglašenje "vanrednog stanja" (Senatus Consultum Ultimum ili
Senatus Consultum de Re Publica Defendenda - dekret Senata u odbranu Republike
donošen u vrijeme opasnosti po Senat i Republiku, njime je Ciceronu privremeno
data apsolutna vlast) i otjerao Katilina iz Rima održavši četiri srčana govora
protiv njega (Orationes in Catilinam). Ovi govori su do danas ostali odlični
primjeri Ciceronovog retoričkog stila.

U Orationes in Catilinam Ciceron je naveo sav "bezobrazluk" i "pokvarenost"
Katilina i njegovih sljedbenika i razotkrio njegove simpatizere koje je imao
među senatorima optuživši ih da su banditi i dužnici bez novca koji su u
Katilinovom pokušaju puča vidjeli jedini izlaz iz svojih neprilika. Zatim je
zahtijevao da Katilini i njegova klika odu iz grada. Nakon prvog govora koji je
Ciceron dao pred Senatom okupljenim u Jupiterovom hramu, Katilin nije mogao dati
svoj odgovor; već po dolasku sjedio je sam i izolovan a kad je pokušao nešto
reći bio je prekinut i nazivan idajicom pa je u ljutnji i prijeteći napustio
hram.

U ostalim govorima Ciceron se nije obraćao Katilinu već direktno Senatu kojeg je
trebalo pripremiti za najgoru varijantu a istovremeno je iznio još dokaza protiv
Katilina. Katilin je pobjegao iz grada a iza sebe ostavio sljedbenike koji su
trebali početi revoluciju iznutra. On sam je napao izvana s vojskom "moralno
posrnulih i iskrenih fanatika". Katilin je čak pokušao pridobiti jedno Galsko
pleme da mu pomogne ali ga je Ciceron preduhitrio i, uz pomoć Gala, oduzeo
nekoliko pisama koja su direktno inkriminisala petoricu zavjerenika i primorao
ih da priznaju svoja zlodjela pred Senatom.

Senat je tada trebao donijeti odluku o sankcijama protiv zavjerenika. Senat nije
bio sudska institucija a standardne opcije poput kućnog pritvora ili egzila
sigurno ne bi bile dovoljne. Vanredno stanje je i dalje bilo na snazi i većina u
Senatu je tražila najtežu kaznu - smrt. Julije Cezar je bio protiv
uspostavljanja takvog presedana i tražio doživotne kazne. Onda je Katon Mlađi
(Marcus Porcius Cato Uticensis, Cato Minor) ustao u odbranu smrtne kazne pa se
konačno Senat složio.

Ciceron je dao da se zavjerenici odvedu u Tulijanum, (ne)čuveni Rimski zatvor, i
tamo su pogubljeni davljenjem. Nakon pogubljenja Ciceron je kratko objavio:
"Vixerunt" (živjeli su). Katilin i njegova vojska su poraženi u bici. Za
uspješno rušenje zavjere i spas Republike Ciceron je dobio počasno zvanje pater
patriae ali je poslije ovih događaja ipak živio u strahu od suđenja ili
protjerivanja zato što je odredio da se rimskim građanima oduzme život bez
suđenja.

Julije Cezar je 60. godine p. n. e. pozvao Cicerona da bude četvrti član
Cezarovog saveza sa Pompejem i Krasom (kasnije su postali Prvi trijumvirat).
Ciceron je odbio jer je (s pravom) pretpostavio da to ne donosi ništa dobrog
Republici. Publije Klodije Pulker (Publius Clodius Pulcher) je 58. godine p. n.
e. uveo zakon kojim se određuje egzil onome ko pogubi rimskog građanina bez
suđenja. Ciceronu je bilo jasno da je on sam bio meta tog zakona jer je četiri
godine ranije dao se pogube učesnici Katilinove zavjere bez formalnog suđenja a
i imao je i javne "okršaje" sa Pulkerom.

Ciceron je tvrdio da ga tada proglašeno vanredno stanje i ovlasti koje je imao
izuzimaju od kažnjavanja. Pokušao je pridobiti podršku senatora i konzula,
naročito Pompejevu. Pošto pomoć nije stizala, Ciceron je otišao u progonstvo;
stigao je u Solun u Grčkoj, u maju 58. godine p. n. e.. Egzil je Ciceron teško
podnio pa je pao u depresiju. Svom prijatelju Atikusu je napisao: "Tvoje molbe
su me spriječile da izvršim samoubistvo. Ali zbog čega da živim? Nemoj me
kriviti zbog ovh žalbi. Moje sadašnje patnje prevazilaze sve pređašnje"".

Ipak, u Senatu se dešavaju pozitivne stvari i novoizabrani plebejski tribun po
imenu Titus Annius Milo interveniše u korist Cicerona i donosi se gotovo
jednoglasna odluka da se vrati iz izgnanstva - jedini glas protiv digao je
Pulker. Ciceron se vratio u Italiju u avgustu 57. godine p. n. e. iskrcavši se u
Brundisiumu (današnji Brindizi). Dočekala ga je oduševljena masa a posebo je bio
obradovan prisustvom voljene kćeri Tulije.

Iako je pokušao da se ponovo uključi u političke tokove, nakon neuspjelog napada
protiv Cezarovog zakona a posebno nakon konferencije u Luki 56. godine p. n. e.,
Ciceron je bio primoran da se posveti literarnom radu i narednih nekoliko godina
ostane izvan političkog života.

Konflikt između Cezara i Pompeja je eskalirao 50. godine p. n. e. Ciceron je
stao na stranu Pompeja ali je oprezno izbjegao otvoreno suprostavljenje Cezaru.
Kada je 49. godine p. n. e. Cezar izvršio invaziju na Italiju, Ciceron je
pobjegao iz Rima. Cezar je u nastojanju da obezbijedi legitimitet koji bi mu
omogućila podrška senatora, tražio Ciceronovo odobravanje, no Ciceron se iskrao
i iz Italije i otputovao u Dyrrachium u Iliriji (Epidamnos, današnji Drač u
Albaniji), gdje su bile stacionirane Pompejeve pristalice. Sa Pompejevim snagama
je zatim, 48. godine p. n. e. otišao u Farsalu (antički Pharasalus, današnji
grad u južnoj Tesaliji, u Grčkoj) iako je brzo gubio povjerenje u sposobnost i
pravednost "Pompejaca". Dogodilo se i neslaganje sa kolegom senatorom Katonom
Mlađim koji mu je rekao da bi bilo bolje za "stvar optimata" da je ostao u Rimu.

U pismu Marku Terenciju Varu (Marcus Terentius Varro) iz aprila 46. godine p. n.
e. Ciceron objašnjava svoju strategiju pod Cezarovom diktaturom. No, bio je
veoma iznenađen kada je Cezar ubijen u martu 44. godine p. n. e. (martovske
ide). Ciceron nije učestvovao u zavjeri i atentatu mada su zavjerenici bili
uvjereni u njegovu naklonost. Brutus je navodno, držeći u ruci okrvavljeni nož,
uzviknuo Ciceronovo ime i tražio da "vrati Republiku".

U februaru 43. godine p. n. e. Ciceron je u pismu Trebonijusu, jednom od
zavjerenika, izrazio žaljenje što nije mogao biti pozvan na "veličanstveni
banket martovskih ida", pohvalivši učinjeno ali i ljutnju zbog novonastale
situacije, pogotovo u vezi sa Markom Antonijem (Marcus Antonius) . U nestabilnom
periodu nakon Cezarovog ubistva Ciceron je bio popularan vođa. Nije imao
poštovanja prema Marku Antoniju koji se namjeravao osvetiti Cezarovim ubicama. U
zamjenu za amnestiju koja je data zavjerenicima, uredio je da Senat ne proglasi
Cezara tiraninom, tako da su Cezarove pristalice dobili pravnu podršku.

Nakon građanskog rata, Ciceronu je bilo jasno da se bliži kraj Republike.
Izjavio je da su "Republika, Senat i sudovi postali tek samo brojke i da više
niko nema ustavnu poziciju.". Građanski rat je uništio Republiku a Julije Cezar
je bio apsolutni pobjednik. Čak ni Cezarovim ubistvom se nije uspjelo vratiti
Republiku jer je Marko Antonije, Cezarov gorljivi pristalica nastavio sa
napadima na rimske slobode. Cezarova smrt samo je naglasila stabilnost vladavine
jednog čovjeka kroz haos koji je uslijedio i kroz nastavak građanskih ratova
koji su završili Avgustovom pobjedom i carevanjem.

Nakon Cezarove smrti, Ciceron i Marko Antonije su postali dva vodeća čovjeka u
Rimu; Ciceron kao glasnogovornik Senata a Antonije kao konzul, vođa Cezarove
frakcije i nezvanični izvršilac Cezarove volje. Njih dvojica nikada nisu bili u
dobrim odnosima a situacija se pogoršala kada je Ciceron jasno dao do znanja
kako smatra da Antonije uzima previše slobode u interpretaciji Cezarovih želja i
namjera. Kada je Oktavijan, Cezarov usvojeni sin i nasljednik u aprilu stigao u
Italiju, Ciceron je napravio plan kojim je namjeravao upotrijebiti budućeg
imperatora protiv Marka Antonija. U septembru je održao seriju govora protiv
Antonija koje je nazvao Filipike (Philippicae, prema Demostenovim optužbama
protiv Filipa II Makedonskog (grč. Φίλιππος Β' ο Μακεδών, grčki kralj i otac
Aleksandra Velikog). Hvalio je Oktavijana i rekao da "taj mladi čovjek zalužuje
poštovanje i da neće počiniti Cezarove greške". U to vrijeme, Ciceronova
popularnost kao javne ličnosti bila je neprikosnovena.

Ciceron je urgirao da Senat proglasi Antonija državnim neprijateljem ali je
Cezarev punac usporio taj proces. Tek kada je Antonije odbio da prekine opsadu
Mutine proglašen je neprijateljem. Ali, Ciceronov plan da istjera Antonija nije
uspio. Antonije i Oktavijan su sa Lepidom (Marcus Aemilius Lepidus) osnovali
Drugi trijumvirat. Trijumvirat je stavio van zakona svoje neprijatelje i rivale
odmah po svom zakonskom ozvaničenju na period od pet godina. Tako su Ciceron i
svi njegovi istomišljenici proglašeni državnim neprijateljima mada je Oktavijan
navodno dva dana pokušavao spriječiti stavljanje Cicerona na "crnu listu".

Od svih "nepoželjnih", upravo je Ciceron bio najviše proganjan. Veliki dio
javnosti je bio uz njega i mnogi ljudi nisu htjeli prijaviti da su ga vidjeli.
Naposljetku je uhvaćen 7. decembra 43. godine p. n. e. kod mjesta Formia dok je
putovao u nosiljci u pokušaju da se ukrca na brod za Makedoniju. Kada su ubice
centurion Herenijus i tribun Popilijus stigli, Ciceronovi robovi su rekli da ga
nisu vidjeli ali ga je odao Filolog, oslobođeni rob Ciceronovog brata Kvinta.

Kada je uhvaćen, navodno su Ciceronove posljednje riječi bile: "Nema ničeg
ispravnog u onome što činiš vojniče, ali barem pokušaj da me ubiješ kako treba"
a zatim se naklonio i nagnuo glavu van nosiljke gladijatorskim gestom kako bi im
olakšao namjeru. Izlaganjem vrata i grla pokazao je da neće pružati otpor.
Historičar Plutarh navodi da ga je tada Herenijus ubio i odsjekao mu glavu.
Prema Antonijevim instrukcijama, Ciceronove ruke koje su napisale Filipike,
govore protiv Antonija, su također odsječene i skupa sa glavom javno izložene u
centru Rima (rostra - govornica, u Forum Romanum).

Ciceron je bio jedina žrtva progona koja je doživjela ovakvu sudbinu. Historičar
Kasijus Dio (Lucius Cassius Dio Cocceianus) navodi kako je Antonijeva žena
Fulvija uzela Ciceronovu glavu, izvukla iz nje jezik i probola ga više puta
šnalom za kosu kako bi se osvetila Ciceronovoj moći govorništva.

Ciceronov sin, Ciceron Mlađi (Marcus Tullius Cicero Minor) je 30. godine p. n.
e. bio konzul i na neki način se osvetio Marku Antoniju objavivši Senatu njegov
poraz u bici kod Akcija prethodne godine. Također je Ciceron mlađi uspio
izdjestvovati da Senat zabrani svim Antonijevim nasljednicima da koriste ime
Marko.

Plutarh još navodi da je dugo vremena nakon ovih događaja Oktavijan našao jednog
od svojih unuka kako čita neku Ciceronovu knjigu. Dječak je knjigu pokušao
sakriti bojeći se reakcije svog djeda. Oktavijan, odnosno tada Cezar Augustus,
uzeo je knjigu, pročitao jedan dobar dio i vratio je unuku uz riječi: "Učen
čovjek, moj sinko, on je bio učen čovjek koji je volio svoju zemlju.".

Katolička crkva u svojem ranom dobu je "odobrila" Cicerona tako da su se
zahvaljujući tom stavu mnogi njegovi radovi smatrali "vrijednim" i sačuvani.
Sveti Augustin (Aurelius Augustinus Hipponensis) i drugi su slobodno citirali
dijelove iz Ciceronovih djela O republici i O zakonima. Zahvaljujući njima i
preostalim fragmentima, savremenim historičarima nije bilo previše teško
rekonstruirati veliki dio Ciceronovih tekstova. Ciceron je također zaslužan i za
definiranje prvih apstraktnih koncepata o pravima čovjeka, koje je dao na osnovu
drevnih zakona i običaja.

Vrijeme i Čovjeka preživjelo je šest knjiga o retorici i dijelovi šest knjiga o
filozofiji.

U Rimu je govornička vještina (retorika) bilo sastavni dio općeg obrazovanja. U
Ciceronovo vrijeme nije bilo učenog čovjeka, pogotovo onog koji je javno
djelovao, koji nije bio dobro upućen u toj vještini. Ciceron, nakon značajnog
uspjeha na polju praktičnog govorništva i pošto je pod pritiskom politike
triumvira bio primoran povući se u privatan život, stvorio je nekoliko
sintetičkih djela iz teorije govorništva. U tim djelima je dao najbolje od sebe
uspješno se noseći s grčkim uzorima.

U svojim zrelim godinama, u spisu De oratore, u tri knjige, ostvario je najbolji
rimski priručnik iz retorike i jedno od najboljih djela rimske prozne
književnosti. Uzimajući Aristotela kao uzor, u prvoj knjizi koristio je formu
dijaloga da bi doveo do zaključka prema kojem dobar govornik osim
specijalizovanog znanja iz retorike mora posjedovati i široko opće obrazovanje;
uključujući poznavanje historije, prava i književnosti, iz filozofije poznavanje
barem etike, a da se za ostala područja ljudskoga znanja "govornik može obratiti
stručnjaku kad ustreba". U drugoj i trećoj knjizi obradio je pet dijelova
retorike:

Rimljani su se dugo opirali helenizmu jer su ga smatrali neprijateljem svoje
posebnosti. Grčka je ipak imala snažniju kulturu i njena pobjeda je bila
neminovna. Praktično rimsko biće postepeno je usvajalo učenje grčkih filozofa i
zaputilo se u prostranstva grčkih filozofskih sistema. U Ciceronovo vrijeme nije
bilo učenog Rimljanina koji nije dobro poznavao i grčki jezik i koji nije, ako
je to mogao sebi priuštiti, bio na licu mjesta, na izvoru, u samoj Grčkoj, i
proveo neko vrijeme na atenskoj akademiji. No, tek Ciceron popunjava prazninu u
latinskoj filozofiji naročito pisanjem latinskog filozofskog rječnika stvorenog
na osnovu grčkog univerzuma filozofskih pojmova, izraza i dr.

Ciceronovi govori čine glavni dio njegovog opusa. Zabilježeno je 88 Ciceronovih
govora od kojih je preostalo 58. Već za vrijeme Ciceronovog života objavljene su
pojedine zbirke njegovih govora, a Ciceronov oslobođeni rob i prijatelj Marko
Tulije Tiron, začetnik stenografije (notae Tironianae), je objavio prvu
kolekciju Ciceronovih govora poslije njegove smrti. U spisku koji slijedi neki
od naslova sadrže više od jednog govora.

Ciceron se služio posebnom asocijativnom mnemoničkom tehnikom koja je nazvana
tehnika soba (metoda loci). On bi govor razložio na ključne riječi i
konceptualne pojmove koji su mu bili potrebni za željenu temu i pridruživao bi
ih, prema željenom redu, na jedan sasvim kreativan i jedinstven način,
prostorijama kuće ili palate koju je dobro poznavao. Zatim bi tokom držanja
govora zamislio da prolazi kroz prostorije date kuće ili palate i tada bi mu
ključne riječi i koncepti dolazili u um, opet prema željenom redu.

Postoji više od 800 pisama koje je Ciceron uputio drugima i preko 100 koje su
drugi napisali njemu. Otkrili su ih u periodu između 1345. i 1389. godine
Petrarka (Francesco Petrarca) i Coluccio Salutati (Lino Coluccio Salutati)

Uz odlične sposobnosti i duha i srca Ciceron se odlikovao moralnom čistoćom,
umjerenošću bez pohlepe, savjesnošću u vršenju dužnosti; vjeran je, ako i ne
nježan muž, brižan otac, iskren prijatelj, dobar brat i blag gospodar (Tiron).
Ovakvim kvalitetama u određenoj mjeri su kompenzovane njegove mane:
častoljublje, hvalisavost, neodlučnost i malodušje.

Bio je neumoran je u proširivanju svoga znanja. Ciceron je imao receptivan duh
ali nije bio stvaralac novog i posebnog. Tako se može razumjeti njegovo ponekad
neodlučno držanje u javnom životu ali mu nitko ne može poreći patriotizam. Imao
je "volju najboljeg građanina" (voluntas optimi civis, Kvintilijan 12, 1, 6),
bio je "čovjek koji voli domovinu" (Plutarh, Cic. 49, 5), a sam je rekao da "od
domovine nikome ne smije biti ništa slađe" (nec locus tibi ullus dulcior esse
debet patria, Ad fam. 4, 9, 3).

Ciceron je bio nadaren i energičan pisac koji se interesovao za veliki broj tema
s naglaskom na helenističku filozofsku i retoričku tradiciju iz koje je imao
sveobuhvatno obrazovanje. Zahvaljujući kvalitetu i pristupačnosti Ciceronovih
tekstova njegovi su radovi općeprihvaćeni i čine dio obavezne lektire. Njegov
uticaj je bio još veći nakon mračnog srednjeg vijeka u Evropi - od svih radova
latinskih autora najviše je preživjelo Ciceronovih. Ciceron je još uvijek jedan
od najvažnijih izvora podataka o rimskoj historiji.

Nijedna ličnost rimske književnosti nema tolikih zasluga za širenje helenske
kulture i civilizacije po onom dijelu goleme rimske države, na kojem se govorilo
i čitalo latinski, koliko Ciceron. Pa ako se uzme u obzir i činjenica da ta
helenska, gotovo samonikla kultura, s izuzetkom neznatnog hititskog i
feničanskog poticaja, preko kultura s područja oko rijeke Nil i Mezopotamije,
zatim svog širenja preko rimske imperije, postaje kroz kršćanstvo od
helensko-rimske evropska kultura, a nakon otkrića na početku novog vijeka i
svjetska, onda Ciceron jasno mora biti prihvaćen i uvažen kao jedna od
najistaknutijih ličnosti cijelog svijeta zaslužna za širenje te kulture.



https://bs.wikipedia.org/wiki/Spisak_pozivnih_brojeva_dr%C5%BEava

Pozivni brojevi država su telefonski prefiksi država članica Međunarodne
telekomunikacijske unije (poznata pod skraćenicom ITU). Definiraju se prema
odjeljku ITU-T pomenute unije prema standardima E.123 i E.164. Prefiksi
omogućavaju izravno međunarodno pozivanje drugih država (poznato pod skraćenicom
IDD), umjesto da to radi operater.

Pozivni brojevi država sastavni su dio međunarodnog pozivnog broja te se koriste
jedino kad se poziva pretplatnik čiji je telefonski broj u drugoj državi. Ovaj
broj prethodi lokalnom pozivnom broju države. Uobičajeno je da pozivni broj
počinje s plusom (+) nakon koga slijedi pozivni broj države, te lokalni pozivni
broj unutar te države. Naprimjer, ako iz inostranstva želimo pozvati sljedeći
broj iz Brčko Distrikta: 049-123-456, dodali bismo plus (+), pozivni broj države
(u ovom slučaju 387), dvocifreni lokalni pozivni broj (u ovom slučaju 49), te
ostatak broja kako bismo na kraju dobili +387-49-123-456.

(također i za Arubu, Farska ostrva, Grenland i Britanske indijskookeanske
teritorije)

Veće država poput Španije, Ujedinjenog Kraljevstva i Francuske, ranije su imale
dvocifrene pozivne brojeve jer su im lokalni pozivni brojevi bili duži. Manje
države poput Islanda dobile su trocifrene pozivne brojeve. Počev od 1980-ih, sva
nova dodjeljivanja brojeva trocifrena su, nezavisno od broja stanovnika.

+60 Malezija +61 Australija +62 Indonezija +63 Filipini +64 Novi Zeland +65
Singapur +66 Tajland +670 Istočni Timor +671 Prekinuto: vidi Guam +672
Australijske vanjske teritorije +673 Brunej +674 Nauru +675 Papua Nova Gvineja
+676 Tonga +677 Solomonska Ostrva +678 Vanuatu +679 Fidži +680 Palau +681 Wallis
i Futuna +682 Kukova Ostrva +683 Niue +684 Američka Samoa +685 Samoa +686
Kiribati, Gilbertova Ostrva +687 Nova Kaledonija +688 Tuvalu, arhipelag Ellice
(Saipan?) +689 Francuska Polinezija +690 Tokelau +691 Mikronezija +692 Maršalova
Ostrva +693 Nedodijeljeno +694 Nedodijeljeno +695 Nedodijeljeno +696
Nedodijeljeno +697 Nedodijeljeno +698 Nedodijeljeno +699 Nedodijeljeno

Broj 7 je uspostavljen tokom postojanja SSSR-a. Nakon raspada te države, većina
bivših republika dobila je svoje pozivne brojeve tokom 1990-ih. Možete ih naći u
Zoni 3 i Zoni 9.

+800 Međunarodni besplatni telefon +801 Nedodijeljeno +802 Nedodijeljeno +803
Nedodijeljeno +804 Nedodijeljeno +805 Nedodijeljeno +806 Nedodijeljeno +807
Nedodijeljeno +808 Usluge s podijeljenim troškovima +809 Nedodijeljeno +81 Japan
+82 Južna Koreja +83x Nedodijeljeno +84 Vijetnam +850 Sjeverna Koreja +851
Nedodijeljeno +852 Hong Kong +853 Makao +854 Nedodijeljeno +855 Kambodža +856
Laos +857 Nedodijeljeno +858 Nedodijeljeno +859 Nedodijeljeno +86 Kina +870
Usluga Inmarsat "SNAC" +871 Inmarsat (istočni Atlantik) +872 Inmarsat (Tihi
okean) +873 Inmarsat (Indijski okean) +874 Inmarsat (zapadni Atlantik) +875
Nedodijeljeno: rezervirano za pomorsko mobilno korištenje +876 Nedodijeljeno:
rezervirano za pomorsko mobilno korištenje +877 Nedodijeljeno: rezervirano za
pomorsko mobilno korištenje +878 Univerzalne osobne telekomunikacije +879
Rezervirano: nacionalno mobilno/pomorsko korištenje +880 Bangladeš +881 Globalni
mobilni satelitski sistem +882 Međunarodne mreže +883 Nedodijeljeno +884
Nedodijeljeno +885 Nedodijeljeno +886 Tajvan +887 Nedodijeljeno +888 (čini se da
se ne može dodijeliti) +889 Nedodijeljeno +89x Nedodijeljeno

+90 Turska +91 Indija +92 Pakistan +93 Afganistan +94 Šri Lanka +95 Burma
(Mianmar) +960 Maldivi +961 Libanon +962 Jordan +963 Sirija +964 Irak +965
Kuvajt +966 Saudijska Arabija +967 Jemen +968 Oman +969 Prekinuto: vidi Jemen
+970 Palestina +971 Ujedinjeni Arapski Emirati +972 Izrael +973 Bahrein +974
Katar +975 Butan +976 Mongolija +977 Nepal +978 Nedodijeljeno +979 Međunarodne
usluge s dodanom vrijednošću +98 Iran +990 Nedodijeljeno +991 ITPCS +992
Tadžikistan +993 Turkmenistan +994 Azerbejdžan +995 Gruzija +996 Kirgistan +997
Nedodijeljeno +998 Uzbekistan +999 Nedodijeljeno



https://bs.wikipedia.org/wiki/El-Kadr

Sura El-Kadr [1] (ar. سورة القدر‎, bos.: Noć Kadr), je 97. po redu sura u
"Kur'anu", koju je uzvišeni Allah dž.š. nazvao imenom "Kadr". U njoj se govori o
posebnoj, blagoslovljenoj-mubarek noći - "Lejletul-Kadr".

Ibn Ubejne je rekao: "Gdje god se u Kur'anu spominje izraz "ve ma edrake"-"Da li
ti znaš"?, Allah dž-š. je tome o čemu se pita poučio svoga Poslanika. A gdje god
se spominje "ve ma judrike", isto "da li znaš?" to je ostala tajna čak i pred
Poslanikom a.s.".

Allahov Poslanik Muhammed a.s. je rekao: "Ko isposti mjesec Ramazan vjerujući u
Allaha dž.š. i nadajući se Njegovoj nagradi, biće mu oprošteni raniji grijesi. A
ko probdije noć Kadr, (tj. provede je u ibadetu) vjerujući i nadajući se
Allahovoj nagradi biće mu oprošteni raniji grijesi. " (Buhari)

Abdullah ibn Omer je rekao: "Nefd ashabi su vidjeli u snu da je noć
Lejletul-Kadr u zadnjih deset dana Ramazana. " Muhammed a.s. im je rekao:
"Pokazan mi je vaš san. Istina je da je ona(lejletul-Kadr) sakrivena u zadnjih
deset dana, pa ko je bude istraživao neka je iščekuje u zadnjih deset dana."
(Buhari)

Saznajemo također iz autentičnih Poslanikovih hadisa da se u ovoj noći spusti na
Zemlju više meleka nego što ima pustinjskog pijeska i prašine, i zbog njihovog
prisustva na Zemlji ova noć ima posebnu vrijednost. Allahov Poslanik, Muhammed
a.s. je praktikovao, kada je nastupila zadnja trećina Ramazana, da se odvoji se
od svojih žena i oživljavao bi noći ibadetom. Znači nije se sastajao noću sa
svojim ženama. Budio je i članove svoje porodice da čine ibadet sve do pojave
zore. (Buhari)



https://bs.wikipedia.org/wiki/Frekvencija

Frekvencija (od: lat. frequentare – posjećivati, često činiti) je broj
oscilacija u sekundi, to se npr. u elektrotehnici odnosi na naizmjeničnu
električnu struju, u elektromagnetizmu na elektromagnetne talase (npr.
svjetlost), u akustici na zvuk itd. Uopćeno, osim u tehnici, frekvencija se
odnosi i na činjenice i stanja koja se dešavaju sa određenim brojem ponavljanja
pa se tako pojam frekvencija se može odnositi i na saobraćaj (prolazak određenog
broja vozila u jedinici vremena na određenom mjestu), u medicini (za broj
otkucaja srca, moždane talase) i sl. Frekvencija se u tehnici označava simbolom
f. Može se definirati i kao broj ponavljanja određenog događaja. Međunarodna
jedinica za frekvenciju u Međunarodnom sistemu mjernih jedinica (SI) je Hz
(herc, nazvana u čast njemačkog fizičara Hertza). Dakle, broj ciklusa nekog
talasa, neke druge oscilacije ili vibracije u sekundi, izražava se u hercima
(broj ciklusa u sekundi).

Kao alternativa, može se mjeriti vremenski interval između početnih instanci dva
sukcesivna događaja (period) i tako izračunati frekvencija kao recipročna
vrijednost trajanja datog događaja: Dakle:

Ovdje T označava period. Rezultat se izražava također u jedinici herc (Hz), gdje
1 Hz označava događaj koji se dogodio jedanput u jednoj sekundi.

Instrumenti koji se koriste za mjerenje frekvencije su osciloskop i
frekvencmetar. Osciloskop se može koristiti za komplementarna mjerenja, gdje se
ne zahtijeva izrazita preciznost. Tamo gdje je potrebna velika preciznost
mjerenja koristi se frekvencmetar, njime se mjeri frekvencija i vrijeme a
pojedini modeli su opremljeni i elektroničkim sklopovima koji mogu generirati
različite frekvencije, prema postavkama koje se zahtijevaju mjerenjem.

Između ove dvije nalaze ostale dugine boje. Niže frekvencije svjetlosti
(infracrvena svjetlost) nisu vidljive ljudskom oku. Na još nižim frekvencijama
nalaze se mikrotalasi a ispod njih su radiotalasi. Ultraljubičasti zraci su
elektromagnetni talasi više frekvencije, također nevidljivi ljudskom oku.
Rendgenski talasi (zračenje, X-zraci) su na višoj frekvenciji od
ultraljubičastih a gama zraci na još višoj. Talasna dužina ovih talasa je
obrnuto proporcionalna njihovoj frekvenciji. Elektromagnetni talasi se najbrže
kreću kroz vakuum, gdje imaju brzinu svjetlosti (oko 300.000 km/s):

gdje je brzina svjetlosti c - brzina propagacije (prostiranja, širenja) talasa,
a λ - talasna dužina. Analogno tome:

Frekvencija koja se odnosi na kvant elektromagnetne energije predstavlja se
formulom:

Frekvencije zvuka koje ljudsko uho može osjetiti nalaze se u području od oko 20
Hz do 20 kHz. Najosjetljivije je uho mlade osobe. Kod starijih, zbog postepenog
gubljenja elastičnosti bubne opne, sposobnost registrovanja viših frekvencija
slabi. Neke životinjske vrste kao što su psi, a naročito slijepi miševi, mogu
registrovati i mnogo više frekvencije (ultrazvučne frekvencije). Sa druge
strane, za npr. slonove, duboki tonovi (infrazvuk) su važniji jer njima mogu
komunicirati na velikim udaljenostima.

Za razliku od svjetlosti, zvuk se ne može prostirati kroz vakuum (jer se radi o
vrsti vibracija koje se treperenjem prenose sa čestice na česticu a u vakuumu
one nisu prisutne). Zvuk se prostire većom brzinom kroz gušće materijale:



https://bs.wikipedia.org/wiki/Logika

Logika (grčki: govor, riječ, um, misao) jeste filozofska disciplina koja se se
bavi izučavanjem oblika i zakona istinitog i pravilnog mišljenja. Ljudsko
mišljenje sadrži sve ono što čovjek misli i taj sadržaj je izuzetno raznovrstan
i velik. Mišljenje je refleksija beskonačnog univerzuma fenomena i procesa,
uključujući i sam proces mišljenja. Forme ili oblici sadržaja mišljenja, odnosno
način ispoljavanja mišljenja, ujedno su i osnovni elementi ili glavne kategorije
logike: pojam, sud i zaključak.

Logika je, po svom sadržaju, sistematsko proučavanje tvrdnji (sudova,
argumenata) i njihovih veza sa zaključkom. Logički ispravna tvrdnja je ona kod
koje postoji logička osnova koja povezuje pretpostavku iz tvrdnje sa zaključkom
i potvrđuje je.

Osim navedenih, naučna logika koristi se i drugim pojmovima, između ostalih, to
su: definicija, specifikacija, naučna činjenica, naučni problem, naučno otkriće,
distinkcija (razlika), deskripcija (opis), eksplanacija (obrazloženje),
predviđanje, dokaz, opovrgavanje, problem, hipoteza (pretpostavka), teorija,
zakon (pravilo), verifikacija (potvrđivanje). Jasno je da se mnogi od ovih
pojmova koriste i u drugim naukama, sa identičnim ili sličnim značenjem i
primjenom.

U okviru logike primjenjuju se različite metodologije rezonovanja: dedukcija,
koja se od vremena klasične logike smatrala kao jedina validna metoda,
indukcija, koja je i dalje predmet kritika i abdukcija (latinski: abductio -
odvođenje). koju revalorizira filozof Charles Sanders Peirce.

Logika se ne bavi posebnim područjima stvarnosti; ona istražuje proces(e) kojim
se dolazi do saznanja o stvarnosti uopće i to je čini filozofskom naukom. Dakle,
logika utvrđuje zakone kojima se dolazi do istine. U odnosu na shvatanje pojma
istine izdvojile su se formalna logika i sadržinska (konkretna) logika - prva se
bavi objektivnom istinom i tretira mišljenje na formalan način a druga se bavi
formalnim pravilima i tretiranjem pravila mišljenja na konkretan (sadržinski
način).

Grčki filozof Aristotel iz IV stoljeća p. n. e. se smatra osnivačem evropske
logike, on je postavio odličan temelj ovoj nauci i prvi je koristio varijable za
predstavljanje logičkih izraza. U Srednjem vijeku se Aristotelova deduktivna
logika samo nadograđivala, sve do XVII stoljeća, kada engleski filozof Francis
Bacon uvodi novu, induktivnu logiku. U XIX i XX stoljeću razvija se simbolička
logika, na početku je bila samo razvijeniji oblik deduktivne logike a kasnije je
obuhvatila i induktivnu logiku. Ova logika je šira i egzaktnija od
tradicionalne. Simboličkoj logici je prethodila matematička logika, njoj je
neposredno prethodio rad Leibniz-a, a istaknuti predstavnici su bili Rudolf
Carnap, Bertrand Russell, Alfred Tarski i dr. Ova logika koristi poseban sistem
znakova (slično matematičkim) sa striktno određenim značenjima. Ipak, ovakav
sistem je ograničen u primjeni na složenim pojavama izražene dinamike, kao što
su prirodne i društvene pojave.

Sa Hegelom, koji je prvi dao formulaciju pravila dijalektičkog mišljenja,
razvija se dijalektička metoda koja je značajno pogodnija za tretiranje takvih
pojava zato što uvijek razmatra i posebnosti datih situacija. Ipak, njegova
logika je ostala u okviru idealizma a materijalističku interpretaciju dobija u
radovima marksista (npr. Marksov Kapital sadrži izraženu primjenu dijalektičke
logike). Logika nije normativna nauka ali poznavanje formi mišljenja i logičkih
zakona pomaže jasnijem i pravilnijem izražavanju kao i pronalaženju grešaka u
vlastitom i tuđem mišljenju. Što se tiče odnosa psihologije i logike, uočava se
razlika u opsegu proučavanja: psihologija se bavi svim psihičkim,
intelektualnim, emotivnim procesima i procesima volje dok je logika usmjerena
samo na forme istinitog i pravilnog mišljenja.

Logika se u određenim krugovima posmatra kao dio filozofije a u drugim kao
posebna nauka. Predstavnici ontološkelogike zastupaju stanovište prema kojem su
svi filozofski problemi u osnovi ontološki tako da ni logika nije moguća kao
odvojena nauka. Kod gnoseološke logike zastupa se mišljenje da je logika
disciplina koja se bavi isključivo formalnim uslovima spoznaje i kao takva samo
dio teorije spoznaje koja tretira spoznaju u njenoj ukupnosti. Antropologizam u
logici smatra da je mišljenje dio čovjekovih aktivnosti pa je prema tome logika,
koja se bavi čovjekovim mišljenjem, dio antropologije. Lingvistički pravac u
logici nalaže da nema misli bez jezika pa je zato logika samo praktična primjena
lingvistike ili njen dio. Svim ovim mišljenjima suprotan položaj zauzima
shvaćanje pristalica čiste logike koji naglašavaju da logika ne proučava realna
dešavanja (npr. psihičke procese) već idealne pojave - misli a njima se ne bavi
nijedna druga nauka.

Ne postoji opća saglasnost o opsegu i predmetu istraživanja logike. Prema
tradicionalnom učenju, logika se bavi klasifikacijom argumenata, sistematskog
podvrgavanja logičkih formi svim validnim argumentima, te proučavanjem paradoksa
i logičkih grešaka (zabluda, neistina). Tokom historije logika se proučavala u
okviru filozofije (od antičkog doba), matematike (od sredine XIX stoljeća) a u
XX i XXI stoljeću, logika je važan dio lingvistike, psihologije, računarstva i
drugih intelektualnih aktivnosti.

Počeci logike vezuju se za stare civilizacije, od onih nastalih na tlu Indijskog
potkontinenta, preko Kine do Grčke. Aristotel je prvi uspostavio logiku kao
filozofsku disciplinu dodijelivši joj fundamentalnu ulogu u filozofiji.
Aristotel je u svom djelu Organon (instrument, oruđe) detaljno i na sistematičan
način ispitao oblike mišljenja i odredio pravila s kojim mišljenje mora biti
usaglašeno. Sam Aristotel nije koristio naziv logika, ovaj naziv u širu upotrebu
uvode stoici u ranom III stoljeću p. n. e. Oni su svojom filozofijom donijeli
novi, unificirani pogled na svijet koji su tumačili uz pomoć tri osnovne
discipline: logike, monističke fizike i naturalističke etike.

Pojam (grčki): λογικός (loghikòs) je korišten u antičkoj filozofiji još od
vremena Heraklita i Zenona, preko sofista do Platona, i to u generičkom smislu:
ono što se odnosi na (grčki): λόγος" (logos), sa višestrukim značenjem "razum",
"diskurs", "zakon" i sl. U stoičkoj školi pojmovi (grčki): ἡ λογική (τέχνη) (e
loghiké tékne), τὰ λογικά (tà loghikà) dobivaju tehničko značenje: "teorija
prosuđivanja i znanja" koje se odnosi ne samo na gnoseologiju (teorija
spoznanje, epistemologija) već i na formalnu strukturu mišljenja.

Ipak, Aristotelova logika ostaje samo oruđe koje samo po sebi ne može automatski
otvoriti put ka istini. Istina zavisi od premisa koje formulira intelekt, on
intuicijom dolazi do spoznaje univerzalnih koncepata iz koji logika donosi samo
formalno ispravne zaključke, od općih ka posebnim.

Tokom Srednjeg vijeka Aristotelove formulacije su se dopunjavale i dodatno
sistematizovale. U djelu Novum Organum, Francis Bacon je pokušao izgraditi novu
metodologiju temeljenu na indukciji a logiku predstaviti kao instrument za
naučno istraživanje.

Rad na ovim pitanjima nastavio je René Descartes koji je pokušao utvrditi da li
tipičan rigorozni matematički diskurs može postati temelj svakog znanja,
uključujući i ono filozofsko. Thomas Hobbes, također na polju matematike,
smatrao je da je logika kombinacija znakova i pravila. Gottfried Leibniz i
njegovi sljedbenici pokušali su objediniti kompleks logičko-lingvističkih
struktura u jedan univerzalni naučni jezik, odnosno, "simboličku i
kombinatoričku logiku".

U XVIII stoljeću dati su značajni doprinosi razvoju savremene logike. Immanuel
Kant, u Kritici čistog uma, definirao je transcendentalnu logiku kao dio opće
logike koja se bavi načinom na koji se ljudsko znanje može primijeniti na
empirijske koncepte, odnosno, kako nauka može pomoći ljudskoj spoznaji. Kant je
razlikovao dvije vrste logičkih hipoteza: analitičke i empirijske. Prve ne mogu
biti kontradiktorne a druge su konstatacije. Ipak, ni jedna od njih nije bila u
mogućnosti poboljšati ljudsku spoznaju o svijetu jer analitičke hipoteze nisu
davale dodatnu spoznaju premisama a empirijske nisu imale univerzalni karakter.
Zato je Kant predložio treći tip hipoteza: (a priori) sintetičke u koje je
ponovo uveo matematičke hipoteze.

Gottlob Frege je kasnije pokazao da aritmetika vodi do sušte logike jer je
sačinjena od čisto analitičkih hipoteza. I drugi naučnici iz Bečkog kruga su
kritikovali postojanje a priori sintetičkih sudova. Hegel je zatim odbacio one
filozofije koje su u temelje logike postavljale intuiciju nad-razumske prirode i
pretvorio je deduktivnu metodu u spiralni postupak koji na kraju sam sebe
opravdava. Takav dijalektički sistem smatra se superiornijim od onog klasičnog.

U drugoj polovini XIX stoljeća logika se vraća proučavanju formalnih aspekata
jezika, dakle, formalnoj logici, i naturalističkim metodama, što je doprinijelo
razvoju matematičke logike. Sa modernom fizikom, odnosno, kvantnom mehanikom,
prelazi se iz logike Aristotela, tj. principa isključenja trećeg (ili srednjeg;
lat. principium esclusi tertii sine medii) u logiku Heraklita (antidijalektika)
koja princip nekontradiktornosti mijenja za princip komplementarne
kontradiktornosti: jedan kvant istovremeno i jeste i nije čime se ilustrira
suprotstavljena dualnost jedne te iste realnosti (to je slučaj kod čestičnog
(korpuskularnog) i talasnog (ondularnog) aspekta materije).

Ovaj koncept, koji predstavlja pravi paradoks pojavnih oblika stvarnosti,
najavio je Heraklit: "Ulazimo i ne ulazimo u istu rijeku, mi i jesmo i nismo"

Značajan doprinos na polju formalne matematičke logike dao je Kurt Gödel. On je
svojim teoremama pokazao da ako je neki formalni sistem logički koherentan,
njegova nekontradiktornost se ne može demonstrirati iz samog logičkog sistema.
Smisao Gödelovog otkrića je ostala predmet rasprave: sa jedne strane smatra se
da njegova teorema definitivno negira mogućnost dolaženja do matematičkih istina
u koje se može imati apsolutno povjerenje, a sa druge strane, da je paradoksalno
pokazao da je potpunost (kompletnost) jednog sistema upravo to jer se ne može
demonstrirati: U suprotnom slučaju, ako jedan sistem može demonstrirati
sopstvenu koherentnost onda nije koherentan. Gödel je bio uvjeren da uopće nije
razložio konzistenciju logičkih sistema, koje je uvijek smatrao za realne
fukcije sa punom ontološkom vrijednošću, i da se čak i njegova teorema
nepotpunosti (nekompletnosti ) odlikuje objektivnošću i logičkom strogoćom.
Objašnjavao je da formulacija kojom se tvrdi njena nedokazivost unutar jednog
formalnog sistema, upravo kao takva istinita, zato jer se ne može efektivno
demonstrirati.

Gödel je interpretirao svoje teoreme kao potvrdu platonizma, filozofske struje
koja tvrdi da postoje istinite formule koje se ne mogu demonstrirati, dakle, da
se pojam istine ne može reducirati tako da se može demonstrirati. U skladu sa
ovom filozofijom, bio je uvjeren da se istina, nešto što je objektivno
(nezavisno od konstrukcija koje se grade demonstriranjem teorema), ne može dati
kao zaključak na kraju bilo kojeg slijeda demonstracija, već isključivo na
početku. Slično Parmenidu, koncipirao je "formalnu" logiku kao neodvojivu od
"suštinskog" sadržaja: "Ne vidim razlog zašto bi trebali imati manje povjerenja
u ovaj tip percepcije, dakle, u matematičku intuiciju, u odnosu na čulnu
percepciju, koja nas uvodi u kreiranje teorija u fizici i za očekivati je da će
se budući čulni osjećaji uskladiti sa njom..." (Kurt Gödel)

Logika se smatra formalnom kada analizira i predstavlja formu bilo kojeg
validnog argumenta (tvrdnje, suda). Forma argumenta se izražava formalnom
gramatikom i simbolikom logičkog jezika kako bi se njegov sadržaj mogao
upotrijebiti u formalnom zaključivanju. Jednostavnije rečeno: rečenice iz
običnog jezika (bosanskog, hrvatskog, srpskog, srpskohrvatskog itd.) se prevode
u jezik logike. Na ovaj način se predstavlja logička forma argumenta. Ona je
neophodna jer se rečenice u običnom jeziku javljaju u velikom broju različitih
formi i stepena složenosti pa njihova upotreba u zaključivanju nije praktična. U
prvom redu, potrebno je zanemariti gramatičke karakteristike koje nisu
relevantne za logiku (npr. rod i deklinacija), zamijeniti veze koje nisu
potrebne u logici (kao "ali") sa logičkim vezama kao što je npr. "i" i
zamijeniti neodređene ili dvosmislene logičke izraze ("bilo koji", "neki" itd.)
sa standardnim izrazima (kao što je "svi", ili univerzalnim kvantifikatorom
"∀"). Dalje, određeni dijelovi rečenice se moraju zamijeniti šematskim znakovima
(slovima). Tako se, na primjer, izrazom "svako A je B" iskazuje logička forma
zajednička rečenicama "svi ljudi su smrtni", "svi psi su mesojedi", "svi Grci su
filozofi" i tako dalje. Fundamentalni značaj koncepta forme u logici je
prepoznat od antičkog doba. Aristotel je prvi koristio varijable kako bi
predstavio validne zaključke. Fundamentalna razlika između moderne formalne
logike i tradicionalne (ili aristotelovske) logike, nalazi se u različitim
analizama logičke forme rečenica. Moderni način je složeniji i sveobuhvatniji
jer aristotelovska logika nije mogla uspješno renderirati rečenice sa
kombinacijom različitih kvantifikatora (npr. "svi" + "neki"); Aristotel je
dozvoljavao uticaj samo jednog kvantifikatora na zaključak. Međutim, kao što je
i u naturalnom (prirodnom, običnom) jeziku lingvistički neophodno prepoznavanje
rekurzivnih rečeničnih struktura tako je i logici potrebna rekurzivna struktura
logičkih izraza.

Validnost logičkog argumenta (tvrdnje, suda) zavisna je od značenja ili
semantike rečenica koje čine logički izraz, iz ovog razloga logika se mora
baviti i semantikom, dakle, značenjem. Aristotel je u Organonu i naročito u
spisu O tumačenju, dao semantički okvir koji je u XIII i XIV stoljeću razvijen u
složenu u sofisticiranu teoriju – teoriju supozicije. William Ockham je dao
sveobuhvatan pregled uslova koji su potrebni i dovoljni da bi jednostavna
rečenica bila istinita i kako bi pokazao koji argumenti su validni (valjani) a
koji nisu. Međutim, u XV i XVI stoljeću zanemaruje se i gubi pronicljivost
semantičkog aspekta logike. Semantika se definirala samo kao relacija između
ideja u ranom modernom dobu. Istina ili neistina nisu ništa više od slaganja ili
neslaganja ideja ali iz toga tako proizilaze očigledne teškoće. John Locke,
uočivši ovaj problem, napravio je razliku između 'prave' istine, u kojoj naše
ideje 'stvarno postoje', i 'imaginarne' ili 'verbalne' istine u kojoj su naše
ideja kao harpije ili kentauri koje postoje samo u našem umu.

Ovakvo razmišljanje je u XIX stoljeću dovedeno do krajnosti, u psihologiji i
sociologiji poznat kao psihologizam; smatra se da je to bila veoma niska tačka u
razvoju logičke misli. Moderna semantika je u određenoj mjeri sličnija
srednjevjekovnom učenju, jer je odbacila psihološke uslove istinitosti. Ipak,
uvođenje kvantifikatora je bilo potrebno da bi se riješio problem višestruke
uopćenosti a time se analiza 'subjekat-predikat' na kojoj se srednjevjekovna
semantika temeljila pokazala neprimjenljivom. Glavni moderni pristup, koji se
bavi značenjem različitih dijelova izraza, reprezentativan je u semantičkoj
teoriji istine Alfreda Tarskog kod kojeg se, u krajnjoj analizi, dolazi do
zaključka da je iskaz "snijeg je bijel" istinit onda i samo onda ako je snijeg
bijel.

Jedan od fundamentalinh koncepata teorije modela je model teoretske semantike.
Interpretacija kod ovog modela sastoji se od dva dijela. Jedan dio detaljno
prikazuje karakteristične događaje, osobine i odnose za datu situaciju,
prikazanu modelom. Činjenica je da ljudska bića nešto iskazuju kako bi dala
informaciju o određenoj situaciji. Iako se značenje rečenice može odrediti i
kada ne poznajemo konkretnu situaciju pod uslovom da poznajemo uslove njene
istinitosti, informacija iz rečenice se ne može prenijeti ako nije povezana sa
ličnostima, predmetima i relacijama između njih.

Drugi dio teorije navodi pravila za interpretaciju izraza objektnoga jezika u
odnosu na bilo koji arbitraran model. Teorijom modela specificiraju se istinosni
uslovi rečenica objektnoga jezika. Istinosni uslovi specificirani teorijom
modela važe nezavisno od pojedinačnog modela, a pojedinačne rečenice se mogu
interpretirati samo u odnosu na neki model.

Zaključivanje se ne treba miješati sa implikacijom. Implikacija se nalazi u
rečenicama tipa 'ako je p onda je q', i one mogu biti istinite ili neistinite.
Uslov istinitosti takvih implikacija: neistinite su ako je prethodnik p istinit
a sljedbenik q neistinit a u svakom drugom slučaju su istinite. Zaključak se
sastoji od dvije odvojene tvrdnje izraza 'p dakle q'. Zaključak nije istinit ili
neistinit već je validan ili nije. Ipak, postoji veza između implikacije i
zaključka: ako je implikacija 'ako je p onda je q' istinita, onda je zaključak
'p je dakle q' validan. Filon iz Aleksandrije je ovo prikazao u prividno
paradoksalnoj formulaciji 'ako je dan, onda je noć' - ona je istinita samo dok
traje noć, prema tome, zaključak 'dan je, dakle, noć je' je validna noću ali ne
i danju. Teorija zaključivanja ili posljedica je sistematično razvijana u
Srednjem vijeku a naročito su zaslužni William Ockham i Walter Burley.
Specifična je upravo za Srednji vijek i zato je pretežno korištena terminologija
zasnovana na latinskom jeziku.

J.-C.Dannhauer je u XVII stoljeću upotrijebio hermeneutiku kao pravilo i metode
potrebne za tumačenje Svete Knjige u svom djelu Sveta hermeneutika ili Metoda
tumačenja svetih tekstova. Zakone koje je predstavio bili su potencijalno
korisni svim naukama i znanjima koji se temelje na tumačenju pisane riječi.

Sloboda i širina kojom se hermeneutika odlikovala dali su joj položaj temeljne
nauke i status koji je imala i logika. Ipak, logika se bavi proučavanjem
ispravnosti sudova (argumenata, tvrdnji) i logika je alat kojim se sprječavaju
greške a hermeneutika je fundamentalna nauka i alat kojim se dolazi do značenja
teksta, onoga što je napisano, i razumijevanje značenja koje je autor želio
prenijeti, dakle, hermenutiku nužno ne interesuju logička istinitost i tačnost.
Istina koju hermeneutika primarno nastoji utvrditi je ono značenje kojeg je
autor želio prenijeti svojim tekstom. Stvarna i logička istinitost značenja
teksta i sudovi sadržani u njemu su sekundarni za hermeneutiku. Dakle, u prvoj
fazi proučavanja teksta treba otkriti njegovo značenje (uz pomoć hermeneutike) a
u drugoj fazi može se razmatrati njegova istinitost ili neistinitost
(oslanjajući se na logiku).

Jasno je da logička analiza zahtijeva blisku vezu sa hermeneutikom. Hermeneutika
je XVII i XVIII stoljeću sa logikom zaista i bila saživjela; hermeneutika je za
interpretaciju bila njena logika i metoda. Smatralo se da se uz ispravne metode
i logiku razmišljanja može razumom spoznati sva istina i stvarnost svijeta,
budući da razum može (ima tu sposobnost, potencijal) shvatiti filozofsku istinu
a da ljudsko znanje može otkriti misterije Nature. Pronalaženjem ispravnih
metoda interpretacije i pripadajuće logike uklanjaju se sve prepreke koje stoje
na putu tumačenja i razumijevanja pisane riječi.

Johann Martin Chladenius (1710-1759) je u svome radu postavio određena pitanja
koja su bila tema rasprava u hermeneutici i tokom naredna dva stoljeća. Uveo je
pitanje interferencija koje se javljaju u interpretaciji zbog mogućnosti
miješanja perspektive interpretatora u proces tumačenja. Chladenius je odvojio
teoriju interpretacije od logike, odnosno, opću hermeneutiku je utemeljio kao
pomoćnu nauku za ljudsko znanje, što je logika već bila. Georg Friedrich Meier
(1718-1777) bio je uvjeren da nijedan tumač ne može bolje procijeniti namjeru
autora od samog autora, prema njemu, najbolji tumač teksta, i značenja koje je
bilo cilj pisanja, je sam autor. Ipak, dalje tvrdi: "Čovjek je ograničeno biće,
njega mogu varati i on može biti prevaren, pa se iz hermeneutičke istinitosti
značenja ne može izvesti njegova logička, metafizička ili moralna istinitost".

Logika ima fundamentalnu ulogu u računarstvu a posebno su važne rekurzivna
teorija, modalna logika i teorija kategorija. Komputacijska teorija se temelji
na konceptima koje su postavili, između ostalih, Alonzo Church i Alan Turing.
Church je ukazao na postojanje nerješivih algoritamskih problema a Turing je
prvi temeljno analizirao ono što se može nazvati matematička procedura a Gödel
je ustvrdio da je Turingova analiza "savršena". Logika i računarstvo se
preklapaju u nekoliko teoretskih područja:

Logika je nastala iz nastojanja da se argumentacija učini korektnom. Postoje
tvrdnje u modernoj logici da se logičko proučavanje treba isključivo odnositi na
argumente koji prozilaze iz odgovarajućih općih oblika zaključivanja. Na
primjer, kaže se da logika ne obuhvata dobro rezonovanje u cjelini. Ona se više
odnosi na zaključke čija validnost se može pratiti do formalnih obilježja
predstava koje su dio tog zaključka, bilo da se radi o lingvističkim, mentalnim
ili drugim predstavama. Nasuprot tome, Immanuel Kant je tvrdio da se logika
treba posmatrati kao nauka o sudovima; ovu ideju je prigrlio Gottlob Frege, u
svojim radovima iz filozofije i logike. Međutim, njegov rad nije jasno određen
jer se bavi i zakonima mišljenja i zakonima istine, dakle, tretira logiku u
kontekstu teorije razuma i u okviru proučavanja apstraktnih formalnih struktura.

Pojam je u logici, misao o biti (suštini) onoga o čemu mislimo, odnosno, o
bitnim karakteristikama onoga o čemu mislimo. Kod pojma razlikujemo: sadržaj,
obim i doseg. Sadržaj čine bitne karakteristike nekog pojma, odnosno, ono što
nešto čini onim što jeste. Npr. sadržaj pojma "čovjek" je taj da je čovjek
svjesno biće, i ta činjenica da je čovjek svjesno biće čini čovjeka onim što
jeste. Obim nekog pojma čini skup nižih pojmova na koje se taj jedan pojam
odnosi. Npr. obim pojma "čovjek" je taj da se ljudi mogu razvrstati u kategorije
po rasama, državama i drugo. Doseg je broj pojedinačnih predmeta na koje se
jedan pojam odnosi. Npr. pojam "čovjek" obuhvata sedam milijardi ljudi. Obim i
sadržaj pojma su obrnuto proporcionalni kada se radi o pojmovima iste vrste ili
roda. Ako je širok obim uzak je sadržaj i obrnuto.

Sud (suđenje, tvrdnja, tvrđenje, argument) je veza između dva pojma kojim se po
osnovu međusobnog odnosa ta dva pojma nešto tvrdi. Sud može imati samo dvije
istinosne vrijednosti koje su moguće, može biti istinit ili neistinit. Sudovi se
mogu razvrstati prema kvantitetu, kvalitetu, relaciji (odnosu, vezi) i
modalitetu. Kvantitativni sudovi mogu biti opšti i posebni, kvalitativni mogu
biti afirmativni (potvrdni) i odrečni dok se sudovi prema relaciji dijele na
kategoričke, hipotetičke i disjunktivne (razdvajajuće).

Zaključak je složena strukturirana misao koja se sastoji od najmanje dva ili
više sudova od kojih jedan slijedi iz jednog ili više drugih sudova. U zaključku
razlikujemo sudove od koji polazi postupak zaključivanja i sud do kojeg se dođe
postupkom zaključivanja. Sudovi od kojih polazi postupak zaključivanja nazivaju
se premise. Sud do kojeg se dođe postupkom zaključivanja naziva se konkluzija.
Zaključak ili konkluzija nekog argumenta posjeduje karakteristiku valjanosti
(validnosti). Ako je zaključak valjan, tada nužno slijedi iz prethodno navedenih
premisa. Ako zaključak nije valjan, tada on nije nužna posljedica premisa,
odnosno, ne slijedi nužno iz istih. O njegovoj valjanosti ovisi valjanost
cijelog argumenta. Zaključci koji se temelje na samo jednoj premisi ili kada
slijede direktno iz dvije premise zove se neposredni zaključak. Zaključci koji
su posredni dijele se na deduktivne, induktivne i analogijske.

Aksiom ili postulat, prema definiciji u klasičnoj filozofiji, je tvrdnja (u
matematici se često prikazuje u simboličkom obliku) koja je evidentna ili dobro
uspostavljena, te koja je prihvaćena bez kontroverzi ili pitanja. U logici ili u
matematici aksiom može biti korišten kao premisa ili početna tačka za dalje
rezonovanje ili argumente. Riječ dolazi iz grčkog jezika, od axíōma - 'ono što
se smatra dostojnim ili sposobnim' ili 'ono što je samo po sebi istinito'. Prema
upotrebi u modernoj logici, aksiom je jednostavno premisa ili početna tačka
rasuđivanja. Bez obzira da li je smisleno (i, ako je tako, šta to znači) za
aksiom, ili bilo koju matematičku tvrdnju, da bude "tačna" je centralno pitanje
u filozofiji matematike, o čemu savremeni matematičari imaju različita
mišljenja.

Booleova algebra je dio matematičke logike - algebarska struktura koja sažima
osnovu logičkih operacija I, ILI i NE kao i skup teorijskih operacija kao što su
unija, presjek i komplement. Booleova algebra je dobila naziv po autoru,
britanskom matematičaru Georgeu Booleu iz XIX stoljeća. Booleova algebra je,
osim kao dio apstraktne algebre, izuzetno uticajna kao matematički temelj
računarskih nauka.

Za razliku od elementarne algebre, u kojoj se koriste brojevi od 0 do 9, u
Booleovoj algebri koriste se samo istinite vrijednosti, odnosno, tačno i
netačno. Ove vrijednosti predstavljaju se preko bitova, tj. preko brojeva 1 i 0.
U Booleovoj algebri ovi bitovi se ne ponašaju na uobičajen način, odnosno, 1 + 1
{\displaystyle 1+1} nikada ne može biti 2 {\displaystyle 2} . Booleova algebra
također može da barata i funkcijama. Vrijednosti koji se koriste u ovim
funkcijama moraju biti iz skupa {0, 1}. Neprazan skup B na kojem su definirane
dvije binarne operacije "V" (zbir, disjunkcija, ILI), "Λ" (proizvod,
konjunkcija, I) i jedna unarna operacija "⌐" (negacija, komplement, NE) je
Bulova algebra ako važe aksiomi:

Logička greška nastaje kada osoba nije kvalifikovana da iznosi pouzdane tvrdnje.

Česta logička greška koja ima karakter sofizma, ali može biti i paralogička
greška. Čini je logički (misaono) neutemeljen skok od premise ka zaključku, skok
misli koji nije opravdan premisom, koji nije neposredno jasan kao takav.
Pojednostavljeno rečeno - zaključak ne slijedi iz premise odnosno ne postoji
nužna veza između premise i zaključka. Primjer:

Paralogizam (od grčki: paralogizomai - pogrešno računam), nenamjeran, pogrešan
zaključak; (grčki: paralogismós)

Sofizam (od grčki: sóphizma - lukavština, varanje), lažni zaključak, zaključak
kojim se obmanjuje a koji je naizgled pravilan, temelji se na dokazivanju uz
pomoć premisa koje nisu potpune, smišljeno mudro ili lukavo, argument korektan
po formi ali koji sadrži suptilnu logičku grešku.



https://bs.wikipedia.org/wiki/Kvalifikacije_za_Evropsko_prvenstvo_u_nogometu_2016.

Kvalifikacije za Evropsko prvenstvo u nogometu 2016., koje se održalo od 10.
juna do 10. jula 2016. godine u Francuskoj, počele su u augustu 2014. a završile
u novembra 2015. godine. Ukupno 53 reprezentacije je učestvovalo u
kvalifikacijama. Organizator turnira, Francuska, direktno se kvalificirala na
završni turnir. Izvlačenje kvalifikacionih grupa za Evropsko prvenstvo je
održano 23. februara 2014. u Nici. Pobjednici devet grupa, drugoplasirane ekipe,
te najbolja treća ekipa iz svih grupa direktno se kvalificirala na Evropsko
prvenstvo, dok je ostalih osam trećeplasiranih reprezentacija razigravalo u
baražu, nakon kojeg su se četiri pobjednika plasirala na završni turnir.

Jakosne grupe su određene 24. januara 2014.. Ekipe napisane u boldu su se
kvalificirale na Evropsko prvenstvo.

Kvalifikacije za Evropsko prvenstvo u nogometu 2016. kao i Kvalifikacije za
Svjetsko prvenstvo u nogometu 2018. su prve centralizovane kvalifikacije uopće.
UEFA je predložila koncept "sedmicu nogometa" za zakazivanje kvalifikacijskih
utakmica:

Za razliku od prethodnih kampanja kvalifikacija gdje je raspored kvalifikacija
određen pregovorima između nacionalnih saveza, UEFA je sama odredila raspored
utakmica svake grupe kojeg je objavila na dan izvlačenja kvalifikacijskih grupa.

Osam preostalih trećeplasiranih ekipa će učestvovati u baražu za učešće na
Evropskom prvenstvu. Ekipe u baražu su postavljene prema UEFA koeficijentu
ažurirane nakon završetka grupne faze kvalifikacija. Žrijeb za baraž će se
održati 18. oktobra 2015. godine u UEFA-inom sjedištu u Nyonu u 11:15 CEST.



https://bs.wikipedia.org/wiki/Neda_Ukraden

Neda Ukraden (16. august 1950., Imotski, Hrvatska), bosanskohercegovačka
pjevačica zabavne muzike bila je tokom 1970ih i 1980ih godina jedno od najvećih
imena jugoslovenske popularne muzike sa etno-pop prizvukom, kao i jedna od
najvećih zvijezda domaćih festivala (Vaš šlager sezone, Zagrebfest, Splitski
festival, Festival Opatija).

Tokom višedecenijske karijere sarađivala je sa najeminentnijim domaćim autorima,
kao što su: Đorđe Novković, Rajko Dujmić, Đelo Jusić, Kemal Monteno, Arsen
Dedić, Zrinko Tutić i Nikola Borota - Radovan.

Muzičku karijeru započela je 1967. godine kada je snimila prvu pjesmu za Radio
Sarajevo. Bila je to pjesma “Igra bez kraja”, sa kojom je nastupila na prvom
festivalu Vaš šlager sezone i osvojila nagradu kao najbolji debitant. Na
Opatijskom festivalu 1975. godine pjevala je pjesmu “Srce u srcu” i s tom je
pjesmom trebala otići na Euroviziju, ali je na kraju na eurovizijsko natjecanje
ipak otputovala grupa “Pepel in kri” nakon nadglasavanja u finalu. Neda je u to
vrijeme nastupala s grupom "Kamen na kamen", a njihov prvi nosač zvuka zvao se
jednostavno "Neda Ukraden & Kamen na kamen". 1976. godine snimili su drugu ploču
“Ko me to odnekud doziva”. Uslijedile su ploče “Nedine najljepše pjesme” (1977.)
i “Još te volim” (1979.). 1981. pratila je, zajedno s Jadrankom Stojaković i
Ismetom Krvavac, našeg predstavnika na Euroviziji u Irskoj, Seida Memića Vajtu s
pjesmom “Lejla”. Povratkom u zagrebačku diskografsku kuću “Jugoton” Neda je
promijenila svoj image, počela raditi sa Đorđem Novkovićem i Rajkom Dujmićem, te
1982. godine snima album “To mora da je ljubav”, a pjesme na albumu odisale su
čistim popom. Album je prodan u 350.000 primjeraka i otvorio novo poglavlje u
karijeri Nede Ukraden. Nakon uspjeha LP ploče "To mora da je ljubav", Neda
nastavlja saradnju sa istim autorima. Svi naredni albumi dostigli su sjajne
tiraže: "Oči tvoje govore" (1984.) preko 250.000 primjeraka, "Hoću tebe" (1985.)
sa hitom "Zora je" preko 500.000 primjeraka, "Šaj, šaj" (1986., za sarajevski
"Diskoton") preko 300.000 primjeraka. Isti kontinuitet nastavili su i naredni
albumi “Došlo doba da se rastajemo” (1987.), “Posluži nas, srećo” (1988.),
“Ponoć je” (1988.), “Dobro došli” (1989.), mada je primjetno ponovno izvjesno
približavanje etno zvuku. To vrijeme od početka 1980-ih do početka 1990-ih
definitivno je bilo u znaku Nede Ukraden. Pored fantastičnih tiraža njenih
ploča, Neda je dobila i brojne nagrade za pjevačicu godine, hit i ploču godine.
Na Zagrebfestu 1984. godine pobijedila je s pjesmom “Traži se jedan Vanja” (prva
nagrada stručnog žirija). Njen hit "Zora je", koji je napisao Đorđe Novković,
preveden je na trinaest svjetskih jezika. Svoj posljednji album za "Jugoton"
“Poslije nas” snimila je 1990. godine, a na njemu su radili mladi sarajevski
muzičari predvođeni Hari Mata Harijem. Dolaskom ratnih godina Neda se seli u
Beograd, gdje je 1992. godine objavila album “Vidovdan/Nek živi muzika”. U
posljednjih desetak godina objavila je osam albuma. Svoj posljednji album “Oduži
mi se poljupcima” objavila je 2006. godine. Uz brojne nagrade koje je Neda
osvojila tokom svoje bogate muzičke karijere svakako treba izdvojiti Zlatnu
pticu “Jugotona” za preko dva miliona prodanih ploča. Danas živi u Beogradu,
gdje snima pjesme turbofolk žanra, a redovno nastupa po svim zemljama bivše
Jugoslavije.



https://bs.wikipedia.org/wiki/Prag

 Prag (češki: Praha) [ˈpraɦa] je glavni i s oko 1,2 miliona stanovnika
najmnogoljudniji grad Češke, te njeno kulturno i ekonomsko središte. Glavni grad
Prag (Hlavní město Praha) je samostalna upravna jedinica.

Okolina grada je naseljavana još u ranoj historiji. Doseljavanje Slavena počinje
u 6. stoljeću u oblasti koje su preko 500 godina prije naseljavali Germani
Markomani. Nakon što Přemysliden gradi dva dvorca, u 9. i 10. stoljeću dolaze
jevrejski i njemački trgovci u grad. Oko 1230. godine Prag je kraljevski grad
kraljevine Češke, ponekad i Bohemije (češki: Čechy; njem. Böhmen), a u 14.
stoljeću kao glavni grad Svetog rimskog carstva, politički i kulturni centar
Srednje Evrope. U Pragu je ustanovljen prvi njemački univerzitet. Gradski
univerzitet je osnovao kralj Karlo IV 1348. po kome je i nazvan Karlov
univerzitet i jedan je od prvih univerziteta u Centralnoj Evropi.

Geografski, Prag leži na zapadu Češke, u središtu kotline na rijeci Vltavi,
desnoj pritoci Labe, oko 40 km prije njenog ušća. Zbog svog položaja neposredno
na rijeci, jezgro je u prošlosti često bilo izloženo poplavama. Vltava protiče
kroz gradsko područje dužinom oko 30 km. Na sjeveru rijeka krivuda formirajući
meandar, na čijem je južnom dijelu smješten historijski centar grada, ograničen
brdima na sjeveru (Opyš tj. Hradčany) i jugu (Vyšehrad). Dolinu okružuju još:
Letná, Vítkov, Větrov, Skalka, Emauzy, Karlov i najvišlji od njih, Petřína.
Rastom grada u 20. stoljeću, on se širi daleko u Prašku visoravan.

Prašku umjerenu klimu uzrokuju i kontinentalni i atlantski uticaji. Srednja
temperatura iznosi oko 8 °C. Posljednja najniža zabilježena temperatura je do
-17 °C (2006), a najviša 35 °C. Najviše padavina je u ljetnjem polugodištu (maj:
77 mm). Zimski period je uglavnom suh (oktobar-mart: 23-32 mm), po podacima
meteorološke stanice na aerodromu Ruzyně. U poređenju s podacima iz perioda
1961-1990., zadnjih godina se bilježe povećanje temperature za oko 1 °C i
smanjenje padavina za oko 20 milimetara.

Po podacima iz meteorološke stanice u Karlovu, vidljive su više temperature, kao
i smanjenje padavina, uz toplije i sušnije periode zadnjih godina. Položaj grada
ima snažan uticaj na vrijeme.

Vltava teče u grad sa juga na visini od oko 190 m i napušta ga na sjeveru na oko
176 m, s prosječnom dubinom od oko 2,75 m (najveća dubina 10,5 m). Pri tom
oplahuje otoke: južno od Karlovog mosta Slovanský ostrov, Dětský ostrov i
Střelecký ostrov, kao i Kampa, koji nosi zapadni dio mosta, gradeći vodotoke, od
kojih su najveći Berounka, sjeverno od Zbraslava sa zapada, Botič, između
Novigrada i Vyšehrada sa istoka i Rokytka, u luci Libeň, također sa istoka.

Ima dobro očuvano srednjovjekovno gradsko jezgro: Hradčany i Malá Strana na
lijevoj obali te Staré Město i Nové Město (Stari i Novi grad) na desnoj obali
Vltave.

Naseljavanje područja grada Praga datira još iz paleolita. Na prostoru Praga
postoje arheološki nalazi iz starijeg kamenog doba. Oko 2000 godina p. n. e. su
Kelti osnovali naselje Závist južno od grada. Praška dolina bila je tokom
prahistorije najnaseljenija oblast Bohemije. Do oko 50. p. n. e. naseljavaju je
najprije keltska Boji, a zatim preko 500 godina germanska plemena Markomani.
Prve slavenske grupe dolaze u drugoj polovini 6. stoljeća. U 9. stoljeću grade
se Praški dvor sa obližnjim Suburbiumom i u 10. stoljeću drugi dvorac na
Vyšehradu, kao sjedište Přemyslovaca. Radi zaštite oba dvorca, njemački i
jevrejski trgovci i domaće zanatlije podižu svoja naselja na obje strane Vltave.
Oko 1230-34. kralj Wenzel I utvrđuje najveće takvo naselje i daje mu status
grada. Time je Prag postao kraljevsko sjedište bohemskih vladara. Njegov sin
Přemysl Ottokar II protjeruje u blizini dvorca naseljeno stanovništvo na drugu
obalu i formira 1257. godine današnji dio grada Malá Strana. Treći praški grad
Hradčany formiraju dvorski grofovi zapadno od dvorca. Prema legendi je grad Prag
osnovao Přemisl, osnivač prve češke dinastije Přemislovića, zajedno sa svojom
ženom Libušom.

Pod Karlom IV i njegovim sinom Wenzelom IV, u drugoj polovini 14. stoljeća, grad
izrasta u kraljevsku prijestonicu Svetog rimskog carstva i kulturno i političko
središte. 1384. godine otvara se prvi Karlov Univerzitet. Gradnjom novog grada
iste godine i doseljavanjem više od 40.000 stanovnika, Prag postaje četvrti po
veličini grad sjeverno od Alpa, a treći u Evropi po svojoj površini. U Pragu je
djelovao teolog Jan Hus, koji je pokrenuo vjerski pokret Husiti kojima su se
priključili mnogi Česi. Od 1419. godine grad je teško oštećen u husarskim
ratovima.

Krajem 16. stoljeća car Rudolf II Prag ponovo proglašava prijestonicom. U tom
vremenu nastaju barokne palače i crkve. Drugom praškom defenestracijom započinje
Tridesetogodišnji rat između katoličkih i protestantskih snaga, u koji je bila
uvučena većina evropskih zemalja. 1618. su Česi kroz prozor Praškog dvorca
izbacili izaslanike cara Ferdinanda II. Prag je bio žestoko pogođen ratom i
stanovništvo mu se tokom rata smanjilo za dvije trećine. 1689. je grad koji se
obnovio nakon rata pogodio katastrofalni požar. I on kao i Sedmogodišnji rat
ostavit će tragove u gradu. 1757. je tokom Sedmogodišnjeg rata pruska vojska
razorila grad.

Tokom 19. stoljeća grad doživljava kulturni procvat. Otvaraju se Nacionalni
muzej i Narodno pozorište. Oko 1860. grad gubi od srednjeg vijeka postojeću
većinu njemačkog stanovništva. Pri popisu iz 1930. godine još je 42.000
stanovnika govorilo njemačkim jezikom kao maternjim i živjelo uglavnom u starom
jezgru grada.

1848. je u gradu izbila revolucija koja je dio evropskih revolucija iste godine.
Tada jača češka nacionalna svijest i želja za nezavisnošću. Prag je bio centar
Češkog narodnog preporoda i ostalih čeških nacionalističkih pokreta, kao i
panslavističkog pokreta. U Pragu su se sastajali intelektualci iz ostalih
slavenskih naroda, koji su iznosili ideje o vlastitim nacionalnim pokretima.

Oko 1900. godine već svjetski grad, postaje kolijevka umjetnika i literature.
Tri pjesnička kruga djeluju podudarno: uži krug u kom su Max Brod, Franz Kafka,
Felix Weltsch i Otto Baum, udruženje „Wefa“ s mnogo, danas gotovo nepoznatih
autora kao Friedrich Adler ili novoromantični krug „Mladi Prag“, u kom su npr.
Rainer Maria Rilke, Gustav Meyrink i mladi Franz Werfel. U to vrijeme je Prag u
okviru mnogonacionalne Austo-ugarske monarhije mjesto međunarodne kulturne
razmjene, koja je nosila i konflikte, koji su uglavnom imali socijalnu pozadinu.

1918. se raspala Austrougarska monarhija, i Češka je zajedno sa Slovačkom stekla
nezavisnost. Po završetku Prvog svjetskog rata češki nacionalni pokret oko
Masaryka postiže cilj-osnivanje nacionalne države Čeha i Slovaka - Čehoslovačke,
čiji je glavni grad Prag. Međunacionalni sukobi otežavali su razvoj zemlje, ali
je jedna od rijetkih zemalja u Evropi koja je do 1930ih godina ostala
demokratska. Sudbinu zemlje zapečatio je Minhenski dogovor 1938. godine i ulazak
njemačkih trupa po Hitlerovom naređenju 1939. godine. Prag postaje glavni grad
novog protektorata. Te godine živjelo je oko 120.000 Jevreja u Bohemiji,
naročito u Pragu. Tokom rata ubijeno je 78.000. Kada je 1. maja 1945. u Prag
stigla vijest o Hitlerovom samoubistvu, po naredbi iz Berlina zastave su bile
spuštene na pola koplja, bez otpora. Tek sa primicanjem ruskih trupa, 4. maja
dolazi do pobune i borbi na barikadama u gradu. 9. maja Crvena armija s
generalom Vlasovim oslobađa grad. Po naređenju sovjetskog diktatora Staljina,
brojni pripadnici praških snaga Vlasove armije, kao i sam Vlasov, bivaju
uhapšeni. Neposredno po završetku rata praški Nijemci bivaju bez izuzetka
protjerivani, internirani ili pogubljeni (oko 5.000 ljudi). 1945. godine, u
okviru Beneš-Dekreta, protjerani su ili nasilno preseljeni i Mađari. Nakon 1948.
i Prag je pod komunističkim režimom.

Kroz 20. stoljeće Prag će zadržati rang evropske metropole. U vrijeme Praškog
proljeća 1968. godine, Pražani su pokušali mirnim putem, zamijeniti autoritarni
socijalizam sa "socijalizmom po mjeri čovjeka". Pokušaj je ugušen oružanom silom
Varšavskog pakta.

1989. godine Prag je poprište tzv. Plišane revolucije, koja je označila kraj
socijalističkog režima u Čehoslovačkoj.

Opis: Tri zlatne kule na zlatnom, caknama ukrašenom gradskom zidu, s crnom
kapijom i podignutom rešetkom, u kojoj je srebrna ruka s mačem. Dva češka lava
drže štit. Na štitu su dva okrunjena šljema, s crveno-zlatnim ukrasom. Iz
srednjeg šljema raste češki lav, a iz druga dva po dvanaest zastava. Ispod
postamenta je crvena traka s natpisom u crnom verzalu: „PRAGA CAPUT REI
PUBLICAE“ .

Grad se počeo brže razvijati nakon izgradnje željeznice 1848., kada je ugalj iz
bazena Kladno omogućio razvoj metalurgije, što je dovelo do povećanja broja
stanovnika. 1830. godine u Pragu je živjelo 180.000 ljudi, a 1910. već 224.000.

Tijela Grada Praga su: Gradska uprava (Zastupitelstvo hlavního města Prahy),
Vijeće (Rada) i Gradonačelnik (Primátor). Upravu čini 70 zastupnika koji se
biraju glasačkom većinom na općinskim izborima. Iz njihovog kruga bira se
11očlano vijeće i gradonačelnik, koji je predsjedavajući.

Upravnom reformom 2000. područje Praga postaje viša samoupravna oblast i
izjednačava se s ostalih 13 regiona Češke (Kraj). Gradonačelnik Praga je time
ujedno i predstavnik jednog regiona.

Od 1. jula 2001. godine grad je podijeljen na 57 gradskih dijelova (městská
část), a ovi u 22 upravna okruga (správní obvod). Svakim dijelom upravlja
gradska služba, koja ima sližnu strukturu kao i uprava grada. U okruzima djeluju
službe tzv. povjerenički uredi (pověřený úřad), koje preuzimaju upravne poslove
za sve dijelove grada

Posljednji komunalni izbori datiraju od oktobra 2014. godine. Na mjestu
gradonačelnice nalazi se Adriana Krnácová.

Prag je od 2002. godine podijeljen u 22 upravna okruga (správní obvod), koji se
sastoje od ukupno 57 gradskih četvrti (městská část). Numerisanje okruga počinje
iz centra i ide spiralno prema periferiji grada.

Osim ove podjele, Prag je podjeljen na 112 katastarskih područja (katastrální
území), te na deset sudskih i poštanskih okruga i četiri policijska okruga.

Prag je jedan od najstarijih i najvećih gradova Srednje Evrope. Od 1918. do
1939, odnosno od 1945. do 1993. bio je glavni grad Čehoslovačke.

Trgovac Ibrahim ibn Yaqub je u drugoj polovini 10. stoljeća Prag opisao kao
„grad građen kamenom i krečom“ ili „Kameni Prag“. Dalji opisi: Praga totius
Bohemiae domina (Prag, gospodarica Bohemije) i Praga mater urbium (Prag, majka
svih gradova). U srednjem vijeku Prag je Praga caput regni (Prag, glava
kraljevstva). Nakon Karla IV grad dobija ime „Zlatni grad“. Od 19. stoljeća grad
je i „Grad stotinu kula“.

Jedna je od rijetkih prijestolnica Srednje Evrope koja je u Drugom svjetskom
ratu ostala gotovo potpuno pošteđena ratnih razaranja. Zbog izvrsno očuvane
srednjoevropske arhitekture postao je, pogotovo nakon završetka hladnog rata i
pada Željezne zavjese, jedna od najpopularnijih srednjoevropskih turističkih
destinacija i omiljena lokacija za snimanje mnogih filmova (xXx, Czech
Connection, Mission Imposible), tako i s historijskom tematikom, čemu je
pridonijela i gotovo stoljetna tradicija proizvodnje vlastitih filmova.

Danas je to jedna od najposjećenijih turističkih destinacija u Evropi, ali i u
svijetu. Prag je šesti grad po posjećenosti u Evropi, poslije Londona, Pariza,
Rima, Madrida i Berlina. Od 1992. godine je historijsko jezgro Praga proglašeno
dijelom svjetske kulturne baštine UNESCO.

Najpoznatije znamenitosti Praga su Praški dvor sa Katedralom svetog Vida, Karlov
most i staro jezgro s crkvom Teyn, Ungelt, Vijećnicom i astronomskim satom
Orloj. Isto tako i drugi srednjevjekovni dvor Vyšehrad s crkvom Svetog Petra i
Pavla privlači turiste. Praški stari grad karakteriziraju stare kuće iz doba
romanike und gotike, brojne crkve i romantične uličice. U dijelovima Mala Strana
i Hradčany dominiraju palače iz doba renesanse i baroka, kao palača Lobkowicz.
Nedaleko odatle je Samostan Strahov.

Sredinom 14. stoljeća formira se novi dio grada sa novogradskom Vijećnicom na
Karlovom trgu, gotičkim i baroknim crkvama i samostanima, kao i omiljeno mjesto
u gradu Wenzelov trg, koji modernim trgovinama i pasažima gotovo viče i ne
podsjeća na prvobitni srednjevjekovni izgled. Samo još crkva Sv. Marije svjedoči
o njegovom značaju u srednjem vijeku. Grad krase i brojne građevine u
Jugendstilu ili kubizmu. Poznati su Kuća crne majke božije i arhitekt Josef
Gočár.

U modernoj arhitekturi izdvajaju se Vila Müller, koju je projektovao Adolf Loos,
Ginger and Fred, arhitekte Franka Gehrya ili praški televizijski toranj. Dalja
atrakcija i vidikovac je Ajfelovom tornju sličan odašiljač Petřínská rozhledna.
60 m visok toranj otvoren je 1891. godine. Grad krasi 13 mostova preko Vltave,
građenih u različitim epohama.

1955. godine u čast Istočnog bloka podignut je 30 m visok granitni spomenik
Staljinu. 1962. godine srušen je do temelja.

U centru grada, na brežuljcima s tvrđavama, u jevrejskoj četvrti Josefovo i
drugim dijelovima markirane su kulturno-historijske rute, koje se mogu pratiti i
bez naročitog poznavanja grada ili kulturnog vodiča.

Omiljena šetališta i turističke atrakcije su: Karlov most, Carski vrt na
Hradčanyu, park između Hradčanya i Male Strane, kao opservatorij i vidikovac na
Petřínu.

U okolini Praga su sljedeće znamenitosti: u bitci iz 1620. godine poznato brdo
Bílá hora, po renesansnom dvocu za lov Dvorac Zvijezda, benediktinski samostan
Břevnov, dvorac Ctěnice, barokni dvorac Troja, sa svojim freskama, i zoološki
vrt u istom dijelu grada.

U Pragu su brojne male i velike pozornice. Uz Nacionalni teatar sa teatrom,
operom i baletom i Državnom operom, izvan granica su poznati i Laterna Magika,
avantgardni teatar u sklopu Nová scéna, koja nudi neobično isprepletene film,
svjetlo, muziku, balet i pantomimu. Pažnje vrijedan je teatar pantomime Crni
teatar. U teatru Teater na gelenderu počeo je Václav Havel kao pozorišni radnik.
Prestižan status ima teatar Jára Cimrman.

U gradskom pozorištu Stavovské divadlo u središtu starog grada dvije Mozartove
opere La clemenza di Tito i Don Giovanni doživjele su svoju praizvedbu.

U Pragu je mnoštvo muzeja. Najstariji, najveći i dakako najpoznatiji je
Nacionalni muzej u Pragu (Národní muzeum) smješten na jugo-istočnoj strani
Vencelovog trga. U starom dijelu grada je i Historijski muzej u palači
Lobkowický u Dvoru, Lapidárium u izložbenom prostoru Výstaviště, Muzej Antonína
Dvořáka u vili Amerika i Muzej Bedřicha Smetane u zgradi bivšeg vodovoda
nedaleko od Karlovog mosta.

Postavke Nacionalne galerije (Národní galerie v Praze) raspršene su po cijelom
gradu: samostan Agnes (Klášter svaté Anežky České, Srednjevjekovna umjetnost), u
palači Šternberský (Šternberský palác, umjetnost od 14. do 18. stoljeća)
nedaleko od Dvora u izložbenom prostoru (Veletržní palác, umjetnost 19. stoljeća
do danas) u dijelu Holešovice.

Historiju Praga pokazuje Muzej glavnog grada Praga (Muzeum hlavního města Prahy)
nedaleko od autobusne stanice Florenc. Daleko poznati su Muhin muzej (Muchovo
muzeum) nedaleko od glavne pošte i Jevrejski muzej (Židovské muzeum v Praze)
osnovan 1906. godine sa svojim prostorima u jevrejskoj četvrti Josefov. U vili
Bertramka je postavka o životu i djelu Mozarta u Pragu i muzičkoj porodici
Dušek. U grupu nesvakidašnjih muzeja ubraja se Muzej piva pivnice Staropramen,
također u Smíchovu.

Za razliku od drugih evropskih metropola, Prag nije mnogo stradao u Drugom
svjetskom ratu, te je njegova historijska arhitektura (Stari grad, Donji grad i
Novi grad) jedna od najsačuvanijih u Evropi i predstavljena je svim historijskim
stilovima: srednjovjekovna romanika i gotika, renesansa, barok, neoklasicizam,
historicizam, secesija, funkcionalizam i postmoderna arhitektura. Arhitektura
Praga je mnogostrana.

Češka filharmonija (Česká Filharmonie) važi za jedan od boljih orkestara u
Evropi. Svake godine održava se kulturni i muzički festival Praško proljeće.
Festival traje više sedmica.

U Fleků je bila tipična praška kafana. Danas je, zbog svoje popularnosti, lokal
s restoranom, u koji turisti dolaze autobusima. U Fleků proizvodi vlastito tamno
pivo, sa specifičnim omjerom slada i hmelja od 13°. Pivo se može nabaviti i u
trgovinama u bocama od 1 ili 2 litra, kao i u buradima od 5 l.

Marquis de Sade (poznat po Donatien Alphonse François de Sade) i U Malého Glena
(= kod malog Glena) su kafane u kojima se, između ostalog, može čuti Jazz i
Blues uživo. Mnogi mužičari dolaze iz inostranstva i žive u Pragu samo
privremeno.

Jo's Bar i U Glaubiců su susjedni restorani u Maloj četvrti s niskim,
historijskim lukovima podruma. Podrum U Glaubiců star je preko 700 godina.

Karlovy lázně (Karlova kupališta) su pet muzičkih klubova na šest spratova
(uključujući i podrum). Pojedine etaže imaju karakter diskoteka, druge su kafane
ili klubovi. Karlovy lázně su „najveća ustanova takve vrste u srednjoj Evropi“.
Zbog raznolike ponude pojedinih klubova i visokog standarda i tehničke
opremljenosti, ovdje se mogu sresti različite starosne grupe i nacionaliteti.

Na Vencelovom trgu su dva velika kluba: Duplex, plesni klub, u koji zalaze i
poznati (Mick Jagger je 2003. ovdje slavio svoj 60. rođendan za vrijeme turneje
Rolling Stonesa 40 Licks). Preko puta je 2004. u podrumu otvoren plesni klub
Stonx.

U klubu Roxy svira muzika raznih pravaca. Chapeau Rouge, nekad Chateau, je klub
sa koktel-barom, pivotekom i plesnim podijumom. Tu su još Radost FX i Palác
Akropolis.

Česi vole House-Boat U Bukanýra i Mecca u Průhonu u dijelu Holešovice. Studio 54
u ulici Hybernská (u blizini željezničke stanice) je popunjen od 5 ujutro do
podneva.

1958. godine osnovan je klub Reduta Jazz Club i vjerovatno je najpoznatiji Jazz
Club u gradu. Ovdje je 1994. tadašnji američki predsjednik Bill Clinton imao
svoj nastup, svirajući saxofon. Nudi program iz raznig pravaca jazza. Tu je i
AghaRTA Jazz Centrum, poznat po albumu jazz-trubača Miles Davisa.

Hokej na ledu i nogomet su dvije najomiljenije vrste sporta u Pragu, a sportski
klubovi Sparta Prag i Slavia Prag dva najznačajnija kluba. Slavia ima za
igralište do maja 2008. godine obnavljani Stadion Eden, a Sparta Prag Generali
Arenu, s 21.000 odnosno 20.374 mjesta. 1926. godine sagrađen je Strahov-Stadion.
S kapacitetom od 220.000 bio je najveći stadion na svijetu. U vrijeme komunizma
korišten je za masovne manifestacije. Poznati sportski objekti su Tesla Arena i
2004. godine orvorena O₂ Arena sa 18.000 mjesta. U obje dvorane se uglavnom
igrahokej.

Od 1995. godine svakog proljeća i jeseni redovito se organiziraju
internacionalne trke, na kojima je slobodno učešće, kao polumaraton, maraton za
juniore i maraton, koji trenutno nosi ime Volkswagen-Maraton.

Bruto domaći proizvod BDP iznosio je 2002. godine 620 milijardi Kruna (25,7 %
ukupnog BDPa, u tržišnim cijenama) s visokim rezultatom po glavi stanovnika
(226 % državnog prosjeka i – po kupovnoj moći). U poređenju s BDPom EU, izraženo
po kupovnoj moći, Prag je 2006. godine dostigao index od 162,3 prozenata
(EU-27:100).

Prag je glavni centar sveg saobraćaja u Češkoj. Četiri autoputa (D1, D5, D8 i
D11) završavaju u Pragu. Glavni automobilski pravci prolaze centrom grada. Tunel
Blanka predstavlja rješenje gradskih gužvi u sjeverozapadnom dijelu grada i sa
svojih 5.5 km najduži je gradski tunel u Evropi. Gradnja ovog objekta zaopčela
je 2007., a završetak se očekuje 2011. ili 2012. Tunel je dio gradskog prestena
cesta, koji služi kao prometno rješenje zbog velikog intenziteta prometa. Južni
dio prstena otvoren je 22. septembra 2010. godine, dužine više od 20 km. Prag je
postao i veliko željezničko čvorište, a tome su kasnije pridodane i putne veze,
te veliki aerodrom Ruzyně udaljena samo 10 km od centra grada.

Javni gradski prijevoz se sastoji od integrirane mreže praškog metroa,
tramvajskog prometa, gradskih autobusa, te žičare. Sve vrste prijevoza imaju
zajednički sistem naplate. Grad ima razgranat sistem tramvajskih i autobuskih
linija. Gradski promet je po ocjenama Internacionalne automobilske federacije
jedan od najboljih u Evropi .

1974. godine osnovan je sistem podzemne željeznice metro, koji je danas kostur
gradskog saobraćaja, s tri linije: A (Dejvická ↔ Depo Hostivař), B (Zličín ↔
Černý most) i C (Letňany ↔ Háje). Izgradnju je tekla uz sovjetsku pomoć. U
centru su tri stanice na kojima se metro-linije križaju: Můstek (A|B), Muzeum
(A|C) i Florenc (B|C).

Dvije važne željezničke stanice (Hlavní nádraží) und Holešovice (Nádraží
Holešovice) su dostupne linijom C, a stanice Smíchov (Smíchovské nádraží) i
Masaryk-Bahnhof (Masarykovo nádraží)važne za regionalni prijevoz, linijom B.
Metro saobraća od 5:00 do 24:00.

Praški tramvajski sistem jedan je od većih u svijetu, sa oko 900 kompozicija
tramvajskih vozila, ukupne dužine tračnica od 140 km. Ima 33 linije, a godinšnje
preveze 356 miliona putnika. Obimnim rekonstrukcijskim i građevinskim radovima
2007. godine dio linija je premješten ili zamjenjen. Na brojnim stanicama linije
su povezane bilo međusobno, bilo s metro-linijama i djelomice voze do periferije
grada. Kao i metro, voze od 5:00 do 24:00. Odnedavno, kao nadomjestak u noćnim
satima od 24:00 do 5:00, voze noćni tramvaji, koji prolaze preko centralne
stanice Lazarská (u blizini Karlovog trga). Mrežu noćnih tramvaja nadopunjuju
noćne autobuske linije.

Dio oko centra i periferija dostupni su autobusima. Dalje postoji mreža
redovitih brzih vozova Esko Prag periferne željeznice Češka željeznica, koja je
dio zajedničkog prometnog društva Pražská integrovaná doprava.

Posbna atrakcija je jedna od dvije sačuvana žičara od tramvajske stanice Újezdna
brdo Petřín, otvorena 1891. godine. Druga žičara Letná saobraćala je od 1891. do
1916.

Od 1996. godine postoji Mövenpick-kosi lift, sa samo jednom kabinom koji
povezuje grad s hotelom Mövenpick.

Između 1936. i 1972. Pragomsu saobraćali Obusi, koji su ustupili mjesto novim
tramvajskim linijama.

Javni prijevoz dodatno nadopunjuju taksi prijevoznici, te turistički brodovi
koji voze Vltavom. Osim toga, postoje i razne druge turističke vožnje, poput
onih u automobilima oldtimerima.

Tu se presjecaju atoputevi D 1 iz Brna, D 5 iz Nürnberga, D 8 iz Dresdena i D 11
iz Hradec Králové. U planu je autoput D 3 od Praga preko České Budějovica do
Linza. Tu su i brze ceste: R 4 prema Příbramu, R 6 prema Karlovy Varyma, R 7
prema Chomutovu i R 10 prema Turnovu. Sve te ceste treba da poveže planirani
prsten R 1 oko Praga, s dužinom od 83 km.

Važne željezničke stanice su Praška glava željeznička stanica, Holešovice,
Smíchov i Masaryk.

Aerodrom Praha Ruzyně se nalazi u dijelu Ruzyně na sjeverozapadu. To je jedan od
najprometnijih aerodroma u Srednjoj i Istočnoj Evropi. Ostali aerodromi u gradu
ili okolini su: Kbely (služi za domaće i međunarodne vojne snage, a tamo sa
nalazi i Muzej češkog zrakoplovstva), Letňany (služi za privatne avione) i Aero
Vodochody (koristi se kao pista za pokusne letove). Postoji i još nekoliko malih
aerodroma (pista) koje koriste aeroklubovi, kao npr. aerodrom Točná.

Pored najstarijeg Univerziteta u srednjoj Evropi, Karlovog univerziteta,
osnovanog 1348. godine, 1863. godine u Pragu se osniva Češki tehnički
univerzitet Prag. Ostali Univerziteti su: Češki poljoprivredni univerzitet Prag,
Hemijsko-tehnološki univerzitet Prag, Ekonomski univerzitet Prag i Policijska
akademija Češke Republike.

Javne umjetničke škole su Akademija muzičkih umjetnosti Prag, Akademija
primjenjenih umjetnosti Prag i Akademija ua umjetnost, arhitekturu i design
Prag. U gradu je mnogo škola koje imaju javni ili privatni karakter.

Akademija nauka Češke Republike ima svoje sjedište u Pragu. Mnogi istraživački
instituti nalaze se u gradu.

Grad je snažno industrijsko središte i postupno je uključio u svoj sastav
susjedna manja naselja, kao industrijske gradske četvrti, pa su tako nastali
Libeň s pristanišnim bazenom Vysočany, Hloubětín, Karlín i Smíchov s fabrikama
mašina, vagona, stakla, papira i prehrambenih proizvoda.

Poznati njemački pisci i pjesnici, kao Franz Kafka i Rainer Maria Rilke, su
rođeni u Pragu.

Prag također ima i veliki broj neslužbenih sporazuma s brojnim drugim velikim
svjetskim gradovima.



https://bs.wikipedia.org/wiki/Evropsko_prvenstvo_u_nogometu_2016.

Evropsko prvenstvo u nogometu 2016. je bilo 15. po redu Evropsko prvenstvo u
nogometu koje se održalo u Francuskoj. Finalni turnir se odigrao između 10. juna
i 10. jula na kojem je prvi put u historiji učestvovalo 24 reprezentacije.
Turnir se odigrao na 10 različitih stadiona. Portugal je u finalnoj utakmici bio
uspješniji od Francuske rezultatom 1-0 te prvi put u svojoj historiji osvojila
šampionsku titulu. Gol u finalu je postigao Éder u 109. minuti utakmice.
Utakmica je odigrana pred 75.868 gledalaca. Glavni sudija utakmice bio je Mark
Clattenburg.

Prije istekla roka 9. marta 2009. godine za odabir domaćina Evropskog prvenstva
u nogometu 2016. kandidaturu za domaćinstvo su podnijeli Francuska, Turska i
Italija te Norveška i Švedska koje su prijavile zajedničku kandidaturu. U
decembru 2009. godine Norveška i Švedska su povukle svoju kandidaturu za
domaćinstvo Evropskog prvenstva.

Izvlačenje kvalifikacijskih grupa je održano u Nici, 23. februara 2014. godine.
Prve kvalifikacijske utakmice su se odigrale u septembru 2014.

Ukupno 53 reprezentacije su bile u konkurenciji za 23 mjesta na finalnom
turniru. Domaćin Francuska je automatski imala obezbjeđeno mjesto na prvenstvu
kao domaćin prvenstva. Po prvi put u kvalifikacijama takmičila se i
reprezentacija Gibraltara.

Ekipe su bile raspoređene u osam grupa po šest i jedna grupa po pet timova.
Pobjednici grupa, drugoplasirani, i najbolja trećeplasirana ekipa (rezultati
protiv šeste ekipe u grupi se ne računaju) su se kvalificirati direktno na
završni turnir. Preostalih osam trećeplasiranih ekipa je učestvovalo u baražu.

Ukupno se 13 od 16 reprezentacija (uključujući domaćina Francusku) koje su
nastupile na prvenstvu 2012. uspjelo kvalificirati i na ovaj turnir. Među njima
je i Engleska, koja je postala tek šesta reprezentacija sa maksimalnim učinkom u
kvalifikacijama (10 pobjeda u 10 utakmica); branitelj naslova Španija; te
aktuelni svjetski prvak Njemačka, koja se kvalificirala na svoje 12. uzastopno
Evropsko prvenstvo. Rumunija, Turska, Austrija i Švicarska su se vratile na
Evropsko prvenstvo nakon što su propustili prvenstvo 2012. s tim da su se
Austrijanci kvalificirali tek na svoje drugo Evropsko prvenstvo, nakon što su
učestvovali na prvenstvu 2008. kao domaćini. Reprezentacije koje su se vratile
na prvenstvo nakon dugo vremena uključuju Belgiju, koja se plasirala po prvi put
nakon njihova domaćinstva prvenstva 2000. i Mađarsku koja je nastupila po prvi
put nakon 44 godine i prvenstva 1972. te 30 godina nakon nastupa u nekom velikom
takmičenju (zadnji nastup bilo im je Svjetsko prvenstvo 1986).

Pet se reprezentacija kvalificiralo na svoje prvo Evropsko prvenstvo u nogometu:
Albanija, Island, Sjeverna Irska, Slovačka i Vels. Osim toga, reprezentacije
Albanije i Islanda nisu prije nastupale ni na jednom velikom takmičenju.
Također, Austrija i Ukrajina su se po prvi put uspješno kvalificirale za
Evropsko prvenstvo s obzirom da su prije toga nastupili jedino kao domaćini
(2008. i 2012). Škotska je bila jedina britanska nacija koja se nije
kvalificirala na prvenstvo, a vrijedno spomena je i posljednje mjesto prvaka iz
2004. Grčke u njenoj kvalifikacijskoj grupi. Također, dva se prijašnja evropska
prvaka nisu plasirala: pobjednici iz 1988, Holandija i prvaci 1992. Danska;
Holanđani po prvi put nakon prvenstva 1984. (također održanog u Francuskoj) i
samo 16 mjeseci nakon osvajanja trećeg mjesta na Svjetskom prvenstvu 2014. a
Danci nakon poraza u dodatnim kvalifikacijama od susjedne Švedske.

Izvlačenje grupa održano je u Parizu 12. decembra 2015. godine u 18:00 (CET).
Kvalificirane ekipe, ukupno njih 24, raspoređene su u šest grupa po četiri ekipe
gdje je domaćin Francuska automatski smještena na poziciju A1. Preostale
reprezentacije su prije izvlačenja grupa bile raspoređene po jakosnim šeširima:
šešir 1 sačinjavao je pet ekipa dok su preostale jakosne grupe sačinjavale po
šest reprezentacija. Kao aktuelni prvak Španija je postavljena u jakosnu grupu
1, dok su preostala 22 tima raspoređeni u skladu s UEFA-inim koeficijentom
ažuriranog nakon završetka grupne faze kvalifikacija (isključujući baraž), koji
je objavljen od strane UEFA-e 14. oktobra 2015.

U početku, dvanaest stadiona je predstavljeno za kandidaturu Francuske koja je
izabrana 28. maja 2010. za domaćina Evropskog prvenstva. Do maja 2011, taj broj
se smanjio na devet. Međutim, u junu je predloženo da se broj stadiona proširi
na jedanaest. Nogometni savez Francuske je ipak odabrao devet stadiona za
domaćinstvo prvenstva.

Izbor za prvih sedam stadiona bio je neprikosnoven - nacionalni stadion u
Francuskoj, Stade de France, četiri novoizgrađena stadiona u Lilleu, Lyonu, Nici
i Bordeauxu, kao i stadioni u Parizu i Marseilleu. Posljednja dva preostala
mjesta, nakon što je Strasbourg odustao iz finansijskih razloga, izabrani su
Lens i Nancy u prvom krugu glasanja, umjesto Saint-Étiennea i Toulousea koji su
ostavljeni kao alternativa.

U junu 2011. godine, broj stadiona je povećan na jedanaest zbog novog formata
turnira koji sadrži 24 ekipe, umjesto dosadašnjih 16. U odluci je značilo da su
se gradovi rezerve Toulouse i St-Étienne pridružili popisu domaćina. Međutim, u
decembru 2011. godine, Nancy je najavio povlačenje iz turnira, nakon neuspješnog
renoviranja stadiona, što je značilo da će se prvenstvo odigrati na deset
stadiona.

Stadion Beaujoire u Nantesu i Mosson u Montpellieru (stadioni koji su korišteni
za Svjetsko prvenstvo 1998) nisu bili izabrani. Konačnu listu od deset stadiona
potvrdio je UEFA-in izvršni komitet 25. januara 2013. godine.

Svaka reprezentacija učesnica Evropskog prvenstva 2016. imala je kamp u kojem je
bila smještena za vrijeme između odigravanja utakmica. Od 66 kampa, 24
reprezentacije su bazne kampove potvrdile do 31. januara 2016.

Da bi se prilagodili ekspanziji sa 16 ekipa na 24 ekipe, format takmičenja je
promijenjen koje se koristio na prethodnom prvenstvu uz dodatak dvije dodatne
grupe u grupnoj fazi takmičenja, te jednim dodatnim krugom u nokaut fazi. U šest
grupa (A do F) se nalaze četiri tima, s tim da prva dva iz svake grupe kao i
drugoplasirani prolaze u nokaut fazu. Četiri najbolje trećeplasirane ekipe će se
također kvalificirati u nokaut fazu. Ovakav način takmičenja je već primjenjen
na Svjetskim prvenstvima 1986, 1990 i 1994 sa izuzetkom igranja za treće mjesto.
Ovaj format takmičenja dovodi do odigravanja ukupno 51 utakmice za razliku od
prethodnog turnira na kojem je odigrano 31 utakmica koji se igrao u periodu od
31 dan.

Ukoliko dvije ili više ekipa budu imati isti broj bodova na završetku grupne
faze takmičenja, primjenjivaće se sljedeći kriteriji:

Raspored takmičenja u grupnoj fazi UEFA je objavila 25. aprila 2014. godine.
Vrijeme odigravanja utakmica su prikazana po lokalnom vremenu, CEST (UTC+2).
Pobjednici grupa, drugoplasirane ekipe i četiri najbolje ekipe će obezbjediti
učešće u nokaut fazi takmičenja.

Nogometaši su automatski suspendovani za sljedeću utakmicu ako učine sljedeće
prekršaje:

Spisak sljedećih nogometaša prikazuje igrače suspendirane za neke od utakmica
Evropskog prvenstva u nogometu 2016:



https://bs.wikipedia.org/wiki/Bosanski_jezik

Bosanski jezik je južnoslavenski standardni jezik zasnovan na štokavskom
narječju koji koriste uglavnom Bošnjaci, ali i značajan broj ostalih osoba
bosanskohercegovačkog porijekla.

Bosanski je službeni jezik u Bosni i Hercegovini, uz srpski i hrvatski, a
regionalni na Kosovu i u Sandžaku (Srbija i Crna Gora).

Prema popisu iz 2013, 1.866.585 stanovnika u Bosni i Hercegovini govori
bosanskim jezikom, što predstavlja 52,86% ukupnog stanovništva BiH. Osim toga, u
Srbiji ovim jezikom se služi 138.871 stanovnik, Crnoj Gori 33.077, Hrvatskoj
16.856, Kosovu 28.898 i Zapadnoj Evropi i Sjevernoj Americi 150.000 stanovnika,
te neutvrđen broj iseljenika u Turskoj (neki izvori pretpostavljaju 100.000 do
200.000 govornika; na popisu stanovništva u Turskoj 1965. godine 17.627 osoba
navelo je bosanski kao maternji jezik, 2.345 osoba navelo je bosanski kao jedini
jezik koji govore, a 34.892 osobe navele su bosanski kao drugi jezik koji
najbolje govore).

Pisma bosanskog jezika su latinica i ćirilica, mada se ćirilica sve slabije
koristi. Historijska pisma su bosančica i arebica.

Bosanski jezik spada u vrstu tonskih jezika koji se u lingvistici nazivaju
jezici s tonskim akcentom, a za njega je karakteristično postojanje dvaju tonova
(silazni i uzlazni) i dviju vokalnih dužina (kratak i dug vokal). Jednosložne
riječi mogu imati samo silazni ton, mada im vokal može biti i kratak i dug.

Bosanski jezik je sistem četiri dijalekta štokavskog narječja: zapadnobosanski,
istočnobosanski, istočnohercegovački i zetsko-južnosandžački. Udio govornika
bosanskog jezika u ostalim dijalektima štokavskog narječja (npr. novoštokavski
ekavski (šumadijsko-vojvođanski) i nenovoštokavski ekavski (kosovsko-resavski)
dijalekt) je zanemariv. Zbog procesa jezičke asimilacije, akulturacije i
migracija kao posljedica posljednjeg rata, gotovo nemoguće je odrediti tačan
broj i raspored govornika pojedinog dijalekta.

Zapadnobosanski dijalekt (novoštokavski ikavski) koristi stanovništvo u
zapadnoj, srednjoj i južnoj Bosni (Travnik, Bugojno, Zenica, Livno) i na sjeveru
Hercegovine. Ovaj dijalekt unutar štokavskog narječja koriste Bošnjaci i Hrvati.

Istočnobosanski dijalekt (šćakavsko-ijekavski) koriste stanovnici širokog pojasa
od Sarajeva na jugu do Tuzle na sjeveru, sa centrima u Sarajevu, Kladnju, Brezi,
Srebreniku, Tuzli, Zavidovićima, Olovu, Visokom, Fojnici, Kaknju. Ovaj dijalekt
unutar štokavskog narječja koriste Bošnjaci i Hrvati.

Istočnohercegovački dijalekt (novoštokavski ijekavski) koriste Bošnjaci u
području srednje i istočne Hercegovine (Čapljina, Stolac, Nevesinje), istočnoj
Bosni (Goražde, Višegrad, Rogatica), te u većem dijelu Crne Gore i dijelu Srbije
(Nikšić, Pljevlja, Prijepolje), kao i stanovnici većih gradova (uključujući i
one protjerane iz gradova kao Teslić, Prijedor, Banja Luka, Doboj, Zvornik,
Vlasenica). Ovaj dijalekt unutar štokavskog narječja koriste Bošnjaci, Srbi,
Crnogorci i Hrvati.

Zetsko-južnosandžački dijalekt (nenovoštokavski ijekavski) koriste stanovnici
istoka Crne Gore i jugozapada Srbije (Podgorica, Bijelo Polje, Novi Pazar). Ovaj
dijalekt unutar štokavskog narječja koriste Bošnjaci, Crnogorci i Srbi.

Bošnjaci oduvijek svoj maternji jezik imenuju najčešće bosanskim. I ne samo oni,
nego i njihovi susjedi često su ga imenovali tako (najčešće Hrvati), kako u
Bosni tako i izvan nje, o čemu svjedoče brojna djela, dokumenti, te putnici kroz
Bosnu i druge krajeve.

U ovo doba (do 1463.) spadaju jezični spomenici koje, u različitim stepenima,
oblicima i na različitim mjestima, bosanski jezik dijeli s hrvatskim i srpskim.
To, što veći dio tih jezičnih spomenika nije formalno integrisan u korpus
bosanske pismenosti nije previše relevantno, jer je nijedan jezik ne nastaje
niotkuda. Stoga, za historiju bosanskog jezika vrijedi:

a) spisi Bosanske crkve, oko 10-15 prijepisa dijelova Novog zavjeta i Psaltira.
Jezik je staroslavenski/crkvenoslavenski s unosima narodnog bosanskog govora
(ikavizam koji se pojavljuje kao intruzija u dijelovima tekstova gdje je
staroslavenski jat eksplicite upisan: svidoci, vrime, lipo). Većina tekstova
potječe iz 14. i 15. vijeka, a rasuti su širom svijeta. Najpoznatiji je Hvalov
zbornik, pisan oko 1400. za vojvodu Hrvoja u Omišu, te Kopitarovo evanđelje i
Mletačka apokalipsa.

b) tekstovi velikaša i kraljevske kuće Kotromanića, uglavnom mješavina
staroslavenskog i narodnog bosanskog govora. Zavisno od kancelarije, pisara i
prijepisa, stepen narodnog bosanskog jezika varira. Pismo je bosančica, a u
većini kasnijih povelja (od kraja 14. vijeka do 1463) preovladava narodni
bosanski jezik, najviše ikavsko-šćakavski (pojde, dojde, človik, priko, misto),
a katkad jekavski, ponajviše u Humu (viere, ini(j)em dubrovačkiem draziem
pr'jatelem). Prvi diplomatsko-trgovinski spis je Povelja Kulina bana 1189., na
starobosanskom s elementima narodnog bosanskog govora (oca, a ne otca), dok je
velika većina iz 14. i 15. vijeka. Najveći dio povelja se čuva u Hrvatskoj, u
Dubrovačkom arhivu.

Takav bijaše jezični raspored uoči osmanlijske invazije sredinom 15. vijeka.
Detaljnije o tom razdoblju se može vidjeti na stranici o prikazu nastanka jezika
u BiH.

Po osmanlijskom osvajanju, koje je započelo 1463. godine, a nastavilo se u
raznim područjima današnje BiH u narednih 50 godina, dolazi do znatnih jezičkih
promjena. Naime, dijalekatska karta koja se formirala od 15./16. vijeka
mijenjala je oblike govora pojedinih područja, ali ne i samu strukturu. Osnovne
karakteristike društvenih promjena u Bosni bile su seobe stanovništva. Na
jezičkom području dolazi do novoštokavskih inovacija, tj. glasovnih i
morfoloških promjena koje su stvorile novoštokavski supstrat za kasnije
standardne jezike. Novoštokavski govori su potekli iz sliva rijeke Neretve i
širili se na sjever, zapad i istok. Glavne razlike u odnosu na staroštokavske
govore (koji i dalje postoje na znatnom dijelu BiH) su: četveroakcenatski
sistem, pojava duge množine (grad/gradovi prema staroštokavskoj množini gradi),
izjednačavanje padeža u dativu, lokativu i instrumentalu, kao i definitivna
uspostava dočetnog –o u participu mjesto –l (govorio/govoril), te gubitak fonema
"h" u većini govora ('oću, 'ajde). Bošnjaci su zadržali to slovo u puno više
riječi nego Srbi i Hrvati. Prije nego što pređemo na prikaz jezičnih
karakteristika, kratko ćemo se osvrnuti na ekstralingvističke faktore koji se
često spominju (ili površno interpretiraju) u popularnoj literaturi vezanoj za
problematiku jezika u sadašnjoj BiH:

a) prvo se odnosi na nacionalno ime Bošnjaka. Izvorno ime "Bošnjanin" (u
latinskim vrelima sing. "Bosnensis") označava narod Bosne u srednjem vijeku. Na
području Bosne su jako dugo živjeli Iliri a tu došli i neki Kelti i Goti koji su
se mješali sa Ilirima. Oko 7. vijeka na područje Bosne i Hercegovine su došli
Slaveni i Avari i misli se da su najveći narodi bili Slaveni i Iliri, ali su svi
prihvatili slavenski jezik i ime države je postalo Bosna od ilirske riječi
Bosona, a narod te države je sebi dao ime Bošnjani. U srednjem vijeku to ime
upotrebljavaju svi i to se može vidjeti i u starobosanskim poveljama, kao recimo
onih u kojima se Bošnjanin kontrastira sa Dubrovčanin (prva takva je iz vremena
bana Stjepana II Kotromanića). Napokon, krajem 14. i u prvoj polovini 15.
vijeka, vidimo i sasvim jasne pokazatelje korištenja termina Bošnjanin i u
nedvojbeno etničkom smislu, u kojim ih se razdvaja od ostalih podanika bosanske
države. Primjer toga je povelja kralja Tvrtka II u kojoj se kaže "Kto godi je
Bošnjanin ali Kraljevstva bosanskoga prije rata bil dlžan komu godi
Dubrovčaninu...".

Ime "Bošnjak" (greškom ponekad smatrano za turcizirano "Bošnjanin", ustvari
normalna formacija sa sufiksom -(j)ak, poput Poljak, Skopljak, dešnjak itd.) je
dakle u početnom periodu turske vladavine. Tokom osmanlijske vlasti, riječ
"Bošnjak" se udomaćila i označavala je svakog pripadnika zemlje Bosne
("Bošnjak-milleti"), pa i izraz "Bošnjak-kavmi" znači samo bošnjački narod.
Nedvojbeno korištenje termina Bošnjak u narodnosnom smislu, vidimo kod poznatog
turskog putopisca Evlije Ćelebije koji ponekad pri svojim opisima mjesta dodaje
i stanovništvo koje u njima živi. Tako iz njegovih opisa vidimo da u Srebrenici
žive Bošnjaci, Srbi i Bugari, u Herceg-Novom Bošnjaci, Hrvati i Arnauti itd.

U 15. i 16. vijeku počinje novo doba u historiji bosanskog jezika. Bosanski
jezik je temeljen na staroj jezičkoj baštini, pretežno na razgovornom jeziku
kakvog nalazimo na mramorima ili stećcima, kao i na zatečenom jezičnom stanju.
Na dijalekatskom nivou, može se ugrubo reći da su Bošnjaci zapadno od linije
koja povezuje poriječja Neretve i Bosne štokavski ikavci s čakavskim elementima,
a istočno šćakavski i štokavski ijekavci. Bošnjačko stanovništvo koje se se
širilo zajedno s osmanlijskim jedinicama iz područja sadašnje Crne Gore, zapadne
Srbije i istočne Hercegovine, je donijelo uglavnom novoštokavski ijekavski
dijalekt.

Na području sadašnje BiH dijalekatska karta je uveliko izmijenjena u odnosu na
predosmanlijsko razdoblje, no, dosta je karakteristika ostalo, sudi li se po
dijalektološkim istraživanjima: čakavsko narječje Bihaćke regije zamijenjeno je
arhaičnim šćakavsko ikavskim, idiomom oko kojeg se dijalektolozi još spore;
srednja Bosna je ostala štokavsko ikavska, kakva je i bila, a istočniji dijelovi
šćakavsko ijekavski. Što se tiče prostorne rasprostranjenosti, najveće promjene
su zabilježene na području tzv. Turske Hrvatske ili Bosanske krajine, posebno
Dubica, Banja Luka, Bosanski Novi, Mrkonjić Grad (ranije poznat kao Varcar Vakuf
itd., gdje je novoštokavski ijekavski zamijenio čakavski i štokavski ikavski.
Sumarno, bosanski jezik od 15. do 19. vijeka bi se moglo reći da je uglavnom, uz
manje izmjene, ostao isti ili se prirodno dalje razvijao na većem dijelu
sadašnje BiH; jedini izuzetak čini prostrano područje Bosanske krajine i manjim
dijelom, Podrinja i Semberije.

Prema tome, u 15. i 16. vijeku dolazi do novog pomaka u razvoju bosanskog
jezika, koji sazrijeva u novom okruženju orijentalnog civlizacijskog kruga i
temeljen na jezičkoj baštini stare Bosne iz srednjeg vijeka. Poznata je
činjenica da nerijetko zanemarivana ostvarenja postaju, post festum gledano,
proslavljenim temeljima budućnosti. U književnosti dobar je primjer Voltaire,
koji je mislio steći slavu epovima (sada uglavnom zaboravljenim), dok su za
razonodu napisani kratki romani kao "Candide" ostali piščevo trajno nasljeđe
koje ga je proslavilo. Sličan je slučaj s bošnjačkom alhamijado (sreću se još i
varijante kao aljamiado, aljamijado, alhamiado) književnošću, koja je služila za
razonodu svojim tvorcima koji su vlastitu kreativnu energiju uglavnom usmjerili
na djela pisana klasičnim orijentalnim jezicima: arapskom, turskom i
farsiju/perzijskom. No, tok historije je progutao ta njihova djela visokih
ambicija, položivši ih u nepregledno more islamsko-orijentalne književnosti na
centralnim jezicima islama. Ono što je ostalo, i po čemu su Mehmed Uskufi, Hasan
Kaimija, Sirrija, Umihana Čuvidina i mnogi drugi zapamćeni jeste stvaralaštvo na
bosanskom jeziku.

Alhamijado književnost je dala preko 100 djela - kako pjesničkih, tako i
proznih. U pjesničkom izrazu dominiraju islamske forme: ilahije, kaside, zatim
poučne, satirično-političke i društveno-kritičke pjesme, te vjerski spjevovi,
dok u prozi nalazimo udžbenike, praktične priručnike, vjersko-poučnu literaturu
i sl. Prema podacima, koje je objelodanio Muhamed Hadžijahić u knjizi
"Bosansko-Hercegovačka književna hrestomatija", 1. dio, "Starija književnost",
Sarajevo 1974. prvi pjesnik na bosanskom narodnom jeziku bijaše Ajvaz Dedo, čija
je pjesma o prodoru kralja Matijaša u Bosnu datirana oko 1480.

Književnost Bošnjaka na bosanskom jeziku u pregledu starije književnosti nije
hronološki uređena, i uz poznata imena (Uskufi, Kaimija, Čuvidina) dominiraju
anonimi iz raznih zbirki, prvenstveno one samog Hadžijahića. Tekstovi se dijele
na ljubavne pjesme, pobožne, didaktične, refleksije na savremene događaje,
arzuhale, legende i molitve. Većina djela je anonimnog postanka, a spomenuti
autori su Zirai (Aršinović), Fejzo Softa (iz Travnika, bez datuma), Mehmed
Hevaji Uskufi (prva polovina 17. vijeka, Tuzla), Hasan Kaimija (Sarajlija, umro
u Zvorniku 1691/2.), Karahodža (1779. učenik u Banjoj Luci, tekst nastao u
Žepču), Ajvaz Dedo (možda najstariji tekst, 1480?), Umihana Čuvidina (umrla oko
1870), Hadži Jusuf Livnjak (jedan od najstarijih predstavnika), Mehmed-aga
Pruščanin ("Duvanjski arzuhal", oko 1728). Općenito, ako je datacija tačna, može
se reći da se radi o neprekinutom korpusu od 1480. do, bar, 1850 (a vjerovatno i
kasnije). Tekstovi su na arebici, a potječu iz svih krajeva Bosne i Hercegovine,
no, najviše iz stare Bosne (Sarajevo, Tuzla), te Donjih Kraja (Duvno, Livno,..)
i Hercegovine (Mostar,..). Zbirke i izvori su uglavnom Bašagićeva,
Ćorović-Kemurina, Nametkova, te muzeji i ostale institucije u BiH (dobar dio je
bio u Hadžijahićevoj privatnoj zbirci). Jezik se mijenja kroz vrijeme, no neke
karakteristike ostaju vidljive: većina je pjesama štokavsko ikavska, a dijelom i
jekavska. Praktički su nestali čakavski oblici, koji se nalaze vrlo rijetko
("črn"), dok turcizmi rastu, pa su neke pjesme skoro nerazumljive zbog potrebe
stalnog zagledanja u rječnik. Prosjek je oko 20% turcizama u tekstu, dok u
početnoj, možda najstarijoj Ajvaz-Dedinoj kasidi iz 1480, o prodoru kralja
Matijaša u Bosnu, nema orijentalizama osim 2-3 (vada - rok, rahmet - milost, bo
kaside - ovu poučnu pjesmu). Duvanjski arzuhal je sačuvan na turskom pod imenom
"Bosandža lisanile arzuhal" (Molba na bosanskom jeziku), "Bošnjakuša"
Karahodžina (žepački izraz, istočnobosanski u jekavsko-ikavskoj mješavini,
pretovaren turcizmima; također, u njoj nalazimo šćakavske oblike poput "dojde").
Jedna je pjesma zanimljiva zbog očitog uticaja dubrovačko-dalmatinske
književnosti (sonetna forma, hrvatski formalni izraz (tko, gospoje u vokativu,
bez turcizama), datirana oko 1750.

Uskufi je autor prvog bosanskog rječnika, i to je prvi eksplicitni spomen
bosanskog jezika od autora Bošnjaka. Rječnik je dovršen 1631. i objavljen pod
imenom "Makbul-i 'arif", a bolje poznat pod popularnim nazivom "Potur-Šahidi"
napisan po uzoru na sličan perzijsko-turski rječnik "Tuhfe-i Šahidi" turskog
pjesnika Ibrahima Šahidija. Radi se o rimovanom bosansko-turskom rječniku
štokavsko-ikavskog narječja. To djelo ima u svemu oko 700 riječi koje se
objašnjavaju u tristotrideset stihova.

Bošnjačko stanovništvo, za razliku od ostalih govornika štokavskog narječja,
čuva fonem "h" u većini slučajeva kada ovaj nestaje u novoštokavštini (hoću,
hajde). Uzrok tome lingvisti traže u tome da su većina Bošnjaka bili Bošnjaci
muslimani. Pa se odgovor traži u vjerskom odgoju temeljenom na Kur'anu koji zbog
prozodijskih zahtjeva djeluje u očuvanju tog fonema a Bošnjaci pravoslavci i
Bošnjaci katolici su ga sigurno sačuvali preko Bošnjaka muslimana ali su i oni
nekad h u nekim riječima odbacili ali je to više od osobe do osobe ali se može
reči da je bosanski jezik za razliku od srpskog i hrvatskog većinom zadržao h a
i primio puno više orijentalizama što se može objasniti orijentalnim načinom
života Bošnjaka.

Najpoznatija bošnjačka narodna umotvorina, pjesma "Hasanaginica", postigla je
svjetsku slavu prvo kao "ilirska pjesanca" koju je zabilježio Alberto Fortis u
svom putopisu, a koja je ubrzo prodrla u evropska kulturna središta krajem 18. i
početkom 19. vijeka. Vuk Karadžić je tu izvorno štokavsko-ikavsku (pa i čakavsku
- tako ju je Fortisu u Splitu recitirao hrvatski kulturni radnik Giulio
Bajamonti) pjesancu, koja opisuje zbivanja isključivo u bošnjačkoj sredini, i to
u ondašnjoj turskoj Dalmaciji, u Imotskom - predstavio njemačkoj i evropskoj
javnosti kao vrhunac srpske narodne poezije. Hasanaginica, koja nije isključivo
bošnjačka po uticaju ni raširenosti, ali jest po postanku i nastanku - još nije
dostojno nacionalno atribuirana usprkos raspadu serbo-kroatizma kao discipline.

No, sve u svemu, može se reći da bošnjačka narodna poezija, epska i lirska,
zauzima vidan dio stvaralaštva Bošnjaka. Najznačajnije su zbirke izašle u
Hrvatskoj i inostranstvu (sakupljači pisci i etnolozi Luka Marjanović, Kosta
Hörmann, Alija Nametak, Nasko Frndić, Milman Parry; krajem 20. vijeka te su
zbirke ponovno izdane i obrađene u redakciji Đenane Buturović i Muniba
Maglajlića). Zbirke su opsežne - npr. Marjanovićeva, koja je sakupljana u
Krajini, s "pivačem" Mehmedom Kolakovićem, te drugima, ima preko 255.000
stihova; Parryjeva, koja reproducira preko 12.000 stihova bjelopoljskog "Homera"
Avde Međedovića. Za jezičku situaciju je važno sljedeće:

Bošnjaci su, osim alhamijado literature na narodnom jeziku, razvili bogatu i
raznovrsnu pismenost na orijentalnim jezicima, prije svega turskom. Taj fenomen
je istražen u djelima Safveta Bašagića, Muhameda Mujezinovića, Hazima
Šabanovića, Fehima Nametka i Smaila Balića. Esencijalno, radi se o izuzetno
vitalnoj spisateljskoj aktivnosti koja je pokrivala velik dio ljudske aktivnosti
(lirsku i mističnu poeziju, teologiju, medicinu, matematiku, logiku, alhemiju,
astronomiju, filologiju, putopise, naznake historiografije,..)- i to golema
većina na turskom, manji dio na arapskom, te najmanji na perzijskom. Među
mnogobrojnim autorima se ističu Hasan Kafi Pruščak, Šejh Jujo, Nerkesi,
Derviš-paša Bošnjak, Arif Rizvanbegović Stočević, Mula Mustafa Bašeskija, Salih
Muvekkit, Fevzija Mostarac, Muhamed Enveri Kadrić... Veliki je dio tih tekstova
ostao je aktuelan, jer je posvećen političko-historijskoj problematici (razne
bune, upad Eugena Savojskog u Sarajevo, ..), te opisima Rusije koje su napisali
zarobljenici iz Bosne. Tu su i značajna djela historiografije među Bošnjacima
(Muvekkit, Kadrić), a jezik je, ako je izričito spomenut, najčešće imenovan
bosanskim. U taj dio korpusa bošnjačke pismenosti i književnosti spada o brojna
epigrafika na nišanima (grobljima), što je područje koje je sistematski obradio
ugledni paleograf i epigrafičar Mehmed Mujezinović.

Tokom 20. vijeka bosanski jezik je prošao kroz mnoge mijene, od kojih će biti
zabilježene i komentirane samo najvažnije. Prvi, i vjerovatno najvažniji period
u formiranju savremenog bosanskog jezika je razodoblje prijelaza 19. u 20.
vijek, ili doba tzv. bošnjačke renesanse. Jezik najvažnijih autora tog vremena
je, u većini svojih glavnih crta, praktički istovjetan sadašnjem, propisanom u
pravopisnim priručnicima, gramatikama i rječnicima Isakovića, Halilovića i
Jahića. Naravno, ovdje valja napomenuti da je taj jezični izraz bio više
implicite normiran, tj. pokazivao je ujednačenost u praksi, bez pridržavanja
strogih preskripcija jezičnih savjetnika. Potencijalni prigovor fizionomiji
jezika u najistaknutijih autora tog doba (Bašagić, Ćazim Ćatić, Mulabdić) mogao
bi se svesti na sljedeće: budući da su djela tih pisaca bili uglavnom
objavljivana u Hrvatskoj, njihov jezični izraz nije reprezentativan jer
odslikava ideološki izbor objavitelja i nekad i spomenutih autora. Taj, na prvi
pogled racionalan prigovor, uvjerljivo je pobijen detaljnom gramatičkom,
leksičkom i drugom tekstualnom analizom jezičnog izraza navedenih spisatelja,
koja nepobitno pokazuje da se radi o logičkom produžetku i nasljedovanju
bošnjačkog književnog izraza prošlih vijekova, a prvenstveno literature 19.
vijeka prije Austro-Ugarske okupacije. Dokaz za takvu tvrdnju je tekst Lejle
Nakaš dan na linku
http://www.sanoptikum.org.yu/bosanski_jezik/l_nakas_au_jezik.htm. Drugo
razdoblje je doba Kraljevine SHS ili, kasnije, Jugoslavije, kada je vršeno
snažno posrbljavanje jezika u cijeloj ondašnjoj Jugoslaviji, a u BiH posebno. To
je bilo najuočljivije na području pisma (ćirilica) i leksika (forsiranje
karakteristično srpske terminologije: opština, vazduh, čas). No, istine radi
treba reći da je u tome učestvovao, u ideološkom zanosu jugoslavenskog
unitarizma, vjerovatno veći broj Hrvata nego Bošnjaka u BiH, kao i da je zbog
niskog stepena pismenosti u cijeloj zemlji i opće nerazvijenosti taj vid
jezičnog planiranja bio kratkog dosega. Još kraćeg je bio puristički radikalizam
u vrijeme NDH, kada je prirodna puristička tendencija hrvatskog jezika dovedena
do apsurda. U tim vremenima je bosanski jezik bio između čekića i nakovnja, no,
uspio je u djelima većeg broja pisaca sačuvati autentičan izraz (Enver
Čolaković, Hasan Kikić, Hamdija Kreševljaković).

Raspadom Jugoslavije i za vrijeme agresije na Bosnu i Hercegovinu otpočela je
konačna standardizacija bosanskog jezika, i to u rječnicima Alije Isakovića,
pravopisu Senahida Halilovića i gramatikama Dževada Jahića i Senahida
Halilovića. Odlike bosanskog standardnog jezika su, po propisima tih djela,
češća upotreba orijentalizama ("turcizmi" i "arabizmi") i očuvanje fonema "h" i
"f" u izvjesnom broju riječi kao odraz posebnosti govora Bošnjaka.

Bosanski jezik, uz srpski i hrvatski, jedan je od tri službena jezika u Bosni i
Hercegovini.

Nerijetko je dovođeno u pitanje postojanje bosanskog jezika. Pokušaj odgovora na
to pitanje dao je ugledni hrvatski lingvist Radoslav Katičić:



https://bs.wikipedia.org/wiki/Kvalifikacije_za_Svjetsko_prvenstvo_u_nogometu_2018_-_UEFA

Kvalifikacije za Svjetsko prvenstvo u nogometu 2018 - UEFA je nogometno
takmičenje koje će se održati od septembra 2016. do novembra 2017. godine u
sklopu kvalifikacija za Svjetsko prvenstvo koje će se održati u Rusiji. Osim
domaćina Rusije, na Svjetsko prvenstvo kroz kvalifikacije će se kvalificirati 13
reprezentacija.

Format kvalifikacija je potvrđen na sastanku Izvršnog odbora UEFA-e 22. i 23.
marta 2015. godine u Beču.

Kvalifikacije za Svjetsko prvenstvo u nogometu 2018 - UEFA su podijeljene u
dvije faze kvalifikacija:

Osim Rusije, koja se kvalificirala automatski kao domaćin, preostale 52 FIFA-ine
članice iz UEFA konfederacije su nastupili u kvalifikacijama.

Gibraltar, uprkos tome što je član UEFA-e od 2013. godine, nije član FIFA, te na
taj način nema pravo da učestvuje u kvalifikacijama.

Utakmice kvalifikacija će početi u septembru 2016. a završiti u novembru 2017.
godine.

Žrijeb za prvi krug takmičenja je održan 25. jula 2015. godine, sa početkom
18:00 MSK (UTC + 3), u Strelni, Sankt Peterburg, Rusija. Nosioci su određeni na
osnovu FIFA-ine rang liste za juli 2015. godine na sljedeći način:

Svaka grupa od šest ekipa grupa sadrži jedan tim iz svakog jakosnog šešira, dok
svaka grupa od pet ekipa sadrži jedan tim iz svakog iz prvih pet jakosnih
šešira.

Raspored nosioca je prikazan u tabeli ispod (FIFA rang lista je prikazana u
zagradi).

Nakon primanja Kosova i Gibraltara u punopravno članstvo FIFA-e 9. juna 2016.
Kosovo i Gibraltar su naknadno raspoređeni u kvalifikacijske grupe I i H.



https://bs.wikipedia.org/wiki/Voda

Voda je providna, bezbojna tekućina koja formira rijeke, jezera, okeane i kišu
na Zemlji, i jedan je od osnovnih sastojaka svih živih bića. Kao hemijski spoj,
molekule vode sadrže jedan atom kisika i dva atoma vodika, koji su spojeni
kovalentnom vezom. Voda je tekućina pri standardnim uslovima temperature i
pritiska, ali na Zemlji često se nalazi u svom čvrstom stanju, ledu, kao i u
svom plinovitom stanju, vodenoj pari.

Voda prekriva 71% površine planete Zemlje Ona je nezamjenjiva za sve poznate
oblike života. Na Zemlji, 96,5% vode se nalazi u morima i okeanima, 1,7% u
podzemnim vodama, 1,7% u lednicima i vječnom ledu na Antarktiku i Grenlandu,
mali postotak u drugim većim vodenim površinama i 0,001% u atmosferi kao vodena
para, oblaci (formirani od čvrstih i tečnih vodenih čestica kondenziranih u
zraku) i atmosferske padavine. Samo 2,5% vode na Zemlje otpada na slatke vode, a
98,8% slatke vode nalazi se zarobljeno u ledu ili u podzemnim vodama. Manje od
0,3% slatkih voda na Zemlji nalazi se u rijekama, slatkovodnim jezerima i
atmosferi, a čak i manji postotak slatkih voda (0,003%) nalazi se sadržan u
biološkim oblicima i vještačkim proizvodima.

Voda na Zemlji se stalno kreće kroz ciklus isparavanja, transpiracije i
evaporacije (evapotranspiracija), kondenzacije, padavina i otjecanja površinom,
obično do mora ili okeana. Isparavanje i transpiranje doprinose količini
padavina nad kopnom. Voda koja se koristi pri izračunu proizvodnje roba i usluga
poznata je kao virtualna voda.

Voda ispravna i sigurna za piće je nezamjenjiva za ljudi i sva druga živa bića,
čak iako im ona ne daje energiju ili organske hranjive materije. Pristup čistoj
vodi za piće je poboljšan posljednjih nekoliko decenija u gotovo svim dijelovima
svijeta, ali i pored toga još uvijek oko 1 milijarda ljudi nema pristup čistoj
vodi a preko 2,5 milijarde ljudi nema pristup adekvatnom načinu zbrinjavanja
otpadnih voda. Postoji jasna povezanost između pristupa čistoj vodi i bruto
domaćem proizvodu po glavi stanovnika. Međutim, neki istraživači su procijenili
da bi do 2025. više od polovine svjetskog stanovništva moglo biti suočeno sa
problemima u vezi s vodom.

Izvještaj, objavljen u novembru 2009. sugerira da bi do 2030. u nekim područjima
u razvoju, potražnja za vodom mogla nadmašiti njenu ponudu za oko 50%. Voda igra
vrlo važnu ulogu u svjetskoj ekonomiji, između ostalog kao otapalo za široki
spektar hemijskih supstanci, te kao rashladno sredstvo za industrijske mašine i
slično. Oko 70% slatkih voda ljudi koriste za poljoprivredu.

Voda je hemijska supstanca sa hemijskom formulom H2O. Jedna molekula vode ima
dva atoma vodika spojena kovalentnom vezom na jedan atom kisika.

Voda u prirodi se javlja u sva tri uobičajena agregatna stanja (čvrsto, tečno i
plinovito), a na Zemlji poprima mnoge različite oblike: u njenoj atmosferi
nalaze se vodena para i oblaci, u okeanima je morska voda, u polarnim morima su
ledeni brijegovi, na planinama lednici, a na površini slana i slatkovodna
jezera, rijeke te podzemne vode.

Voda može otopiti mnoge različite supstance, koje joj daju različite okuse i
mirise. Ljudi i životinje su razvili osjetila koja im omogućavaju da ocijene
može li se voda piti, izbjegavajuću preslanu vodu ili zagađenu.

Najveći dio vode u svemiru proizvodi se kao nusproizvod pri formiranju zvijezda.
Kada se zvijezda rađa, njeno rođenje je povezano sa snažnim izbacivanjem plina i
prašine. Kada ovaj materijal kolidira sa okolnim plinovima, udarni talasi koji
nastaju sažimaju i zagrijavaju plin. Zamijećeno je da se voda prilično brzo
stvara u ovom vrelom, gustom plinu. Dana 22. jula 2011. objavljen je izvještaj u
kojem se navodi otkriće ogromnog oblaka vodene pare koji sadrži 140 triliona
puta više vode nego svi Zemljini okeani zajedno, oko kvazara udaljenog 12
milijardi svjetlosnih godina od Zemlje. Po mišljenju istraživača, ovo otkriće
pokazuje da je voda vrlo česta i uobičajena u svemiru tokom gotovo cijele
njegove historije.

Voda je opažena i u međuzvjezdanim oblacima unutar naše galaksije Mliječni put.
Ona možda postoji u velikim količinama i u drugim galaksijama, zbog toga što su
njeni osnovni "sastojci", kisik i vodik, među najčešćim i najrasprostranjenijim
elementima u svemiru. Zasnovano na modelima formiranja i evolucije Sunčevog
sistema i drugih zvjezdanih sistema, većina drugih planetarnih sistema
vjerovatno ima slične sastojke.

Za tečnu vodu poznato je samo da je prisutna na Zemlji, čije 71% površine
prekriva. Naučnici vjeruju da je tečna voda prisutna i na Saturnovim mjesecima
Enkeladu, gdje se smatra da se 30-40 km ispod njegove južne polarne površine
nalazi okean dubok 10 kilometara, te Titanu, kao sloj ispod površine, možda
pomiješan sa amonijakom. Tečna voda možda također postoji i na Jupiterovom
mjesecu Ganimedu kao sloj stiješnjen pod velikim pritiskom između leda i
stijena.

Voda i drugi smrznuti spojevi vjerovatno sačinjavaju veći dio unutrašnjih
struktura planeta Urana i Neptuna, a voda u dubljim slojevima se možda nalazi u
obliku ionske vode u kojoj su molekule razdvojene u supu od iona vodika i
kisika, a još dublje od toga bi se mogla nalaziti voda u superionskom stanju u
kojoj se kisik kristalizira a ioni vodika slobodno se kreću unutar kisikove
rešetke.

Postojanje tečne vode, te u manjoj mjeri njenih plinovitih i čvrstih oblika, na
Zemlji je od vitalnog značaja za postojanje života na Zemlji kakog poznajemo.
Zemlja se nalazi u nastanjivoj zoni Sunčevog sistema, da je imalo bliža ili
dalja od Sunca (oko 5% ili oko 8 miliona km), uslovi koji omogućavaju
istovremeno prisustvo vode u sva tri agregatna stanja bili bi gotovo nemogući.

Zemljina gravitacija omogućava joj da zadrži svoju atmosferu. Vodena para i
ugljik dioksid u atmosferi daju joj temperaturni štit (efekat staklenika),
pomažući joj da održi relativno stalnu temperaturu površine. Da je Zemlja manja,
rjeđa atmosfera bi dopuštala temperaturne ekstreme, i tako onemogućila
akumulaciju vode osim na polovima (kao na Marsu). Temperatura na Zemlji je bila
prilično stalna tokom geološkog vremena i pored varijacija u nivou zračenja
Sunca, što ukazuje da temperaturu Zemlje reguliraju dinamički procesi putem
kombinacije stakleničkih plinova i površinskog ili atmosferskog albeda. Ova
pretpostavka naziva se Gaia hipoteza.

Agregatno stanje vode na nekoj planeti zavisi od pritiska okruženja, a koji je
dalje određen gravitacijom te planete. Ako je planeta isuviše masiva, voda na
njoj može biti u obliku leda čak i pri višim temperaturama zbog visokog pritiska
uzrokovanog gravitacijom. Takav slučaj je dokazan na egzoplanetama poput Gliese
436 b i GJ 1214 b.

Hidrologija je proučavanje kretanja, rasprostranjenosti i kvalitete vode na
Zemlji. Proučavanje distribucije vode naziva se hidrografija. Proučavanje
distribucije i kretanja podzemnih voda je hidrogeologija, lednika glaciologija,
unutrašnjih voda limnologija, a distribucija okeana okeanografija. Ekološki
procesi sa hidrologijom su u fokusu proučavanja ekohidrologije.

Cjelokupna masa vode koja se nalazi na površini, ispod i iznad površine planete
naziva se hidrosfera. Približna zapremina vode na Zemlji (ukupna zaliha vode u
svijetu) iznosi 1.338.000.000 km3. Tekuća voda prisutna je u vodenim površinama:
okeanima, morima, jezerima, rijekama, potocima, kanalima, barama, močvarama i
lokvama. Najveći dio vode na Zemlji je morska voda. Voda se nalazi u atmosferi u
sva tri stanja: kao kristali leda, kao vodena para i kišne kapi. Također postoji
i kao podzemna voda u izdanima.

Voda je važna u mnogim geološkim procesima. Podzemna voda je prisutna u većini
stijena, a pritisak te vode utječe na oblike rasjeda. Voda u Zemljinoj kori je
odgovorna za topljenje koje uzrokuje vulkane u zonama subdukcije. Na površini
Zemlje, ona je važna za hemijske i fizičke meteorološke procese. Voda, i u
znatno manjoj mjeri led, su odgovorni za transport velikih količina sedimentnog
materijala koji se odvija na površini Zemlje. Odlaganje prenesenih sedimenata
formira mnoge vrste sedimentnih stijena, koje su dio geološke historije Zemlje.

Kruženje vode u prirodi (naučno poznato pod nazivom hidrološki ciklus) označava
stalnu izmjenu vode unutar hidrosfere, između atmosfere, površinskih voda, voda
u zemljištu, podzemnih voda i biljaka.

Voda se bez prestanka kreće kroz svaki od ovih područja hidrološkog ciklusa
putem sljedećih transfernih procesa:

Veći dio vodene pare iznad okeana se vraća ponovo u okean, ali je vjetrovi
odnose iznad kopna u približnoj količini i brzini koliko je otječe u more,
približno 47 Tt (teratona) godišnje. Iznad kopna, evaporacija i transpiracije
doprinose daljnjih 72 Tt godišnje. Padavine, količinom od oko 119 Tt godišnje
iznad kopna, imaju nekoliko oblika: najčešća je kiša, snijeg i grad, uz nešto
manji doprinos magle i rose. Rosa su male kapljice vode koje se kondenziraju
kada vodena para velike gustoće naiđe na hladnu površinu. Rosa se najčešće
stvara u jutarnjim satima kada su temperature najniže, neposredno prije izlaska
sunca i kada temperatura površine Zemlje počinje rasti. Kondenzirana voda u
zraku može također i reflektirati sunčevu svjetlost dajući dugu.

Voda iz vodotoka se najčešće skuplja iz cijelog sliva (drenažnog bazena) i teče
u rijeke. Matematički model korišten za simulaciju rijeka ili vodotoka računa
parametre toka i kvaliteta vode naziva se hidrološki transportni model. Dio vode
se često preusmjerava u navodnjavanje poljoprivrednog zemljišta. Rijeke i mora
nude mogućnosti za putovanje i trgovinu. Vodotoci putem erozije mijenjaju izgled
okoline stvarajući riječne doline i delte, u kojima nastaje bogato zemljište
gdje se mogu izgraditi veliki populacijski centri. Poplava nastaje kada je nisko
i ravno zemljište prekriveno vodom. Najčešće se dešava kada se rijeke izliju iz
korita ili kada morska voda počne nadirati na kopno. Suša je duži period, često
nekoliko mjeseci ili godina, kada određeno područje nema dovoljnu opskrbu vodom.
Ovo se dešava kada ono prima manju količinu padavina od uobičajene.

Jedan dio vodotoka "zarobljen" je neko vrijeme u jezerima i barama. Na višim
nadmorskim visinama, tokom zime, kao i na krajnjem jugu i sjeveru, taloži se
snijeg i led, koji vremenom narastu u obliku lednika. Voda također ponire u
zemljište do podzemnih izdana. Ta voda kasnije dospijeva ponovno na površinu
zemlje u riječnim izvorima, ili na neki spektakularni način poput vrelih izvora
i gezira. Podzemne vode se često vještački vade iz bunara. Ove zalihe vode su
vrlo važne, jer su relativno čiste, a čista i svježa voda je nezamjenjiva za
život ljudi i drugih kopnenih živih bića. U mnogim krajevima svijeta izražen je
nedostatak svježe i čiste vode.

Morska voda sadrži u prosjeku oko 3,5% soli, uz male količine drugih supstanci.
Fizičke osobine morske vode se razlikuju od osobina slatke vode u nekim osnovnim
tačkama. Ona se smrzava na nižoj temperaturi (oko −1,9 °C), a gustoća joj se
povećava snižavanjem temperature do tačke mržnjenja, umjesto da dostigne
maksimum gustoće pri temperaturi iznad tačke mržnjenja. Slanost vode (salinitet)
u velikim morima varira od oko 0,7% u Baltičkom moru do 4,0% u Crvenom moru.

Plima i oseka su ciklični rast i opadanje nivoa mora i okeana, uzrokovano
plimnim silama Mjeseca i Sunca koje djeluju na vodene površine. One uzrokuju
promjenu dubine mora i vodenih površina u estuarijima, proizvodeći oscilacije u
strujama poznate kao plimni tokovi. Izmjene plime i oseke na određenom području
rezultat su promjene relativnog položaja Mjeseca i Sunca u odnosu na Zemlju,
pojačanog efektima Zemljine rotacije i lokalne batimetrije. Pojas morske obale
koja tone pri visokoj plimi, a tokom oseke je iznad nivoa mora naziva se
međuplimna zona, važan je ekološki rezultat okeanskih plimnih kretanja.

Sa biološke tačke gledišta, voda ima mnoge vrlo važne osobine koje su
nezamjenjive za razvoj i opstanak života, što je izdvaja od drugih hemijskih
spojeva.

Ona obavlja ovu ulogu tako što omogućava organskim spojevima da reagiraju na
način koji na kraju omogućava samoreplikaciju. Svi poznati oblici života na
Zemlji zavise od vode. Voda je vitalna također i kao otapalo u koji se otapaju
mnoge izlučevine iz organizma kao i nezamjenjivi dio mnogih metaboličkih procesa
u organizmu. Metabolizam je suma ukupnog anabolizma i katabolizma. Pri
anabolizmu, voda se izdvaja iz molekule (putem enzimskih hemijskih reakcija koje
zahtijevaju energiju) da bi prerasle u veće molekule (npr. škrob, trigliceride i
bjelančevine za skladištenje energije i informacija). Pri katabolizmu, voda se
koristi da razbije veze da bi od većih načinila manje molekule (npr. glukozu,
masne kiseline i aminokiseline koje se koriste kao gorivo za dobijanje energije
ili neke druge svrhe). Bez vode, ovi specifični metabolički procesi ne bi
postojali.

Voda je temelj fotosinteze i disanja. Fotosintetičke ćelije koriste sunčevu
energiju za razdvajanje vodika od kisika iz vode. Zatim se vodik kombinira sa
CO2 (kojeg biljke uzimaju iz zraka ili vode) gradeći molekulu glukoze i
otpuštajući kisik. Sve žive ćelije koriste takvo gorivo i oksidiraju vodik i
ugljik da bi ih pretvorile ponovno u energiju otpuštajući u tom procesu vodu i
CO2 (ćelijsko disanje).

Voda je također centralna u kiselo-baznoj neutralnosti i funkciji enzima.
Kiselina, donator iona vodika (H+, tj. proton), može se neutralizirati bazom,
primaocem protona kao što je ion hidroksida (OH−) dajući vodu kao krajnji
rezultat. Čista voda se smatra neutralnom, a njena pH vrijednost (negativni
logaritam koncentracije iona vodika) iznosi 7. Kiseline imaju pH vrijednost nižu
od 7 dok baze imaju ovu vrijednost višu od 7.

Površinske vode na Zemlji pune su života. Smatra se da su se najranija živa bića
pojavila u vodi, gotovo sve ribe žive isključivo u vodi, a postoji i ogroman
broj morskih sisara, poput delfina i kitova. Neke vrste životinja, poput
amfibija, provode dio svojih života u vodi, a dio na kopnu. Biljke poput kelpa i
algi rastu u vodi, a one su osnova za neke od podvodnih ekosistema. Plankton je
općenito osnova okeanskog lanca ishrane.

Vodeni kičmenjaci moraju uzeti kisik da bi preživjeli, a to rade na razne
načine. Ribe imaju škrge umjesto pluća, mada neke vrste riba, imaju oboje.
Morski sisari, delfini, kitovi, tuljani i drugi, moraju izaći na površinu da bi
udahnuli zrak. Neke amfibije mogu apsorbirati kisik preko kože. Beskičmenjaci
imaju širok raspon prilagođavanja da bi preživjeli u vodama siromašnim kisikom,
uključujući cijevi za disanje (kao kod nekih insekata i školjki) ili škrge (kao
kod rakova). Međutim, beskičmenjaci u vodenoj sredini su se razvili tako da
većina ima vrlo malehnu ili nikakvu specijalizaciju za disanje u vodi.

Većina ljudskih civilizacija tokom historije je cvjetalo oko rijeka i većih
vodenih putova. Mezopotamija, takozvana kolijevka civilizacije, nalazila se
između velikih rijeka Eufrata i Tigrisa, a antičko društvo Egipćana potpuno je
bilo zavisno od rijeke Nil. Velike svjetske metropole poput Rotterdama, Londona,
Montreala, Pariza, New Yorka, Buenos Airesa, Šangaja, Tokija, Chicaga i Hong
Konga, svoj uspjeh i razvoj jednim dijelom duguju i lahkoj pristupačnosti do
njih vodenim putevima i ekspanziji trgovine koja je time olakšana. Ostrva sa
sigurnim, zaklonjenim lukama, poput Singapura, jako su razvijena iz istog
razloga. Na mjestima u sjevernoj Africi i Bliskom istoku, gdje je opskrba vodom
oskudna, pristup čistoj vodi za piće bio je i bit će osnovni faktor razvoja
ljudskih zajednica.

Voda pogodna za ljudsku upotrebu naziva se voda za piće. Voda koja se ne može
koristiti za piće mora se prije upotrebe prerađivati filtriranjem, destilacijom
ili nekom od brojnih drugih metoda prerade vode. Voda koja nije za piće, ali
nije štetna ili isuviše zagađena za ljude, kao naprimjer za kupanje, plivanje i
slično, naziva se mnogim drugim imenima, osim naziva pitka voda, a ponekad se
naziva i voda za kupanje. Hlor nagriza ljudsku kožu i sluzokožu, a koristi se za
dezinfekciju vode koja se koristi za kupanje ili pranje. Njena upotreba je
općenito samo tehnička, a obično se njegova koncentracija u vodi regulira
državnim propisima (otprilike 1 dio na milion (ppm) u vodi za piće, i 1-2 ppm
hlora koji nije reagirao sa nečistoćama za vodu za kupanje). Voda za kupanje se
može održavati u dovoljno čistim mikrobiološkim uslovima koristeći hemijska
dezinfekcijska sredstva poput hlora ili ozona ili djelovanjem ultraljubičastog
svjetla na nju.

U SAD, otpadne vode koje nisu za piće a koje su nastale djelovanjem čovjeka
nazivaju se sive vode (eng. greywater), a one se mogu pročišćavati te se od njih
vrlo lahko može ponovno dobiti voda za piće. Međutim, postoje i crne vode (eng.
blackwater) koje sadržavaju otpatke iz kanalizacije i druge nečistoće, a koje
zahtijevaju daljnji tretman da bi se omogućilo njihovo ponovno korištenje. Sive
vode sastavljene su od 50-80% otpadnih voda iz domaćinstava koje otječu iz
sanitarnih uređaja u domaćinstvima (tuševa, kuhinja, odvoda, ali ne i toaleta,
koji generiraju crne vode). Ovi pojmovi imaju drugačije značenje u drugim
državama i kulturama.

Ova prirodna sirovina na mnogim mjestima postaje sve oskudnija, a njena
dostupnost je jedna od osnovnih socijalnih i ekonomskih briga današnjice.
Trenutno, oko milijardu ljudi u svijetu svakodnevno pije vodu koja nije pogodna
za piće. Mnoge zemlje su prihvatile cilj da do 2015. prepolove broj ljudi u
svijetu koji nemaju pristup čistoj vodi i zadovoljavajućem zbrinjavanju otpadnih
voda na Evian samitu zemalja G8 održanom 2003. godine. Čak i kada bi se ostvario
ovako težak cilj, i dalje oko pola milijarde ljudi ne bi imalo pristup pitkoj
vodi a preko milijarde neadekvatan pristup sanitarnom sistemu. Loš kvalitet vode
i loš sanitarni sistem su opasni po život ljudi. Oko pet miliona ljudi umre
godišnje zbog zagađene vode koju piju. Svjetska zdravstvena organizacija
procjenjuje da bi čista voda mogla spriječiti smrt oko 1,4 miliona djece svake
godine od dijareje.

U zemljama u razvoju, 90% svih otpadnih voda još uvijek se ispušta neobrađeno u
lokalne rijeke i potoke. Oko 50 država, što je ugrubo trećina svjetske
populacije, također pati zbog srednje ili visoke nestašice vode, a 17 među njima
koristi i uzima godišnje više vode nego što se ona može obnoviti svojim
prirodnim kruženjem. Problem ne obuhvata samo površinske slatke vode poput
jezera i rijeka nego i degradaciju resursa podzemnih voda.

Najvažniji vid upotrebe vode u poljoprivredi je za navodnjavanje, koja je
osnovna komponenta za proizvodnju dovoljne količine hrane. Navodnjavanje koristi
do 90% vode dostupnih u nekim zemljama u razvoju i znatan udio u nešto više
privredno razvijenijim zemljama (u SAD, oko 30% slatke vode se koristi za
navodnjavanje).

Prije otprilike 50 godina, opće mišljenje je bilo da je voda neograničen resurs.
U to vrijeme, u svijetu je živjelo upola manje ljudi nego danas. Ljudi nisu bili
u tolikoj mjeri zdravi kao danas, unosili su mnogo manje kalorija i jeli su
manje mesa, tako da je bilo neophodno i manje vode da proizvode svoju hranu nego
danas. Tada je bilo potrebno oko trećine količine vode koja se trenutno uzima iz
rijeka. Danas, borba za ograničene količine vodenih resursa je sve jača, što
dovodi do javljanja koncepta vodene krize. Ovo se dešava jer danas živi gotovo
sedam milijardi ljudi na planeti, a njihova potrošnja vode za proizvodnju mesa i
povrća svakodnevno raste, a povećava se i nadmetanje za vodu za oblasti
industrije, urbanizacije i proizvodnje biogoriva. U budućnosti, porast će
potreba za vodom zbog stalnog rasta potražnje i potreba za hranom, a predviđa se
i porast ljudske populacije na Zemlji do 9 milijardi do kraja 2050. godine.

Procjenu upravljanja vodom u poljoprivredi sačinio je Međunarodni institut za
upravljanje vodom iz Šri Lanke 2007. godine, kako bi utvrdio da li na svijetu
postoji dovoljno vode kojom bi proizveo hranu za svoje neprestano rastuće
stanovništvo. On je procijenio trenutnu dostupnost vode za poljoprivredu u
globalnim razmjerama i sačinio kartu područja koji pade od nedostatka vode.
Pronašli su da petina stanovništva svijeta, više od 1,2 milijarde, živi u
područjima gdje je voda fizički nedostatna, gdje nema dovoljno vode kojom bi se
mogle podmiriti sve potrebe. Drugih 1,6 milijarde ljudi žive u područjima gdje
je voda ekonomski nedostatna, gdje je izražen nedostatak investicija u opskrbu
vodom ili nema dovoljno ljudskih kapaciteta kojim bi vlasti podmirile potrebe za
vodom. U izvještaju je navedeno da je moguće proizvesti dovoljno hrane u
budućnosti, ali nastavak današnjeg trenda u proizvodnji hrane i okolišu mogao bi
dovesti do krize u mnogim dijelovima svijeta. Da bi se izbjega svjetska vodna
kriza, poljoprivrednici bi morali težiti povećanju produktivnosti da bi
zadovoljili rastuću potražnju za hranom, dok industrija i gradovi moraju pronaći
načine da efikasnije koriste vodu.

Dana 7. aprila 1795. u Francuskoj je definirano da međunarodna jedinica za masu
od 1 grama bude jednaka apsolutnoj masi zapremine čiste vode koja je jednaka
kocki veličine jednog stotog dijela metra na temperaturi topljenja leda. Međutim
iz praktičnih razloga, bio je neophodan metalni standardni etalon koji bi bio
hiljadu puta veći od prvobitno definiranog grama, odnosno jedan kilogram. Stoga
je prihvaćen rad koji bi tačno odredio masu jednog litra vode. I pored činjenice
da je preporučena definicija grama preko tačno određenih uslova voda na
temperaturi od 0 °C, koja se vrlo lahko reproducira, naučnici su ipak odlučili
ponovno definirati standard te su izvršili mjerenja na temperaturi kada je
gustoća vode najveća, a koja je u to doba određena na 4 °C.

Kelvinova temperaturna skala SI sistema zasnovana je na trojnoj tački vode,
definirana na tačno 273,16 K ili 0,01 °C. Ova skala je skala apsolutne
temperature sa istim rastom (povećanjem) kao i Celzijeva temperaturna skala,
koja je prvobitno određena prema tački ključanja (postavljenoj na 100 °C) i
tački topljenja (na 0 °C) vode. Prirodna voda je sastoji uglavnom od izotopa
vodika 1H i kisika 16O, ali također postoje vrlo male količine vode sa težim
izotopima poput 2H (deuterij). Količina deuterij oksida ili teške vode je vrlo
mala, ali ipak utječe na osobine vode. Voda iz rijeka i jezera ima mnogo manje
deuterija od morske vode. Zbog toga se standardna voda definira Bečkim
specifikacijama standardne prosječne okeanske vode.

Ljudski organizam sadrži od 55% do 78% vode, u zavisnosti od veličine tijela. Da
bi mogao normalno živjeti, čovjek mora u organizam unijeti od jedne do 7 litara
vode dnevno, da bi izbjegao dehidraciju. Tačna količina vode zavisi od nivoa
aktivnosti, vanjske temperature, vlažnosti i drugih činilaca. Najveći dio vode
se u organizam unosi putem hrane ili pića koja sadrže vodu. Nije potpuno jasno
koliko tačno vode je potrebno zdravim osobama, mada se mnogi naučnici slažu da
se ta količina kreće oko 2 litra (6 do 7 čaša) vode dnevno, što predstavlja
minimum da se održi dovoljna hidratacija. Medicinska literatura preporučuje
nešto manji unos, obično oko 1 litra vode za prosječnog muškarca, ne računajući
dodatne potrebe zbog gubitka tekućine tokom vježbanja, teškog rada ili toplog
vremena.

Za osobe koje imaju zdrave bubrege, poprilično je teško popiti toliku količinu
vode, međutim, naročito kada je toplo, vlažno vrijeme i prilikom vježbanja,
opasno je unositi u organizam premalu količinu vode. Ljudi mogu popiti mnogo
više vode nego što im je to neophodno dok obavljaju teže poslove ili vježbaju,
međutim to ih izlaže riziku od intoksikacije vodom (hiperhidratacije), koja može
biti i smrtonosna. Uvriježeno mišljenje da osoba mora konzumirati osam čaša vode
svaki dan nema realno uporište u nauci. Slične zablude postoje i u pogledu
efekata vode na gubitak tjelesne težine i konstipacije ("zatvora").

Prvobitne preporuke o količini uzimanja vode koje je 1945. izdao "Odbor za hranu
i prehranu" Američkog nacionalnog vijeća za istraživanje sadrže uobičajeni
standard za različite osobe iznosi 1 ml na svaku unesenu kaloriju hrane. Najveći
dio ove količine vode već se nalazi u pripremljenoj hrani. Najnovije prehrambene
preporuke koje je izdalo Američko nacionalno vijeće za istraživanje općenito
navode (uključujući i izvore iz hrane): 3,7 litara vode dnevno za muškarce i 2,7
litara za žene.

Kod specifičnih slučajeva, trudnice i dojilje trebaju dodatne količine tekućine.
Američki institut za medicinu preporučuje da prosječan muškarac treba popiti 3
litra vode, a žena 2,2 litra, dok se kod trudnica ta količina penje na 2,4 litra
(oko 10 čaša), a dojilje bi trebale piti i do 3 litra vode, jer se tokom perioda
dojenja troše posebno velike količine tečnosti. Također je naglašeno, da se pri
normalnoj prehrani oko 20% vode unese putem hrane, dok se ostatak unosi pijući
vodu i druga pića (uključujući i kofeinirana). Voda se iz organizma izlučuje na
nekoliko načina. To su izlučivanje putem mokraće i stolice, zatim putem znojenja
i disanjem. Izlučivanje vode se povećava pri većem fizičkom radu i izlaganju
višoj temperaturi, te se dnevna potražnja za vodom povećava.

Ljudima je neophodna voda za piće koja ne sadrži mnogo nečistoća. Uobičajene
nečistoće obuhvataju metalne soli i okside, uključujući bakar, željezo, kalcij i
olovo, i/ili opasne bakterije poput Vibrio. Neke rastvorene materije su
prihvatljive pa čak i poželjene zbog poboljšanja okusa vode, a koje daju
organizmu potrebne elektrolite.

Najveći pojedinačni (po zapremini) izvor slatke vode pogodne za piće je
Bajkalsko jezero u Sibiru.

Sklonost vode da gradi rastvore i emulzije je korisna u raznim procesima pranja.
Mnogi industrijski procesi se zasnivaju na reakcijama hemikalija rastvorenih u
vodi, suspenzija raznih materijala u vodi ili korištenju vode za izdvajanje
raznih supstanci. Pranje je također i važna komponenta u nekoliko aspekata lične
higijene tijela.

Voda se mnogo koristi u hemijskim reakcijama kao otapalo ili reaktant, a nešto
manje kao rastvor ili katalizator. U neorganskim reakcijama, voda je uobičajeno
otapalo, koje rastvara mnoge ionske spojeve. U organskim reakcijama, ona se
obično ne koristi kao reakcijsko otapalo, jer ne rastvara dobro reaktante a
ujedno je i amfoterična (kisela i bazna) i nukleofilna. I pored toga, te osobine
su nekad poželjne. Također, ubrzanje Diels-Alderovih reakcija vodom je moguće. U
posljednje vrijeme, u fokusu istraživanja je superkritična voda. Takva voda
zasičena kisikom vrlo efikasno sagorijeva organske zagađivače.

Voda i vodena para su uobičajeni fluidi korišteni za razmjenu toplote, zbog
svoje lahke dostupnosti ali i zbog velikog toplotnog kapaciteta, bilo da se radi
o grijanju ili hlađenju. Hladna voda se prirodno može dobiti iz jezera ili mora.
Ona je posebno efektivna za transport toplopte putem isparavanja i kondenzacija,
najviše zbog svoje velike latentne toplote isparavanja. Nedostaci vode ogledaju
se u tome što najčešći metali koji se primjenjuju u industrijama poput čelika i
bakra mnogo brže oksidiraju ako dolaze u dodir sa neprerađenom vodom i parom. U
svim termalnim električnim centralama, voda se koristi kao radni fluid (unutar
zatvorenog sistema između bojlera, parne turbine i kondenzatora) i rashladno
sredstvo (za otpremanje otpadne toplote u vodenu površinu ili njeno provođenje
evaporacijom u rashladnim tornjevima). U Sjedinjenim Američkim Državama, za
hlađenje električkih centrala troši se najviše vode u industriji.

U nuklearnim reaktorima i nuklearnim električnim centralama, voda se koristi i
kao usporivač neutrona. U većini nuklearnih reaktora, voda je ujedno i rashladno
sredstvo i usporivač. Ona daje nešto pasivniju sigurnosnu mjeru, jer uklanjanje
vode iz reaktora također i usporava nuklearnu reakciju. Međutim, za
zaustavljanje nuklearne reakcije mnogo više se koriste drugi metodi, kojima se
preferira da se nuklearno jezgro ostavi prekriveno vodom da bi se osiguralno
njegovo adekvatno hlađenje.

Voda ima visoku toplotu isparavanja i relativno je intertna, zbog čega je vrlo
pogodna kao fluid za gašenje požara. Isparavanje vode oduzima toplotu od vatre.
Međutim, vrlo opasno je koristiti vodu za gašenje požara u kojima gore ulja i
organska otapala, jer mnogi organski materijali plutaju na vodi te se tako
zapaljeni fluidi mogu raširiti vodom.

Korištenje vode za gašenje požara se mora razmotriti u aspektu opasnosti od
eksplozije pare, koja se dešava kada se vodom gase vrlo snažni požari u
zatvorenom ili ograničenom prostoru, a isto tako se može dogoditi i eksplozija
vodika, ako supstanca koja se gasi reagira s vodom, kao što su određeni metali
ili užareni ugljik poput uglja, drvenog uglja, koksa, nakon čega se voda razlaže
dajući vodeni plin.

Snaga takvih eksplozija vidljiva je u Černobilskoj nesreći, mada voda koja je tu
bila, potjecala od gašenja vatre nego iz sistema vodenog hlađenja reaktora.
Eksplozija pare se dešava kada ekstremno zagrijavanje jezgra prouzrokuje da se
voda gotovo u trenutku pretvori u paru. Eksplozija vodika se može desiti kao
rezultat reakcije između pare i jako zagrijanog cirkonija.

Ljudi koriste vodu za mnoge rekreativne svrhe, kao i za vježbanje i sport. Neke
od aktivnosti s vodom su: plivanje, skijanje na vodi, surfanje, ronjenje i
jedriličarstvo. Osim toga, neki sportovi se igraju na ledu kao što su hokej na
ledu i umjetničko klizanje. Plaže, obale jezera i vodeni parkovi su popularna
mjesta za ljude, gdje idu da bi se opustili i uživali u rekreaciji. Mnoge osobe
doživljavaju zvuk tekuće vode umirujućim, pa su fontane i slični vodeni objekti
vrlo popularan ukras. Također, mnogi ljudi drže ribe i druge životinje u
akvarijima i bazenima, kao hobi, zabavu i slično. Ljudi koriste vodu i za zimske
sportove tj. skijanje, sankanje, snowbording, skijaške skokove i druge, a za
koje je neophodan snijeg odnosno smrznuta voda.

Industrija vode obuhvata prodaju vode za piće i usluge zbrinjavanja i odlaganja
otpadnih voda (uključujući preradu kanalizacije) iz domaćinstava i industrije.
Postrojenja za proizvodnju vode uključuju cisterne za prikupljanje kišnice,
gradsku vodovodnu mrežu, bunare i uređanje za pročišćavanje vode, vodotornjeve,
stare akvadukte, vodene tankove i druge. Danas su u razvoju i uređaju za
generiranje vode iz atmosfere.

Voda za piće se obično zahvata neposredno na izvorima rijeka ili potoka, ili se
vadi iz vještačkih bušotina (bunara) u tlu, a nerijetko se pumpa i iz jezera. Da
bi se dobila veća količina vode, moguće je bušenje više bunara na pogodnim
mjestima, uz pretpostavku da količina podzemne vode u izdanima može zadovoljiti
toliku potražnju. Drugi izvor vode je prikupljanje kišnice. Nerijetko tako
dobijena voda zahtijeva prethodno pročišćavanje prije nego bude pogodna za piće.
Pročišćavanje uključuje uklanjanje nerastvorljivih čestica, rastvorenih
supstanci i opasnih mikroba. Najčešće metode su filtriranje kroz pijesak, čime
se uklanja samo nerastvorljivi materijal, dok hloriranje i prokuhavanje ubija
škodljive mikrobe. Destilacija može zamijeniti sve tri metode. Postoje i mnogo
naprednije tehnike, poput reverzibilne osmoze. Desalinizacija morske vode je
dosta skupo rješenje za dobijanje pitke vode, a koristi se u priobalnim
područjima gdje vlada suha ili pustinjska klima.

Raspodjela pitke vode se vrši gradskim ili drugim vodovodnim sistemima, doprema
se cisternama ili se prodaje kao flaširana voda. Vlade mnogih zemalja imaju
razvijene programe kojima se besplatno distriburira voda. Smanjivanje količine
potrošnje vode koristeći vodu za piće isključivo za tu svrhu je druga opcija
štednje. U nekim gradovima kao što je Hong Kong, morska voda se uglavnom koristi
za sapiranje toaleta da bi se uštedjelo na zalihama vode za piće.

Zagađivanje vode je najveća pojedinačna prijetnja zalihama pitke vode, jer se
zagađenom materijom ograničavaju drugi vidovi upotrebe vode, time se rasipaju
vodeni resursi, bez obzira na koristi koje od toga ima zagađivač. Kao i druge
vrste zagađenja, ona ne ulazi u standardni izračun tržišnih troškova, smatrajući
se eksternalijama na koje tržište ne može računati. Zbog toga, drugi ljudi
posredno plaćaju cijenu zagađenja vode, dok istovremeno profiti privatnih
kompanija se ne dijele lokalnom stanovništvu koje je direktna žrtva zagađenja.
Farmaceutski proizvodi koje koriste ljudi često završavaju u vodotocima a imaju
pogubne efekte na živi svijet u vodi ako se takve materije bioakumuliraju ako
nisu biorazgradive.

Uređaji i postrojenja za zbrinjavanje otpadnih voda su kanalizacijski kolektori.
Drugi način za uklanjanje zagađenja iz površinskih vodotoka je biodrenaža.

Voda se koristi i za dobijanje električne struje. Hidroelektrična struja dobija
se iz hidroelektrana, tako što tekuća voda pokreće vodene turbine povezane na
generatore. Električna energija dobijena iz hidrocentrala ne zagađuje okolinu,
ima relativno niske troškove proizvodnje i smatra se obnovljivim izvorom
energije. Najčešće se na rijeci ili vodotoku izgradi brana, čime se uzvodno
kreira umjetno jezero. Voda teče iz jezera kroz turbine u brani koje pokreću
generatore.

Voda pod pritiskom se koristi za vodeno pjeskarenje i rezanje vodenim mlazom.
Također, za precizno rezanje koriste se vodeni pištolji koji izbacuju vodu pod
izuzetno visokim pritiskom (i do 10.000 bara). Prednost im je relativno velika
sigurnost pri upotrebi, a nisu štetni za okolinu. Takva voda pod pritiskom se
koristi i za hlađenje mašina, kao naprimjer za sprječavanje pregrijavanja
sječiva.

Kuhanje, blanširanje i dinstanje su neke od popularnih metoda koje najčešće
podrazumijeva dodavanje hrane u vodu ili paru, te njeno zagrijavanje. Voda se
također koristi i za pranje posuđa. Voda igra mnoge kritične uloge u oblasti
nauke o hrani.

Rastvorene supstance poput soli i šećera koji se nalaze u vodi utječu na fizičke
osobine vode. Tačka topljenje i ključanja vode zavisi od rastvorenih supstanci u
njoj, kao i od pritiska, što dalje zavisi od nadmorske visine. Voda ključa na
nižoj temperaturi pri nižem atmosferskom pritisku, što se dešava pri višoj
nadmorskoj visini. Jedan mol sukroze (šećera) po kilogramu vode povisuje tačku
ključanja vode za 0,51 °C (32,918 °F), dok jedan mol soli po kg vode povisuje
tačku ključanja za 1,02 °C (33,836 °F). Slično, povećanje broja rastvorenih
materija u vodi snižava tačku mržnjenja vode.

Tvrdoća vode je također jedan od osnovnih faktora pri pripremanju hrane a može
se promijeniti korištenjem ionsko-izmjenjivačkih hemijskih sistema. Ona
dramatično utječe na kvalitet proizvoda, a također igra ulogu i u sanitaciji.
Tvrdoća vode se klasificira u zavisnosti od količine soli kalcij karbonata u
litri vode. Tvrdoća vode se izražava u stepenima: 0,064 g kalcij karbonata je
jednako jednom stepenu tvrdoće. Voda se smatra mehkom ako sadrži 1 do 4 stepena,
srednjom od 5 do 10 stepeni, a tvrda voda je od 11 do 20 stepeni. Tvrdoća
također utječe na pH ravnotežu vode, što također ima određeni značaj pri
priremanju hrane. Naprimjer, tvrda voda onemogućava proizvodnju čistih i bistrih
pića.

Vodna politika je dio politike koja se bavi vodom i vodenim resursima, iz
razloga što je ona strateški resurs u svijetu i važan element u mnogim
političkim i vojnim sukobima. Ona može izazvati utjecaj na zdravlje i oštetiti
biološku raznolikost.

Prema izvještaju UN-a, oko 1,6 milijardi ljudi su od 1990. dobili pristup
izvorima čiste vode. Smatra se da je udio ljudi u zemljama u razvoju koji imaju
pristup čistoj vodi poboljšan sa 30% u 1970tim do 71% u 1990. godini, zatim 79%
u 2000. i 84% u 2004. godini. Smatra se da će se ovaj trend rasta nastaviti.
Jedan od osnovnih ciljeva Millennium Development Goals (ciljevi milenijskog
razvoja) je da se do 2015. upola smanji udio stanovništva bez stalnog i sigurnog
pristupa čistoj i pitkoj vodi. Predviđa se da će ovaj cilj biti ostvaren.

Izvještaj Ujedinjenih nacija iz 2006. godine navodi da "ima vode za svakoga",
ali je pristup njoj otežan zbog lošeg upravljanja i korupcije. Osim toga,
postoje inicijative na svjetskom nivou kojima se nastoji poboljšati efikasnost u
pružanju pomoći, kao što je Pariska deklaracija o efektivnoj pomoći, koja nije
ozbiljno uzeta od strane donatora iz oblasti vode, na način kako je to učinjeno
u obrazovanju i zdravstvu, što izostavlja potencijalne donatore čiji projekti se
zbog toga preklapaju, a organi vlasti koji bi koristili te donacije, ne
primjenjuju donesene zakone.

Autori sveobuhvatne procjene o upravljanju vodom u poljoprivredi 2007. godine
naveli su slabo upravljanje kao jedan od razloga za neke oblike nedostatka vode.
Vodoprivreda je skup formalnih i neformalnih procesa kroz koje se donose odluke
vezane za upravljanje vodom. Dobra vodoprivreda se prvenstveno odnosi na
poznavanje koji procesi se najbolje manifestiraju u određenim fizičkim i
socioekonomskim kontekstima. Često se prave greške tako što se pokušava
primijeniti neko rješenje koje dobro funkcionira u razvijenim zemljama na
područja i kontekste zemalja u razvoju. Jedan od primjera je rijeka Mekong.
Međunarodni institut za upravljanje vodom je sagledao politike šest država koje
se oslanjaju na rijeku Mekong, nakon čega su zaključili da se potpuna i
transparentna analiza dobiti i troška i procjena utjecaja na okolinu vrlo
rijetko provodi. Oni su također i našli da je zakon Kambodže o zahvatanju vode
mnogo složeniji nego što bi to trebao biti.

Izvještaj UN-a o razvoju svjetskih voda (WWDR, 2003) u sklopu Programa procjene
svjetskih voda procjenjuje da će se u narednih 20 godina količna vode dostupne
svima smanjiti za 30%. Oko 40% svih ljudi u svijetu trenutno nema dovoljno
svježe vode za minimalne higijenske potrebe. Više od 2,2 miliona ljudi je umrlo
2000. godine od bolesti povezanih sa vodom (korištenjem zagađene vode) ili
sušom. Britanska humanitarna organizacija WaterAid objavila je 2004. da u
prosjeku svakih 15 sekundi umre jedno dijete od bolesti povezanih s vodom, a
koje bi se vrlo lahko mogle spriječiti. Često su te bolesti uzrokovane
nedostatkom kanalizacijskog sistema.

Organizacije koje se bave zaštitom voda uključuju, između ostalih, IWA
(Međunarodno udruženje vode), WaterAid, Water 1st i Američko udruženje za vodene
resurse. Međunarodni institut za upravljanje vodama poduzima projekte kojima je
cilj da stvore efektivne sisteme upravljanja vodom kako bi se smanjilo
siromaštvo u svijetu. Redovno ili povremeno održavaju se konvencije u vezi s
vodom, između ostalih, UNCCD (Konvencija UN-a za borbu protiv dezertifikacije,
Međunarodna konvencija za prevenciju zagađenja kojeg uzrokuju brodovi,
Konvencija UN o pravu na moru i Ramsarska konvencija. Svjetski dan voda
obilježava se 22. marta, a svjetski dan okeana 8. juna.

U većini svjetskih religija, voda se smatra supstancom koja čisti. Religije koje
uključuju ritualna vjerska pranja uključuju, između ostalih, kršćanstvo,
hinduizam, islam, judaizam, rastafarijanstvo, šintoizam, taoizam i druge.
Potapanje, škropljenje ili uranjanje osobe u vodu je jedna od središnjih
religijskih ceremonija u kršćanstvu (gdje se naziva krštenje), a također je dio
prakse drugih religije, uključujući islam (gdje se naziva gusul), judaizam
(mikvah) i sikizam (amrit sanskar). Osim toga, ritualna pranja čistom vodom
mrtvih osoba obavljaju se u mnogi religijama uključujući islam i judaizam. U
islamu, pet dnevnih molitvi se ne mogu obavljati ako se prethodno nije obavljeno
potpuno pranje i čišćenje određenih dijelova tijela čistom vodom (abdest), osim
ako voda nije dostupna (vidi tejemum). U šintoizmu, voda se koristi u gotovo
svim vjerskim ritualima da bi se očistila osoba ili područje (npr. u ritualu
misogi). U Kur'anu, riječ ar. بحر (al-bahar, voda, more) spomenuta je 32 puta,
dok su u Bibliji voda i izvedenice od te riječi navedene 722 puta.

Starogrčki filozof Empedoklo smatrao je vodu jednim od četiri osnovna, klasična
elementa, zajedno sa vatrom, zemljom i zrakom, a smatrana je kao ylem, odnosno
osnovnom supstancom svemira. Tales, kojeg je Aristotel opisao kao astronoma i
inženjera, teoretizirao je da je zemlja, koja je gušća od vode, nastala iz nje.
Tales, monist, dalje je vjerovao da su sve stvari načinjene od vode. Platon je
vjerovao da je oblik vode ikosahedron, koji je razlog zašto ona može lahko teči
u odnosu na zemlju, oblika kocke.

Po teoriji četiri tjelesna soka, voda je povezana sa flegmatičnim sokovima, jer
je hladna i mokra. Kao klasični element, voda je također jedan od pet elemenata
u klasičnoj kineskoj filozofiji, pored zemlje, vatre, drveta i metala.

Voda je također imala i ulogu u nekim dijelovima tradicionalnih i popularnih
azijskih filozofija. Jamesa Leggea je 1891. preveo Dao De Jinga koji naglašava
"najviša odlika je poput vode. Odlika vode javlja se u njenoj korisnosti za sve
stvari, i u njenom zauzimanju, bez težnji (u suprotnom smijeru), najnižeg mjesta
koje svi ljudi mrze. Stoga (njen put) je u blizini Taoa" i "nema ništa na
svijetu mekše i slabije od vode, a za stvari koje napadaju a koje su snažne i
čvrste, nema ništa što bi moglo steći prednost nad njom, nema ništa toliko
efektivno da bi je promijenilo". Tekst zvani Guanzi u poglavlju "Shui di" 水地
(zemlja vode ili površinska voda) dalje elaborira simbolizam vode,
proglašavajući da je "čovjek voda" i dajući joj osobine prirodnih karakteristika
ljudi iz raznih kineskih regija, da bi po njima karakterizirao lokalne vodne
resurse.



https://bs.wikipedia.org/wiki/Tuzla

Tuzla je službeni grad, općina i naseljeno mjesto te sjedište Tuzlanskog kantona
u Bosni i Hercegovini.

Tuzla je jedno od najstarijih naselja u Evropi sa kontinuitetom življenja. Dokaz
tome su i pronađeni ostaci starog naselja sojeničkog tipa iz vremena neolita.
Arheolozi su otkrili brojna naselja sa bogatim ostacima materijalne kulture
prastarih stanovnika ovog područja. Pronađen je veliki broj neolitskih glinenih
posuda sa raznim ornamentima od crne, sive i crvene keramike ali i kameni
noževi, sjekire, strugači i drugo. Otkriveni su ostaci hrane, ljudske kosti,
životinjske kosti i razni plodovi koji su koristili za ishranu ljudi tog doba. I
ovi podaci potvrdili su tvrdnje da je područje Tuzle bilo naseljeno još u mlađem
kamenom dobu.

Među pronađenim arheološkim materijalima ističe se i keramička neolitska posuda
čija je namjena bila kuhanje slane vode i proizvodnja soli.

Prvi pisani spomen o Tuzli potiče iz 950. godine. Te je godine bizantijski
historičar i car Konstantin Porfirogenet u svom djelu "O upravljanju državom",
izričito spomenuo Tuzlu kao grad, pod rimskim nazivom Salines što znači grad
soli, sa napomenom da se nalazi u sastavu Raškog kneza Časlava, koji je poginuo
u borbi sa Mađarima.

1463. Tuzla postaje dio Osmanlijskog carstva, a iz tog vremena potječe i njeno
današnje ime, koje se izvodi iz turske riječi tuz, koja označava so.

Po odlasku Osmanlija 1878. grad postaje dio Austro-Ugarske monarhije. Po
završetku Prvog svjetskog rata Tuzla je, kao i cijela Bosna i Hercegovina bila
dio novoosnovane Kraljevina Srba, Hrvata i Slovenaca, od 1929. zvane Kraljevina
Jugoslavija.

Kada su tokom Drugog svjetskog rata 2. oktobra 1943. godine partizanske jednice
oslobodile Tuzlu od okupatora, Tuzla je bila najveći oslobođeni grad u Evropi.

Iako je bila grad u kojem su odnosi vlasti i JNA imali korektne odnose, pri
izlasku iz grada, 1992. godine, na Brčanskoj Malti, pripadnici JNA su počeli
pucati, na šta su reagovali građani Tuzle, organizovani u Teritorijalnu
odbranu.[potreban citat] Multietnična tuzlanska vlast tada je uspjela spriječiti
da sudbina Tuzle bude nalik sudbini Zvornika, Brčkog i drugih gradova, zauzetih
od strane JNA. To je i razlog zbog kojeg je 2007. godine na Beogradskom
aerodromu uhapšen Ilija Jurišić. Nakon 3,5 godine provedene u beogradskom
zatvoru, apelacioni sud u Beogradu ukinuo je prvostepenu presudu i pritvor
nepravedno osuđenom Iliji Jurišiću.

Tuzla je jedini grad u Bosni i Hercegovini u kojoj, na izborima 1991. godine,
nisu pobijedile nacionalističke stranke. Pobjedu je na tim izborima odnio
antinacionalistički blok koji je osvojio 68% glasova. Zbog toga je Tuzla je u
stranim i domaćim medijima tokom rata imala predznak tolerantnog grada.
Eksponent takve politike bio je ondašnji gradonačelnik Selim Bešlagić. U burnom
periodu rata u BIH 1992. - 1995. godine Tuzla je, usprkos srpskoj agresiji na
zemlju i sam grad, bila i ostala najbolje čuvani i odbranjen grad u BiH. Ipak,
25. maja 1995. godine desio se nezapamćen zločin u historiji grada, tzv. Masakr
na Kapiji, kada je granata ispaljena sa položaja Vojske Republike Srpske na
planini Ozren usmrtila 71, a ranila 115 civilnih osoba [potreban citat]. Zločin
se dogodio u središnjoj gradskoj ulici, centru noćnog života, na popularnoj
"Kapiji". Na tom mjestu, u znak sjećanja, stoji spomenik sa imenima svih žrtava
i tekstom: "Na ovom mjestu, 25. maja 1995. godine, srpski fašistički agresor je
granatom prekinuo 71 mladi život. Proučite fatihu i pomolite se. Pamtite i
opominjite. Građani Tuzle."

Tuzla je grad velike književne tradicije. Odavde potječe Meša Selimović (1910 -
1982), jedan od najvećih pisaca jugoistoka Evrope, kao i Derviš Sušić, Stjepan
Matijević, Matija Divković, Muhamed Hevai Uskufi.

Iz Tuzle potiču prvi školovani bosanskohercegovački slikari, Đorđe Mihajlović
(Akademija u Minhenu) i Adela Ber (Akademija u Beču). Sredinom treće decenije
prošlog stoljeća u likovni život se uključuju Franjo Leder, Ismet Mujezinović i
Dragiša Trifković, čije stvaralaštvo postaje dominantan činilac duhovnosti
grada. Iz Tuzle potiču James Haim Pinto, jedan od vodećih američko-meksičkih
muralista, i Kristijan Kreković, slavni peruanski slikar. Historičari umjetnosti
kao značajnu pojavu likovnog života Tuzle izdvajaju djelo Mensura Derviševića.
Međunarodna galerija portreta u Tuzli je osnovana 1964. godine. Danas je Tuzla
sa jednom od najvećih galerija portreta na Balkanu, važan grad za likovnu
umjetnost. Već deset godina u Tuzli djeluje udruženje likovnih umjetnika pod
nazivom Udruženje likovnih umjetnika Tuzlanskog kantona - ULUTK koje je u
decembru 2006. godine obilježilo 10 godina od svog osnivanja, a okuplja preko 50
članova kao i Udruženje mladih autora iz Tuzle.

Historijski arhiv Tuzla posjeduje 102 fonda i 22 zbirke, a ukupna količina građe
iznosi 1500 dužinskih metara. Najstarija arhivska građa potiče iz 17. vijeka.

U Tuzli je 1886. osnovano prvo bosanskohercegovačko pjevačko društvo. Početkom
vijeka djelovalo je više kamernih grupa, te limeni orkestri Kreke i Vatrogasnog
društva. Državna niža muzička škola otvorena je 1949., a Srednja muzička škola
1957. godine. Pedesetih godina je osnovan i Veliki jazz orkestar. Među
kulturno-umjetničkim društvima koja baštine folklornu tradiciju izdvajaju se KUD
Bosna i UKUD Zvonko Cerić.

U Tuzli je 17. aprila 1898. osnovano prvo bosanskohercegovačko pozorište.
Trenutno u Tuzli postoje dvije institucije kojima je primarna djelatnost
pozorišni projekti.

Druga pozorišna kuća je Teatar Kabare Tuzla koji je nastao je na Svjetski dan
pozorišta, 27. marta 2002. godine. Po svom organizacionom i programskom konceptu
ovaj Teatar je kamerni i moderni pozorisni mehanizam. Posebno mjesto u
produkcijskoj i repertoarskoj profilaciji Teatra Kabare zauzima festival TKT
fest, koji se organizuje svakog 27. marta od 2003. godine.

Prvi organizirani oblici školstva datiraju iz 17. vijeka, i vezani su za
Behrambegovu medresu. Danas postoje 23 osnovne i 17 srednjih škola, sa oko
25.000 učenika. Univerzitet u Tuzli je osnovan 1976., iako prvi oblici visokog
školstva datiraju iz 1950-tih godina. Članice Univerziteta su sljedeći
fakulteti: Tehnološki, Edukacijsko-rehabilitacijski, Ekonomski, Fakultet
elektrotehnike, Fakultet za tjelesni odgoj i sport, Farmaceutski fakultet,
Filozofski fakultet, Mašinski fakultet, Medicinski fakultet sa Visokom
zdravstvenom školom, Pravni fakultet, Prirodno matematički fakultet, Rudarsko
geološko građevinski fakultet i Akademija Dramskih Umjetnosti, te više
instituta. Na Univerzitetu se obrazuje oko 15000 studenata.

Prvi oblici organizirane zdravstvene službe zabilježeni su 1874., kada je
otvorena Hastahana - prva tuzlanska bolnica. Danas je Univerzitetski klinički
centar najveća zdravstvena ustanova regije, sa 43 organizacione jedinice, među
kojima devet zavoda i 13 klinika. UKC ima oko 1800 bolesničkih kreveta, oko 2400
zaposlenih, od čega preko 400 ljekara različitih specijalnosti. Dom zdravlja
obavlja primarnu zdravstvenu zaštitu.

Organizirani oblici sportskog života datiraju jos i prije 1904. godine kada se u
Tuzli formira Gombolaško drustvo (Gimnastičko društvo). Danas djeluju 74
sportske organizacije, u 19 sportskih grana, sa 6500 aktivnih sportista.
Atletičari su ostvarili najveće uspjehe, osvojivši na desetine medalja na
međunarodnim takmičenjima. Zlatan Saračević je bio evropski šampion i rekorder u
dvoranskom bacanju kugle. Košarkašice Jedinstva su 1989. osvojile evropsku
šampionsku titulu, pobjedivši u superfinalu petostrukog prvaka Evrope - ekipu
italijanskog Primigija. Vrijedni spomena su zapaženi rezultati KBS Sinalco, koji
postižu odlične rezultate na medunarodnim takmičenjima. Najveći broj tuzlanskih
sportista je decenijama organiziran u 2 sportska društva - Sloboda i Jedinstvo,
a najpoznatiji tuzlanski i, vjerovatno, bosanskohercegovački sportista svih
vremena je Mirza Delibašić. A najpoznatija sportašica Bosne i Hercegovine je
Tuzlanka Razija Mujanović, svojevremeno košarkašica Jedinstva iz Tuzle.

Površina Grada Tuzla je 30235 ha ili 303 km2. Nadmorska visina 231 m/nm. Tuzla
je sa sjeverozapada okružena planinskim vijencem Majevica (Medvednik 843 m2), sa
jugozapada planinama Ozren, Konjuh i Javornik.

Područje Tuzle svrstava se u periopanansku oblast tj. kontaktnu zonu Dinarida
Panonske nizije. Kotlinasto područje nalazi se na južnoj strani grebena Majevice
i odvojenog grebena prema Obodnici. Sastoji se pretežno od dugih poprečnih
potočnih dolina i kosa koje se završavaju u dolini rijeke Jale. Teren je blago
nagnut prema jugu.

Susjedne općine Tuzli su sa sjeverne i sjeveroistočne strane Srebrenik i Lopare,
sa jugoistočne Kalesija, sa južne Živinice i sa zapadne Lukavac.

Osnovnu mrežu vodotoka čini rijeka Jala sa svojim pritokama, od kojih su najveće
Solina i Joševica, te Požarnička rijeka, Grabov i Mramorski potok.

Jala izvire na području Majevice, na lokalitetu ravni liještak, na nadmorskoj
visini od 700 m. Ukupna dužina glavnog toka od izvorišta do ušća u Spreču iznosi
37 km.

Šire tuzlansko područje većim dijelom je izgrađeno od geološki mlađih sedimenata
(neogen), značajnih s ekonomskog stanovišta (ugalj, kamena so, kvarcni pijesak i
dr).

Nastanak tuzlanskog bazena vezan je za više faza koje su se smjenjivale nakon
mezozoika, a koje su za posljedicu imale stvaranje različitih uvjeta taloženja.
U sadejstvu sa polioklimatskim karakteristikama nastale su raznolike i
specifične sedimentne tvorevine.

Tuzla ima odlike umjereno kontinentalne klime. Određene specifičnosti izazvane
su lokalnim reljefom, općim položajem u odnosu na dominantne regije u okolini
(bosanski planinski centralni masiv s jedne, i Panonska nizija s druge strane),
vazdušnim strujanjima tropskih i polarnih vazdušnih masa i ciklonskim
aktivnostima.

Generalne odlike klime odnose se na jasnu iz izraženost sva četiri godišnja
doba, relativnu vlažnost i oblačnost, na maksimum padavina u toplijem dijelu
godine, i minimum krajem zime.

Srednja godišnja temperatura u posljednjih pola vijeka je 10,1 stepen C.
Najhladniji mjesec je januar sa prosječnom temperaturom od 0,6 stepeni, a
najtopliji juli sa 19,4. U ovom nizu najviša temperatura je izmjerena u augustu
1971. i iznosila je +38,4 stepeni, a najniža od –25,8 stepeni u januaru 1963.

Godišnje je prosječno 127 oblačnih i 63 vedra dana. Prosječna količina padavina
iznosi 908,6 l/m2, vlažnost zraka 79%, a atmosferski pritisak 980,2 hPa.

Klimatski faktori su povoljni, jer ih karakterizira pretežna normalnost
meteoroloških parametara, i manji uticaj temperaturnih inverzija.

Gradom rukovodi Gradonačelnik koji se bira na lokalnim izborima svake četiri
godine, na kojima se bira i Gradsko vijeće, koje se sastoji od 31 vijećnika,
koji se biraju po partijskim listama, te jednog predstavnika manjina. Članovi
Gradskog vijeća se biraju direktno, te na osnovu dobijenih glasova,
proporcionalno udjelu partije, zastupaju biranu partiju u Gradskom vijeću.
Ovlasti gradonačelinka i Gradskog vijeća regulisani su federalnim zakonima i
statutom Grada.

Na Općinskim izborima održanim 2. oktobra 2016. godine za načelnika općine Tuzla
izabran je Imamović Jasmin, član Socijaldemokratske partije BIH (SDP BIH) sa
48,86% ili ukupno 24.636 glasova.

Na izborima za Gradsko, održanim 2. oktobra 2016. godine, izabrano je 11
predstavnika Socijaldemokratske partije (SDP BiH), 6 iz Stranke demokratske
akcije (SDA), 4 iz Saveza za bolju budućnost (SBB BiH), 3 iz Tuzlanske
alternative, 2 iz Hrvatske demokratske zajednice (HDZ BiH), 2 iz Demokratske
fronte, 2 iz Bosanske stranke, te jedan predstavnik iz nacionalnih manjina kao
nezavisni kandidat.

Grad Tuzla administrativno je sjedište te privredni, kulturni i obrazovni centar
Tuzlanskog kantona i ekonomsko-geografske regije sjeveroistočne Bosne.

Prirodni resursi i bogata nalazišta energetskih i mineralnih sirovina bili su
opredjeljujući faktor za usmjeravanje dosadašnjeg privrednog razvoja ovog
područja, a ujedno su i važan oslonac budućeg razvoja.

Predratnu privrednu strukturu tuzlanskog područja karakteriše razvoj bazne
industrije i energetike, kao dominantnih privrednih grana, sa obilježjem
ekstenzivnosti.

Industrija Grada Tuzla, do početka rata, bila je privredna grana sa najvećim
učešćem u ostvarivanju ukupnih privrednih efekata i to u zaposlenosti oko 45%, a
u društvenom proizvodu oko 50%.

Prema društvenom proizvodu p.c. u predratnom periodu Tuzla je bila među najbolje
pozicioniranim gradovima u Bosni i Hercegovini, dok je prema stopi zaposlenosti
bila najrazvijeniji regionalni centar.

Razvoj male privrede jedan je od oblika prestruktuiranja postojećih i
organizovanja novih privrednih aktivnosti.

Sve zemlje u našem okruženju, koje su prošle ili prolaze fazu privredne i
društvene tranzicije, uključile su se u aktivnosti koje obezbjeđuju ambijent i
podršku za razvoj poduzetništva, osnivanjem inkubacionih centara, poduzetničkih
centara, razvojnih agencija, lokalnih poslovnih udruženja, što je uz
odgovarajuću finansijsku podršku rezultiralo nastankom velikog broja novih
subjekata, novih radnih mjesta i novostvorene vrijednosti.

Grad, kao jedinice lokalne samouprave, imaju veoma značajnu ulogu u lokalnom
ekonomskom razvoju, u kojem se nizom mjera i aktivnosti, na lokalnom nivou,
stimuliše poduzetnički sektor i stvara povoljan ambijent za osnivanje i razvoj
malih i srednjih preduzeća.

U skladu sa nadležnostima i raspoloživim mogućnostima, Grad Tuzla je u tom
smislu već poduzela niz aktivnosti, a u narednom periodu se može očekivati i
veća ekspanzija aktivnosti i efekata. Od do sada učinjenog Grada Tuzla ističe:
skraćenje vremena i povećanje efikasnosti rješavanja zahtjeva za registrovanje
djelatnosti, smanjenje gradskih taksi i naknada za samostalne poduzetnike i
privredna društva u postupku registrovanja djelatnosti, kontinuirani rad na
obezbjedjenju povoljnih lokacija i prostora za osnivanje i razvoj poduzetnika,
poduzimanje aktivnosti na uspostavljanju institucionalne regionalne saradnje i
uključivanje u projekte koje finansira Evropska unija u cilju razmjene iskustava
i znanja u podršci razvoja malih i srednjih preduzeća.

Tuzla je najstarije ili jedno od najstarijih naselja u Evropi, sa kontinuitetom
življenja. Arheolozi su otkopali dovoljno arheološkog materijala koji je
nedvosmisleno potvrdio da je Tuzla nekada bila veliko i bogato neolitsko naselje
na sojenicama. U velikom broju raznolikih keramičkih predmeta, posebno se ističu
neolitske posude za proizvodnju soli iz slane vode.

Tuzlu je najstarijim ili jednim od najstarijih naselja u Evropi učinila njena
posebna geološka prošlost. Naime, veliki dio Evrope, u davnoj geološkoj
prošlosti, predstavljao je dno Panonskog mora. I posljednji ostaci ovoga mora
povukli su se sa sadašnje površine prije 10 miliona godina. Samo ispod Tuzle ovo
more ostavilo je trag u vidu 350 miliona tona slanih stijena i slane vode. Slana
voda izbijala je na površinu, ljudi su je prerađivali u so čak u neolitu.
Poslije su oformili bunare, koji su postajali sve savremeniji, a slana voda je
vremenom postala osnovom hemijske industrije u savremenoj Tuzli.

18. jula 2003. godine, lokalne vlasti su odlučili da veliku količinu slane vode
izvuku na površinu, u prethodno pripremljeno dno, tako je Tuzla danas jedini
grad u Evropi koji ima slano jezero i jedini grad na svijetu čije je slano
jezero istovremeno i kupalište i plaža u najužoj historijskoj jezgri grada. Voda
slanog Panonskog jezera je navodno i ljekovita.

Tuzla je grad velike tradicije multikulturalnosti. Stoljećima njegovani sklad
među razlikama u Tuzli, položio je svaku historijsku provjeru i sva historijska
iskušenja. Tuzlanska tolerancija naročito je ispoljavana u Drugom svjetskom ratu
i nedavno minulom ratu u Bosni i Hercegovini.



https://bs.wikipedia.org/wiki/Banja_Luka

Banja Luka je grad u zapadnom dijelu Bosne i Hercegovine, smješten na rijeci
Vrbas. Po veličini je drugi grad u cijeloj Bosni i Hercegovini, a mnogi ga
smatraju jednim od njenih najljepših gradova. Upravno je središte Republike
Srpske, te privredni i kulturni centar ovog dijela Bosanske krajine.

U 1. vijeku nove ere Rimljani su osvojili područje Banja Luke, koje je tada bilo
naseljeno uglavnom pripadnicima mezejskih Ilira. Ovo područje je u potpunosti
bilo u sastavu rimske privincije Ilirikum, a današnji grad Banja Luka bio je
smješten na putnom pravcu koji je vodio od Dalmacije do Panonije, odnosno od
Salone do današnje Bosanske Gradiške. Današnja tvrđava Kastel u centru grada u
to vrijeme koristila se kao rimska vojna utvrda.

Slaveni su naselili Balkan i područje današnje Banje Luke u 6. i 7. vijeku, a u
ovo doba, iz kojeg generalno postoji veoma malo pisanih tragova, sagrađeno je
nekoliko tvrđava u dolini rijeke Vrbas. Najranije slavensko naselje zvalo se
također Vrbas, koje se prvi put spominje 1320. Banja Luku kao naseljeno mjesto
pod ovim imenom prvi put pominje 1494. godine hrvatsko-ugarski kralj Vladislav.
Samo ime znači "Banova livada", a potječe od riječi "ban" i "luka", (što je
značilo područje blizu vode). Ne zna se o kojem se banu i livadi radi.

Bosanski franjevci naselili su područje Banje Luke još u 14. vijeku, te su u
naselju Petričevac, nedaleko od centra grada, 1378. izgradili i prvi franjevački
samostan u ovom dijelu Bosne.

Vrbaški Grad ili Banjalučka tvrđava se nalazila na uzvisini iznad Gornjeg
Šehera, na lijevoj obali Vrbasa. Prema Hamdiji Kreševljakoviću, kao grad se po
prvi put spominje 1494. godine, kao grad u onovremenoj Jajačkoj Banovini,
poslije Jajca, najvažniji i najtvrđi grad u dolini Vrbasa.

Skupa sa Jajcem, banjalučka utvrda se najduže žestoko opirala osmanlijskom
nadiranju. Uspjele su ga osvojiti tek koncem 1527. ili prvih dana 1528, nakon
prodora dolinom Vrbanje i pada utvrde Kotor (1519), kao centra Župe Vrbanja. U
jednoj ispravi kralja Vladislava II Jagelovića, od 6. februara 1494., kao
kaštelan Banja Luke, se spominje Juraj Mikulasić, što se vjerovatno odnosi na
starorimsku utvrdu Kastel.

Pod gradom bila je varoš s jednim katoličkim samostanom. Za vrijeme turskog
pustošenja 1494. i 1495. Stanovništvo je dobijalu pomoć od kralja. Od 1519.,
Banja Luka se spominje zajedno s gradovima Vrbasom i Zvečajem (Banya Lwka,
Zweczay cum castro Verbaz). U vrijeme Kreševljakovića ostaci grada Banje Luke su
se vidjeli na brežuljku iznad lijeve obale Vrbasa u Gornjem Šeheru.

U svom ratnom pohodu na zapadnu Bosnu, Gazi Husrev-beg je 1520-ih brzo
napredovao, osvojivši Kotor (1521.), (vjerovatno) Zvečaj, Greben, Sokol, Jezero,
Vinac, Vrbaški Grad, Livač, Karmatin, Bočac, Udbinu, Vranu, Modruč i Požegu.

Tokom turske vladavine u Banjaluci su bila jedno vrijeme (17. stoljeće) dva
grada, tj. dvije tvrđav. Jedna je bila u Gornjem, a druga u Donjem Šeheru. Ta
dva grada spominju i A. Georgiceo (1626.), Hadži Kalfa (oko 1650.), biskup
Maravić (1655.) i Evlija Čelebija 1660. godine.

Gornji Šeher je onaj dio današnje Banje Luke, koji je postojao prije turske
okupacije i, kako je već rečeno, sastojao se od grada i varoši. Turski izvori ga
navode kao Eski Banja Luka (Stara Banja Luka). Prema njima, bilo je vidjelo se
ponešto ostataka ovoga grada na lijevoj obali Vrbasa iznad mosta preko potoka
Sutrulije. Prema Evliji Čelebiji, taj grad se spuštao do Vrbasa, a nakon toga su
nađeni tragovi zida baš do obale te rijeke. Taj grad i Podgrađe spominje i Sofi
Mehmed-pašina zakladnica, koja je napisana 1554. Hadži Kalfa zove ga Gornji
Grad, razlikujući ga od Donjeg Šehera, pri čemu naglašava da je uzet od
nevjernika. Tada je taj grad bio samostalan i imao svoju posadu i svoga dizdara.
Ne zna se kada je napušten, ali se pretopstavlja je to moglo biti poslije 1688.
Smatra se pouzdanom činjenicom da nije postojao prilikom prodora princa
Hildburghausena 1737. godine.

Neki historičari su ovaj grad u današnjem Gornjem Šeheru poistovjećivali s
Vrbaškim Gradom (Verbaz, Orbasz, Urbaz, Vrbaz, Wrbaz).

Kako se od 1518. godine posebno spominje grad Banja Luka, a napose grad Vrbas,
jasno je da su to bila dva grada. Vjerovatno je je da je još prije turske
okupacije na teritoriju današnjeg Gornjeg Šehera bio grad i pod njim varoš i da
se oboje zvalo Banja Luka. U tom slučaju, ostaje otvoreno pitanje gdje je onda
bio grad Vrbas ili su Vrbas i Vrbaški Grad ustvari dva naziva za istu tvrđavu.

Donji Šeher osnovao je Ferhat-paša Sokolović, kada je izgradio džamiju koja je
poznata kao Ferhadija, zadužbine i druge objekte. Grad u Donjem Šeheru sagrađen
je tik uz lijevu obalu Vrbasa i zvaše se Novi Grad. Ovaj je grad je i pedeetih
godina prošlog stoljeća bio u dobrom stanju. Na mjestu ovoga grada, 1587. Bila
je je tophana (arsenal), koju je osnovao Ferhat-paša. Ona je zatim, za vladavine
sultana Mehmeda III (1595.-1603.), pretvorena u grad, a, po onovremenom običaju,
džamija u tvrđavi je nosila ime istog sultana.

To je vidljivo iz jedne isprave kojom se u toj džamiji postavlja imam, 1739.
Grad se zvao Kal'ai-džedid (Novi Grad). Za njega se zna da je popravljan 1639.,
1714., 1737. ili 1738., 1809. i 1868. Prilikom posljednih od ovih popravki,
podignuta je i ona topnička kasarna. Zabilježeno je da se 1838. nalazio na
popisu gradova kojima nisu potrebne popravke. Prema Kreševljakoviću, jedan od
prethodnih istraživača (A. Georgiceo) je naveo da su u Banjoj Luci postojala dva
grada, međusobno udaljena 4 milje, što je gorovo i pogodio, dok je Evlija
Ćelebija procjenio da su udaljeni "više od dva koraka", vjerovatno u smislu reći
da su veoma blizu. I ovaj je grad bio samostalan, jer je imao svoga dizdara. Od
druge polovine 17. stoljeća Banja Luka je sijedište kapetanije. Zapovjednik
topčija (topčaga), 1719. je bio Mustafa Alajbeg Svetačković. Banju Luku su
1688., nakratko bili zauzeli "carevci" (Austrijanci). Od jula do 4. avgusta Grad
je opsjedao je general Hildburghausen i znatno ga oštetio, ali ga nije mogao
zauzeti. Tog 4. augusta doživjeli su "žestoki poraz" i okanili se Bosne. Pored
ostalog, u brzom uzmicanju, na bojištu su ostavili 12 topova i tri havana. Prema
Kreševljakoviću, prethodni nonimni opis Bosne, koji je nastao oko 1785., navodi
da u gradu ima 50 velikih topova.

U doba Evlije Čelebije, pred ovim gradom se nalazio stajao top od "30 pedalja".
Po Jukiću, oko 1850, tu je bilo 25 velikih topova, dok su, prema službenom
popisu iz 1833., u gradu su bila 23 topa, među kojima i onaj tradicionalni top
haberdar. U ovom je gradu bilo 9 tabija, koje su postojale i do
Kreševljakovićevog doba.

Kada je rijeć o gradu imenovanom kao Vrbas, zna se da je 1527., nakon pada
Jajca, zapovjednik Vrbaskog Grada Andrija Radatović, uvidjevši da se ne može
obraniti od Osmanlija, zapalio tvrdi grad i varoš i sramotno pobjegao. O mjestu
gdje je ovaj grad nalazio ima više pretpostavki, jer se njegova lokacija nije
mogla pouzdano odrediti. Nije isključena mogućnost grad Vrbas ležao na
teritoriju današnjeg Donjeg Šehera i da su njegovom izgradnjom nestali tragovi
starog grada Vrbas, koji se u poznatom tursko-ugarskom ugovoru iz 1519. godine
pominje posebno, kao i Banja Luka (današnji Gornji Šeher).i na kraće vrijeme
Banju *Napomena: Podaci o sudbini ostataka opisanih utvrda, nakon druge polovine
prošlog vijeka, nedostupni su. Vrbaški grad i stare utvrde u Banjaluci nisu,
izgleda, dostojni pažne nadležnih lokalnih i državnih organa pa ih i nema na
popisma zaštićenih ostataka historijskih spomenika kulture.

Osmanlijska vojska pod vodstvom Gazi Husrev-bega osvaja Banju Luku 1521. Grad se
time počeo razvijati već 1528. izgradnjom naselja Gornji Šeher. Banja Luka je
kao grad vrlo brzo rasla i 1533. postaje glavni grad Bosanskog sandžaka (kasnije
Bosanskog pašaluka). Glavni graditelj Banje Luke bez sumnje je bio Ferhat-paša
Sokolović, bliski rođak Mehmed-paše Sokolovića, jednog od najznačajnijih
bosanskih velikana i jednog od najutjecajnijih ljudi tog doba u cijelom
Osmanlijskom carstvu. Najvažniji doprinos Ferhat-paše Banjoj Luci bila je
džamija Ferhadija, s kojom je također utemeljena prvobitna vodovodna
infrastruktura Banje Luke koja je služila njenom bržem urbanom razvitku. Novac
za konstrukciju džamije dobijen je od kapare za zarobljenog austrijskog
komandira, a iznosio je 30.000 dukata. Drugi važan objekat izgrađen nedugo nakon
Ferhadije jest džamija Arnaudija, napravljena na drugom kraju ulice u odnosu na
Ferhadiju. Između ove dvije monumentalne gradske džamije gradska uprava
forsirala je trgovinu i podizanje zanatskih dućana, koji su u to vrijeme
stimulirali ekonomski razvoj grada. Iz ovog vremena potječe i gradnja Banjalučke
sahat-kule, koja je izgrađena nedaleko od Ferhadije, čime se ovaj dio grada
nedaleko od Kastela zaokružuje kao posebna historijsko-urbana cjelina, danas
poznata pod imenom Stari grad Banje Luke.

Srpske pravoslavne crkve prvobitno su se uglavnom gradile na područjima koja se
danas smatraju okolinom Banje Luke, a njihova povećana gradnja počinje sredinom
19. vijeka sa dolaskom pravoslavnih Srba iz Hercegovine. U istom periodu na
širem prostoru grada naseljavaju se i Sefardski Jevreji, te katolički red
trapisti, koji su znatno doprinijeli ranom industrijskom razvoju grada
izgradnjom velikog mlina, pivare, ciglane, fabrike vunenih tkanina, pilane i
hidroelektrane.

Kako je utjecaj Osmanlijskog carstva opadao, a samo Carstvo doživljavalo mnoge
gubitke i nazadovanje u Evropi, Banja Luka je, kao i najveći dio bosanskih
graničnih mjesta, sve više postajala tek tačka odbrane osmanlijske teritorije.
Zbog toga je 1639. centar Bosanskog pašaluka premješten u Sarajevo. 1688. godine
austrijske trupe prodrle su do Banje Luke i poharale centar grada. Gotovo pola
vijeka kasnije, 1737, na novi napad austrijske vojske Banjalučani su bili više
nego odlično pripremljeni, pokazavši zapravo kako su i bez osmanlijske podrške u
stanju organizirati otpor i preuzeti odgovornost da odbrane grad od napada
osvajača. Impresivna pobjeda u Banjalučkom boju danas se u bosanskohercegovačkoj
historiografiji ubraja među najsvjetlije primjere bosanske snage i
državotvornosti. Mračni dio banjalučke historije odvio se kroz veći dio 17.
vijeka, kad su gradom harali česti požari i zarazne bolesti, poput kuge,
donošene s druge strane granice.

Modernizacija Banje Luke počela je nedugo prije pada Osmanlijskog carstva,
odnosno dolaska Austro-Ugarske na područje Bosne i Hercegovine 1878. Prva
telegrafska linija uspostavljena je 1866, a 1873. otvorena je i pruga od Banje
Luke do Dobrljina. Austrougarska vojska ulazi u Banju Luku sa sjevera, ali ne
nailazi na veliki otpor lokalnog muslimanskog stanovništva kao u nekim drugim
mjestima Bosne i Hercegovine (Sarajevo, Cazin, Livno). U desetljećima koja su
slijedila Banja Luka je postala važan industrijski, privredni i kulturni centar
Bosanske krajine. Do 1895. grad je već imao gimnaziju, bolnicu, fabriku duhana,
željezničku vezu sa Bečom i Budimpeštom, a hroničari bilježe i 13.566 stanovnika
(oko trećinu broja stanovnika Sarajeva). Grad se ubrzano izgrađuje i dobija
modernu urbanu strukturu tipičnog gradskog centra Austro-Ugarske monarhije, koji
nimalo ne zaostaje za sličnim mjestima iz tog perioda.

Nakon Prvog svjetskog rata Banja Luka je postala centar Vrbaske banovine, te je
nastavila svoj razvoj. Tokom ovog vremena izgrađeni su Banski dvor, općina,
gradski muzej i učiteljska škola. Za vrijeme Drugog svjetskog rata grad je 1941.
okupirala njemačka vojska i on je ušao u sastav Nezavisne države Hrvatske. Za
vrijeme vladavine NDH ugledne jevrejske porodice su bile deportirane u
koncentracijske logore u Hrvatskoj. Po ustaškim planovima Banja Luka je trebala
postati glavni grad NDH. U isto vrijeme grad postaje jedan od glavnih centara
partizanskog otpora, da bi 22. aprila 1945. grad bio u potpunosti i oslobođen.

Do 1963. na prostoru današnje općine Banja Luka postojale su još tri općine:
Bronzani Majdan, Ivanjska i Krupa na Vrbasu. One su zatim ukinute i pripojene
općini Banja Luka.

27. oktobra 1969. Banju Luku je pogodio snažan zemljotres, u kojem je veliki
broj stambenih objekata bio u potpunosti srušen. Nakon generalne rekonstrukcije,
koja je uslijedila poslije zemljotresa, kao i izgradnjom novih stambenih naselja
u Banjoj Luci je došlo do manje promjene u demografskoj slici stanovništva.
Migracija jednog broja Srba iz okolnih područja je unekoliko promijenila do tada
jedinstvenu urbanu kulturu i bosansko-muslimansku tradiciju Banje Luke, koja je
osim muslimanskog poznavala dijelom i katolički i jevrejski element. (Za više
detalja vidi sekciju o demografiji)

Do 1991. Banja Luka je imala 150.000 stanovnika, te je bila drugi po veličini
grad u Bosni i Hercegovini i najveća općina u Bosni i Hercegovini. I dok je
gradsko područje Banje Luke bilo uglavnom etnički izmiješano, u općini je
stanovništvo bilo većinski srpsko.

Banja Luka je podignuta s obje strane Vrbasa, na mjestu gdje ova rijeka iz
svojih klisura, tjesnaca i klanaca gubi osobine gorske rijeke i ulazi u niziju,
kroz koju pravi svoj put ka ušću u Savu. Vrbas teče sredinom grada i na gradskom
području prima pritoke: Suturliju, Crkvenu i Vrbanju. Središnji dio grada leži
na nadmorskoj visini od 163 m, okružen tercijarnim brežuljcima. Okolina Banje
Luke bogata je raznovrsnom šumskom divljači, a rijeke ribom, što je doprinijelo
razvoju lova i ribolova.

Do 1992. Banja Luka je bila snažan privredni centar u zemlji, sa 63.000
zaposlenih i razvijenom privrednom, te posebno industrijskom strukturom.
Nacionalni dohodak per capita iznosio je 1.850 US $, a stopa zaposlenosti 32,6%.
Privredni razvoj grada bio je zasnovan na razvoju industrije, uz dominaciju
sekundarnog sektora, u kojem je bilo angažovano 54% ukupnog broja zaposlenih.

Danas (2014) industrija je dominantna privredna grana u Republici Srpskoj, pa
tako i na području Privredne komore Banja Luka. Od ukupno 9.347 preduzeća u
Republici Srpskoj na nivou Područne privredne komore Banja Luka radi 5.153
preduzeća. Od ovog broja preko 60% je u oblasti industrije. Najveći privredni
subjekti u gradu su Lanaco (IT tehnologije), Hemofarm (fabrika za proizvodnju
lijekova), Nova DI Vrbas, Fabrika obuće Bema, Jelšingrad livar, ALfom, Bemind,
Eurohem, Carmen line, Miltex, Binis beton i drugi.

Zahvaljujući svojoj dugoj historiji, Banja Luka ima veoma bogato i raznoliko
kulturno naslijeđe. U gradu se nalazi nekoliko muzeja, od kojih treba izdvojiti
Muzej Bosanske krajine, Etnografski muzej (osnovan 1930), te Muzej savremene
umjetnosti Republike Srpske.

Gradska biblioteka, osnovana 26. aprila 1936, nastavlja knjišku tradiciju
dotadašnjih gradskih i nacionalnih čitaonica. Jednu od njih osnovao je još 1866.
godine veliki prosvjetitelj Vaso Pelagić, koja vremenom dobija važnu ulogu u
akademskoj zajednici i cjelokupnoj javnosti Banje Luke. U prvih trideset godina
svoga rada biblioteka je skupila oko 92.000 knjiga i proširila svoju djelatnost,
osnivajući čitaonicu i dječije odjeljenje tokom 1950-ih. Biblioteka danas broji
fond od 200.000 knjiga, publikacija i periodike. Tokom 1980-ih postaje članicom
Univerziteta u Banjoj Luci, a danas slovi kao Narodna i Univerzitetska
biblioteka.

U strogom centru grada, na obali rijeke Vrbas, nalazi se i banjalučki Kastel,
dobro očuvano rimsko vojno utvrđenje (castra), unutar kojeg se i odvijao život
rimskog vojnog naselja na gradskom području današnje Banje Luke. Kastel je
posebna gradska atrakcija Banje Luke, na kojem se tokom ljetnih mjeseci
održavaju mnogobrojni koncerti, što gradu daje specifičan šarm.

FK Borac je svakako jedan od najomiljeniji sporski kolektiva u Grada a u svojim
vitrinama ima: pehar Kupa Maršala Tita, pehar Kupa BiH, šampionsku titulu BiH,
šampionsku titulu i 5 pobjednika Kupa u RS, kao i međunarodni Mitropa Kup a
najbolji plasman u Ligi SFRJ zabilježio je 1991 - 4. mjesto.

BK Slavija je jedan od najuspješnijih sportskih kolektiva Bosne i Hercegovine.
1974, kao prvi klub iz BiH, uspio je postati klupski prvak Lige SFRJ. Iz njenih
redova je i olimpijski pobjednik iz Los Angelesa, Anton Josipović. Iznjedrila je
i svjetskog vicešampiona, te evropskih profesionalnog i amaterskog šampiona
Marijana Beneša. Već 6 godinama, bokseri Slavije dominiraju i boksom u Bosni i
Hercegovini. U januaru 2013. BK Slavija postala je po 6. put prvaka PL BiH u
boksu.

RK Borac je također proslavio Banjaluku i Bosnu i Hercegovinu. Imao je kroz
historiju u ekipi takve sportske veličine poput Milorada Karalića, Abasa
Arslanagića, Zdravka Rađenovića, Mome Golića, Rade Unčanina i Nebojše Popovića.
U sezoni 1975/1976. postao je klupski prvak Evrope. Kup SFRJ osvajao je 10 puta,
a prvenstvo SFRJ 7 puta, prvenstvo BiH 1, Kup BiH 3 puta, prvenstvo RS 8 a Kup
RS čak 9 puta te Kup IHF iz 1991. godine.



https://bs.wikipedia.org/wiki/Bosanskohercegova%C4%8Dki_gradovi_po_broju_stanovnika

U tabeli su hronološki prkazani podaci o broju stanovnika u općinama i gradovima
u Bosni i Hercegovini, počevši od Popisa stanovništva u Bosni i Hercegovini
1961. godine. Podaci su zvanični, na osnovu Statističkog godišnjaka o popisima
stanovništva izdatih u Beogradu 1991-92 godine u Beogradu. Procjene stanovnika
su na osnovu Izvještaja Federalnog zavoda za statistiku Federacije Bosne i
Hercegovine, te Statističkog godišnjaka Republike Srpske. Zbog promjena
teritorijalne podjele Bosne i Hercegovine, pored općina, koje su promijenile
svoj status, bilo ujedinjavanjem u druge općine, ili dijeljenjem na druge
općine, promjena je navedena u fusnotama.

1 Grad Sarajevo je do 1995. godine bio podijeljen u šest gradskih općina:
Centar, Ilidža, Novi Grad, Novo Sarajevo, Stari Grad i Vogošća, te prigradske
općine: Hadžići, Ilijaš, Pale i Trnovo; 2 Grad Sarajevo se od 1995. sastoji od
četiri gradske općine: Stari Grad, Centar, Novo Sarajevo i Novi Grad; 3 Općina
Trnovo je od 1995. godine podijeljena na dvije općine: Trnovo (FBiH) i Trnovo
(RS); 4 Grad Doboj je od 1995. godine podijeljena na tri dijela: Grad Doboj i
dvije općine Doboj Jug i Doboj Istok; 5 Općina Skender Vakuf je od 1995. godine
podijeljena na dvije općine: Kneževo i Dobretići; 6 Općina Bosanski Šamac je od
1995. godine podijeljena na dvije općine: Bosanski Šamac i Domaljevac-Šamac; 7
Općina Foča je od 1995. godine podijeljena na dvije općine: Foča i
Foča-Ustikolina; 8 Općina Gornji Vakuf je od 2001. godine promijenjeno ime u
Gornji Vakuf-Uskoplje; 9 Općina Ilidža je od 1995. godine podijeljena na dvije
općine: Ilidža i Istočna Ilidža; 10 Općina Drvar je od 1995. godine podijeljena
na dvije općine: Drvar i Istočni Drvar; 11 Općina Kupres je od 1995. godine
podijeljena na dvije općine: Kupres i Kupres (RS); 12 Općina Bosanska Krupa je
od 1995. godine podijeljena na tri općine: Bosanska Krupa, Krupa na Uni i Bužim;
17 Općina Lopare je od 1995. godine podijeljena na dvije općine: Lopare i Čelić;
18 Općina Orašje je od 1995. godine podijeljena na dvije općine: Orašje i Donji
Žabar; 19 Općina Ključ je od 1995. godine podijeljena na dvije općine: Ključ i
Ribnik; 20 Općina Pale je od 1995. godine podijeljena na dvije općine: Pale i
Pale-Prača; 21 Općina Bosanski Novi je od 1995. godine podijeljena na dvije
općine: Bosanski Novi i Bosanska Kostajnica;



https://bs.wikipedia.org/wiki/Nogometna_reprezentacija_Velsa

Nogometna reprezentacija Velsa predstavlja Vels na međunarodnim nogometnim
takmičenjima i pod kontrolom je nogometnog saveza Velsa (Velški: Cymdeithas
Bêl-droed Cymru, FAW). Domaće utakmice igra na stadionu Cardiff City u Cardiffu.
U dosadašnjoj historiji uspjeli su se kvalificirati na svjetsko prvenstvo 1958.
održanog u Švedskoj.

Nogometna reprezentacija Velsa je svoju prvu zvaničnu utakmicu odigrala protiv
Škotske 25. marta 1876. godine. Ovo je ujedno bila treća po redu međunarodna
nogometna utakmica u historiji. Nakon nekoliko odigranih utakmica protiv Škotske
i Engleske Vels je 26. februara 1881. upisao i prvu zvaničnu pobjedu u
Blackburnu protiv Engleske.

Vels je svoje prve kvalifikacije za Svjetsko prvenstvo igrao u kvalifikacijama
za Svjetsko prvenstvo 1950. igranog u Brazilu. Jedan neriješen rezultat te dva
poraza u grupi bili su dovoljni tek za treće mjesto u svom prvom nastupu Velsa u
kvalifikacijama. Svoj najveći uspjeh u historiji Vels je ostvario na Svjetskom
prvenstvu 1958. igranom u Švedskoj. Vels se na Svjetsko prvenstvo kvalificirao
kroz playoff. Nakon dvije pobjede na domaćem terenu i dva poraza na gostujućem
protiv Čehoslovačke i Istočne Njemačke Vels je osvojio drugo mjesto u grupi te
igrao dodatne kvalifikacije protiv Izraela. Sa dvije pobjede Vels se
kvalificirao na Svjetsko prvenstvo. Na Svjetskom prvenstvu Vels je bio u grupi
sa Mađarskom, Meksikom i domaćinom svjetskog prvenstva Švedskom. Prvu utakmicu
Vels je odigrao protiv Mađarske. Ranim golom u petoj minuti utakmice golom
Bozsika Mađarska je povela. John Charles volej udarcem u 27. minuti poravnava
rezultat. Sljedeću utakmicu Vels je odigrao protiv Meksika. Ivor Allchurch je
doveo Vels u vodstvo u 32. minuti utakmice. Međutim, Jaime Belmonte dvije minute
prije kraja utakmice postiže gol za Meksiko te Vels i drugu utakmicu završava
identičnim rezultatom 1-1. U trećoj utakmici između Velsa i domaćina Švedske
nije bilo golova. Zbog istog broja poena između Velsa i Mađarske tadašnjim
pravilima pomenute reprezentacije morale su igrati playoff. Iako je Mađarska
povela golom Lajosa Tichyja, Ivor Allchurch i Terry Medwin svojim golovima u
drugom poluvremenu donose pobjedu Velsu i plasman u četvrtfinale Svjetskog
prvenstva. U četvrtfinalu Vels se susreo sa kasnijim prvakom Brazilom. Jedini
gol na utakmici postigao je Pelé.

Nakon Svjetskog prvenstva 1958. Vels se u svojoj historiji više nije uspio
kvalificirati na Svjetsko prvenstvo. U kvalifikacijama za Evropsko prvenstvo
Vels nije bio uspješan te nije zabilježio nastup na završnom turniru. Najbližem
plasmanu na Evropsko prvenstvo Vels je imao u playoffu u kvalifikacijama 1976 i
2004. U dvomeču kvalifikacija 1976. pobijedila ih je Jugoslavija a 2004. Rusija.

Spisak igrača učesnika na EP 2016. Broj nastupa i golova za nacionalni tim
prikazan je pred početak prvenstva.



https://bs.wikipedia.org/wiki/Mostar

Mostar je grad u Bosni i Hercegovini, kulturno i privredno središte Hercegovine
te upravno sjedište Hercegovačko-neretvanskog kantona. Ime je dobio po čuvarima
mostova (mostarima) na obalama Neretve. Poznat je po čuvenom Starom mostu,
izgrađenom u 16. stoljeću, koji su srušile snage HVO-a 9. novembra 1993, da bi
nakon rata, 2004. godine, ponovo bio izgrađen. Stari most prvi je kulturni
spomenik u Bosni i Hercegovini koji se nalazi na UNESCO-voj listi zaštićenih
spomenika kulture svijeta.

Grad je najveći urbani centar u Hercegovini i peti grad po veličini u Bosni i
Hercegovini. Prema popisu iz 1991, imao je 75.865 stanovnika. Danas je broj
stanovnika u samom gradu nešto manji i iznosi 64.301. U cijeloj općini, prema
procjenama Zavoda za statistiku Federacije Bosne i Hercegovine iz 2009. godine,
ukupno živi 111.186 ljudi. Okolina urbane zone veoma je naseljena (Potoci –
2.921 stanovnik /1991/, Vrapčići – 3.461 stanovnik /1991/) i Rodoč – 4.499
stanovnika /1991/).

Šire područje današnjeg Mostara bilo je naseljeno još u prethistorijskom
vremenu, što potvrđuju brojna nalazišta (više od 150) iz neolitika, bakrenog,
bronzanog i željeznog doba. Među njima su naseljene pećine, grobovi, oružje,
predrimski novac i slično. Uz stočarstvo i zemljoradnju, u željeznom dobu
razvija se i trgovina s okolnim središtima.

U doba ilirske samostalnosti ovo područje naseljavalo je ilirsko pleme Daorsi.
Njihova teritorija obuhvatala je krajeve uz lijevu obalu Neretve, od Bijelog
polja kod Mostara do Gabele i Metkovića na jugu. Plemenski centar Daorsa nalazio
se na Gradini u Ošanjićima (Daorson). Nakon rimskog osvajanja ovaj prostor
pripao je rimskoj koloniji Naroni (današnji Vid kod Metkovića) i postao sastavni
dio rimske provincije Dalmacije. U to doba nastaju i ceste u dolini Neretve, od
kojih je najvažnija Narona – Sarajevsko polje. Iz perioda kasne antike treba
spomenuti bazilike iz 4-6. stoljeća u Cimu (danas dio Mostara) te sličnu u
Žitomislićima iz istog perioda.

Novo razdoblje nastaje padom Rimskog carstva i doseljenjem Slavena. Tokom ranog
srednjeg vijeka područje Mostara pripadalo je župi Večerić u oblasti (Hum).
Unatoč vrhovnoj vlasti Franaka, ovi krajevi imali su određen stepen
samostalnosti, posebno za vrijeme kneza Mihaila Viševića (910–950). Područjem su
jedno vrijeme vladali Nemanjići, zatim bosanski ban, a tokom 14. i 15. stoljeća
sve su snažniji humski knezovi. Jedan od njih, Stjepan Vukčić Kosača, koji je
stolovao u Blagaju pored Mostara, 1448. dobija titulu hercega (odatle i naziv
Hercegovina).

Osnivanje grada Mostara vezano je za izgradnju dviju kula / utvrda sredinom 15.
stoljeća, vjerovatno u doba hercega Stjepana. Utvrda na desnoj obali Neretve
zvala se Tara, a na lijevoj Halebija. Kula Herceguša sagrađena je neposredno uz
Taru. Služila je u odbrambene svrhe, a i za čuvanje nekadašnjeg visećeg drvenog
mosta. Izgrađena je za vrijeme hercega Stjepana, po kome je i dobila ime.

Prvi pisani spomen Mostara također je vezan za ove dvije kule: dubrovački
izvještaj od 3. aprila 1452. opisuje kako se Vladislav Hercegović pobunio protiv
oca Stjepana, otevši mu neke posjede. U izvještaju stoji: "ha preso quello di
(...) Blagay et do castelli al ponte de Neretva (uzeo je (...) Blagaj i dvije
utvrde na mostu na Neretvi). Već 1444. godine indirektno se spominje most na
lokaciji današnjeg Mostara, i to u povelji aragonsko-napuljskog kralja Alfonsa
Velikodušnog.

Ime Mostar prvi se put pojavljuje u osmanlijskom popisu stanovništva iz
1468–1469. godine, a da se ono odnosi na naselje oko dviju kula na Neretvi jasno
je iz jednog dokumenta sa sjednice vijeća Dubrovačke republike 1474. godine, što
ga svrstava u relativno starija naselja Hercegovine. Od njega su stariji Blagaj
(1297) i Gacko (1176), koje se prvi put spominje kao glavno središte trgovačkih
puteva, s razvijenim zanatstvom i trgovinom. Predstavljao je glavno središte
Hercegovine, Bosne i Zete.

Osmanlije su osvojile Mostar vjerovatno[potreban citat] 1468. godine. U Mostaru
je tada boravilo blizu 35 osmanlijskih vojnika, kojima su podijeljeni posjedi, a
zatečeni stanovnici su postali kmetovi. Isprva središte kajmekamluka, Mostar je
zahvaljujući saobraćajnoj važnosti prijelaza preko Neretve početkom 16. stoljeća
postao sjedištem hercegovačkog sandžaka. Godine 1566. dotadašnji drveni most
zamijenjen je kamenim; odluci je doprinio administrativni i saobraćajni razvoj
grada.

U 16. i 17. stoljeću bilježi se intenzivno širenja grada. Krajem ovog razdoblja
Mostar je imao oko 10.000 stanovnika. Grad se razvijao kao tipično osmanlijsko
naselje, s karakterističnim stambenih četvrtima (mahalama) i trgovačkom četvrti
(čaršijom). Tokom 18. stoljeća došlo je do stagnacije i pada broja stanovnika.

Godine 1833. osnovan je poseban hercegovački pašaluk, sa sjedištem u Mostaru, na
čelu s Ali-pašom Rizvanbegovićem, koji je dobio i vezirski naslov. Otvoreni su i
konzulati nekih zemalja, poput Austrije, Italije, Rusije, Velike Britanije i
Francuske. Saobraćajnom značaju doprinijela je izgradnja ceste Mostar – Metković
1862. godine.

Baš kao i doba osmanlijske vladavine, i doba Austro-Ugarske ostavilo je veliki
trag na Mostar. U ovom periodu izgrađeno je dosta zgrada evropskog stila, pa je
tako i Mostar sve više počeo ličiti na srednjoevropski grad. Građevine
orijentalnog stila sve su se više počele miješati sa zgradama austro-ugarske
gradnje i to je činilo jedan veoma zanimljiv spoj. Velik broj građevina u doba
Austro-Ugarske izgrađen je na Glavnoj ulici u Mostaru (današnji dio Ul. maršala
Tita). Jedna od najljepših građevina ovog stila jest zgrada Gimnazije, koja
podsjeća na sarajevsku Vijećnicu. Najpoznatiji gradonačelnik Mostara svih
vremena Mujaga Komadina dio je mostarske historije austro-ugarskog perioda.

Najznačajnije promjene u Mostaru su se desile baš u ovom periodu. Mostar je tada
bio u sastavu Kraljevine SHS/Jugoslavije, Nezavisne Države Hrvatske te
socijalističke Jugoslavije (DFJ, FNRJ, SFRJ). Mostar je također u Drugom
svjetskom ratu dao dosta narodih heroja. Do 1991. godine Mostar je bio mješavina
kultura, naroda, vjera, civilizacija. Po tome je upravo i bio jedan od
najpoznatijih gradova u bivšoj Jugoslaviji. Bio je čist dokaz kako različiti
narodi mogu živjeti jedni pored drugih i jedni sa drugim u miru stvarajući
jedinstven mostarski mentalitet. Posljednjih 10 godina 20. vijeka su bile
najbolnije za Mostar. Pored Sarajeva Mostar je doživio najveću ratnu tragediju.
1992. i 1993. godine je ličio na Hirošimu, a 1993. godina vjerovatno je jedna od
najmračnijih u historiji grada Mostara. Te godine, usljed nacionalističkih ideja
i djelovanjima, došlo je do sukoba među Mostarcima različitih etničnosti (Hrvata
i Bošnjaka). Bošnjaci su protjerani u istočni dio grada, a Hrvati su ostali u
zapadnom dijelu grada (kasnije samoprozvanom Zapadnom Mostaru. Tako je do
dan-danas. Mostar je usljed rata 1992-1995. dobio dvije homogene cjeline
(bošnjačku i hrvatsku, pod nazivom Zapadni Mostar) dok je broj mostarskih Srba u
gradu sveden na minimun. Mostar je bio i najrazrušeniji grad u Bosni i
Hercegovini u posljednjem ratu, naročito Bulevar narodne revolucije i Ulica
Alekse Šantića.

Gradom Mostarom upravlja Gradska uprava sa dva čelna čovjeka: gradonačelnikom i
predsjednikom Gradskog vijeća. Mostar je "grad slučaj" s obzirom na to da je
neuspjeh da se domaći političari i stručnjaci dogovore o administrativnom
uređenju grada doveo do toga da odluku o tome donese tadašnji visoki predstavnik
međunarodne zajednice u BiH Paddy Ashdown. Ti dokumenti poznati su pod nazivom
"Novi statut Grada Mostara", koji od 2004. godine definira Mostar kao
jedinstvenu gradsku cjelinu bez podjele na općine koje su dotad postojale
(Zapad, Sjever, Jugozapad, Stari grad, Jug i Jugoistok). Umjesto navedenih
općina postoje tzv. gradska područja, koja predstavljaju izborne jedinice u
Gradu Mostaru.

Klima u Mostaru u posljednjih desetak godina primjetno se mijenja. Uopćeno
govoreći, Mostar ima umjerenu sredozemnu klimu sa blažim, ali hladnim zimama (uz
malo ili nimalo snijega) te veoma vrućim ljetima, kada temperature u hladu znaju
iznositi i do 45 °C. Najviša ikad zabilježena temperatura u Mostaru izmjerena je
31. jula 1901, a iznosila je 46,2°C. Zbog toga je Mostar bio najtopliji grad u
bivšoj Jugoslaviji, a danas u Bosni i Hercegovini. Prije izrazito sušna klima
danas je sve vlažnija, što ljetne vrućine čini nesnosnima i često zrelima za
proglašavanje elementarne nepogode. Uprkos tome, Mostar ipak ima klimu pogodnu
za uzgoj različitih vrsta voća. Jeseni i proljeća u Mostaru znaju biti izrazito
kišoviti. U proljeće, kad nema kiše, Mostar izgleda najljepše, što je često
znala biti inspiracija za mostarske pjesnike.

Prije posljednjeg rata Mostar je bio jedan od jačih privrednih središta bivše
Jugoslavije (Aluminijski kombinat, "Soko", "Hepok" kasnije "Apro", Mostarska
vinarija, Fabrika duhana Mostar, hidroelektrane na Neretvi, "Unis", rudnik mrkog
uglja itd). Ratna razaranja uništila su privredu Mostara, pogotovo u njegovom
istočnom dijelu. Turizam je jedna od najrazvijenijih grana privrede u Mostaru,
naročito nakon što je stara gradska jezgra primljena na listu UNESCO-a.

U Mostaru je 1896. godine, na inicijativu Alekse Šantiće, Jovana Dučića i
Atanasija Šole, osnovan književni časopis Zora, koji je bez prekida izlazio do
1901. godine.

Najpoznatiji sport u Mostaru jest nogomet. U najveće uspjehe mostarskih
nogometnih klubova spadaju dvije titule Veleža u kupu bivše Jugoslavije (Kup
maršala Tita 1981. i 1986) te titule prvaka Bosne i Hercegovine koje je osvojio
Zrinjski (2005, 2009, 2014, 2016), uz jedan osvojen Kup Bosne i Hercegovine
(također Zrinjski 2008).

Osim nogometa, u Mostaru je najpoznatiji ekstremni sport skokovi sa Starog mosta
u Neretvu. Ovi skokovi i najpoznatiji mostarski skok, lasta, predstavljaju, osim
Starog mosta, FK Veleža i igranja tavle, najpoznatiji dio mostarske tradicije.
Takmičenja u skokovima organiziraju se tradicionalno svake godine krajem jula, a
organizator je Klub skakača "Mostari". Važnost ovog takmičenja pokazuje i to da
ga obavezno prenosi državna televizija ili neka od najjačih komercijalnih
televizija u zemlji, a ovi skokovi slove za jedne od najvažnijih sportskih
događaja bh. današnjice.

Jedan od sportova koji je dosta popularan u Mostaru jest i karate. U gradu
djeluje više karate-klubova.

Osim karatea, zastupljeni su i plivanje, tenis, košarka, rukomet, džudo, boks,
kajakaštvo.

Najznačajnija saobraćajnica koja prolazi kroz Mostar jest magistralni put M-17.
Mostar ima dvije autobuske i jednu željezničku stanicu. Javni autobuski
saobraćaj u Mostaru obavlja preduzeće Mostar-bus, koje radi pod Gradskom
upravom. Mostar također ima međunarodni aerodrom, koji se nalazi u naselju
Ortiješ.



https://bs.wikipedia.org/wiki/Kurban-bajram

Kurban bajram (arapski: عيد الأضحى Eid ul-Adha; turski: Kurban Bayramı) ili
Hadži-bajram je islamski praznik prinošenja žrtve, najznačajniji islamski
blagdan. On dolazi dva mjeseca i deset dana nakon ramazana. Kurban-bajram traje
četiri dana.

Muslimani Bajram dočekuju u svojim domovima, a u zoru odlaze u džamije na
sabah-namaz, čekaju izlazak sunca i klanjaju bajram-namaz. Slijedi čestitanje.
Zatim odlaze na mezarja, te se potom vraćaju u svoje domove gdje su pripreme za
žrtvu Kurbana po pravilima šerijata.

Prema vjerovanju, oko 2000 godine prije nove ere Bog je na zemlju poslao jednog
svog roba na području Sumera, u gradu Uru, kada su se ljudi pokoravali svojim
idolima i kipovima koji im nisu mogli niti pomoći, a niti su im mogli ikako
odmoći. Poslao ga je s Istinom u jednoga Boga. Taj čovjek bio je Ibrahim
(Abraham). Njegov put nije bio lagan. Put istine posut je trnjem i teškoćama
raznih vrsta, pa tako sve do svoje najviše starosti, kada je već gubio nadu,
nije mogao dobiti sina sa svojom ženom Sarom. Tada su se odlučili na, u to
vrijeme regularan običaj, kako mu Sara nije davala djete, da nađe ženu koja će
mu dati djete. Bila je to Hadžera i od nje rodio se je Išmae a.s. (Ismail). On
će biti praotac arapskog naroda. Ali Ibrahima a.s je čekalo veliko iznenađenje.
Dočekala su ga "trojica" i obavjestila da će Sara roditi dijete na što se ona
nasmijala jer kako da ona tako stara rodi, na što su oni rekli da će ona roditi
i da će to biti muško i da će ga nazvati Ishak a.s što na staro-hebrejskom znači
smješak. Od njega će poteći židovi. Ibrahim a.s je tako sretno živio sve do
trenutka kad mu je On zapovjedio da žrtvuje svojeg sina Ismaila a.s. Ibrahim ga
je krenuo poslušati, ali kada je Bog vidio da je Ibrahim a.s spreman svog
prvorođenca Ismaila a.s ubiti radi samo zapovijedi koju je On naredio, kao
veliko iskušenje, zaustavio je egzekuciju i umjesto Ismaila a.s postavio je ovna
kao žrtvu. Od toga dana, pa sve do sad muslimani ( oni koji su predani Božjoj
volji) izvršavaju zapovjed žrtvovanja kurbana. To je najčešće ovca , po
mogućnosti, ali to može biti i protuvrijednost u novcu kojom će se kupiti meso
kojim će se žrtvovati te ovce. Taj čin se obavlja za vrijeme hadždža, u
posljednjem mjesecu po hidžretskom kalendaru zul-hidždže. Meso koje se zakolje
razdijeli se po trećinama, tako da jedna trećina ide rodbini, jedna ide
siromašnima i jedna trećina kome je najviše potrebno. Kurban kolje onaj koji ima
materijalne mogućnosti za to, ako ne može to mu nije grijeh.

Klanje kurbana, (žrtvovanje) prisutno je kroz sve svjetske kulture i
civilizacije. Sama simbolika kurban bajrama temelji se žrtvi i bogobojaznosti.
Žrtvu koju je Ibrahim a.s trebao prinijeti teško bi mogao učini bilo ko bez
čvrste vjere. Za tu bogobojaznost koju je pokazao Bog je Abrahama (Ibrahima a.
s.) izdigao kao pravog Njegovog prijatelja, i obećao mu bogatu zemlju i veliko
potomstvo. Danas sve tri velike civilizacije, zapadna kao kršćanska, jevrejska i
islamska imaju zajedničkog praoca Adema a.s, a od Ibrahima a.s koju spominju i
Stari Zavjet i Kur'an još bližeg srodnika. Sama svrha kurbana je ponovo
proživjeti oslobođenje zarobljavanjem sebe Božjom riječju, Njegovom voljom i
Zakonom. To se najbolje vidi za vrijeme hadždža, kada se kurban bajram slavi, u
vrijeme najčvršće ujedinjenosti ljudskih duša oko zajedničkog cilja, događaja
koji predstavlja jedistvenu sliku jednakosti i bratstva na Zemlji.



https://bs.wikipedia.org/wiki/Bo%C5%A1njaci

Bošnjaci su južnoslavenski narod u Bosni i Hercegovini, sa značajnom manjinom u
drugim balkanskim zemljama, posebno u susjednoj Srbiji, Crnoj Gori i Hrvatskoj.
Vode porijeklo od srednjovjekovnih Bosanaca ili Bošnjana, Slavena koji su
nastanjivali tadašnju Bosnu. Srednjovjekovni Bosanci/Bošnjani bili su različitih
vjera a govorili su bosanskim jezikom. Današnji Bošnjaci govore bosanskim
jezikom, te se služe latinicom i ćirilicom. Većinu savremenih Bošnjaka čine
muslimani, dok je manji broj agnostika i ateista. Kao nacija pripadaju kako
evropskom, tako i islamskom civilizacijskom naslijeđu.

Slavenska plemena koja su se naselila na području današnje Bosne i Hercegovine
ime svoje domovine su preuzeli od starosjedilaca, Ilira, za razliku od hrvatskih
i srpskih plemena koja su novu domovinu nazvali po sebi (Hrvatska i Srbija).

Bošnjaci su svoje ime izveli iz imena Bosna. Naziv Bosna je slavenizirani oblik
ilirskog naziva u antičkim dokumentima poznat kao: Bathinus i Basan. U oba
slučaja naziv se odnosi na rijeku Bosnu, Bathinus flumen. Drugi oblik se u
dokumentu navodi u ablativu: Ad Basante, a nominativ koji označava ime rijeke
glasi Basan. Pod ablativnim oblikom se spominje grad na ovoj rijeci, po kojoj je
i dobio ime: "na Bosni", "grad na rijeci Bosni". U ilirskom jeziku Bathinus se
čita Basinus, a predstavlja latinizirani oblik ilirskog naziva Basan, iz kojeg
su doseljeni Slaveni izveli naziv Bosna, na način da je fonetskom
transformacijom od Bathinus (Basinus) i Basan prvo nastalo Bosina, a potom
Bosna.[1]

Izvorno ime Bošnjanin (u latinskim vrelima sing. Bosnensis) prvobitno označava
pripadnika srednjovjekovnog bosanskog teritorija, kasnije države. Tvrtko II
Kotromanić 1440. godine poslao je delegaciju u Budim radi čestitanja poljskom
kralju Vladislavu Jageloviću (Władysław III Warneńczyk) (1440-1444) za ugarskog
vladara. Te je prilike spominjana srodnost i zajedničko porijeklo Bosanaca i
Poljaka, a radi koristi od novog „slavenskog vladara“ na ugarskom tronu.

U počecima osmanlijske vladavine polako dolazi do promjena u bosanskom jeziku te
se narodna imena na ak kao Poljak, Slovak više upotrebljavaju pa i riječ
Bošnjak. Sa stabilizacijom osmanlijske vlasti, riječ Bošnjak upotpunosti
zamjenjuje srednjovjekovno Bošnjanin. Riječi kao Bošnjak-kavmi i Bošnjak-milleti
su označavali pripadnika bošnjačkog naroda odnosno potomke srednjovjekovnih
Bošnjana. Dok istovremeno riječ Bošnjak-taifesi označava svakog pripadnika
Bosanskog ejaleta bez obzira na narodnost, kulturu i jezik. Bošnjak-kavmi i
Bošnjak-milleti je označavalo čovjeka koji je pripadao bošnjačkom narodu,
govorio bosanski jezik, slijedio bošnjačku i bosansku kulturu.

Kod većine pravoslavaca i katolika u Bosni i Hercegovini u 19. vijeku, pod
uticajem susjednih zemalja Srbije i Hrvatske su nadvladala srpska i hrvatska
nacionalna imena, potisnuvši starije narodne, konfesionalne i regionalne
označitelje. Bošnjački narod je od sredine 19. vijeka prošao kroz niz faza
nametnutih imenovanja i preimenovanja (Bošnjaci, Hrvati, Srbi,
Jugoslaveni-muslimani , Muslimani), što je najčešće bilo uzrokovano
hegemonističkim ambicijama susjednih zemalja i političkom slabošću i malim
uticajem Bošnjaka tog doba na društvena zbivanja, da bi na koncu vijeka konačno
prevladalo bošnjačko nacionalno ime za autohtoni narod Bosne i Hercegovine
odnosno za pripadnike tog naroda izvan domovine. Danas sama riječ Bošnjak
označava pripadnika bošnjačke nacije, koji govori bosanski jezik, slijedi
bošnjačku i bosansku kulturu, te vodi porijeklo od Slavena srednjovjekovne Bosne
koji su se nazivali Bošnjanima. Istovremeno riječ Bosanac danas ima slično
značenje, ako ne i identično, kao Bošnjak-taifesi sa time što označava svakog
pripadnika države Bosne i Hercegovine bez obzira na naciju. Iz bošnjačke
percepcije bosanstvo i bošnjaštvo su čvrsto povezani i međusobno prožeti, jer
Bošnjaci prije svega svoj identitet vežu za domovinu Bosnu.

Bošnjaci potiču od Slavena koji su naseljavali područje današnje Bosne i
Hercegovine. Neka novija istraživanja tvrde da korijeni Bošnjaka sežu dalje od
historije Slavena i da su ilirskog porijekla. Iliri koji su živjeli na području
današnje Bosne su se dolaskom Slavena asimilirali.

U srednjovjekovnoj Bosni, njeni stanovnici su imenovani kao Bosanci i Bošnjani
(Bossinensis, Bossnenses-Bossinensium, Bossignanus-Bosignanis, Bosignani,
Bošnjani) o čemu ima više primjera u pisanim izvorima 14 i 15. vijeka: 1389,
1390, 1391, 1400, 1404, 1407, 1412, 1419, 1421, 1422, 1427, 1428, 1430, 1436,
1438, 1440, 1441, 1449, 1465, 1477. Jezik Bosanaca/Bošnjana je bosanski jezik.
Trećega jula 1436. godine u dva ugovora spominje se izrijekom bosanski jezik
(Dokumenti iz arhiva u Kotoru). U prvom ugovoru: vocatam lingua bosinensi
Dieuena (bosanskim jezikom nazvanu Djevena) , u drugom ugovoru: vocatam lingua
bosinensi Vladiça (bosanskim jezikom zvanu Vladika) .

Bošnjaci su bili konstitutivan narod u SFRJ od 1971. godine, pod imenom
Muslimani. Bošnjaci u Titovoj Jugoslaviji prvih dvadeset godina komunističke
Jugoslavije nisu imali pravo na kostitutivnost, niti pravo na upotrebu vlastitog
imena, koje su upotrebljavali tokom historije.

Hamdija Pozderac, predsjednik predsjedništva Bosne i Hercegovine tokom 70-ih
godina 20. vijeka, prilikom ustavnih promjena je pokušao vratiti historijsko ime
Bosanci, koje se koristilo u Osmanskoj i Austro-Ugarskoj carevini kao Bošnjaci
do pred Prvi svjetski rat, te tokom postojanja Jugoslavije u kolokvijalnoj
upotrebi (termini Bosanci i Bošnjaci naizmjenično). Značajan pokret za renesansu
bošnjačke nacije tokom Monarhije poveo je Safvet-beg Bašagić, predsjednik
Bosanskog sabora zajedno sa bošnjačkim intelektualcima na čijoj strani se
nalazila zvanična politika Austro-Ugarske predvođena Benjaminom Kalajem, što je
izazvalo negodovanja srpskih predstavnika, a manjim dijelom i hrvatskih, jer su
vlasti zabranile srpske i hrvatske udruge, kako bi smanjile uticaj Zagreba i
Beograda na proces nacionalnog formiranja Srba i Hrvata u Bosni. Uspostavljanjem
FNRJ prigodom donošenja prvog ustava, bošnjački zastupnik u skupštini
Jugoslavije iz Mostara, Husaga Čišić, je glasao protiv Ustava zbog toga što se
nije uvažio zahtjev u skupštini manjinskih Bošnjaka za uvođenjem šeste baklje u
grb FNRJ i priznavanje Bošnjaka. Trend se nastavio i u SFRJ. Srpski komunisti su
uporno izbjegavali da Bošnjacima daju status konstitutivnog naroda smatrajući da
će se tim činom ugroziti nacionalni interesi srpske populacije u Bosni koja je
svoj nacionalni identitet formirala ranije, pogotovo nakon atentata Gavrila
Principa u gradu Sarajevu.

1990. godine se osnivaju bošnjačke partije Stranka demokratske akcije na čelu sa
Alijom Izetbegovićem, a potom i Muslimanska bošnjačka organizacija koju predvodi
Adil-beg Zulfikarpašić. Svjestan činjenice da je sazrelo vrijeme za ponovnu
afirmaciju nacionalnog imena, septembra 1993. Izetbegović daje podršku Drugom
bošnjačkom saboru, koji okuplja intelektualnu elitu, i donosi deklaraciju o
vraćanju imena Bošnjak.

Tokom postojanja pojma Musliman u SFRJ, određeni broj muslimana koji nisu
etnički Bošnjaci izjašnjavaju se Muslimanima. Nakon vraćanja imena Bošnjak,
jedan dio nastavlja da se i dalje izjašnjava kao Musliman (u Srbiji i
Hrvatskoj), a veći dio se identificira sa bošnjaštvom, dok se u Bosni i
Hercegovini u gotovo stoprocentnom omjeru bošnjački narod izjašnjava pod
novim-starim historijskim imenom.[potreban citat]

Valja napomenuti da je od 1910-tih godina od kada je zabranjeno postojanje
bošnjačke nacije i bosanskog jezika u Kraljevini Jugoslaviji i u prvih 20-tak
godina Titove Jugoslavije, Bošnjacima nametnuto da se izjašnjavaju ili Srbima
ili Hrvatima, a nakon što je uvedena rubrika Ostali, većina Bošnjaka je
iskoristila tu mogućnost.

Cilj agresije na Bosnu i Hercegovinu je bio podjela BiH između susjednih država,
Srbije i Hrvatske, te uništenje Bošnjaka. Armija RBiH, MUP RBiH, HOS, te ostale
patriotske snage pod komandom Predsjedništva RBiH koje su se borile za
multietničku državu su spriječile podjelu BiH i istrebljenje Bošnjaka sa
teritorije BiH.

Danas, nacionalna svijest je prisutna kod većine Bošnjaka u Bosni i Hercegovini.
U toj državi, Bošnjaci čine veliku većinu na području doline rijeke Bosne i
zapadne Bosanske krajine, a također čine značajan dio stanovništva Hercegovine.
Trenutno se smatra da Bošnjaci čine između 50% i 55% ukupnog stanovništva Bosne
i Hercegovine, a stvarni broj će se znati nakon objave potpunih rezultata popisa
provedenog oktobra 2013. godine.

Nacionalna svijest je se isto proširila među Bošnjake u susjednim državama.
Najveći broj Bošnjaka izvan Bosne i Hercegovine živi u Srbiji i Crnoj Gori
(naročito na području Sandžaka). Grad Novi Pazar ima najveće bošnjačko
stanovništvo izvan domovine.

Još 40.000 Bošnjaka se nalazi u Hrvatskoj, a 32.500 živi u Sloveniji. Međutim,
neki od njih su se izjasnili kao "Muslimani" ili "Bosanci" na zadnjim popisima.
U Makedoniji, smatra se da danas živi 17.000 Bošnjaka.

Zbog ratovanja i etničkog čišćenja tokom rata u Bosni i Hercegovini veliki broj
Bošnjaka trenutno živi u državama izvan Balkana. Najveće bošnjačko stanovništvo
izvan bivših jugoslavenskih država se nalazi u Sjedinjenim Američkim Državama,
Švedskoj, Austriji, Njemačkoj, Australiji, Kanadi i Turskoj.

Ne zna se sa sigurnošću kada su se prvi Bošnjaci naselili u SAD i općenito u
Sjevernu Ameriku ali se zasigurno zna da se prvi val useljavanja Bošnjaka u ovu
daleku zemlju desio krajem 19. i početkom 20. vijeka, što se poklapa sa
okupacijom a potom i aneksijom Bosne i Hercegovine od strane Austro-Ugarske.
Zbog nastale nepovoljne situacije, Bošnjaci se masovno iseljavaju iz BiH a dio
njih dolazi i u SAD. Prvo organizovano okupljanje Bošnjaka u ovoj zemlji bilo je
oko organizacije Džemijjetu-l-hajrijjeh koju Bošnjaci osnivaju 1906. godine u
gradu Chicagu. U ovom periodu Bošnjaci nisu bili dovoljno organizirani niti
postoji dovoljno dokumenata o njihovom životu i djelovanju unutar američkog
društva.

Nakon završetka 2. svjetskog rata također dolazi do masovnijeg doseljavanja
Bošnjaka u Ameriku i u historiji Bošnjaka SAD-a ovaj period se označava kao
drugi val emigracije. Prvenstveno je potaknut političkom situacijom u tadašnjoj
Jugoslaviji, gdje se veliki broj Bošnjaka nije mogao poistovjetiti sa aktuelnom
državnom ideologijom i represivnim državnim aparatom i situacijom koja je
dodatno otežana egzistencijalnim problemima koji se javljaju nakon ratnih
pustošenja koja su u najvećoj mjeri pogodila Bošnjake. Najveći broj Bošnjaka se
naseljava u Chicagu koji postaje centar Bošnjaka tog doba i gdje se 1954. godine
otvara prva džamija sa imamom Ćamilom ef. Avdićem Jačanjem u organizacionom i
svakom drugom smislu, dolazi do osnivanja raznih udruženja i organizacija
Bošnjaka SAD-a a prva bošnjačka organizacija u ovom dijelu svijeta
Džemijjetu-l-hajrijjeh 1968. godine mijenja naziv u “Bosansko-američka kulturna
aocijacija”. Ista organizacija će već slijedećih godina biti ključni nosilac
projekta organiziranja prikupljanja novčanih sredstava za kupovinu zemljišta u
čikaškom Northbrooku, gdje se nedugo potom gradi veća džamija zajedno sa
Islamskim kulturnim centrom. Ovaj centar zajedno sa džamijom postaje važan
centar za okupljanje Bošnjaka tog dijela SAD.

Treći val useljavanja Bošnjaka u obećanu zemlju se dešava početkom 90-tih godina
prošlog vijeka i početka ratova na prostorima bivše Jugoslavije a samim time i
Bosne i Hercegovine. I ovaj put su Bošnjaci bili prinuđeni da napuste domovinu a
veliki broj njih se odlučio za SAD. Trend iseljavanja, istina slabijeg
intenziteta, se nastavio i nakon završetka rata i traje i danas.

U Sjedinjenim Američkim Državama gradovi sa najvećim brojem Bošnjaka su Saint
Louis i Chicago. Manje Bošnjaka žive u gradovima poput Utice u saveznoj državi
New York ili Hamtramcka u Michiganu, ali tu čine značajan udio ukupnog
stanovništva.

Bošnjaci govore bosanskim jezikom. Oni su izvorni govornici nekoliko dijalekata
štokavskoga narječja, uglavnom: novoštokavskoga ikavskog (tzv.
bosanko-dalmatinski) i šćakavsko ijekavskoga (tzv. istočno-bosanski dijalekt),
kojim govore Bošnjaci i Hrvati, novoštokavskoga ijekavskoga (tzv.
istočnohercegovačko-krajiški), kojeg dijele sa Srbima, Crnogorcima i Hrvatima,
te nenovoštokavskog ijekavskog (tzv. zetsko-južnosandžački dijalekt) kojime
govore Bošnjaci, Crnogorci i Srbi. Udio Bošnjaka u ostalim govorima (npr.
novoštokavskom ekavskom (tzv. šumadijsko-vojvođanski dijalekt) i
nenovoštokavskom ekavskom (tzv. kosovsko-resavski dijalekt)) je zanemariv. Zbog
procesa jezične asimilacije, akulturacije i migracija kao posljedica
posljednjega rata nemoguće je odrediti tačan broj i raspored govornika
pojedinoga dijalekta.

Bošnjaci su većinom i običajno muslimani. Oni su uglavnom hanefijski Suniti,
iako su sufije imali veliki historijski uticaj na ovim prostorima. Međutim, zbog
savremenih uticaja tokom prethodnih 75 godina danas ima i ateista, agnostika, i
deista Bošnjaka (Prema procjenama iz 1991. godine ovakvi su činili do 10%
ukupnog stanovništva). Ima i jedan jako mali dio Bošnjaka pravoslavaca i
Bošnjaka katolika zbog širenja tih vjera u Bosni u srednjem vijeku i kasnije.

Islam se prvi put značajno pojavljuje u Bosni sa dolaskom Osmanlija u 15.
vijeku. Širenje islama je u početku bilo sporo ali se je ubrzalo sa nastankom
muslimanskih naselja okupljenih oko islamskih kulturnih ustanova poput džamija i
tekija.

Bošnjaci kao i Albanci su prihvatali islam brže nego u bilo kojoj drugoj
Osmanskoj evropskoj provinciji. Najvažniji faktor u prihvatanju islama od
Bošnjaka je bila relativna slabost crkve i kršćanstva na teritoriji Bosanskog
sandžaka u odnosu na susjedne zemlje. Tokom srednjeg vijeka Katolička i Bosanska
crkva su se takmičili za vjernike ali nijedna nije bila vrlo dobro organizovana.
Zbog toga bilo je vrlo lahko da brojni Bošnjaci zamijene njihovo staro narodno
kršćanstvo za narodni islam.

Kao i kod mnogih drugih muslimanskih naroda, islam u Bošnjaka je zadržao razne
lokalne utjecaje. Naprimjer, alkoholna pića su u bošnjačkoj muslimanskoj
zajednici smatrana manjim grijehom, dok se je svinjetina smatrala apsolutno
neprihvatljivom. Također, običajna ženska odjeća nekih islamskih zemalja nije
postala popularna među Bošnjakinjama sve do 19. vijeka i Austro-Ugarske
okupacije.

Trebalo bi se isto napomenuti da je u 16. vijeku postojao posebni bošnjački
pravac islama. Osnivač je bio Hamza Hali Bošnjak iz Gornje Tuzle. Poznat kao
Hamzevijski islam, njegov rast je prekinuo veliki vezir Mehmed paša Sokolović
1753. godine. Smatra se da se je Hamzevijski islam sastojao od mješovitih
islamskih i kršćanskih uticaja.

Vođa Islamske zajednice je reisu-l-ulema. Trenutni reisu-l-ulema je Husein
Kavazović. Bivši Reisu-l-ulema Cerić ne vjeruje da postoji poseban "bosanski"
islam ali podržava "evropski" islam u Bosni i širom Evrope. Također podržava
prijateljske odnose sa zapadnim svijetom i kulturom.

Tradicionalne bošnjačke boje su zelena, bijela, žuta i plava. Najpoznatiji
bošnjački simboli su polumjesec i ljiljan (lat. Lillium Bosniacum). Bošnjaci
svoje simbole prvenstveno vežu za državu Bosnu.

Bošnjačke zastave iz osmanlijske ere obično su polumjesec i zvijezda na zelenoj
podlozi. Zastava nezavisne bosanske države u 19. vijeku i pokreta Husein
Kapetana Gradaščevića za autonomiju bila je slična prethodnoj, ali polumjesec i
zvijezda su bili žuti umjesto bijeli.

Neke bošnjačke organizacije sastavljaju ove dvije različite zastave, kao na
primjer u dizajnima gdje umjesto zvijezde polumjesec sadržava ljiljan.
Najpoznatiji primjer ovoga je grb Bošnjaka Sandžaka.



https://bs.wikipedia.org/wiki/Sjedinjene_Ameri%C4%8Dke_Dr%C5%BEave

Sjedinjene Američke Države (SAD) (eng. United States of America, USA),
Sjedinjene Države (eng. United States, skr. U.S.) ili samo Amerika jesu
federalna republika sačinjene od 50 saveznih država, federalnog distrikta, 5
većih samoupravnih teritorija i različitih posjeda.[fn 1] 48 susjednih država i
federalni distrikt u centralnoj su Sjevernoj Americi, između Kanade i Meksika, s
Aljaskom u sjeverozapadnom dijelu Sjeverne Amerike i Havajima, arhipelagom u
srednjem Pacifiku. Teritorije su razbacane oko Pacifika i Karipskog mora. Na
3,8 miliona kvadratnih milja (9,8 miliona km2) i s preko 324 miliona ljudi,
Sjedinjene Države su treća najveća država na svijetu po ukupnoj površini (i
četvrta najveća po kopnenoj površini)[fn 2] i treća najveća po broju stanovnika.
Jedna je od etnički najraznolikijih i najmultikulturalnijih nacija, kao rezultat
velikih imigracija iz drugih zemalja. Geografija i klima također su veoma
raznolike, a država je dom za veliki broj divljih životinja.

Paleoindijanci su migrirali iz Azije na sjevernoameričko tlo prije najmanje
15.000 godina, sa evropskom kolonizacijom koja je počela u 16. vijeku.
Sjedinjene Države su nastale od 13 britanskih kolonija duž istočne obale. Brojni
sporovi između Velike Britanije i kolonija na kraju Sedmogodišnjeg rata doveli
su do Američke revolucije, koja je počela u 1775. godini. Na 4. juli 1776, kako
su kolonije ratovale protiv Velike Britanije u Američkom ratu za nezavisnost,
delegati iz 13 kolonija jednoglasno su usvojili Deklaraciju o nezavisnosti. Rat
je završio 1783. priznavanjem nezavisnosti SAD-a od Velike Britanije i to je bio
prvi uspješan rat za nezavisnost protiv evropske kolonijalne imperije. Trenutni
ustav usvojen je 1788. nakon članaka konfederacije, usvojenih 1781, koji nisu
smatrani adekvatnim za omogućavanje federalne moći. Prvih deset amandmana,
zajednički zvanih Deklaracija o pravima, ratificirani su 1791. i osmišljeni da
garantiraju više osnovne građanske slobode.

Sjedinjene Države otpočele su snažnu ekspanzijju širom Sjeverne Amerike kroz 19.
vijek, progoneći indijanska plemena, kupujući nove teritorije, i postepeno
pristupanjem novih država dok nisu premostili cijeli kontinent do 1848. godine.
Tokom druge polovine 19. vijeka, Američki građanski rat doveo je do kraja
zakonsko robovlasništvo u državi. Do kraja tog vijeka, Sjedinjene Države su se
proširile na Tihi okean, i njena ekonomija, pojačana velikim dijelom
industrijskom revolucijom, počela je rasti. Špansko-američki rat i Prvi svjetski
rat potvrdili su status države kao globalne vojne sile. Sjedinjene Države su
izašle iz Drugog svjetskog rata kao globalna supersila, prva država koja je
razvila nuklearna oružja, jedina država koja ih je iskoristila u ratovanju, i
stalni član Vijeća sigurnosti UN-a. Kraj Hladnog rata i raspad Sovjetskog saveza
1991. godine ostavile su Sjedinjene Države svjetskom jedinom supersilom.

Amerika je visoko razvijena država, sa svjetskom najvećom ekonomijom prema
nominalnom BDP-u. Rangira visoko u nekoliko mjera socioekonomskih performansi,
uključujući prosječnu plaću, ljudski razvoj, BDP-u po stanovniku, i
produktivnosti po osobi. Dok se ekonomija SAD-a smatra kao postindustrijska,
okarakterizirana dominantnosti usluga, proizvodni sektor ostaje drugi najveći u
svijetu. Iako je populacija SAD-a samo 4,4% od ukupne svjetske, SAD broji skoro
četvrtinu svjetskog BDP-a i skoro trećinu na spisku svjetskih vojnih ulaganja,
što je čini prvom vojnom i ekonomskom silom. SAD je istaknuta politička i
kulturna međunarodna sila, i lider u naučno-istraživačkim i tehnološkim
inovacijama.

Prije dolaska Evropljana na kontinent, na području sadašnjih Američkih Država
živjela su razna plemena Američkih starosjedilaca (poznatijih kao Indijanci).
Nije precizno utvrđeno odakle potiču američki starosjedioci, ali se smatra se da
je bar jedna grupa došla iz Sibira prije otprilike 20.000 godina. Kolumbovo
putovanje nije bilo prvo putovanje na kojem su Evropljani "pronašli" Novi svijet
ali je najznačajnije. Poslije njegovog putovanja, Španija i Francuska su
uspostavile kolonizacijska carstva u Sjevernoj i Južnoj Americi.

Englezi su relativno kasno uspostavili kolonije, ali njihove kolonije na
istočnoj obali Sjeverne Amerike su bile najuspješnije. Većina naseljava engleske
kolonije prvenstveno u nadi da će se obogatiti. Mnogi se kasnije odlučuju za put
u nadi za vjerskom slobodom na novom kontinentu. Zbog ovih i raznih ostalih
razloga, 13 različitih kolonija je osnovano do 1750ih godina. Poslije velikog
Francusko-Engleskog rata, Englezi su uspostavili veliki porez na engleske
kolonije da bi mogli naplatiti ratnu štetu. Amerikanci su se odvojili od Velike
Britanije 1775. godine većinom zbog političko-ekonomskih razloga čime počinje
Američki rat za nezavisnost.

Amerikanci su dobili rat za nezavisnost uz pomoć Francuza. 1787. godine napisan
je Ustav Sjedinjenih Američkih Država, koji 1789. uspostavlja prvu modernu
demokratiju na svijetu. Sjedinjene Američke Države lagano počinju da se šire.
Pod vodstvom Georgea Washingtona i njegovih nasljednika, Amerika nastoji da se
udalji od evropske politike. Ipak, Amerika kupuje teritoriju Louisianne od
Francuza 1803. godine a 1812. godine Amerika ponovo ratuje sa Velikom Britanijom
i skoro dolazi na rub poraza.

U prvoj polovini 19. vijeka, Sjedinjene Američke Države nastavljaju da se šire.
1846. godine, Sjedinjene Države vode rat protiv Meksika koji lagano dobijaju,
osvajajući čak Mexico City. U mirnim uslovima, Sjedinjene Države se proširuju do
Tihog okeana. Međutim, problem ropstva u Americi postaje evidentan. 1861. godine
počinje Američki građanski rat između Juga i Sjevera. Sjeverne snage pobjeđuju i
u dogledno vrijeme ropstvo biva ukinuto u Sjedinjenim Američkim Državama ali se
država neće u potpunosti oporaviti od građanskog rata sve do 20. vijeka.

1917. godine, Sjedinjene Američke Države ulaze u Prvi Svjetski Rat. Užas rata
ima uticaj na kulturni pokret 1920-ih godina danas poznat kao "Roaring 20s" ili
"Džez Era". Prosperitet i bogatstvo ovog doba brzo nestaje tokom Velike
depresije 1930-ih godina. Sa ulaskom u Drugi Svjetski Rat, Amerika se uspijeva
riješiti ekonomske depresije. Sjedinjene Američke Države i saveznici dobijaju
rat. Pred kraj rata, Amerika postaje prva država na svijetu koja upotrebljava
atomsku bombu.

Druga polovina 20. vijeka u historiji Sjedinjenih Država je poznata po rivalstvu
sa Sovjetskim savezom, poznatom kao "Hladni rat". Hladni rat u par navrata
ispoljava tendenciju da preraste u otvoren sukob ali godinu utrke u naoružavanju
između dvije države ekonomski lome Sovjetski savez koji se raspada 1991., dok
Sjedinjene Države prosperiraju pod vodstvom Ronalda Reagana. Nakon Hladnog rata,
Amerika ostaje jedina supersila na svijetu. Poslije terorističkog napada u New
Yorku 2001., američki predsjednik George W. Bush proglašava Rat protiv
terorizma.

Vlada i politika Sjedinjenih Država je zasnovana na Ustavu Sjedinjenih Američkih
Država, napisanom 1787. godine. Ustav iz 1787 je do danas dopunjen sa nekoliko
amandmana. Prvih 10 su prihvaćeni nedugo poslije nastanka samog ustava. Grupno
se nazivaju "Spisak prava" (Bill of Rights), a odnose se na osnovna prava
državljana Sjedinjenih Američkih Država, kao što su pravo na slobodu govora i
vjeroispovjesti.

Vlada Sjedinjenih Američkih Država je jedna od najstarijih na svijetu. Kao
federalna demokratija, sastoji se od izvršne, zakonodavne, i sudske vlasti.
Izvršna vlast se sastoji od predsjednika i njegovog kabineta, uz dodatak raznih
državnih službi.

Zakonodavna vlast je Kongres Sjedinjenih Američkih Država, koji se sastoji od
Doma zastupnika (House of Representatives) i Senata (Senate). Zastupnici i
Senatori su podijeljeni po saveznim državama. U Domu Zastupnika svaka savezna
država ima broj predstavnika razmjeran njenom broju stanovnika, dok u Senatu
svaku državu zastupaju dva senatora. Broj zastupnika u Domu Zastupnika je 435.
Senat trenutno broji 100 senatora.

Sudska vlast se sastoji od svih sudova u Sjedinjenim Državama. Vrhovni sud
Sjedinjenih Američkih Država broji devet sudija, koji su na doživotnom mandatu.
Nakon smrti ili povlačenja sudije, predsjednik SAD-a nominira novog sudiju,
kojeg šalje Senatu da glasa za odobravanje.

Svaka savezna država u Sjedinjenim Državama ima svoju vladu, čije su granice
moći ispod nivoa moći federalne vlade. Koliko tačno ovlasti svaka država može
imati je tema mnogih rasprava u američkoj politici. Glavne političke stranke
Sjedinjenih Država su Republikanska Stranka i Demokratska Stranka.

Osim saveznih država, Sjedinjene Države broje i jedan federalni distrikt;
Distrikt Kolumbije, gdje je smješten Washington, D.C. Nekoliko otočnih
teritorija je također u sastavu Sjedinjenih Država. To su: Američka Samoa;
ostrvo Baker; Guam; ostrvo Howland; Ostrvo Jarvis; atol Johnston; greben
Kingman; atol Midway; ostrvo Navassa; Sjeverna Marijanska Ostrva; atol Palmyra;
Portoriko; Djevičanska ostrva i ostrvo Wake.

Sjedinjene Američke Države su površinom treća najveća država na svijetu, poslije
Rusije i Kanade, sa ukupnom površinom od 9.631.418 km2;. Sa ovako ogromnom
teritorijom, geografija Sjedinjenih Američkih Država u velikoj mjeri varira od
jednog područja do drugog. Appalachian i Stjenovite planine planine su dva
glavna planinska masiva na teritoriji Sjedinjenih Država. Stjenovite Planine su
više i nalaze se na zapadu, dok se niže, Appalachian planine nalaze na istoku.

Istočno od rijeke Mississippi (Najveće rijeke u Sjevernoj Americi) je uglavnom
šumovito. Appalachian planine dijele ovo područje u istočne i srednjozapadne
Sjedinjene Američke Države, iako se "južne države" često smatraju posebnom
regijom primarno zbog kulturnih razloga. Zapadno od Mississippija su zapadne
Sjedinjene Američke Države. Između Mississippija i Stjenovitih planina nalazi se
Velika ravnica (SAD) (Većina Divljeg zapada) dok se Tihookeanske Sjedinjene
Američke Države nalaze zapadno od Stjenovitih planina. Daleka država Aljaska se
smatra arktičkom zemljom, dok se Hawai'i smatraju tropskim područijem.

Sjedinjene Američke Države imaju dugu granicu sa Kanadom i Meksikom. Granica s
Kanadom je duga 8.893 km, a s Meksikom 3.326 km. 19.924 km granice Sjedinjenih
Američkih Država dira okeane i mora. Što se tiče klime, većina Sjedinjenih
Američkih Država ima blagu klimu, izuzev nekoliko područja koji imaju arktičku
klimu (Aljaska), ili tropsku klimu (Florida, Hawa'i). Neka područja Sjedinjenih
Američkih Država imaju visok rizik od uragana i ostalih tropskih oluja (države
na južnoj atlantskoj obali i države Meksičkog zaljeva), tornada (središnje
države), i zemljotresa (većinom države California i Washington).

Na zapadu su Kodiljeri, vjenačne planine sa vulkanskim reljefnim oblicima u
nekim dijelovima. Najviši vrhovi preko 6000m su u Aljaskim planinama. Južnije se
ističu vijenci Stjenovitih planina, koji sa Kaskadskim planinama Sijera Nevade
zatvaraju visoravan Velike zavale i visoravan Kolorado. Na istoku je Apalački
plato sa velikim zalihama uglja, gvožđa i nafte. Priatlantska nizija, na
sjeveroistoku, posebno je razuđena, pa su tu izgrađene najvažnije luke. Na
jugoistoku ove nizije je turistički atraktivno poluostrvo Florida.

Sjedinjene Američke Države su trenutno privredno najjača zemlja u svijetu. 2003.
godine, ukupan bruto domaći proizvod je iznosio 10,98 biliona američkih dolara
(USD) što iznosi 37.800 USD po glavi stanovnika.

Privreda se odvija po kapitalističkom sistemu, ali postoje i socijalni programi,
kao što su "Medicare", "Medicaid" i "Social Security. Ovi programi međutim nisu
efikasni u poređenju sa sličnim programima u drugim privredno razvijenim
državama.

Valuta Sjedinjenih Američkih Država je američki dolar koji isto služi kao valuta
u nekim drugim zemljama svijeta, poput Ekvadora. Berzne dionice Sjedinjenih
Američkih Država su poznate kao pokazitelji stanja svjetske privrede.

Najveći trgovinski partner Sjedinjenih Država je Kanada. Ostali međunarodni
partneri su Meksiko, Evropska Unija, Japan, Indija, i Južna Koreja. Trgovina sa
Kinom je također vrlo značajna.

Sjedinjene Države su treća najpopularnija destinacija svjetskih turista, poslije
Francuske i Španije.

Prema najnovijim procjenama, Sjedinjene Države trenutno broje oko 293.027.571
stanovnika. Glavne etničke grupe su bijelci, crnci, hispanci, azijati, i
američki starosjedioci (Indijanci, Eskimi i dr.).

Od ukupnog broja bijelaca, 23% su porijeklom Nijemci, 16% Irci, 13% Englezi, 6%
Italijani, 6% Holanđani, i 7% Slaveni (U glavnom iz Poljske i Rusije).

Crnci čine malo manje od 13% stanovništva Sjedinjenih Država. Hispanci čine
13,4% stanovništva, ali dolaze iz raznih zemalja iz Centralne i Južne Amerike.
Meksikanci čine većinu u nekim saveznim državama na jugozapadu zemlje. Azijati
čine 4,2% stanovništva a američki starosjedioci tek 1,5%.

2001. godine većina Amerikanaca bili (52%) su protestanti, 24,5% katolici, 13,2%
ne pripada određenoj vjeri, i 1,3% su Jevreji. muslimani i budisti čine manje od
1% ukupnog stanovništva.

Prema procjenama Američke vlade, otprilike 350.000 Bošnjaka živi u Sjedinjenim
Državama. Većina se nalazi u centralno-zapadnoj regiji, u gradovima poput St.
Louisa i Chicaga (25 000+ u tim gradovima). U nekim malim gradovima poput Utike
(središnja New York država), Bošnjaci čine većinski dio stanovništva [potreban
citat]. Prema nekim procjenama, Bošnjaci su treća najveća grupa muslimana u
Americi.

Kultura Sjedinjenih Država je imala ogroman uticaj na svijet. Američka muzika je
poznata širom svijeta. Čuveni stilovi džez i bluz su oba iz Sjedinjenih Država,
a Amerikanci su imali veliki uticaj na rock and roll muziku.

Američki filmovi su također izuzetno popularni u svijetu. Čuveni Hollywood se
nalazi do Los Angelesa.

Sjedinjene Države imaju preko 4.000 univerziteta, a neki poput Harvarda i Yalea
su među najčuvenijim i visoko-obrazovnim institucijama na svijetu. Mnogi poznati
pisci i naučnici, poput Mark Twaina i Thomasa Edisona su bili Amerikanci.



https://bs.wikipedia.org/wiki/Elie_Wiesel

Elie Wiesel (Eli Vizel) (30. septembar 1928 Sighet, Rumunija) je američki
filantrop i dobitik Nobelove nagrade za mir koji je preživio holokaust. Bio je
humanista i borac za ljudska prava, a posebno se zalagao u odbrani žrtava
etničkog čišćenja u Bosni i Hercegovini, sovjetskih Jevreja, starosjedilačkog
naroda Miskito u Nikaragvi, izbjeglica iz Kambodže, Kurda i žrtava gladi u
Africi. Bio je jedan od prvih koji su pozivali tadašnje predsjednike SAD-a da
poduzmu akciju i zaustave krvoproliće u BiH. Osnivanje tribunala za ratne
zločine počinjene na području bivše Jugoslavije, je bila njegova ideja.

Rođen je u Sighetu u rumunskim Karpatima. Prvenstveno je, prema želji roditelja,
trebao postati židovski (jevrejski) rabin.

Sa 15 godina je njemački Wehrmacht uhapsio Vizela i njegovu cijelu porodicu.
Zatočen je prvo u konc-logor u Auschwitzu (Aušvic), gdje mu je istetoviran broj
A-7713, a poslije je prebačen u drugi logor smrti Buchenwald (Buhenvald). Iz
cijele porodice preživjele su mu samo dvije sestre, a majka, otac i sestra su
umrli u nacističkim logorima. Američka vojska 1945 oslobađa Vizela.

Nakon kraja Drugog svjetskog rata, neko vrijeme proveo je u francuskom
sirotištu, a kasnije je u Parizu studirao na Unvierzitetu Sorbona]]. Tu je učio
francuski jezik i upoznao je francusku literaturu. Između 1948-1951 Vizel
upisuje studije filozofije, psihologije i literature, ali nestašica ga
prisiljava da prekine studije i počinje da radi kao novinar.

1956. Vizel se seli u SAD gdje radi kao dopisnik izraelskih novina "Yediot
Ahronoth" (bos Najnovije vijesti) u Ujedinjenim nacijama. Wiesel je napisao više
od 40 knjiga, a najuticajnija mu je bila knjiga pod nazivom Noć, koja je zajedno
sa Dnevnikom Ane Frank postala standardno štivo o holokaustu.

Sa ovom knjigom je postao poznat u svijetu, a prevedena je na francuski ("La
Nuit",1960) i engleski jezik ("Night",1960).

1963. Vizel postaje američki građanin. 1969 vjenčava se s Marion Erster Rose
koja je također preživjela holokaust i s kojom ima sina.

1972. Vizel je predavao kao profesor na City koledžu za jevrejske studije u New
York City, a od 1976. prelazi na bostonski univerzitet.

U novembru 1992 Vizel dolazi u Bosnu i Hercegovinu. Putuje kroz Beograd,
Sarajevo, Banja Luku a posjećuje i koncentracioni logor na Manjači. Povodom toga
je rekao sljedeće:

"Bosna nije bila Auschwitz, ali dogodio se genocid" (eng. Bosnia was not
Auschwitz, but it was genocide).

Krajem 1992. se sastao sa Radovanom Karadžićem i Slobodanom Miloševićem. U
jednom od svojih razgovora sa novinarima izjavio je:

U okviru finansijskog skandala "Madoff", Vizelova fondacija gubi 2008. skoro sav
novac. Bernard Madoff (Medof) finansijski špekulant je izgubio novac velikog
broja banaka, osiguravajućih društava i poznatih ličnosti, kao Steven Spielberg.



https://bs.wikipedia.org/wiki/Ramazan

Ramazan (رمضان Ramaḍān;[n 1] također u drugim jezicima Ramadan, Ramzan, Ramadhan
ili Ramathan) deveti je mjesec islamskog kalendara, i muslimani svijeta ga
uzimaju za mjesec posta kako bi obilježili prvu objavu Kur'ana poslaniku
Muhammedu, a.s, prema islamskom vjerovanju. Ovo godišnje poštivanje je jedno od
Pet stubova islama. Mjesec traje 29–30 dana zavisno od vizualnih promatranja
polumjeseca, prema informacijama iz brojnih hadisa.

Riječ Ramadan dolazi od arapskog korijena ramiḍa ili ar-ramaḍ, što znači
spaljenost ili suhoća. Post je farz (obavezna dužnost) za odrasle muslimane,
osim onih koji pate od bolesti, putuju, ili su stariji, trudni, majke koje doje,
imaju dijabetes ili idu kroz menstrualni ciklus. Post Ramazana je učinjen
obaveznim (wādžib) tokom mjeseca Ša'bana, u drugoj godini nakon što su muslimani
migrirali iz Mekke u Medinu. Fetve su bile izdate koje opisuju da muslimani koji
žive u regijama sa prirodnim fenomenima kao što su ponoćno sunce ili polarna noć
trebaju pratiti vremensku zonu Mekke.

Posti se od zore do zalaska sunca, a u tom periodu muslimani se ustežu
konzumiranja hrane, pijenja tečnosti, pušenja, i sudjelovanja u seksualnim
odnosima sa suprugom. Muslimanima je također naređeno da se suzdrže od grešnog
ponašanja koje može negirati nagradu posta, kao što je lažan govor (uvrede,
ogovaranje, psovanje, laganje, itd.) kao i tuča/svađa. Hrana i piće se serviraju
dnevno, prije zore i nakon zalaska sunca. Spiritualne nagrade (thawab) za post
su, vjeruje se, također umnožene tokom mjeseca Ramazana. Post za muslimane tokom
Ramazana obično sadržava povećan broj namaza (molitva) i recitiranja Kur'ana.

Svakom punoljetnom, fizički i mentalno zdravom muslimanu i muslimanki, farz
(obaveza) je postiti. Međutim, ima slučajeva kada određene osobe ne moraju
postiti uz Ramazan, iako ispunjavaju navedene uvjete. To su teži bolesnici,
putnici, trudnice, kao i žene koje doje djecu, ako će im post štetiti zdravlju.
Ove osobe napostit će dan za dan, kada im se za to ukaže prilika. Sasvim oronuli
starci i starice i bolesnici kod kojih nema izgleda za ozdravljenje ne moraju
napostiti propuštene dane posta, nego će sa svaki dan podijeliti fidju, ako im
to materijalne mogućnosti dozvoljavaju. Fidja je jednodnevna hrana za osobu.
Žene koje su u hajzu (mjesečnica) i nifasu (babine, period od 40 dana nakon
poroda), ne smiju postiti niti klanjati. Propuštene dane posta će kasnije dan za
danom napostiti, dok namaze koji su im prošli nisu dužne klanjati. Jelo, piće,
pušenje i spolno općenje poništavaju post. Međutim, ako onaj koji posti nešto
pojede iz zaborava, post mu neće biti poništen ako odmah prestane to činiti, ili
ako ga neko upozori na to. Ali, ako je svjestan da posti, pa slučajno, proguta
malo vode prilikom uzimanja abdesta ili gusula, post će mu biti pokvaren, te taj
dan mora napostiti. Ko se svjesno i namjerno omrsi (pojede ili popije nešto) bez
opravdanog razloga, on mora napostiti taj dan, i još, kao kaznu, 60 dana
neprekidno postiti. U slučaju da ne mogne toliko dana neprestano postiti,
podijelit će za svaki dan po jednu fidju. Ovo se zove keffaret. Dovoljan je
jedan keffaret za više "prekršaja" tokom posta. Dužnost je napostiti samo dan za
dan, ako se nešto pojede od čega se ne osjeća nikakva slast, kao naprimjer
sirova riža, sirova pšenica, tijesto, papir i slično. Zatim, ako se proguta malo
vode iz neopreznosti, prilikom uzimanja abdesta ili gusula, ili ako određena
osoba nije postila iz opravdanog razloga (putnik, bolesnik, trudnica i dojilja).

Za ramazan je vezana još jedna dužnost koja spada u sunneti-kifaje, a to je
itikaf. Ova dužnost obavlja se na taj način što se deset zadnjih dana Ramazana
provede u ibadetu. To se čini obično u džamiji. Itikaf počinje dvadesetog dana
Ramazana poslije ikindije, a završava se pred iftar posljednjeg dana Ramazana.
Ako ovu dužnost obavi makar jedna osoba u jednom mjestu, onda ta dužnost spada
sa ostalih građana. A ako je ne obavi niko u jednom mjestu, onda su svi
muslimani tog mjesta propustili jedan važan sunnet. Itikaf obično obavlja jedna
ili dvije osobe koje znaju lijepo i pravilno učiti Kur'an, a uz to imaju lijepo
vladanje. Ne smiju izlaziti iz džamije, osim u iznimnim slučajevima, kao što su
npr. uzimanje abdesta ili gusula, ili obavljanje prirodne nužde. Bolje je da
dvije osobe budu u itikafu, jer dok jedna spava, druga će bdjeti i ibadet
činiti, tako da se za tih deset dana ibadet nikako ne prekida. Muhammed a.s. je
ibadet sam obavljao. Iz toga se zaključuje važnost i časnost dužnosti.

Vadžib je svakom imućnom muslimanu i muslimanki dati sadakai-fitr za sebe i za
svoju malodobnu djecu. Visina sadakai-fitra u naravi iznosi, 1 kg i 67 dkg
pšenice, ili dvostruka količina (3,33kg) ječma, hurmi, rezačija ili sira.
Uglavnom, to nije ništa drugo nego jednodnevna hrana za jednu osobu, pa nije
potrebno polemisati o visini sadakai-fitra. Sam obveznik može odredit njen iznos
u novcu na taj način što će izračunati koliko mu je potrebno za jednodnevnu
hranu. Sadakai-fitr se daje siromašnim muslimanima i muslimankama, a prvenstveno
siromašnoj rodbini i komšijama. Međutim, tu sadaku nije dozvoljeno davati
rodbini u uzlaznoj i silaznoj liniji: roditeljima i njihovim roditeljima, zatim
djeci, unučadima i praunučadima. Svakako, najbolje je dati sadakai-fitr za
potrebe islamske zajednice. Sadakai-fitr se obično daje krajem Ramazana do pred
klanjanje Bajram-namaza. Ako se ne podijeli u to vrijeme, nego poslije
Bajram-namaza, onda to više ne spada u sadakai-fitr nego u običnu sadaku.



https://bs.wikipedia.org/wiki/Sabah-namaz

Sabah-namaz ili salatul-fedžr (ar. فجر) prvi je od 5 propisanih, obaveznih
namaza (molitvi) koje muslimani svakodnevno obavljaju. Spomenut je u Kur'anu po
imenu u suri En-Nur u 58. ajetu.

Sabah-namaz klanja se od pojave zore, pa do pred izlazak Sunca.
Bosanskohercegovačka ulema odobrila je, u skladu sa šerijatom, da se, po
dogovoru unutar svake od zajednica vjernika (džemata), sabah-namaz u džamijama
može početi klanjati u unaprijed dogovoreno vrijeme, npr, pola sata prije
izlaska Sunca.

U vremenu kad Sunce izlazi zabranjeno je klanjati bilo šta sve dok ono ne bude
na vidiku. U slučaju da je vjernik propustio klanjati ovaj namaz u propisanom
vremenu, ima mogućnost isti naklanjati (tzv. kazā) poslije izlaska Sunca, s tim
da za to nema nikakvu nagradu.

Kao i svi namazi, i ovaj se obavlja na način na koji ga je obavljao poslanik
Muhammed s. a. w. s. Obavezni namaz je 2 rekata, ali je hadisom Božijeg
Poslanika preporučeno prije toga klanjati i 2 rekata dobrovoljnog namaza
(sunnet).

Prije početka namaza vjernik je dužan obaviti obredno pranje (abdest), zatim
odlučiti ili zanijetiti u srcu, te okrenuti se prema kibli. Muškarci su dužni
proučiti i ikamet prije farza (ikamet se ne uči prilikom klanjanja sunneta).

Rekāt obuhvata nekoliko radnji, a to su: iftitahi tekbir (početni tekbir), kijam
(stajanje), kiraet (učenje Kur'ana), ruku' (pregibanje), 2 sedžde i posljednje
sjedenje (tešehud).

Na stajanju vjernik zauzima stojeći položaj s povezanim rukama u predjelu između
prsa i pupka, i to tako da desnu stavi preko lijeve. I ovdje postoji razlika u
mišljenjima uleme, pa jedan dio smatra da žene trebaju držati ruke povezane na
prsima, a muškarci u predjelu pupka, dok drugi dio ne pravi razliku između
muškog i ženskog stajanja. Na početku vjernik može prvo proučiti neku dovu.
Bosanskohercegovački muslimani tradicionalno najčešće uče Subhaneke. Ovo je
moguće samo na prvom rekatu. Nakon toga obavezno je reći: "Utječem se Allahu od
prokletog šejtana (đavola)" (trans. "Eūzu billāhi mineš-šejtānir-radžīm"), ali
također samo na prvom rekatu. Dalje se kaže: "U ime Allaha, Sveopćeg
dobročinitelja, Milostivog, Samilosnog" (trans. "Bismillāhir-rahmānir-rahīm"),
pa se uči prva sura iz Kur'ana (El-Fatiha) i nastavlja se sa barem 3 ajeta neke
druge sure ili čitavom surom. Na drugom rekatu uče se Bismilla, Fatiha i još
jedna sura.

Vjernik zatim, uz izgovaranje tekbira, vrši pregibanje tijela u oblik ćiriličnog
slova G (Г), oslanjajući se rukama o koljena, i izgovara riječi kojima slavi
svoga Tvorca, čineći tako ruku'. S ruku'a se vraća u prvobitni stojeći položaj
izgovarajući riječi "Čuje Allah onoga koji Ga hvali" (trans. "Semiallāhu li men
hamideh") i "Naš Stvoritelju, neka je Tebi hvala" (trans. "Rabbenā we lekel
hamd").

Uz izgovaranje tekbira, vjernik se zatim spušta na tlo i čini sedždu. Sedžda se,
kako je opisao Muhammed a. s, čini tako da 7 tačaka, odnosno dijelova tijela
dodiruje tlo: čelo, nos, dlanovi, koljena i nožni prsti. To je karakterističan
položaj tijela u kojem vjernik klečeći dodiruje zemlju čelom i nosom. Muslimani
smatraju da su u ovom položaju najbliži Allahu i da se u ovom položaju nijedna
dova ne odbija, pa zato za vrijeme sedžde izgovaraju različite dove. U jednom
rekatu postoje 2 sedžde, s kraćom pauzom između njih u sjedećem položaju.

Na sjedenju u namazu vjernik uči Ettehijjātu, u kojem se izgovara šehadet, zatim
se donese salavat na Poslanika. Nakon toga vjernik uči neku od namaskih dova,
čime završava sjedenje.



https://bs.wikipedia.org/wiki/Muhammed

Muhammed (arapski: محمد‎; puno ime: Ebul-Kasim Muhammed ibn Abdullah ibn
Abdulmuttalib ibn Hašim; 26. april 570. - 8. juni 632.) je bio posljednji Božiji
poslanik po Islamu, koji je poslan od Boga cijelom čovječanstvu kako bi
upotpunio originalnu monoteističku vjeru svih poslanika prije njega, Adema a.s.
(Adama), Ibrahima a.s. (Abrahama), Muse a.s. (Mojsija), Ise a.s. (Isusa) i
drugih poslanika. On je ujedinio cijelo Arapsko poluostrvo u jednu političku
zajednicu i osigurao da njegovo učenje, praksa i Kur'an, za koji muslimani
vjeruju da je prenijet njemu od Boga, čine osnovu islamske vjere.

Rođen 26. aprila 570. godine u arapskom gradu Mekki, Muhamed s.a.w.s. je ostao
bez roditelja u ranoj mladosti; odrastao je pod nadzorom svog strica Ebu-Taliba.
Nakon djetinjstva, Muhamed s.a.w.s. je radio kao trgovac. Povremeno bi se
povukao u pećinu Hira na nekoliko dana zbog izolacije i molitve, a kasnije u 40.
godini života ga posjećuje melek (anđeo) Džibril (Gabriel) koji mu prenosi prvu
objavu od Boga. Tri godine nakon ovog događaja, Muhamed s.a.w.s. je počeo da
propovijeda novu vjeru javno, naglašavajući "Bog je jedan" i da je potpuna
predaja vjeri (islamu) jedini način prihvatljiv Bogu i da je on posljednji
Božiji poslanik.

On je rođen 570. godine u Meki, u plemenu Kurejš. Otac mu je već ranije umro, pa
je Muhammed s.a.w.s. ostao samo s majkom i djedom. Kao dijete živio je izvan
grada u pustinji, jer je lokalni običaj bio da se djeca odgajaju na selima među
beduinima. Kada mu je bilo 6 godina, umrla mu je i majka, a samo 2 godine
kasnije umro mu je i djed. Tad ga je prihvatio njegov amidža Ebu-Talib i
Muhammed s.a.w.s. počeo je živjeti s njim. U tradicionalnim predajama (hadis)
prenosi se da je kao dječak bio poznat po mudrosti i moralnosti. Tako se prenosi
(u Buharijinom Sahihu) da su se zidovi Kabe radi poplave srušili i da su
mekanska plemena odlučila da je renoviraju. Međutim, nastao je spor oko počasnog
čina vraćanja Crnog kamena u zidove Kabe. S obzirom da su Muhammeda s. a. w. s.
znali u gradu kao najmoralnijeg i najnepristrasnijeg, pozvali su njega da
presudi oko tog spora. On je presudio na sljedeći način: rekao im je da Crni
kamen stave na jedno platno i da glavešine svih plemena uzmu za krajeve platna i
tako ga polože u zid Kabe.

Kad je imao 25 godina, oženio je Hatidžu bint Huvejlid i uspješno se bavio
trgovinom.

U tradicionalnim predajama (Buharija, Muslim i ostali) prenosi se da je Muhammed
s.a.w.s. u 40-im godinama sve više bio razočaran izopačavanjem vjerskih običaja
i udaljavanja njegovih sugrađana od monoteizma i prakticiranjem primitivnog
oblika politeizma. I uobičavao je osamljivanje na lokalnom brdu u pećini Hira.

U jednom takvom osamljivanju, godine 610. u mjesecu ramazanu, Muhammeda s.a.w.s.
je prema islamskoj predaji, posjetio melek (anđeo) Džibril (Gabrijel) koji mu je
tada prenio prve Božije riječi, imperativ "Iqre!" ("Uči!").

To su bile prve kur'anske riječi i tim događajem zvanično je počela objava
Kur'ana. Muhammed s.a.w.s. brzo je počeo širiti islamsku vjeru u Meki s novim
pogledom na ekonomske, vjerske i socijalne odnose. Međutim, trgovci i tadašnji
vladari Meke bojali su se da bi nova vjera, sa sve više novih pristalica i s
novim pristupom hodočašću u Meku (koji je tada bio jedini izvor gradskih
prihoda) mogla štetiti njihovim ličnim koristima. Naime, upravo na mjestu
drevnog hrama Kabe bili su izloženi mnogobrojni paganski idoli koje su jednom
godišnje posjećivali obožavaoci iz svih krajeva tadašnje Arabije, što je
ostavljalo velike prihode tadašnjim vlastima u Meki. Tako je Muhammedov novi
reformatorski pokret odmah u startu stekao velike oponente i neprijatelje. Zbog
niza opstruiranja, pritisaka i napada koje je doživljavala tadašnja malobrojna
islamska zajednica, bili su prisiljeni da napokon 622. godine izbjegnu prvo u
tadašnju Abesiniju, a zatim u Medinu. Navodi se da je bilo i nekoliko pokušaja
atentata u Meki na samog Muhammeda s. a. w. s., što se završilo neuspješno. U
mekanskom periodu Muhammed s. a. w. s. bio je konstantno štićen od svoga amidže
Ebu-Taliba, koji je, također, bio mekanski uglednik.

619. godine umire Ebu-Talib i Muhammed s. a. w. s. gubi jaku podršku. Nakon toga
umire njegova supruga Hatidža, koja je od samog početka također bila velika
podrška Poslaniku s. a. w. s. Zbog tuge i konstantnog pritiska sugrađana, koji
su sve više neprijateljski nastupali prema njemu, sam Muhammed s. a. w. s.
nazvao je tu godinu "godinom tuge".

Pod prijetnjom smrću i nekoliko pokušaja atentata i sve većim pritiscima na
njegove sljedbenike (koji su već prije pobjegli u Abesiniju), Muhammed s. a. w.
s. 622. godine bježi iz Meke u Medinu sa svojim najboljim prijateljem
Ebu-Bekrom.

Dolazak u Medinu postaje historijski događaj za muslimane uopće iz više razloga.
Jedan od njih je taj što su u mirnim uvjetima tadašnje Medine, koja im je
ponudila gostoprimstvo, mogli propovijedati i širiti svoju vjeru i izučavati je.
I za sam grad Muhammed s. a. w. s. imao je veliki značaj: pomirio je dotad
zavađena arapska plemena koja su imala dugu historiju međusobnog ratovanja.
Napisan je i prvi Medinski ustav, koji uređuje međusobne odnose Arapa i Jevreja,
kojih je u gradu bilo dosta.

Tako je 624. godine oko 800 dobro opremljenih mekanskih vojnika na čelu s
mekanskim vladarima, među kojima je bio i Ebu-Džehl, krenulo u pravcu Medine.
Islamska vojska, koja je brojala oko 300 vojnika, na čelu s Poslanikom s. a. w.
s., susreće ih kod bunara u okolini Medine (Bedr) i poražava. Ubijena su 44
mekanska vojnika, među kojima i Ebu-Džehl, te zarobljeno njih 70, koji su
poslije u razmjeni pušteni. Ubijeno je i 14 muslimanskih vojnika.

Nakon napada na Medinu od strane mekanskih idolopoklonika, Muhammed s. a. w. s.
objavio je rat Meki i u idućih nekoliko mjeseci muslimanska vojska presretala je
mekanske karavane. Iste godine Ebu-Sufjan, mekanski vladar, skupio je oko 3.000
vojnika za osvetnički napad na Medinu. Bitka se odigrala 23. marta na brdu Uhud,
gdje je kampirala mekanska vojska koja je krenula na Medinu. U toku bitke, koja
je u jednom momentu išla u korist muslimana, tadašnji mekanski, a poslije veliki
muslimanski vojskovođa Halid ibn Velid čini iznenadni manevar s konjicom oko
brda Uhud i iznenađuje muslimansku vojsku i strahovito ih poražava.

U toj bici ranjen je i sam Muhammed s. a. w. s. i tom prilikom izgubio je zub
(očnjak). Poginulo je 75 muslimana, uključujući velikog borca Hamzu (Poslanikov
amidža).

Uz pomoć utjecajnog jevrejskog plemena Benu Nadir, kurejšijski vojni zapovjednik
Ebu-Sufjan okuplja neka arapska plemena u jednu zajedničku vojsku, koja je
brojala 10.000 ljudi i još jednom se sprema da napadne Medinu. Muhammed s. a. w.
s. okupio je oko 3.000 muslimana, koji su se, po prijedlogu ashaba Selmana
el-Farisija ("Perzijanca"), odbranili tako što su iskopali rovove oko grada
(stari perzijski način odbrane) (ar. hendek -jarak, rov, kanal), po čemu je
bitka i dobila ime "Bitka na Hendeku" Opsada pod kojom se našla Medina trajala
je 2 sedmice.

On zatim oprema vojsku za osvojenje Meke i u nju okuplja preko 10.000 ljudi.
Osvaja Meku bez većeg konflikta, sa samo nekoliko žrtava. Nakon ulaska u Meku,
amnestira sve okupljene stanovnike Meke i "oprašta" im riječima: "Reći ću vam
ono što je Jusuf rekao svojoj braći: 'Ja vas danas neću koriti, idite, slobodni
ste'." Nakon toga je porušio kipove koji su se nalazili u dvorištu Kabe.

Nakon osvojenja Meke, arapsko pleme Benu Havazin, stari neprijatelj stanovnika
Meke, odlučilo je napasti Meku s plemenom Benu Takif. Muslimanska vojska
porazila ih je u bici na Hunejnu.

Na kraju 10. godine nakon preseljenja u Medinu Muhammed s. a. w. s. prvi je put
u potpunosti obavio hadždž. Na njemu je održao poznati govor o pravu pojedinca,
nacionalnoj i rasnoj jednakosti i još nekim smjernicama. U tefsirima se navodi
da je u tom momentu Oprosnog hadža objavljen ajet: "Danas sam vam vašu vjeru
usavršio i blagodat svoju prema vama upotpunio i zadovoljan sam da vam Islam
bude vjera." (El-Ma'ide, 3).

Nekoliko mjeseci nakon Oprosnog hadždža Muhammed s. a. w. s. razbolio se. Imao
je jake glavobolje i osjećao slabost. Umro je u ponedjeljak, 8. juna 632. u
Medini, u kući i naručju supruge Aiše.

Ovaj period obuhvata lozu Poslanika od Adnana, po kojem su Arapi Adnanije dobili
ime. Loza obuhvata sljedeće članove:

Muhammed • Abdullah • Šejbe Abdul-Mutallib • Amr Hašim • El-Mugire Abdu-Menaf •
Zejd Kusajj • Kilab • Murre • Ka'b • Lu'ej • Galib • Fehr (nadimak mu je Kurejš;
po njemu je pleme dobilo ime) • Malik • Kajs Nedar • Kinane • Huzejme • Amir
Mudrike • Ilijas • Mudar • Nezar • Me'ad • Adnan

U ovaj period ubraja se uzlazna linija od Adnana do Ibrahima a. s. (Abraham).
Loza obuhvata sljedeće članove:

Adnan • Edd • Humejse • Selaman • Avs • Bevz • Haza' • Beldas • Jeddaf • Tabih •
Džahim • Nahiš • Mahijj • 'Ljed • 'Abkar • Ubejd • Ed-Du'a • Hamdan • Senber •
Jesribi • Jahzen • Jelhan • Er'avijj • 'Ljed • Dejšan • 'Ajsar • Efnad • Ejham •
Maksar • Nahis • Zarih • Semaj • Mezijj • 'Avda • Aram • Kajdar • Ismail a. s.•
Ibrahim a. s.

Treći period obuhvata članove od Ibrahima a. s. do Adema a. s. (kršć. Adam -
prvi čovjek na zemlji). Ovaj period ujedno je i najnesigurniji. Članovi su:

Ibrahim a. s. • Azer Tarih • Nahur • Saru' • Ra'u • Falih • 'Abir • Šalih •
Erfahšed • Sam • Nuh a. s. (Noa) • Lamik • Mutevešleh • Ahnuh (kaže se da je on
Idris a. s.) • Jerid • Mehlail • Kajnan • Anuše • Šejs • Adem a. s.

Nedovršeni članak Muhammed koji govori o muslimanima treba dopuniti. Dopunite ga
prema pravilima Wikipedije.



https://bs.wikipedia.org/wiki/Ajetul-Kursi

Ajetul-Kursi, doslovno "Ajet o Prijestolju", 255. ajet sure El-Bekare, jedan je
od dužih kur'anskih ajeta, a i jedan od temeljnih koji govore o utočištu i
zaštiti. Oni su poznati kao Ajatul-hifz (ajeti zaštite).

"Allah je - nema boga osim Njega - Živi i Vječni! Ne obuzima Ga ni drijemež ni
san! Njegovo je ono što je na nebesima i ono što je na Zemlji! Ko se može pred
Njim zauzimati za nekoga bez dopuštenja Njegova?! On zna šta je bilo i prije
njih i šta će biti poslije njih, a od onoga što On zna - drugi znaju samo
onoliko koliko On želi. Moć Njegova obuhvata i nebesa i Zemlju i Njemu ne dojadi
održavanje njihovo; On je Svevišnji, Veličanstveni!"

Allāhu lā ilāhe illāhu vel hajjul-kajum. Lā te'huzuhū sinetun ve la nevm. Lehū
mā fis-semāvāti ve mā fil ard. Men zellezi ješfeu 'indehu illā bi iznih. Jā'lemu
mā bejne ejdīhim ve mā halfehum ve lā juhītūne bi šejin min 'ilmihī illā bi mā
šā'. Vesi'a kursijjuhus-semāvāti vel ard ve lā jeūduhū hifzuhumā ve huvel
alijjul-azīm.

Ovaj ajet uči se na arapskom kao način čovjekovog prepuštanja Božijoj volji i
brizi. Vrijednost ovog ajeta spominje se i u hadisima.



https://bs.wikipedia.org/wiki/Ramazanski_post

Kod nas se dosta govorilo i pisalo o ramazanu i teško je reći nešto novo o ovoj
temi. Upravo zato cilj ovog teksta nije reći nešto novo o postu u mjesecu
ramazanu. Cilj je jednostavno izronio iz riječi Uzvišenog: "I nastavi
podsjećati, podsjećanje će, doista, vjernicima koristiti."[Kur'an 1]. Osim
podsjećanja na instituciju posta spomenut ćemo još neke obrede kojima se treba
upotpuniti ovaj mjesec u jednu smisaonu cjelinu. Prvi korak u našem podsjećanju
trebao bi se vratiti do druge godine po Hidžri kada je sljedbenicima Posljednjeg
Allahovog poslanika propisan post. Bila je to samo obnova ovog izraza pobožnosti
koji je bio propisan i prijašnjim poslanicima i njihovim narodima. Rekao je
Uzvišeni: "O vjernici, propisuje vam se post, kao što je bio propisan onima
prije vas, da biste bili bogobojazni"[Kur'an 2]. Poslanik, savs., je pohvalio
post Davuda, as., koji je postio svaki drugi dan. I ne samo da semitske vjere
poznaju instituciju posta već skoro da nema religioznog sistema koji ne sadrži
post- što potvrđuje kur`ansku postavku o ranijoj propisanosti posta i jedinstvo
izvora svih većih svjetskih religija.

Imam-ul-eimme Muhammed bin Ishak bin Huzejme je napisao da je hazreti Selman-i
Farisi - radijallahu anhu - izjavio da je Resulullah - sallallahu alejhi ve
sellem - rekao, na hutbi, na zadnji dan mjeseca Ša’bana:

Hadis-i šerif, koji nam dolazi preko Džabir bin Abdullaha-radijallahu anh, a
koji nam prenosi hafiz [to jeste, alim hadisa] Abdul’ azim-i Munziri u svojoj
knjizi Ettergib vetterhib i hafiz Ahmed Bejheki u njegovoj knjizi Sunen glasi,
"Allahu teala u Ramazan-i šerifu poklanja mom ummetu pet stvari koje nije dao ni
jednom drugom Pejgamberu:

Imam-i Rabbani - kuddise sirruh - piše u 45. pismu prvog toma u njegovoj knjizi
Mektubat, "Nagradu (sevab) koju ćemo dobiti za sve nafile ibadete, kao što su,
nafila namaz, zikr, sadaka, koje obavimo u Ramazan-i šerifu je ravan količini
sevaba koji ćemo dobiti za izvršavanje farzova u drugim mjesecima. Jedan farz,
koji je obavljen u ovom mjesecu, je kao sedamdeset farzova obavljenih u drugim
mjesecima. Ko u ovom mjesecu dadne postaču iftar, njegovi će grijesi (džunasi)
biti oprošteni. On će biti oslobođen Džehennema. Allahu teala će, bez
smanjivanja postačevog sevaba, također i njemu dati isto onoliko sevaba koliko
će dati i postaču. Biće oprošteno onim amirima (predpostavljenim) koji
olakšavaju svojim podčinjenim. Oni će biti oslobođeni Džehennema. Resulullah -
sallallahu alejhi ve sellem - je u Ramazan-i šerifu oslobađao robove, i davao
šta god je ko od njega tražio. Onim, koji u ovom mjesecu ibadete i koji rade
dobre poslove, je suđeno (dat nasib) da nastave tako raditi cijele godine. Onom
ko ne poštuje ovaj mjesec, i u njemu griješi, će biti dato da ovako, u
griješenju, provede cijelu godinu. Smatraj ovaj mjesec zgodnom prilikom. U njemu
moraš što više ibadetiti. Moraš raditi ono, sa čim je Allahu teala zadovoljan
(razi). Ovaj mjesec moraš smatrati zgodnom prilikom da zaradiš ahiret. Kur’an-i
kerim je objavljen u Ramazanu. Kadr noć je u njemu. U Ramazan-i šerifu je sunnet
iftariti se hurmom (prekinuti post). Kada se iftarujemo, sunnet je proučiti,
"Zehebezzama’ vebtelletil uruk ve sebe-tel-edžr inšaallahu teala.” U Ramazan-i
šerifu je sunnet klanjati teraviju namaz i proučiti hatmu (cijeli Kur’an-i
kerim).

Alimi četiri mezheba su jednoglasno rekli da post počinje od momenta kada se na
horizontu pojavi bjelina - koja se zove fedžr-i sadik. U knjizi Multeka piše,
"Postiti znači ništa ne jesti, ne piti i ne imati seksualni odnos od prave zore
pa do zalaska sunca. U Ramazanu je farz odlučiti srcem (zanijjetiti, nijjet
učiniti) da ćemo postiti, od zalaska sunca prethodnog dana pa do Dahve-i kubra
vremena dana koji postimo.”

Požuriti sa iftarom, i kasno jesti sahur (mora biti prije zore, fedžra), je
sunnet. Resulullah - sallallahu alejhi ve sellem - je bio vrlo pažljiv oko ova
dva sunneta. U knjizi Durer piše, "Jelo, koje se jede u vrijeme sehera, se zove
sahur. Vrijeme sehera je zadnja šestina noći [od šar’i (šeri’atskog) zalaza
sunca do imsak vremena.”] Žuriti sa iftarom, i kasniti sa sahurom, je možda
postalo je sunnet da bi se pokazala ljudska nemoć i potreba. U stvari, ibadet je
namjenjen da se pokaže ljudska nemoć i potreba.

U knjizi Rijad’un’nasihin piše [Značenje (odnosno meal) jednog ajet-i kerima iz
sure Bekara], "Jedite i pijte sve do momenta kada ste u stanju da razlikujete -
jedan od drugog - bijeli i crni konac.” Kasnije je riječ fedžrin dodata, da
indicira, da ovi konci predstavljaju dnevno svjetlo i tamu noći. Vidimo da post
započinje kada se, kao konci, bjelina dana može razlikovati od tame noći.” U
knjigama Medžma’ul-enhur i Hindijje piše, "Prema većini alima hanefi mezheba
vrijeme imsaka počinje, dakle moramo zapostiti, kada se pojavi bjelina na bilo
kom dijelu horizonta. [Šest do deset minuta] nakon vremena imsaka, kada kada se
bjelina - kao konac, rasprostrani na horizontu, počinje vrijeme sabah namaza.
Ovako se ponašati je obazrivost. [To jest, bolje je i pažljivije je]. Post i
namaz onih koji slijede ovaj proces je sahih prema svim alimima. Ali, biće
sumnjivo, ako počnemo postiti iza vremena imsaka. Vrijeme imsaka se može pronaći
astronomskim proračunima i ono je zapisano u kalendarima (takvimima). Međutim,
danas, u nekim kalendarima je - kao početak posta, napisano drugo vrijeme (koje
je 10 minuta nakon vremena imsaka), ili čak, kada se na horizontu pojavilo i
crvenilo. Post svih onih koji slijede ove nove kalendare nije sahih (nije
ispravan). Razlika između ova dva vremena odnosno, početka posta i sabah namaz,
je oko deset minuta i to vrijeme se naziva ihtijat zeman (vrijeme
predostrožnosti). Nije ispravno opisati - ovo vrijeme - kao temkin (vrijeme
opreznosti). Autor knjige Bahr-ur-raik nas informiše da je mekruh odgađati post
do sumnjivog vremena. Prije svega, post koji je započet nakon pojave crvenila
nije ni u kom slučaju sahih. Prvi takvim u Otomanskoj državi je napravljen 987.
godine po hidžri [1528.].

Šernblali - rahmetullahi teala alejh - piše u svojoj knjizi Nur-ul-izah,
"Mustehab je (lijepo je), kada je noć vedra, iftariti čim nastupi vrijeme.” U
objašnjenju ove knjige piše, "Kada je oblačno, moramo biti pažljivi i zaštititi
naš post da se ne bi omrsili [dakle, moramo sa iftarom malo očekati]. Ako se
iftarimo prije nego što vidimo zvijezde iftarili smo se dovoljno rano.” Tahtavi
piše u svom objašnjenju ove knjige, "mustehab je iftariti se prije akšam namaza.
Kako piše u knjizi Bahr [i u Ibni Abidinu] požuriti s iftarom znači iftariti se
prije nego se vide zvijezde.” Također je i mustehab u ovom vremenu klanjati
akšam namaz to jest, klanjati ga rano. Kada smo ubijeđeni da je sunce zašlo,
proučićemo jednom E’uzu i Bismile a onda ćemo reći, "Allahumme ja
vasi’al-magfireh igfirli ve li-validejje ve li-ustazijje ve lil-mu’minine vel
mu’minat jevme jekumulhisab.” Poješćemo jedan ili dva zalogaja a onda ćemo reći,
"Zehebezzama’ vebtelletil-uruk ve sebetel-edžr inšaallahu teala” i nastaviti s
iftarom. Prvo ćemo se iftariti hurmom, vodom, maslinom ili sa soli. Dakle,
prekinućemo post. Onda ćemo klanjati namaz u džema’atu, u džamiji, ili kod kuće.
Nakon toga ćemo večerati. Pošto će nas uzeti duže vremena da za stolom jedemo,
naročito u Ramazanu, moramo se iftariti sa malo hrane, a onda, iza akšam namaza,
večerati tako da ćemo ujedno i klanjati rano i jesti bez žurbe . Na ovaj način
ćemo i iftariti rano i rano klanjati namaz.

Mustehab (lijepo) je iftariti prije akšam namaza. Ali, mi moramo izostaviti
mustehab, ako hoćemo da sačuvamo naš ibadet, da nam se ne pokvari. Mi trebamo
prvo klanjati akšam namaz pa se onda iftariti. Na ovaj način ćemo iftariti prije
nego se vide zvijezde. Dakle, žurićemo, a istovremeno, naš post neće biti u
opasnosti da bude pokvaren. Ako je potrebno, akšam namaz možemo i ponovo
klanjati, prije isteka njegovog vremena. Kalendarske greške, sat, svijeća, top,
i ezan ne oslobađaju naš post od kvarenja.

Jesti ili piti nešto korisno to jeste, unijeti kroz usta u stomak nešto
hranljivo, ljekovito, narkotično (što uspavljuje) ili nešto što opija, imati ili
biti prisiljeni da imamo seksualni odnos u mjesecu Ramazanu - kada znamo da
postimo, i kada smo, prije svanuća prethodnog fedžra zanijjetili da postimo za
sobom povlači i kaza (kasnije napostiti dan za dan) i keffaret [keffaret, ili
kazna za (prekinut) post, je osloboditi roba. Onaj ko ne može osloboditi roba
mora da bez prestanka postiti šezdeset dana. Nakon šezdeset dana on onda mora da
naposti - na kaza, svki dan koji nije postio]. Prema ovoj definiciji pušenje
prekida post i za sobom povlači oboje, i kaza i keffaret, zato što čvrste i
tečne čestice dima idu zajedno sa pljuvačkom u stomak. Ako, nakon puštanje krvi
kupicama (medicinsko davanje krvi), i ogovaranja, za koje se sigurno znamo da ne
kvare post, svjesno jedemo - misleći da nam je post pokvaren, naš post će biti
pokvaren i povlačiće za sobom i kaza i kefaret. Ako neko ko je nakon zore u
Ramazanu zanijjetio da posti učini prije dahve nešto - što će prekinuti njegov
post, po dvojici imama su i kaza i keffaret potrebni. Po Imam-i a’zamu je samo
kaza potreban. Ako neko jede i pije nakon dahve keffaret nije potreban prema sve
tri imama. Kazna keffareta je potrebna za oskvrnuće časti i dostojanstva mubarek
Ramazana. Keffaret je kazna za svjesno prekidanje posta u Ramazanu koji je sahih
prema sve četiri mezheba. Prema tome, ako hanefija namjerno prekine post za koji
je zanijjetio poslije fedžra (zore), ili ako ga je zanijjetio prije fedžra ali
je prisiljen da ga prekine, ili ga mora prekinuti radi nekog uzura, on ne mora
da čini keffaret s obzirom da je u šafi’i mezhebu šart (uslov) prije zore
(fedžra) zanijjetiti. Kada prekinemo kaza, zavjetni ili nafilu post nećemo
činiti keffaret. Ako neko, ko je učinio nešto - što za sobom povlači kaza u u
jednom danu Ramazana, uradi opet, to isto, namjerno, drugi dan, on će morati
učiniti keffaret.

Ako se greškom omrsimo, na primjer, ako nam - kada uzimamo abdest malo vode
promakne niz grlo; ili ako smo prisiljeni da se omrsimo; ako se klistiramo; ako
ušmrknemo lijek koji je tečan; ako promirišemo kolonsku vodu (losion); ako
udahnemo dim [dim cigare koju neko puši]; ili udahnemo dim alojevog drveta
nadimljenog ćilibarom; ili ako stavimo kapi u uho; ili ako kroz kožu prođe lijek
kojim smo namazali čir [ili ako špricom ubrizgamo lijek]; ako progutamo nešto
što nije ljekovito ni hranljivo, kao na primjer, komadić papira, kamenčić ili
metal; ako namjerno povratimo punim ustima; ako neko - čiji zub krvari, proguta
samo krv ili krv koja je pola i pola pomiješanu sa pljuvačkom; ako jedemo
neznajući da je nastala zora ili se iftarimo misleći da je sunce zašlo; ako,
nakon što smo se greškom omrsili nastavimo s jelom misleći da smo se omrsili;
ako stavimo vode u usta; ili ako u snu imamo seksualni odnos; ako postimo bez
nijjeta ili ne zanijjetimo prije zore u Ramazanu pa onda prestanemo postiti
nakon vremena dahve iako smo zanijjetili poslije zore; post je, u svim ovim
slučajevima prekinut i u svim ovim slučajevima je neophodno, poslije Bajrama,
samo dan za dan napostiti na kaza. Ali, keffaret nije potreban ni u jednom od
ovih slučajeva. Ako nam kiša ili snijeg upadnu u grlo i post i namaz su
preknuti. Neophodno je napostiti na kaza (dan kada nam se je to desilo). Ako
postanemo džunub (to jeste ako smo ejakulirali ili imali poluciju) dok nekoga
grlimo i ljubimo post je pokvaren i mora ga se napostiti na kaza. Međutim, ako
ne postanemo džunub, neće nam pokvariti post. Autori knjiga Hindijje i Bahr i
Durr-ul-muhtar - rahmetullahi teala alejhim edžma’in - pišu da je samo neophodno
na kaza napostiti ako postanemo džunub onanisanjem (masturbiranjem). Ako
progutamo nešto što nam’ je ostalo od prethodne noći iza zuba, to će nam’
prekinuti (pokvariti) post. Ako je progutani komad veće od zrna leblebije
(nohuta, nauta, sastrice, slanutka) i taj dan trebamo napostiti na kaza.
Međutim, ako je progutani komadić manji od zrna leblebije, on nam’ neće
pokvariti post. Ako neko zaboravi da posti, pa onda nešto pojede; pojede ili
popije nešto - nakon što se sjetio da posti - iako zna da jelo u zaboravu neće
pokvariti post, njegov post će biti pokvaren i biće neophodno oboje, i kaza i
keffaret.

U Ramazan-i šerifu, kada postimo na kaza - za keffaret, za zavjet ili nafilu,
neće nam pokvariti post ako: zaboravimo da postimo pa jedemo, pijemo ili imamo
seksualni odnos; ili ako u snu imamo ejakulaciju; ili dok smo budni ejakuliramo,
gledajući [u nešto što izaziva požudu]; ako stavimo tinkturu joda ili neku mast
ili surmu, čak i ako se njihova boja ili miris osjete u pljuvačci ili mokraći;
ako sa šehvetom (sa požudom, sladostrasno, pohotno) poljubimo; ako ogovaramo;
ako kupicama (rogom) pustimo krv; ako nehotice povratimo punim ustima, ili ako
malo namjerno povratimo; ako nam uđe voda u uho ili nam nehotice kroz usta i nos
uđe u grlo prašina, dim ili mušica, [ako primamo kiseonik kroz crijevo, ako ne
možemo spriječiti udisanje kroz usta i nos tuđeg dima od cigara]; ako, kada
ispiremo usta sa pljuvačkom progutamo mokrinu koja je zaostala u ustima; ako
stavimo lijek u oko i u zubnu šupljinu čak i ako u grlu osjetimo njegov okus. Ni
jedan, od gore navedenih slučajeva, nam’ ne kvari post.

Autor knjige Bahr-ur-raik - rahmetullahi teala alejh-kaže, "U izvjesnim
slučajevima, usta, se smaraju kao unutrašnji organ. Prema tome, ako postač
proguta svoju pljuvačku njegov post nije pokvaren. To je slično nedžasetu
(prljavština, izmet) u tijelu, koji ide od stomaka do crijeva. Krvarenje iz rane
u ustima - kada izvadimo zub, ili iz mjesta injekcije, ili krv koja dolazi iz
stomaka u usta, ne kvare ni post ni abdest. Kada pljunemo ili progutamo ovu krv,
ako je više pljuvačke nego krvi, dakle, ako je pljuvačka žučkaste boje neće nam
pokvariti post. Isto je i sa drugim stvarima koje dolaze, iz stomaka u usta,
tako da ni abdest nije izgubljen niti je post pokvaren. Ako povratimo punim
ustima, oba su pokvarena (i abdest i post). Nekada se, unutrašnjost usta, smatra
vanjskim dijelom tijela. Post nije pokvaren kada se voda stavi u usta.” Isto je
ovako napisano i u knjizi Dževhere. Prema tome, vidimo da, kada izvadimo zub,
ako nam rana puno krvari post neće biti pokvaren ako krv pljujemo. Kada ne
postimo, nećemo izgubiti abdest ako progutamo krv. Ako je količina krvi manja od
količine pljuvačke ni jedan, od ova dva (abdest i post) nije poništen.]

Lijepo je kasno sahuriti [ustati prije zore i jesti] (ali mora biti prije
fedžra) a požuriti sa iftarom (ali mora biti nakon zalaska sunca). Ibni Abidin
kaže, "Namjera ovoga je da se ne oteže s iftarom do vremena kada se vide
zvijezde. Na oblačnom vremenu se ne trebamo iftariti čak i ako čujemo ezan i
pucanj topa (ili vidimo kandilje) sve dok nismo sigurni da je sunce zašlo.” U
187. ajetu sure Bekara je naređeno da post počinje u vrijeme fedžr-i sadika
(prave zore). Ovo Allahovo teala naređenje se ne smije promijeniti.

Bolesnik neće postiti ako će se njegova bolest pogoršati, noseća žena, žena koja
doji dijete i vojnik u ratu ne poste ako su slabi (nejaki). Oni će napostiti na
kaza, kada ozdrave. Radnik koji zna da će se, dok radi i zarađuje za izdržavanje
svoje familije, razboliti ne smije prekinuti s postom prije nego se razboli.
Neko ko odluči (nanijjeti) da krene na put od tri dana hoda [104 kilometra]
postaje musafir (putnik). Musafiru je dozvoljeno da prekine svoj post - sljedeći
dan, i da naposti na kaza poslije Ramazana ali, mu je bolje da posti ako mu post
neće naškoditi. Nema potrebe za keffaret kada se prekine post u putovanju, kada
odlučimo da ostanemo manje od petnaest dana. Kada je njegovo putovanje završeno
i kada se vrati kući ili kada odluči da tamo ostane petnaest dana on će
napostiti na kaza one dane koje nije postio. Oni koji nisu bolesni kao i oni
koji nisu musafir moraju postiti čak i ako su radnici, vojnici ili studenti. Ako
ne budu postili njihov džunah (grijeh) će biti veliki. Oni će morati da naposte
na kaza. Ako prekinu post, nakon što su nanijjetili da poste, oni će također
morati učiniti i keffaret (kaznu za prekidanje posta). Autor knjige
Bahdžet-ul-fetva - rahmetullahi teala alejh - kaže, "Kada se Ramazan-i šerif
podudari sa ljetnim mjesecima lažov će se prerušiti u vjerskog čovjeka i
sprečavati omladinu, studente, radnike da ne poste govoreći, "Džaiz (dozvoljeno)
je ne zanijjetiti i sada ne postiti; možete postiti zimi - na kaza, kada budu
kraći dani. Ako u Ramazanu jedete i pijete - bez nijjeta, ne morate činiti
keffaret. On će biti strogo kažnjen. Biće mu zabranjeno da tako govori.”

Ibni Abidin kaže, "Ako je bolesnik, ozbiljno zabrinut da će mu se bolest
pogoršati, ili da će mu se ozdravljenje otegnuti, ili ima nesnosne bolove, ili
ako neko - ko se o njemu brine, dođe do zaključka da ga neće moći adekvatno
liječiti i da ga može izgubiti, dozvoljeno mu je da ne posti i da naposti na
kaza kada se oporavi. Ako je zdrava osoba ubjeđena da će se razboljeti; ili ako
državni radnik koji obavlja fizičke poslove kao što su, čišćenje rijeke, u
nepogodnim uslovima i koji je zabrinut da će se teško razboliti radi velike zime
ili velike vrućine; ili ako bilo koja žena [koja radi da se izdržava i koja živi
sama i nema ni odakle novčanih primanja] je ubijeđena da da će se, ako posti,
razboljeti dok radi težak fizički posao, kao što je pranje veša ili kao kućna
pomoćnica, dozvoljeno joj je ne postiti ili prekinuti post koji je zanijjetila i
napostiti ga na kaza. Ubjeđenost znači primjetiti simptome smrti na osnovu
ličnog ubjeđenja ili obavještenje koje nam je dao ekspert ljekar - Musliman
(tabib-i muslim-i hazik). Ekspert (hazik) znači specijalista za izvjesnu bolest.
Dozvoljeno je da nas pregleda i liječi ljekar koji je poznat kao kafir
(nevjernik) ili fasik (griješnik) ali, ibadet se ne smije prekinuti na osnovu
njihovog savjeta. Ako, na osnovu njihovog savjeta prekinemo ibadet keffaret će
biti potreban. Autor piše u predmetu pod naslovom ikrah, da gubitak organa, uda
(ruke, noge), naše sve imovine, preživljavanje žestokog (šiddetli) ili
strahovitog mučenja u zatvoru i prebijanje mogu donijeti smrt.” U knjizi
Imdad-ul-islam piše, "Ako ne možemo naći ljekara muslimana - eksperta, i ako
nemamo ličnog iskustva, trebamo prvo progutati komadić papira, zatim nešto
pojesti a onda popiti lijek. Mi ćemo ovakvom procedurom izbjeći keffaret.” [Ako
prekinemo post iz opravdanog razloga taj dan ćemo napostiti na kaza. Ali, ako iz
neopravdanog razloga prekinemo post dobićemo dug keffaret (odnosno moraćemo
isplatiti kaznu za prekidanje posta). Dakle, kada imamo neki zdravstveni
problem, i nismo u stanju da nađemo salih doktora - muslimana, koji nam’ može
reći da li je naš razlog opravdan ili nije, da bi nam’ prekidom našeg posta bio
zagarantovan kaza - a ne keffaret, trebamo bez vode progutati mali komadić
papira ili zrnce riže. Prekid posta na ovakav način ne zahtijeva keffaret
(kaznu) pošto, "… ako progutamo nešto što nije ljekovito ni hranljivo, kao na
primjer, komadić papira, kamenčić ili metal” ne zahtijeva keffaret nego samo da
ga napostimo na kaza. Pogledajte članak pod naslovom "Šta prekida post”.] U
knjizi Bahr-ur-raik piše, "Svako koga je ujela otrovna životinja upotrebom
lijeka prekida post koji će, nakon Ramazana, naposti na kaza.” Ibni Abidin piše
na kraju predmeta o onim koji prekidaju post, "Svako, kome trebaju životne
potrebštine i vjeruje da se može razboljeti prekida post. Ako je on ugovorom
zaposlen, i ako mu njegov poslodavac ne dozvoljava da uzme odmor za vrijeme
Ramazana, i ako ako on i njegova familija ne trebaju životne potrebe on ne
prekida post. Takvoj osobi je prošenje haram. Ako on nema za sebe i za svoju
familiju životnih potreba on mora naći lakši posao. Ako mu nije moguće naći
lakši posao dozvoljeno mu je prekinuti post i nastaviti sa radom. Isto tako, ako
post u Ramazanu šteti nekome ko treba da požanje ljetinu odnosno, ako neće biti
u stanju da pobere plodove pa će mu ljetina biti uništena ili ukradena [ili ako
je sigurno da će kiša porušiti kuću ako ne nastavimo sa gradnjom] a nije u
stanju da nađe nekog, ko će mu ovo za platu uraditi dozvoljeno mu je prekinuti
post i uraditi posao. Om će nakon završenog posla nastavi sa postom i propuštene
dane naposti na kaza nakon Ramazana. Neće biti grijeh. Svakome je dozvoljeno
prekinuti post i napostiti na kaza ako sigurno zna da je bolestan od žeđi ili da
umire od žeđi. Za to ne treba činiti keffaret.

Post na kaza znači post koji postimo - dan za dan - i koji možemo postiti
uzastopno ili različitim danima. U slučaju da nastupi Ramazan, dok postimo
naizmjenično (s prekidima), prvo postimo Ramazan. Neko ko je toliko star da do
smrti nije u stanju postiti Ramazan ili svoj kaza post, kao i neko ko je teško
bolestan i za čije ozdravljenje nema nade, mora jesti u tajnosti. Ako je takva
osoba bogata ona će dati za svaki dan jednu fitru, jednom ili više siromaha,
odnosno, 520 dirhama [sedam stotina i pedeset grama] pšeničnog brašna ili
ekvivalentnu vrijednost u zlatu ili srebru. Također je dozvoljeno dati i cijelu
sumu jednom siromahu, na početku ili na kraju Ramazana. Ako takva osoba ozdravi
- nakon što je dala fid’ju (otkupninu), ona će postiti Ramazan, a propuštene
dane će napostiti na kaza. Ako ona (takva osoba) umre bez fid’je ona treba da
[pred smrt] zatraži da se za nju učini iskat. Ako je osoba siromašna ona ne daje
fid’ju. Ona čini dovu. Ako stara ili bolesna osoba nije u stanju postiti ljeti
ili zimi ona posti kada god joj odgovara, na kaza. Neko ko ne može klanjati
stojeći namaz - dok posti, on posti i klanja namaz sjedeći. Ako neko prekine
post, ili ako dijete dođe u pubertet, ili ako kafir postane musliman, ili ako se
musafir (putnik) vrati svojoj kući, ili ako žena (koja ima menstruaciju) postane
čista, oni (od tog momenta - pa do zalaska sunca) ne smiju jesti, piti itd.,
isto kao da poste. Musafir i žena će kasnije napostiti na kaza.

Ko ima u nekoliko prošlih Ramazana keffaret, ili ko ima u jednom Ramazanu dva
dana koji zahtjevaju keffaret (kaznu), on će učiniti samo jedan keffaret za oba
dana, ako već nije učinio prvi keffaret. Međutim, ako je on već učinio prvi
keffaret, on također treba da učini i drugi keffaret.

Ako smo prekinuli post keffareta iz opravdanih razloga kao što su bolest,
putovanje, ili zato što je nastupio Bajram ili Ramazan, potrebno je ispočetka
početi postiti šezdeset dana. Iako ne postimo na dane Bajrama u svakom slučaju
moramo početi postiti ispočetka. Ako žena prekine post, zbog zbog početka
menstruacije (hajz) ili lohije [(nifas) sluzasta, ispočetka malo sukrvičasta
tečnost koja izlazi iz materice porodilja i traje tri do šest nedjelja] ona ne
počinje post iz početka. Ona će napuniti šezdeset dana posta kada postane čista.
Ali, žena koja iz istog razloga prekine keffaret zavjetnog posta, mora da počne
postiti tri dana ispočetka. Mi moramo početi naš keffaret post u vrijeme koje se
neće podudariti ni sa Ramazanom ni sa Bajramima. Ako počnemo naš keffaret post
na prvi dan mjeseca Redžeba, i ako šezdeset dana nije napunjeno na zadnji dan
Ša’bana, mi moramo zanijjetiti da idemo na put koji je najmanje tri dana hoda i
napustiti naše mjesto gdje živimo. Na prvi dan Ramazana ćemo zanijjetimo da
postimo keffaret post [Ešbah] jer putniku (musafiru) nije farz post u Ramazanu;
musafiru ga je dozvoljeno kasnije naposti - na kaza.

Ko ima iman ne smije vjerovati riječima ireligioznih i prekinuti s postom. Post
nam neće dati bolest. Post ojačava slabe i polira razum. Allahu teala nam samo
naređuje ono što je za nas korisno. On nam ne naređuje ništa što će nam nanijeti
štetu. Oni koji imaju uzur (vjerski opravdan razlog), i ne mogu da poste,
naposte kasnije - na kaza. Ali, kada ne mogu postiti, oni moraju potajno jesti.
Oni koji ne poštuju post i jedu na javnim mjestima - u prisustvu muslimana, i
oni koji obmanjuju postače i spriječavaju ih da poste, gube svoj iman. Grijeh je
po danu držati otvorene poslove u kojima se služi hrana i piće kao što su
aščince, kafeterije, kasina, bifei. Zarada koju oni zarade od onih, koji ne
poste, je halal ali je habis (prljava) i štetna. Oni moraju ovakve institucije
otvoriti iza iftara.

Ramazan, kao što smo to već spomenuli, nije samo mjesec posta, već i mjesec
materijalne žrtve i materijalnog potpomaganja zajednice i društva. U jednom
hadisu se kaže: "Poslanik a.s. je bio najdarežljiviji čovjek a bio je
najdarežljiviji u ramazanu, tada je bio poput blagog povjetarca". ( Muttefekun
alejhi) Obićaj je muslimana da zekat izdvajaju upravo u ovom mjesecu. Poslanik
a.s. je rekao: "Najvrednija je sadaka koja se udjeli u ramazanu". (Tirmizi)
Pored zekata, sadake, organizovanja iftara u ramazanu se udjeljuje i zekat koji
se daje pri kraju mjeseca posta (ar. zekatu-l-fitr, sadakatu-l-fitr ili vitri).



https://bs.wikipedia.org/wiki/Italija

Italija (ita. Italia), službeno Republika Italija (ita. Repubblica Italiana) je
unitarna parlamentarna republika smještena na jugu Evrope. Obuhvata Apeninsko
poluostrvo i tri velika ostrva na Sredozemnom moru: Siciliju, Sardiniju i Elbu.
Ima površinu od 301.338 km² i umjereno kontinentalnu klimu. Sa 61 milion
stanovnika, Italija je četvrta najmnogoljudnija država članica EU. Smještena u
srcu Mediterana, Italija se graniči sa Francuskom, Švicarskom, Austrijom,
Slovenijom, San Marinom i Vatikanom.

Još od antičkih vremena, sjeverni, centralni i južni dio Apeninskog poluostrva
su naseljavali Feničani, Grci, Kartaginjani, Etrušćani i Kelti koji su imali
svoje kolonije. Italsko pleme latini su stvorili Rimsko kraljevstvo koje se
proširilo širom Italije putem asimilacije i osvajanja drugih okolnih
civilizacija stvarajući Rimsku republiku. Rimsko carstvo je bilo dominantna sila
antičkog svijeta i vodeći kulturni, politički i vjerski centar zapadne
civilizacije. Naslijeđe Rimskog carstva je široko rasprostranjeno i može se
uočiti po globalnoj distribuciji građanskih prava, predstavničke demokratije,
hrišćanstva i latiničkog pisma.

Tokom srednjeg vijeka, Italija je pretrpjela društveno-politički kolaps zbog
razornih barbarskih invazija, ali su do 11. stoljeća gradovi-države i pomorske
republike ojačale zahvaljujući transportu, trgovini i bankarstvu postavljajući
temelje kapitalizmu. Ovi nezavisni gradovi-države i republike su postale glavne
evropske luke za azijsku i bliskoistočnu robu. U to vrijeme, centralni dio
Italije je bio pod kontrolom teokratske Papinske države, dok je južna Italija
bila posjed Bizantijskog carstva, Arapa, Normana, Španije i Bourbona.

Tokom renesanse, perioda humanizma, nauke, istraživanja i umjetnosti, Italija i
ostatak Evrope su ušli u novi vijek. Italijanska kultura je cvjetala
zahvaljujući naučnicima, umjetnicima i polimatima kao što su Leonardo da Vinci,
Galileo Galilei, Michelangelo Buonarotti i Niccolo Machiavelli. Italijanski
istraživači kao što su Marco Polo, Kristofor Kolumbo, Amerigo Vespucci i
Giovanni da Verazzano su otkrili nove puteve do Dalekog istoka i Novog svijeta
donoseći u Evropu mnoga otkrića. Ipak, italijanska komercijalna i politička moć
je značajno oslabila otvaranjem trgovačkih puteva iz Novog svijeta, jer su se
time zaobilazili trgovački putevi kojima su italijanski gradovi-države
dominirali. Osim toga, italijanski gradovi-države su bili stalno okupirani
ratovima koji su kulminirali Italijanskim ratovima u 15. i 16. stoljeću. Niz
ratova i stranih invazija su učinili italijanske države ranjivim i slabim. Nakon
toga Italija će postati politički fragmentirana žrtva okupacije, kolonizacije i
osvajanja od strane evropskih sila kao što su Francuska, Španija i Austrija,

Do sredine 19. stoljeća, porast italijanskog nacionalizma i italijanske
nezavisnosti je doveo do perioda revolucionarnih političkih previranja poznatih
kao Risorgimento, čime su nastojali da preporode italijansku kulturu i stvore
samostalnu i jedinstvenu nacionalnu državu. Nakon mnogih neuspješnih pokušaja,
Italijanski ratovi za nezavisnost, pohod hiljade i zauzimanje Rima je
rezultiralo ujedinjenjem zemlje. Nakon ujedinjenja Italija je postala velika
sila nakon vijekova strane dominacije i političkih podjela. Od kraja 19.
stoljeća do početka 20. stoljeća, Kraljevina Italija se industrijalizirala i
postala kolonijalno carstvo. Iako je pobijedila u Prvom svjetskom ratu, Italija
je ušla u period ekonomske krize i socijalnih nemira koji su doveli do uspona
fašizma 1922. godine. Učešće u Drugom svjetskom ratu na strani sila Osovine je
završeno vojnim porazom, ekonomskim razaranjem i građanskim ratom. U godinama
koje su uslijedile, Italija je ukinula monarhiju i uspostavila demokratiju,
doživjevši ekonomski procvat postavši jedna od najrazvijenijih zemalja na
svijetu.

Italija je danas treća najveća ekonomska sila Eurozone i osma najveća ekonomska
sila na svijetu. Ima vrlo visok indeks ljudskog razvoja i uživa najduži životni
vijek u EU. Italija ima važnu ulogu u regionalnim i globalnim vojnim, kulturnim
i diplomatskim poslovima. Italija je jedan od osnivača i vodećih članica
Evropske unije i član brojnih međunarodnih institucija kao što su UN, NATO,
OECD, OSCE, Svjetska trgovačka organizacija, G7, G8, G20, Mediteranska unija i
Vijeće Evrope. Zbog svog ogromnog kulturnog bogatstva, Italija je dom 51
svjetske baštine  i jedna je od najposjećenijih zemalja na svijetu.

Iskopavanja širom Italije su otkrila prisustvo Neandertalaca prije oko 200.000
godina. Moderni ljudi su došli prije oko 40.000 godina. Poznato je da su u
Antička vremena u pred-rimskoj Italiji živjeli različiti narodi - Umbri, Latini,
Volsci, Osci, Samniti, Sabinjani, Kelti, Liguri, Etrušćani, Elimljani, Sikanci,
Raeti i Kamuni. Između 17. i 11. stoljeća p.n.e. sa ovim narodima su Mikenjani
uspostavili prvi kontakt.

U 8. i 7. stoljeću p.n.e. Grci su uspostavili svoje kolonije na obalama Sicilije
i južnog dijela Apeninskog poluostrva i bili su poznati kao Magna Graecia. U
isto vrijeme su Feničani uspostavili svoje kolonije na obalama Sardinije i
Sicilije. Rim, grad na obali rijeke Tibar, je tokom stoljeća izrastao u ogromno
Rimsko carstvo koje se protezalo od Britanije do Mezopotamije zahvatajući cijeli
Mediteranski bazen. To je dovelo do stapanja rimske, grčke i mnogih drugih
kultura u jedinstvenu civilizaciju. Naslijeđe Rimskog carstva je duboko uticalo
na zapadnu civilizaciju, oblikujući većinu modernog svijeta. Nakon krize u
trećem stoljeću, Rimsko carstvo se podijelilo na dva dijela 395. godine. Zapadno
rimsko carstvo je pod pritiskom barbarskih invazija na kraju uništeno 476.
godine, kada je posljednji rimski car svrgnut od strane germanskog vojskovođe
Odoakara. Istočno rimsko carstvo je nastavilo postojati još hiljadu godina.

Nakon pada Zapadnog rimskog carstva Italiju su osvojili Ostrogoti. Želeći ponovo
stvoriti Rimsko carstvo, Italiju je u 6. stoljeću kratko zauzeo bizantijski car
Justinijan I. Invazija germanskog plemena Langobarda je smanjila bizantijsko
prisustvo u Italiji na egzarhat Ravenu, čime je započelo političko nejedinstvo
Italije u narednih 1.300 godina. Langobardsko kraljevstvo je krajem 8. stoljeća
zauzeo franački car Karlo Veliki. Nakon toga je svu langobardsku zemlju poklonio
papi formirajući tako Papinsku državu u centralnoj Italiji. Do 13. stoljeća,
italijansku politiku su formirali odnosi između Svetog rimskog carstva i pape
jer su se italijanske države priklanjale jednoj ili drugoj strani.

Tokom ovog haotičnog perioda, italijanski gradovi su uspostavljali neobične
institucije, srednjevjekovne komune. Imajući u vidu vakuum moći između Svetog
rimskog carstva i Svete Stolice, lokalne zajednice su tražile autonomni način
održavanja reda i mira. Lombardski savez, savez italijanskih gradova-država, je
1176. godine porazio cara Svetog rimskog carstva Fridrika Barbarosu u bici kod
Legnana, obezbjeđujući nezavisnost italijanskim gradovima-državama. U priobalnim
područjima, Mletačka republika, Republika Đenova, Republika Pisa i grad Amalfi
su bile uključene u krstaške ratove obezbjeđujući time dominaciju nad
Mediteranom i monopol nad trgovačkim putevima prema Orijentu.

Na jugu, Sicilija je prvo postala islamski emirat u 9. stoljeću, a u 11.
stoljeću su je osvojili Normani koji su stvorili novu državu zajedno sa
teritorijem kojim je upravljalo Bizantijsko carstvo. Nakon niza događaja, južna
Italija se razvila u jedinstveno kraljevstvo pod dinastijom Hohenštaufen, da bi
u 15. stoljeću došla pod vlast Aragonskih kraljeva. Sardinija, bivša Bizantijska
provincija je postala nezavisna država Giudicato, iako su neki dijelovi ostrva
bili pod kontrolom Genove i Pise. Crna smrt je 1346. godine ubila jednu trećinu
stanovništva Italije. Međutim, oporavak od kuge je doveo do oživljavanja
gradova, trgovine i ekonomije što je omogućilo procvat humanizma i renesanse.

Italijanska država je, ironično, nastala nakon poraza italijanskih
gradova-država u ratu sa Francuskom. Pod vodstvom Napoleona Bonaparte Francuska
je porazila Austrijsko-Italijanske trupe i tako osvojila sjevernu Italiju. U
svojim prekrajanjima novoosvojenih teritorija Napoleon je 1797. godine ustanovio
Cisalpinsku republiku koja 1802. godine postaje republika Italija. Nakon
osvajanja Venecije Napoleon dodaje i ovu pokrajinu Italiji i 1805. proglašava
Kraljevinu Italiju. U svojim daljnim osvajanjima Napoleon je pokorio a zatim
dodao Italiji i Savoju, Piemont, Genou, Toskanu, Parmu i Papsku državu. Međutim
spriječen porazima Napoleon nije uspio pripojiti Italiji Napulj i ostrva
Siciliju i Sardiniju.

Nakon Napoleonovog poraza na Bečkom kongresu je odlučeno da se vrati nezavisnost
Papskoj državi i državicama Toskani, Parmi, Piemontu, Liguriji i Savoji dok su
Lombardia i Venecija ujedinjene i stavljene pod Austrijsku krunu. Napulj i
Sicilija su ujedinjeni u Kraljevstvo dviju Sicilija. Ovakav rasplet se nije ni
najmanje sviđao Italijanskim nacionalistima i borcima za ujedinjenje tako da je
ustanovljen pokret Risorgimento (oživljavanje). Napokon pod kraljevskom lozom
Vitora Emmanuela II od Savoje izvršeno je ujedinjenje Italije. Iako bez
Venecije, Rima i dijelova Papske države Italija je konačno bila ujedinjena pod
jednu zastavu i jednog vladara.

Najveći dio Italije je veliko poluostrvo u Sredozemnom moru, gdje zajedno s dva
ostrva - Sicilijom i Sardinijom - stvara zasebna mora, a to su Jadransko more na
sjeveroistoku, Jonsko more na jugoistoku, Tirensko more na jugozapadu i Ligursko
more na sjeverozapadu.

Apenini su gorski lanac koji se proteže duž čitavog poluostrva i na
sjeverozapadu se spaja s planinskim lancem Alpa, koji polukružno zatvara Italiju
na sjeveru. Na sjeveru je velika aluvijalna nizina rijeke Po i njenih pritoka,
koji se spuštaju s Alpa, Apenina i Dolomita. Ostale važne rijeke su Tiber, Adige
i Arno.

Najviši vrh je Mont Blanc (Monte Bianco), koji ima 4,810 m, a viši su vrhovi još
i Monte Rosa (4.637 m) i Cervino (4.476 m). Italija ima tri slavna vulkana:
ugasli Vezuv kod Napulja, najveći aktivni u Evropi Etna (3.550 m) na Siciliji i
Stromboli (924 m) na obližnjem istoimenom ostrvcu.

Ustav iz 1948. ustanovio je dvodomni parlament (Parlamento), koji ima
Zastupnički dom (Camera dei Deputati) i Senat (Senato della Repubblica), zasebno
sudstvo, te izvršnu vlast utjelovljenu u Vijeću ministara (kabinetu), koje
predvodi predsjednik vijeća (predsjednik vlade).

Predsjednik Republike bira se svakih 7 godina, a bira ga parlament zajedno s
malim brojem regionalnih poslanika. Predsjednik predlaže predsjednika vlade,
koji predlaže ostale ministre (formalno ih imenuje predsjednik). Vijeće
ministara (koje obično čine parlamentarni zastupnici) mora zadržati povjerenje
(Fiducia) oba doma.

Zastupnici domova parlamenta biraju se izravno kroz opće izbore, a koristi se
miješani većinsko-proporcionalni sistem. Prema zakonima iz 1993., 75% mjesta u
parlamentu zauzimaju predstavnici okruga; preostalih 25% mjesta raspoređuje se
proporcionalno. Zastupnički dom ima 630 zastupnika. Osim 315 zastupnika koji se
biraju, Senat sadrži i bivše predsjednike, kao i razne druge osobe imenovane
doživotno u skladu s posebnim ustavnim odredbama. Zastupnici oba doma biraju na
najviše 5 godina, ali oba se doma mogu raspustiti i prije isteka tog roka.
Zakoni se smiju predlagati iz oba doma, a mora ih prihvatiti većina u oba doma.

Italijansko se sudstvo zasniva na rimskom pravu, napoleonskom kodu i statutima.
Ustavni sud (Corte Costituzionale), koji odlučuje o ustavnosti zakona, osnovan
je tek nakon Drugog svjetskog rata.

Krajem februara 2014. novi predsjednik vlade postao je Matteo Renzi, član
Demokratske partije. Neke od ostalih partija su:

Pohađanje nastave u Italiji je obavezno i bez obzira na razlike između sjevera i
juga, ne razlikuje se plan nastave u Milanu od onog u Palermu. Razlike postoje
samo u oblastima poslovnog obrazovanja. Obavezan sistem obrazovanja podijeljen
je u tri oblasti: obdanište (scuola dell' infanzia, 3-6), osnovna škola (scuola
elementare, 6-11; scuola media 11-14) i srednja škola (Liceo: classico,
scientifico, linguistico, artistico, economico, tecnologico, musicale, delle
scienze umane; 14-19). Nakon navedenih obaveznih škola, učenici se mogu
opredijeliti za fakultet. Posljednjih godina došlo je do izvjesnih promijena u
predavanju stranih jezika, tako da se sada engleski uči u osnovnim školama, a
postoji i drugi strani jezik. U petogodišnjim gimnazijama, osim časova
latinskog, pohađa se i nastava grčkog jezika. Od 2004. godine, obavezno
školovanje povećano je sa 9 (6-15) na 12 (6-18), što znači da ko ne želi da sa
14 godina pohađa gimnaziju, mora izabrati neki od srednjih stručnih škola nakon
čega se polaže matura i državni ispit. U zabavištima (scuola dell' infanzia) i
osnovnim školama (scuola elementare) djeca moraju nositi uniforme: djevojčice
najčešće roze i bijele, a dječaci plave.

Italija ima raznovrsno industrijaliziranu privredu, a proizvodnja je ukupno i po
glavi stanovnika otprilike ista kao u Francuskoj i Velikoj Britaniji.
Kapitalistička ekonomija podijeljena je na razvijeni industrijski sjever, gdje
prevladavaju privatne kompanije, i manje razvijen poljoprivredni jug, s 20%
nezaposlenih. U odnosu na zapadnoevropske susjede, Italija ima velik broj malih
i srednjih poduzeća (SME).

Uvozi se većina industrijskih sirovina i više od 75% energetskih potreba. Tokom
zadnje decenije, Italija je uvela strogu poreznu politiku kako bi ispunila
privredne i monetarne uvjete Evrope, snizila je stope kamata i inflacije, te je
uvela euro 1999. godine.

Italija privredno zaostaje za glavnim evropskim partenrima, pa sadašnja vlada
uvodi brojne kratkoročne reforme kako bi povećala konkrentnost i dugoročni rast.
S druge strane, vlada presporo uvodi potrebne strukturalne reforme, kao što su
veće porezne olakšice i fleksibilnije tržište rada. Penzijski sistem je preskup
zbog usporavanja privrede i loših odnosa sa sindikatima.

Italija je jezično i vjerski uglavnom homogena, ali je kulturno, privredno i
politički vrlo raznolika. Peta je u Evropi po gustoći stanovništva (196
stanovnika po kvadratnom kilometru). Nema velike manjine, a najveća je njemačka
manjina u Južnom Tirolu (1991: 287,503 Nijemaca i 116,914 Italijana), te
slovenska manjina oko Trsta.

Ostale manjine s djelomično službenim jezicima su francuska manjina u regiji
Valle d'Aosta; sardinski na Sardiniji); ladin u Dolomitima; furlanski u regiji
Furlanija-Julijska Krajina, što su sve romanski jezici. Osim toga, ima i jezika
koji se govore lokalno, kao što su hrvatski u tri sela u regiji Molise;
okticanski u južnim dolinama Piemontea; katalonski u gradu Alghero na Sardiniji;
albanski u selima regije Kalabrija i na Siciliji; stari grčki dijalekti u selima
regije Kalabrija.

Iako je glavna vjera katoličanstvo (85% građana su nominalno katolici), postoje
stare protestantske i židovske zajednice, kao i sve veća useljenička zajednica
muslimana.

Italija je znamenita zbog svoje umjetnosti, kulture i brojnih spomenika, od
kojih su najslavniji kosi toranj u Pisi i Coloseum u Rimu, a poznata je i po
dobroj hrani (pizza, špageti itd.), vinu, modi, dizajnu, operi i mnogo čemu
drugom.

Italija je začela evropsku renesansu tokom 14. i 15. vijeka. Pečat na zapadnoj
kulturi ostavili su bezbrojni italijanski geniji. Ovo su samo neki od njih:
pjesnici Dante i Petrarca, pisci Boccaccio, Casanova, Machiavelli i Castiglione,
slikari Leonardo da Vinci, Raffaello i Michelangelo Buonarroti, arhitekti
Bernini i Palladio, kompozitori Vivaldi, Paganini, Puccini, Rossini i Verdi,
filmski režiseri Antonioni i Fellini, filozof Giordano Bruno i Casanova.

Jedan od najboljih i najčitanijih predstavnika savremene italijanske proze je
književnik Alberto Moravia. Od modernih pjevača poznat je Eros Ramazzotti.

Italija raspolaže velikom mrežom mas-medija. Pored tradicionalnih novina i
televizije, sve više koristi se Internet. Veliki uspjeh doživjeli su mobilni
telefoni koji su sve više zastupljeni, jer su prepaid i postpaid tarife
jeftinije nego u drugim zemljama Evropske Unije.

Postoji široka ponuda dnevnih italijanskih novina i listova. Naravno, ima
određenih sličnosti i razlike među njima. Poznate dnevne novine su: La
Repubblica u Rimu, Il Corriere della Sera u Milanu, La Stampa u Torinu, La
Nazione u Firenci, Il Mattino u Napulju. U Italiji se dnevne novine čitaju mnogo
manje nego u ostalim evropskim zemljama. S druge strane, italijanski nedeljni
časopisi mogu se porediti sa njemačkim. Po izuzetnom kvalitetu poznati su Oggi,
Gente i La Domenica del Corriere.

Tri nacionalne radio-televizije su RAI Uno, RAI Due i RAI Tre i one pripadaju
organizaciji RAI-TV. Također postoji veliki broj različitih privatnih stanica
koje se nalaze gotovo u svakom velikom gradu. One opstaju emitujući veliki broj
reklama. Inače uglavnom puštaju muziku i show program. Kvalitet privatnih
televizija je različit. Mnoge su se proširile, a one manje uspešne sklone su
emitovanju filmova slabijeg kvaliteta. Italija raspolaže sa 1.700 televizijskih
stanica i oko 30 miliona gledaoca.

Ne može se ni osporiti veliki uticaj koji ima na medije, a posebno na
organizaciju RAI, bivši predsejdnik vlade Silvio Berlusconi. U njegovom
vlasništvu nalaze se tri televizijske stanice (Canale 5, Italia 1 i Rete 4) pod
zajedničkim imenom Mediaset koje je kupio u periodu između 1980. i 1984. godine.
One dnevno dostižu više od milion gledaoca pretežno zbog Reality Shows programa
i sportkih prenosa.

Najpopularniji sport u Italiji je nogomet (Calcio). Italijanski nogomet je
poznat u svijetu po brojnim jakim nogometnim klubovima, koji su do danas
ostvarili ogromne uspjehe na međunarodnim turnirima, kao što su AC Milan i Inter
iz Milana i Juventus iz Torina. AC Milan je, poslije madridskog Reala,
najtrofejniji klub u Evropi sa sedam titula UEFA Lige prvaka. Također i
italijanski navijači (tifoso) su međunarodno dosta poznati. Međutim, na
nogometnim i općenito sportskim, takmičenjima se odnedavno primjećuje nacistička
retorika i ponašanje prema crncima i drugim ne-italijanskim sportistima. Tako
naprimjer zabilježeni su brojni slučajevi da su crni sportisti izviždani.
Nogometna reprezentacija Italije osvajala je svjetsko nogometno prvenstvo četiri
puta: 1934., 1938., 1982. i 2006. godine, a nogometno prvenstvo Evrope jedan put
1968. godine. Po broju osvojenih svjetskih prvenstava, italijanska nogometna
reprezentacija je druga u svijetu, nakon Brazila.



https://bs.wikipedia.org/wiki/Njema%C4%8Dka

Njemačka (njem. Deutschland), službeno Savezna Republika Njemačka
( Bundesrepublik Deutschland) jeste država u Srednjoj Evropi. Na sjeveru graniči
sa Sjevernim morem, Danskom i Baltičkim morem; na istoku sa Poljskom i Češkom;
na jugu sa Austrijom i Švicarskom; a na zapadu sa Francuskom, Luksemburgom,
Belgijom i Holandijom. Teritorija Njemačke zauzima površinu od 357.021
kvadratnih kilometara i ima umjerenu sezonsku klimu. Sa 82 miliona stanovnika je
najnaseljenija država među država članicama Evropske unije, te treća po broju
migranata u svijetu.

Za područje pod imenom Germania u kojoj živi nekoliko germanskih naroda se zna i
bilježi već od 100. godine n. e. Počevši od 10. vijeka, njemačka područja čine
središnji dio Svetog Rimskog Carstva koje traje sve do 1806. godine. Tokom 16.
vijeka, sjever Njemačke postaje središte protestanske reformacije. Njemačka se
prvi put pojavljuje kao savremena nacionalna država nakon Njemačkog ujedinjenja
tokom Francusko-pruskog rata 1871. godine. Nakon drugog svjetskog rata, Njemačka
je bila podijeljena u dvije zasebne države: Istočnu Njemačku i Zapadnu Njemačku
u skladu sa granicama savezničkih okupacionih zona. Dvije države su ponovno
ujedinjene 1990. godine. Zapadna Njemačka je 1957. godine postala osnivačka
članica Evropske zajednice, koja 1993. godine postaje Evropska unija. Njemačka
je dio neograničene Šengenske zone i usvojila je evropsku valutu, euro, 1999.
godine.

Njemačka je federalna parlamentarna republika sastavljena od 16 saveznih država.
Glavni i ujedno najveći grad je Berlin. Njemačka je članica Ujedinjenih nacija,
NATO-a, G8 i OECD-a. Ona je jedna od vodećih industrijskih zemalja u svijetu, sa
trećom najvećom privredom po nominalnom BDP-u i petom po PKM-u. Ona je najveći
izvoznik i drugi najveći uvoznik robe. Godišnje alocira drugi najveći iznos
međunarodne pomoći u svijetu, dok je šesta u svijetu po vojnim troškovima. Ona
je razvila visoki standard života i uspostavila opsežni sistem socijalne
sigurnosti. Igra važnu ulogu u evropskoj politici a održava mnoga bliska
partnerstva i na globalnom nivou. Njemačka je poznata i kao vodeća zemlja u
nekoliko naučnih i tehnoloških područja.

Njemački jezik i "germanizam" traju više od hiljadu godina, ali je država po
imenu Njemačka formirana kao moderna nacionalna država tek 1871. godine, kada je
Pruska predvodila njemačke države do pobjede nad Francuskom. Tada je nastao
drugi njemački Reich (rajh), obično prepoznatljiv kao carstvo.

Otkriće donje vilice Mauer 1 1907. godine dokazuje postojanje ljudskog života na
prostorima današnje Njemačke još prije 600.000 godina. Najstariji komplet
lovačko oružja na svijetu koji je ikada pronađen, otkriven je u rudniku uglja u
kod Schöningena gdje su pronađena koplja dužine 6-7.5 metara starosti oko
380.000 godina. Dolina Neander je bila prvo mjesto gdje su nađeni ostaci
pračovjeka 1856., poznatog kao Neandertalac. Za Neandertalca 1 poznato je da su
njegovi ostaci stari oko 40.000 godina. Također pronađeni su ostaci Homo
sapiensa u Švapskim jurama kod Ulma. Pronađeni ostaci također uključuju kosti
ptica, kljovu mamuta, što predstavlja najstariji muzički instrument koji je
pronađen. Također oko 42.000 godina stara skluptura čovjeka-lava iz Ledenog doba
predstvlja najstariju figuru koja je ikada pronađena te Venera iz Hohle Felsa
stara oko 35.000 godina. Nebeski disk Nebra pronađen je nedaleko od gradića
Nebra nedaleko od Halea u pokrajini Saksonija-Anhalt.

Pretpostavlja se da se je etnogeneza Germanskih plemena desila tokom nordijskog
bronzanog doba, ili najkasnije tokom predrimskog željeznog doba. Iz južne
Skandinavija i sjeverne Njemačke, plemena su počela da se šire prema jugu,
istoku i zapadu u prvom vijeku p. n. e, te su uspostavili kontakte sa keltskim
plemenima iz Galije te sa iranskim, baltičkim i slavenskim plemenima istočne
Evrope. Malo se zna o ovom ranom periodu germanske historije izvan tog što je
zabilježeno u djelovanjima sa rimskim carstvom, etimološkim istraživanjima i
arheološkim nalazima.

Za vrijeme Augustusa, rimski vojskovođa Publius Quinctilius Varus počinje
invaziju Germanije (izraz koji su Rimljani koristili za područje između Rajne i
Urala), i u ovom vremenu germanska plemena se po prvi put upoznavaju sa rimskom
vojnom taktikom dok zadržavaju svoj plemenski identitet. 9. godine n. e, tri
rimske legije pod vodstvom Varusa su doživjele poraz od čeruskog vođe Arminiusa
u bitci kod Teutoburške šume. Tako je savremena Njemačka, sve do Rajne i Dunava,
ostala van Rimskog carstva. Do 100. godine, doba Tacitove "Germanije", Germani
su se naselili širom dolina tih rijeka, posjedujući većinu teritorije savremene
Njemačke. U 3. vijeku se pojavljuju nekoliko velikih zapadnogermanskih plemena:
Alemani, Franci, Sasi i Frizi među ostalih. Oko 260, germanski narodi su se
probili kroz rimsku granicu na Dunavu i prešli u zemlje pod rimskom vlasti.

Njemački jezik i "germanizam" postoje više od hiljadu godina, ali je država po
imenu Njemačka formirana kao moderna nacionalna država tek 1871. godine, kada je
dominacija nad Pruskom propala. Tada je nastao drugi njemački Reich, u
historiografiji obično poznat i kao Carstvo.

Prvi reich, poznatiji i kao Sveto rimsko carstvo njemačke nacije, je potekao od
Karolinškog carstva (843), koga su osnovali Čarlemanci 25. decembra 800. godine,
a koji je trajao sve do 1806. Tokom ovih hiljadu godina, Nijemci su uspješno
proširili svoj uticaj uz pomoć katoličke crkve.

Godine 1517. Martin Luther je objavi svojih Dvadeset pet teza u Wittenbergu, te
počinje reformaciju u Katoličkoj crkvi. Luteranizam i kalvinizam postaju
službene religije u njemačkim pokrajinama nakon 1530. i 1648. godine. Ova
događanja su dovela do Tridesetogodišnjeg rata (1618), koji je, kada se završio
Westfalskim mirom 1648. godine, učinio da Njemačka postane ekonomski iscrpljena
i politički nestabilna. Ovakva situacija je omogućila Napoleonu da 1806. porazi
Njemačku. Poslije toga, Francuska je postala krvni neprijatelj Njemačke. U
Francusko-pruskom ratu 1870, Njemačka se osvetila Francuskoj, kao i u Prvom
svjetskom ratu 1914-19, kada je invazija na Francusku bila glavni cilj.

Sveto rimsko carstvo se proširilo tako što je sklopljen savez Njemačke i
Austrije, gdje je glavnu riječ imala Njemačka. Između 1815. i 1871. Njemačka se
sastojala od mnoštva malih država (39), od kojih je napravljen Njemački savez
(Deutscher Bund).

Nakon Napoleonovog pada saziva se Bečki kongres 1814., te se osniva Njemačka
konfederacija, labavi savez 39 njemačkih država. Neslaganje s restauratorskom
politikom je djelimično dovela do pojave liberalnih pokreta, nakon čega slijedi
nova mjera represije od strane austrijskog državnika Klemens Wenzel von
Metternicha, poznata kao Zollverein (tarifna unija) je produbila ekonomsko
ujedinjenje Njemačke. Nacionalni i liberalni ideali iz Francuske revolucije
dobili su veliku podršku među Nijemcima, naročito kod mlađih generacija.
Hambacher Fest je bio glavni događaj u prilog njemačkom jedinstvu, slobodi i
demokraciji. Tokom niza revolucija 1848. godine, tokom kojih je uspostavljena
republika u Francuskoj, intelektualni i pučki sloj stanovništva je digao
revoluciju 1848. u njemačkim državama.

Kralj Wilhelm I imenuje Otta von Bismarcka za kancelara Pruske 1862. Bismarck je
uspješno poveo rat protiv Danske 1864, Austrijsko-pruski rat nakon kojeg je
osnovana Sjevernonjemačka konfederacija (Norddeutscher Bund) 1867., te je
isključena Austrija iz konfederacijskih odnosa. Nakon poraza Francuza u
Francusko-pruskom ratu 1871. proglašeno je Njemačko carstvo u Versaillesu, te su
ujedinjeni svi dijelovi Njemačke, osim Austrije. Hoencolernški kralj je vladao
Njemačkom, a glavni grad ujedinjene Njemačke je bio Berlin. U Gründerzeit
periodu nakon ujedinjenja Njemačke, Bismarck je u vanjskoj politici Njemačkoj
osigurao saveznike, izolirao Francusku, te izbjegavao rat. Nakon Berlinske
konferecije, Nijemci su tražili nekoliko kolonija uključujući Njemačku istočnu
Afriku, Njemačku jugozapadnu Afriku, Togoland i Kamerun. Wilhelm II je težio ka
agresivnoj politici i upotrebi vojne sile. Većina saveza unutar kojih je
Njemačka bila, nisu obnovljeni, te novi su bili isključeni.

Atentat na austrougarskog prijestolonasljednika Franju Ferdinanda 28. juna 1914.
godine označio je povod za Svjetski rat. Njemačka, kao dio Centralnih sila je
pretrpila poraz od sila Antante u jednom od najkrvavijih sukoba svih vremena.
Ukupno je poginulo oko dva miliona njemačkih vojnika tokom Prvog svjetskog rata.
Njemačka revolucija je izbila u oktobru 1918. godine, kralj Wilhelm II je
abdicirao. Primirje je potpisano 11. novembra 1918. godine, Njemačka potpisuje
Versajski sporazum u junu 1919. Nijemci su ovaj sporazum doživjeli kao
nepravedan i ponižavajući.

Drugi njemački Reich je okončan Prvim svjetskim ratom, kada je njemački car
Vilim II bio prinuđen da abdicira. Poslije Novembarske revolucije, konstituirana
je demokratska Weimarska Republika. Velika ekonomska moć Njemačke je ostvarena
zahvaljujući rezultatu Versajskog mira i Velike depresije, što je dovelo do
odbacivanja demokratije od strane i lijevo i desno orijentisanih njemačkih
građana. Na dvaput održanim izborima 1932, Nacistička partija NSDAP je dobila
37,3% glasova u julu, a 33% u novembru. 30. januara 1933, Adolf Hitler je
imenovan za kancelara Njemačke, a 23. marta 1933. godine njemački parlament je
ukinuo ustav Weimarske Republike. Treći reich je trajao od 1933. do 1945. i
zasnivao se na nacionalsocijalizmu, odnosno nacizmu. 1934. Hitler je preuzeo
apsolutnu kontrolu nad vladom, kada je de facto postao i predsjednik Njemačke.
Nakon aneksije Austrije (1938), politika anektiranja susjednih teritorija,
dovela je do Drugog svjetskog rata, koji je u Evropi otpočeo 1. septembra 1939.
kada je Njemačka okupirala Poljsku. Njemačka i njeni saveznici su imali veliku i
dobro kontroliranu vojsku, koja je preuzela kontrolu nad gotovo cijelom
teritorijom Evrope.

Poslije operacije Barbarossa (napada na Sovjetski Savez) 22. juna 1941. otvoren
je drugi front na istoku, kao i napada na Sjedinjene Države, kada je prekršen
dogovor o nenapadanju Njemačke na SAD, od strane Hitlera (11. decembra 1941.
godine). Od 1941. do 1945. nacistička Njemačka, uz pomoć susjednih
kolaboracionista, sistematski je ubila u koncentracionim logorima 6 miliona
Jevreja (holokaust) i 5 miliona uglavnom Slavena i Roma (porajmos). Režim je
isto tako ubijao homoseksualce i mentalno retardirane osobe i druge "nesposobne"
ljude, ali i politički nepodobne građane (naročito komuniste i socijaliste, ali
i religiozne vođe). 8. maja 1945. godine Njemačka je kapitulirala poslije
okupacije Berlina od strane ruske Crvene Armije i Zapadnih sila. Prije ulaska
ruskih trupa u Berlin, Hitler je izvršio samoubistvo.

Nakon kapitulacije nacističke Njemačke, Njemačka i Berlin su podijeljeni od
strane saveznika na četiri okupacijske zone. Ove zone su zajedno prihvatile oko
6,5 miliona Nijemaca protjeranih iz istočnih dijelova Evrope (SSSR, Poljska,
Jugoslavija, Čehoslovačka). Od zapadnih sektora koji su bili pod kontrolom
SAD-a, Velike Britanije i Francuske 23. maja 1949. formirana je Savezna
Republika Njemačka, a od sovjetskog sektora formirana je 7. oktobra 1949.
Njemačka demokratska republika poznatija i kao Istočna Njemačka. Za glavni grad
Zapadne Njemačke odabran je Bonn, a Istočne Berlin.

Zapadna Njemačka je osnovana kao federalna parlamentarna republika sa socijalnom
tržišnom ekonomijom. Počevši od 1948. Zapadna Njemačka je postala glavni
primatelj pomoći za obnovu poznatije kao Marshallov plan, koji je koristila za
obnovu industrijske proizvodnje, naročito za proizvodnju uglja. Konrad Adenauer
je bio izabran za prvog saveznog kancelara (Bundeskanzelar), te je tu dužnost
obavljao od 1949. do 1963. Pod njegovim i vodstvom Ludwiga Erharda BRD je imala
dugotrajan privredni rast od 1950tih koji je poznat kao ekonomsko čudo.Zapadna
Njemačka se pridružuje NATO-u 1955., te je bila jedna od zemalja osivača
Evropske ekonomske zajednice.

Istočna Njemačka je bila zemlja članica Varšavskog pakta pod političkom i vojnom
kontrolom SSSR-a. Iako se DDR predstavljao kao demokratska zemlja, zapravo vlast
u zemlji je vlast imala Partija socijalističkog jedinstva Njemačke, koja je na
vlasti opstajala zajvaljujući Stasiju, golemom aparatu tajne policije i mnogim
drugim organizacijama. Ekonomiju DDR-a je kontrolirao Sovjetski savez, DDR je
bio zemlja članica Savjeta za uzajamnu ekonomsku pomoć.

Dok je vlast u Istočnoj Njemačkoj koristila propagandu socijalnih programa i
potencijalne invazije Zapadne Njemačke, mnogi stanovnici su bježali s istoka na
zapad za slobodom i prosperitetom. 1961. godine izgrađen je Berlinski zid s
ciljem sprječavanja prebjega stanovnika istočnog u zapadni Berlin, te je postao
simbolom Hladnog rata, zbog čega je njegov pad 1989. godine simbolizira pad
komunizma i kraj Hladnog rata i ponovno ujedinjenje Njemačke.

Napetosti između istočne i zapadne Njemačke su smanjene tokom ranih 1970tih za
vrijeme Ostpolitika kancelara Willy Brandta . U ljeto 1989. godine Mađarska je
prva srušila željeznu zavjesu i otvorila svoje granice prema zapadu, što je
dovelo do iseljavanja hiljade Nijemaca iz DDR-a u Zapadnu Njemačku preko
Mađarske.

Poslije pada komunizma u Evropi, Njemačka se ponovo ujedinila (1990), što je
dovelo do ekonomskih problema koji se osjećaju i danas. Berlin je ponovo postao
glavni grad. Porodice, koje su bile dugi niz godina rastavljene, ponovo su se
spojile. Kao dio postkomunističkog procesa, otvoreni su akti tajne policije.

Njemačka se nalazi u prirodnogeografskom središtu Evrope, ali je zbog privredne
razvijenosti i pripadnosti Evropskoj uniji pribrajamo Zapadnoj Evropi. Središnji
položaj Njemačke u Evropi prometno je vrlo važan, jer se preko nje spajaju istok
i zapad Evrope, te sjever i jug. Prometno je Njemačka u evropskim okvirima
gotovo nezaobilazna. Na svom sjeveru, Njemačka izlazi na dva mora, Sjeverno i
Baltičko more, koja su spojena umjetno prokopanim Kielskim kanalom. Sjeverno
more vrlo je prometno pa se Hamburg razvio u jednu od najznačajnijih svjetskih
luka. Žila kucavica njemačke privrede jeste rijeka Rajna koja povezuje različite
privredno razvijene evropske regije, od Alpa do Sjevernog mora, a povezuje
Švicarsku, Njemačku, Francusku i Holandiju. Najvećim dijelom teče kroz Njemačku.

Sjevernonjemačka nizija je prostrana nizijska pokrajina koja zauzima najveći dio
sjeverne Njemačke. Nizija ima prosječnu visinu od oko 50 metara. Južnije na
nizine nastavlja se pojas niskih, starih planina Njemačkog sredogorja. Treću
veliku reljefnu cjelinu čine prostori njemačkih visoravni. One se nalaze između
Sredogorja na sjeveru i Alpa na jugu. Visoravni su izgrađene od starih
paleozojskih stijena, a prosječno su visoke 400 do 500 metara. Na krajnjem jugu
Njemačke nalaze se planinski lanac Alpa, koji čine četvrtu reljefnu cjelinu
zemlje.

Gotovo čitav teritorij Njemačke ima umjerenu kontinentalnu klimu. Njemačka je
široko otvorena utjecajuma zračnih masa sa zapada, istoka i sjevera. Jedino Alpe
sprječavaju prodore zračnih masa sa juga, iz oblasti Mediterana. Zapadni dio
zemlje je pod snažnim klimatskim utjecajem Atlantika. Zbog toga, prostori na
zapadu imaju klimu veoma sličnu onoj u zapadnoj Evropi. Obilježja ovoj
klimatskoj oblasti daju umjereno topla ljeta i dosta blage zime. Padavine,
pretežno kiša, izlučuje se prilično ravnomjerno tokom cijele godine. Količina
padavina je umjerena i iznosi oko 700 mm godišnje.

U pravcu istoka i uopće na istoku Njemačke jako oslabe utjecaji sa Atlantika.
Nasuprot tome, ojačaju utjecaji sa kontinenta. Zbog toga su na istoku zemlje
ljeta mnogo toplija, ali su, isto tako, i zime osjetno hladnije. Istočni
dijelovi Njemačke imaju i mnogo manje padavina (500 do 700 mm). Sjeverna
Njemačka je pod klimatskim utjecajem Sjevernog i Baltičkog mora. S obzirom na to
da je ona veoma niska, nema prepreka za prodore zračnih masa sa sjevera. Ljeta
su zbog toga ovdje prohladna i kratka, a zime, ipak, nešto blaže od onih na
istoku. Najveći dio prostora prima oko 600 mm padavina.

Njemačka ima relativno gustu riječnu mrežu. Gotovo sve njene rijeke teku prema
Sjevernom i Baltičkom moru. Najveće pritoke ovih mora su: Laba, Odra, Visla, Ems
i Vezer. Rajna, koja također pripada ovom području, najvažnija je rijeka
Njemačke. Ona teče njenim zapadnim dijelom, a pri ušću pripada Holandiji. Dunav
je najveća rijeka južne Njemačke. On pripada slivu Crnog mora. I Dunav je
plovan, te i on ima veliko privredno značenje. Gotovo sve rijeke Njemačke,
posebno one koje teku nizinama, međusobno su povezane plovnim kanalima.

Prirodni biljni pokrov je ljudskim djelatnostima jako izmijenjen. Na sjeveru
zemlje velika su prostranstva zamočvarena. Uz močvare, u pejzažu sjeverne
Njemačke danas doniniraju vještački odgojene livade i pašnjaci. Slične su
prilike i na zapadu zemlje, i tamo preovladavaju livade i pašnjaci. U planinama
Sredogorja mjestimično ima listopadnih, a u Alpama miješanih i crnogoričnih
šuma.

Njemačka ima niz velikih gradova. Postoji 11 službeno priznatih metropolskih
regija. Od 2006. godine identificirana su 34 grada koja se mogu nazvati
regiopolisima.

Najveće širenje gradova je u Rajnsko-ruhrskoj regiji (11.7 miliona stanovnika u
2008.) uključujući i Düsseldorf(glavni grad pokrajine Sjeverna
Rajna-Vestfalija), Köln, Bonn, Dortmund, Essen, Duisburg i Bochum.

Njemačka je ustavna savezna republika, čiji se politički sistem zasniva na
Ustavu iz 1949. godine (Grundgesetz, osnovni zakon). U njoj vlada parlamentarni
sistem u kojoj kancelar igra najvažniju ulogu, a koga bira parlament. Bundestag,
donji dom njemačkog Parlamenta, u historijskom Reichstagu.

Njemački parlament (Bundestag) je zakonodavni organ Njemačke sa sjedištem u
Berlinu. U političkoj strukturi Njemačke, Bundestag je jedini ustavni činilac na
saveznom nivou, koji se bira direktno od građana Njemačke. Zakonom definisani
broj predstavnika je 598, dok je stvarni broj u pravilu veći. Stvarni broj
poslanika je veći zbog prelaznih i kompenzacijskih mandata. U trenutnom 18.
sazivu Bundestaga, 4 mandata su prelazna, a 29 su kompenzacijski mandati, čime
je broj predstavnika 631. Legislativni period Bundestaga traje 4 godine. Članovi
Bundestaga mogu se priključiti nekoj frakciji ili grupi, čime dobijaju poseban
status. Trenutno, Bundestagom predsjedava predsjednik Bundestaga Norbert Lammert
član CDU-a).

Parlament (Bundestag), se bira svake pete godine kombiniranim sistemom
neposrednog i proporcionalnog biranja. Pored Budestaga, drugi zakonodavni organ
Njemačke skupštine je Bundesrat (Federalno vijeće). Savezni se zakoni donose u
Bundestagu izglasavanjem većine glasova. Spovođenje zakona se potvrđuje
izglasavanjem u Bundesratu, a ukoliko se ne uloži zahtjev ra razmatranje u
Bundesratu, zakon se usvaja. Promjena zakona je moguća ako se za nju izjasni 2/3
članova Bundestaga. O zakonima pokrajina odlučuju pokrajinske skupštine. Broj
predstavnika u Bundesratu se određuje na osnovu broja stanovnika u pokrajini.
Šesnaest saveznih pokrajina predstavlja federalni nivo Bundesrata, koji je
izazvao mnogo polemika na račun odnosa sa Bundestagom zbog neusglašenosti
prilikom donošenja odluka i jednog i drugog tijela, što politički sistem čini
vrlo kompliciranim. Na skupštinskim izborima 2013. godine najviše glasova 41,5%
osvojila je koalicija Kršćansko-demokratske unije i Kršćansko-socijalne unije
čime je dobila 311 mjesta u Bundestagu.

Funkcija šefa države je povjerena predsjedniku, kome je ograničena moć
odlučivanja na ceremonijalne i reprezentativne dužnosti. Predsjednik je najviša
funkcija u njemačkoj politici. Uloga predsjednika je relativno ograničena, te
nema obavezu mješanja u dnevnu politiku, mada mu to nije zabranjeno. Obaveze
predsjednika su regulisane Ustavom, a u sprovođenju odluka predsjednik odlučuje
samostalno, kao i u iznošenju svog ličnog mišljenja u pojedinim pitanjima. Osim
diplomatskog predstavljanja Njemačke, predsjednik posjeduje važne ovlasti u
vandernim situacijama, kod izbora kancelara, raspuštanja Bundestaga, izbora
manjinske Vlade Njemačke, te potpisivanjem novih zakona, koji tek njegovim
potpisom postaju važeći. Predsjednik se bira na mandat od 5 godina od tzv.
Bundesversammlunga. Bundesversammlung se sastoji od članova Bundestaga i
predstavnika pokrajina. Produženje mandata je moguće za samo jedan period.
Sjedište predsjednika je u dvorcu Bellevue u Berlinu i u Vili Hammerschmidt u
Bonnu. Trenutni predsjednik je Joachim Gauck izabran 2012. godine od 12. saziva
Bundesversammlunga

Trenutna kancelarka je Angela Merkel čija je uloga šef vlade, odnosno premijer
države, dok se na mjestu predsjednika nalazi Joachim Gauck.

Sudsku vlast uključuje Savezni ustavni sud Njemačke (Bundesverfassungsgericht),
Savezni vrhovni sud i nekoliko saveznih sudova, odgovornih za kontroliranje
nižih sudova. Svi niži sudovi su napravljeni od strane saveznih država.

Od 1949. u Njemačkoj dominiraju dvije stranke, Kršćansko-demokratska unija i
Socijaldemokratska partija Njemačke. Do sada je svaki kancelar Njemačke bio iz
jedne od te dvije stranke. Međutim, manja Slobodna demokratska partija (koja je
imala predstavnike u Bundestagu od 1949. do 2013.) i Savez 90/Zeleni koji je
parlamentaram od 1983. su također igrali važnu ulogu u njemačkoj politici.

Po Ustavu, Njemačka je zemlja federativnog karaktera sastavljena od 16 saveznih
pokrajina, koje su podijeljene u 439 distrikta i gradova (2004). Podjela na
pokrajine je definirana međunarodnim standardom ISO 3166-2:DE. Najveće pokrajine
su Donja Saksonija i Bavarska, a najmanje po površini gradovi, Bremen
(pokrajina), Hamburg i Berlin. Federativni karakter zemlje sa različitim
historijskim tradicijama osjeti se i danas, tako da su nerijetko primjetne
razlike u mentalitetu i ponašanju Nijemaca na jugu i sjeveru, odnosno zapadu i
istoku.

Njemačka ima mrežu od 229 diplomatskih misija u inozemstvu i održava odnose sa
više od 190 zemalja svijeta. Od 2011. Njemačka daje najveći doprinos budžetu
Evropske Unije (20 %) i treći najveći doprinos budžetu UN-a. Njemačka je članica
NATO-a, OECD-a, G8, G20, Svjetske banke i MMF-a. Njemačka igra vodeću ulogu u
Evropskoj uniji, te je ostala čvrst saveznik Francuske od završetka Drugog
svjetskog rata. Njemačka potiče razvijanje jedinstvenog evropskog političkog,
odbrambenog i sigurnosnog aparata.

Politika razvoja Savezne Republike Njemačke je nezavisna od područja njemačke
vanjske politike. To je formulisano od strane Saveznog ministarstva za ekonomsku
saradnju i razvoj (BMZ). Njemačka vlada razvojnu politiku vidi kao zajedničku
odgovornost međunarodne zajednice.

Njemačka vojska, Bundeswehr, organizirana je u Heer (Kopnenu vojsku), Marine
(ratna mornarica), Luftwaffe (ratno zrakoplovstvo), Zajedničku medicinsku službu
i Zajedničku pomoćnu službu. U 2011. godini procijenjena je vojna potrošnja na
1.3 % BDP-a, što je nisko u poređenju sa drugim članicama NATO-a. Prema vojnoj
potrošnji njemačka vojska je 9. na svijetu. U mirnodopskim uslovima njemačkom
vojskom komanduje ministarstvo odbrane, dok u slučaju rata kancelar postaje
vrhovni zapovjednik oružanih snaga.

Od marta 2012. godine njemačka vojska broji oko 183.000 profesionalnih vojnika i
17.000 volontera. Njemačka vlada planira smanjiti broj profesionalnih vojnika na
170.000 i broj volontera na 15.000. Prema SIPRI Njemačka je 4. najveći izvoznik
oružja u svijetu u 2014. godini. Tokom iste godine njemačka vlada je najavila
strožiju politiku izvoza oružja.

Uloga i zadaća Bundeswehra je opisana u njemačkom ustavu kao odbrambena. No,
nakon presude Ustavnog suda 1994. godine pojam odbrane ne definira samo zaštitu
unutar granica zemlje, već i kao reakcije na krize i prevencije sukoba, u širem
smislu zaštita sigurnosti Njemačke bilo gdje u svijetu. Od januara 2015. godine
njemačka vojska ima oko 2370 vojnika stacioniranih u stranim zemljama kao dio
međunarodnih mirovnih misija uključujući i 850 vojnika Bundeswehra u misiji ISAF
u Afganistanu i u Uzbekistanu, 670 vojnika na Kosovu, te 120 vojnika u misiji
UNIFIL u Libanonu.

Do 2011. godine u Njemačkoj je bio obavezan vojni rok za muškarce u dobi od 18
godina u trajanju od 6 mjeseci u vojnoj ili civilnoj dužnosti, ili kao 6 godina
hitne službe što uključuje vatrogasnu službu i Crveni križ. 1. jula je ukinuto
obavezno služenje vojnog roka, te je zamijenjen dobrovoljnom službom. Od 2001.
godine žene mogu obavljati sve vojne funkcije, ali nisu bile podvrgnute
novačenju. Trenutno se u službi njemačke vojske nalazi oko 17.500 žena.

Njemačka privreda je jedna od najrazvijenijh u svijetu, čija se jaka ekonomska
moć osjeti i danas u trenucima nedavne svjetske ekonomske krize. Po svom
društvenom proizvodu nalazi se na četvrtom mjestu u svijetu. Regionalne razlike
osjete se i u ekonomiji, posebno između istočnih i zapadnih saveznih pokrajina.
Ne treba zaboraviti da je Istočna Njemačka blizu 50 godina bila dio
socijalističkog sistema, što je podrazumijevalo kolektivno i plansko
organiziranje državne imovine. Platežno sredstvo u Njemačkoj kao i u većini
zemalja Evropske Unije je euro, koji je 2001. godine zamijenio njemačku marku.
Prema OECD-u Njemačka ima jedan od najviših nivoa produktivnosti rada na
svijetu.

Poljoprivreda, stočarstvo i ratarstvo, daju samo oko 5% nacionalnog dohotka
Njemačke. Stočarstvo daje tri četvrtine vrijednosti ukupne poljoprovredne
proizvodnje. U stočarskoj proizvodnji, u proizvodnji mlijeka i mliječnih
prerađevina, ostvaruju se značajni tržišni viškovi. U ratarskoj proizvodnji
najviše se uzgajaju žitarice (pšenica, raž i zob), zatim krompir, šećerna repa,
povrće i voće. Ipak, Njemačka je veliki uvoznik hrane. Ona najviše uvozi rano
voće i povrće, suptropsko i tropsko voće, kahvu i začine.

Rudna bogatstva su skromna. Nešto su veće zalihe uglja, željeza i obojenih
metala. Visoko razvijena industrija zahtijeva uvoz ogromnih količina
najraznovrsnijih ruda i sirovina. Njemačka uvozi mnogo nafte i zemnog plina.

Neke od najpoznatijih svjetskih brendova i kompanija dolazi upravo iz Njemačke
kao što su: Mercedes-Benz, BMW, Volkswagen, SAP AG, Audi, Siemens, Allianz,
Adidas, Porsche i DHL. Njemačka je poznata po svojim velikim djelom
specijaliziranim malim i srednjim poduzećima na globalnom nivou poznati kao
Mittelstand.

Sa svojim centralnim položajem u Evropi Njemačka predstavlja saobraćajno
čvorište za kontinent. Kao i njeni susjedi, Njemačka posjeduje jednu od
najgušćih cestovnih mreža na svijetu. Mreža njemačkih autoputeva (Autobahn) po
ukupnoj dužini je treća u svijetu, a poznata je po svom nedostatku općeg
ograničenja brzine. Njemačka je uspostavila polucentričnu mrežu brzih vozova.
Intercity-Express ili ICE je mreža njemačkih željeznica između većine njemačkih
gradova, kao i destinacijama u drugim zemljama brzinom od 300 km/h. Najveći
njemački aerodromi su Aerodrom Frankfurt i Aerodrom München, oba čvorišta
Lufthanse, a Air Berlin ima čvorišta na Aerodromu Berlin Tegel i Aerodromu
Düsseldorf. Drugi značajni aerodromi su Berlin Schönefeld, Hamburg, Köln/Bonn,
Leipzig/Halle. Luka u Hamburgu je jedna od deset najvećih kontejnerskih luka u
svijetu.

U 2008. godini, Njemačka je bila šesti najveći potrošač energije, dok se 60 %
primarne energije uvozi. Njemačka vlada potiče očuvanje energije i proizvodnju
energije iz obnovljivih izvora. Energetska učinkovitost je poboljšavana od
1970tih godina, vlada ima za cilj zadovoljavanje zahtjeva za 40 % proizvodnje
električne energije iz obnovljivih izvora do 2020. i 100 % do 2050. godine. U
2014. kao izvori električne energije korišteni su: ulje (35 %), ugalj
uključujući i lignit (24,6 %), prirodni plin (20,5 %), nuklearna energija
(8,1 %) te hidroenergetski i obnovljivi izvori energije (11,1 %) U 2000. godini
dogovoreno je ukidanje nuklearnih elektrana od 2021. godine. Njemačka se zalaže
za Protokol iz Kyota i nekoliko drugih ugovora koji promiču bioraznolikost,
standarde niskih emisija, reciklažu, korištenje obnovljivih izvora energije, te
podupire održivi razvoj na globalnom nivou.

Nijemci su postigli velika naučna dostignuća koja su od velikog značaja na
globalnom nivou. 104 dobitnika Nobelove nagrade su bila iz Njemačke. Njemački
naučnici su dobili više Nobelovih nagrada od većine drugih nacija svijeta,
naročito u naukama kao što su fizika, hemija i medicina.

Poznati njemački fizičari iz perioda prije početka dvadesetog vijeka su bili:
Hermann von Helmholtz, Joseph von Fraunhofer, Gabriel Daniel Fahrenheit i mnogi
drugi. Albert Einstein uvodi 1905. godine hipotezu o kvantima svjetlosti ili
fotonima, dok teoriju o gravitaciji objavljuje 1915. Max Planck uvodi 1910.
godine kvantnu teoriju, koji je zajedno sa Albertom Einsteinom uveo kvantnu
mehaniku. Wilhelm Conrad Röntgen je otkrio X-zrake. Otto Hahn je bio pionir u
oblasti radiohemije i nuklearne fisije, dok su Ferdinand Cohn i Robert Koch bili
osnivači mikrobiologije. Brojni matematičari su rođeni u Njemačkoj uključujući
Carl Friedrich Gaußa, Davida Hilberta, Bernharda Riemanna, Gottfried Wilhelm
Leibniza, Karl Weierstrassa, Hermanna Weyla i Felixa Kleina. Istraživačke
institucije u Njemačkoj su Institut Max Planck, Društvo Helmholtz i Zajednica
Fraunhofer. Nagrada Gottfrieda Wilhelma Leibniza godišnje se dodijeljuje deset
naučnika i akademika. S najviše od 2.5 miliona eura po nagradi predstavlja jednu
od nagrada za istraživanje s najvećim iznosom koja se dodijeljuje u svijetu.

Njemačka je domovina mnogih svjetskih poznatih inovatora i inženjera kao što je
Johannes Gutenberg, koji je izmislio štampaći stroj, Hans Geiger, izumitelj
Gigerovog brojača, Konrad Zuse, izumitelj prvog programski kontroliranog
računara. Njemački inženjeri i industrijalci kao što su grof Ferdinand von
Zeppelin, Otto Lilienthal, Gottlieb Daimler, Rudolf Diesel, Hugo Junkers i Karl
Benz su znatno doprinijeli razvoju saobraćaja, automobilizmu i zračnom
prijevozu. Njemačke institucije kao što je Njemački centar za zračni saobraćaj
(DLR) su dale najveći doprinos za razvoj Evropske svemirske agencije. Inženjer
Wernher von Braun je razvio prvu balističku raketu V-2, a kasnije bio istaknuti
član NASA-e i konstruktor rakete Saturn V. Heinrich Rudolf Hertz je dao doprinos
u polju elektromagnetnog zračenja, što je bilo ključno za razvoj moderne
telekomunikacije.

Njemačka je sedma najposjećenija zemlja svijeta sa 407,26 miliona noćenja tokom
2012. godine, što uključuje broj od 68.830.000 noćenja stranih turista i
posjetioca. U 2012. godini Njemačku je posjetilo više od 30,4 miliona stranih
turista. Berlin je postao treća najposjećenija destinacija u Evropi.. Pored toga
30% Nijemaca svoj odmor provede u Njemačkoj, naročito u pokrajini
Mecklenburg-Vorpommern. Domaća i međunarodna putovanja u kombinaciji s turizmom
doprinose više od 43,2 milijarde eura njemačkom BDP-u. Uključujući indirektne i
inducirane učinke, industrija ima doprinos od 4.5% njemačkog BDP-a , sa oko 2
miliona zaposlenih (4,8% od ukupne zaposlenosti).

Njemačka je poznata po svojim raznolikim turističkim rutama kao što su:
Romantična cesta, vinske ceste, Cesta dvoraca i Cesta avenija. Postoji 39
objekata stavljenih na UNESCO spisak svjetske baštine, uključujući stare gradske
jezgre kao što su one u Regensburgu, Bambergu, Lübecku, Quedlinburgu, Weimaru,
Stralsundu i Wismaru. Najposjećenije znamenitosti u Njemačkoj su Neuschwanstein,
Kölnska katedrala, Reichstag, Hofbräuhaus u Münchenu, Heidelberški dvorac,
Zwinger, Televizijski toranj Berlin i Aachenska katedrala. Europa-Park kod
Freiburga je drugi najpopularniji evropski park zabave.

Sa stanovništvom od 80.200.000 ljudi prema popisu stanovništva iz 2011. godine,
Njemačka je najnaseljenija država Evropske unije, na europskom kontinentu je
druga najnaseljenija zemlja, poslije Rusije, te 16. najmnogoljudnija zemlja u
svijetu. Gustoća naseljenosti iznosi 225 stanovnika po kilometru kvadratnom.
Životni vijek prosječnog Nijemca iznosi 80,19 godina (77,93 godine muškarci, a
žene 82,58 godina). Stopa fertiliteta iznosi 1.41 rođene djece u odnosu na žene
(procjene iz 2011.) ili 8,33 živo rođene djece na 1000 stanovnika, te je jedna
od najnižih u svijetu. Od 1970. u Njemačkoj stopa mortaliteta kontinuirano
premašuje stopu nataliteta.

Međutim, Njemačka je svjedok povećanja stope nataliteta i migracijske stope od
2010. Dolazi do povećanja broja obrazovanih imigranata. Većina imigranata dolazi
iz južne i istočne Europe, te se naseljavaju u urbanim područjima.

Četiri veće grupe naroda imaju status nacionalnih manjina, a to su: Danci,
Frizijci, Romi, Sinti i Lužički Srbi. Dancska manjina (oko 50.000) pretežno
nastanjuje područje pokrajine Schleswig-Holstein. Istočni i sjeverni Frizijci
pretežno naseljavaju zapadnu obalu Schleswig-Holsteina, te oblast Donje
Saksonije. Lužički Srbi, slavenski narod (oko 60.000), pretežno naseljavaju
područje Lužica.

Po nacionalnom sastavu oko 92.3% stanovništva Njemačke čine Nijemci. 2011. oko 6
miliona stranih državljana je registriranog boravka u Njemačkoj. Po pitanju
etničkog porijekla 20% stanovnika ove zemlje stranog ili djelomično stranog
porijekla. U 2010. godini, u 29% porodica sa djecom ispod 18 godina bio je barem
jedan roditelj stranog porijekla.

Fond Ujedinjenih Nacija za stanovništvo navodi Njemačku kao 3. zemlju u svijetu
po broju primljenih imigranata, što je oko 5% ili 10 miliona od ukupno 191
milion migranata. Od 2008. najveće grupe imigrana su bili Turci (oko 2.5
miliona), zatim Talijani (776.000), Poljaci (687.000). Također prisutni su i
Bošnjaci, Srbi i Hrvati. Od 1987. oko 3 miliona etničkih Nijemaca imigriralo je
u Njemačku iz zemalja istočnog bloka, iskoristivši tako svoje pravo povratka.

Prema popisu stanovništva iz 2011. godine, kršćanstvo je najraširenija religija
u Njemačkoj, 66.8% Nijemaca su katolici, od ukupnog broja stanovnika. 30.8 %
stanovništva se izjasnilo kao rimokatolici, 30.3% stanovništva se izjasnilo kao
protestatima, dok je evangelista bilo 5.7%. 32-35% stanovništva se izjasnilo da
ne pripada niti ijednoj vjerskoj konfesiji, čiji broj je u porastu već nekoliko
decenija.

Geografski, Protestantizam preovladava u sjevernim, centralnim i istočnim
dijelovima zemlje, uglavnom u sklopu sa evangelističkom crkvom, dok je
Rimokatoličanstvo koncentrisano u južnim i zapadnim dijelovima zemlje. Ateisti i
pripadnici drugih religija su koncentrisani pretežno u većim gradovima i u
istočnom dijelu Njemačke.

Islam je druga najveća religija u Njemačkoj, prema popisu stanovništva iz 2011.
godine, samo se 1.9% stanovništva izsjanilo muslimanima, dok se prema drugim
izvorima procjenjuje da ih ima 3.8-4.3 miliona (4.6 do 5.2 %). Većina muslimana
su suniti i aleviti iz Turske, postoji mali broj šijita i ahmedija. Njemački
muslimani, koji većinom porijeklo vode iz Turske nemaju priznat status državne
religije.

Ostale religije čine manje od 1% njemačkog stanovništva, a to su Budizam sa
250.000 pripadnika, Judaizam sa oko 200.000 vjernika (0.3%). Hinduizam broji oko
100.000 pripadnika, dok sve ostale religije broje zajedno 50.000 pripadnika.
Treća najveća jevrejska populacija u Evropi je ona u Njemačkoj (nakon Velike
Britanije i Francuske). Oko 50% budista u Njemačkoj su imigranti iz Azije.

Njemački jezik je službeni i jezik s najviše govornika u Njemačkoj, te
predstavlja jedan od 24 službena jezika u Europskoj Uniji i jedan od tri
službena jezika u Evropskoj komisiji. Njemački je najgovoreniji jezik u
Europskoj Uniji s oko 100 miliona govornika.

Priznati jezici manjina u Njemačkoj su: danski, niski njemački, lužičkosrpski,
romski, frizijski koji su službeno zaštićeni Evropskom poveljom o regionalnim
ili manjinskim jezicima. Jezici doseljenika koji se najviše govore su: turski,
kurdski, poljski, južnoslavenski jezici te ruski. 67% građana Njemačke trdi da
može komunicirati na barem jednom stranom jeziku, a 27% grđana na najmanje dva
strana jezika, izuzev materinjeg jezika.

Standardni njemački jezik pripada grupi zapadnogermanskih jezika, te je usko
povezan s engleskim, niskim njemačkim i holandskim jezikom. Većina vokabulara
potječe od germanskoj jezika iz indoevropske grupe jezika. Također neke riječi
vode porijeklo iz latinskog, starogrčkog ili francuskog i engleskog jezika.
Njemački jezik pisan je isključivo latinicom.

Nadležnost nad obrazovanjem u Njemačkoj je organizovana prvenstveno na nivou
saveznih pokrajina. Dječiji vrtić od treće do šeste godine je izboran, nakon
čega slijedi obrazovanje koje je obavezno u trajanju od devet godina. Osnovno
obrazovanje traje četiri do šest godina. Srednjoškolsko obrazvanje obuhvata tri
tradicionalne vrste srednjih škola: gimnaziju koju upisuju najbolji i nadareni
učenici, koja priprema učenike za studij, zatim Realschule koja je namijenjena
srednjim studentima i traje 6 godina i Hauptschule koja priprema učenike za
strukovno obrazovanje. Također postoji i Gesamtschule koja predstavlja
sveobuhvatni tip srednje škole. Nakon završene srednje škole pstoje mogućnosti
stručne naobrazbe, zatim studija i dvojnog studija. Osnovni uslov za upisivanje
na univerzitet je položen opći ispit zrelosti ili matura.

Prema Šangajskoj rang-listi univerziteta 2014. godine 4 njemačka univerziteta se
nalaze u top 100, te njih 13 u top 200 univerziteta u svijetu. Neki njemački
univerziteti spadaju u najstarije na svijetu, kao što je Univerzitet u
Heidelbergu (osnovan 1386.) koji je najstariji univerzitet u Njemačkoj. Zatim
Heidelberg slijedi Univerzitet u Leipzigu (1409.), Univerzitet u Rostocku
(1419.), Univerzitet u Greifswaldu (1456.), Univerzitet u Freiburgu (1457.) i
Univerzitet u Münchenu (1472.).

Njemačka ima najstariji univerzalni zdravstveni sistem na svijetu, koji još seže
iz doba vladavine Otta von Bismarcka. Stanovništvo je trenutno obuhvaćeno planom
zdravstvene zaštite, što je osigurano statutom uz neke određene kriterije, te uz
mogućnostima privatnog zdravstvenog osiguranja kod nekih određenih grupa. Prema
podacima iz Svjetske zdravstvene organizacije njemački zdravstveni sistem 77 %
financira Vlada, a 23 % privatni sektor u 2005. U 2005. godini Njemačka je
utrošila 11 % svojeg BDP-a na zdravstvo. Njemačka zauzima 20. mjesto u svijetu
po očekivanoj dužini trajanja života stanovništva, muškarci prosječno dožive 77
godina, a žene 82 godine života. Njemačka ima vrlo nisku stopu smrtnosti
dojenčadi (4 na 1000 živorođenih).

U 2010. godini glavni uzroci smrtnosti su bili kardiovaskularne bolesti sa 41%,
zatim maligna oboljenja sa 26%. U 2008. godini oko 82.000 Nijemaca je bilo
zaraženo virusom humane imunodeficijencije (HIV/AIDS), od čega je umrlo 26.000
Nijemaca od 1982. godine. Prema istraživanjima iz 2005. godine, 27% odraslih
Nijemaca su pušači. Gojaznost je navedena kao glavni zdravstveni problem u
Njemačkoj.

Njemačka je kao zemlja uveliko pridonijela svjetskoj kulturi. Tu su rođeni
veliki kompozitori ozbiljne muzike: Beethoven, Bach, Brahms i Wagner, klasični
pjesnici poput Goethea i Schiller, likovni umjetnici poput Duerera, Ernsta i
Beusa, a Njemačka je domovina i filozofa, među kojima su najznačajniji: Kant,
Hegel, Marx i Nietzsche, te naučnici Einstein, Born i Plank.

Njemačka klasična muzika predstavlja djelo mnogih svjetskih poznatih
kompozitora. Dietrich Buxtehude, njemački orguljaš i kompozitor je svojim
djelima ostavio znatan uticaj na kasniji rad Johanna Sebastiana Bacha i Georga
Friedricha Händela, koji su bili jedni od najpoznatijih kompozitora iz perioda
baroka. Tokom svog životnog rada, njemački violinist i kompozitor Leopold Mozart
je kao mentor znatno utjecao na svog sina i učenika Wolfganga Amadeusa Mozarta,
jednog najvećih muzičara svih vremena. Ludwig van Beethoven je bio najvažniji
kompozitor na prijelazu klasicizma u romantizam. Carl Maria von Weber i Felix
Mendelssohn su bili važni kompozitori u ranom romantizmu, dok su Robert Schumann
i Johannes Brahms obilježili period romantizma. Richard Wagner je ostao poznat
po svojim operama. Richard Strauss je bio najvažniji kompozitor kasnog
romantizma i ranog modernizma. Karlheinz Stockhausen i Hans Zimmer su važni
kompzitori 20. i 21. vijeka.

Njemačka je drugo najveće muzičko tržište u Evropi i četvrto po veličini u
svijetu.Njemačka popularna muzika 20. i 21. vijeka uključuje pokrete kao što su:
Neue Deutsche Welle (Nena, Trio), pop (Boney M., Alphaville, Modern Talking),
Ostrock (City, Keimzeit), metal/rock (Rammstein, Scorpions), punk (Nina Hagen,
Die Ärzte, Die Toten Hosen), pop rock (Beatsteaks, Tokio Hotel), inide rock
(Tocotronic), šlager (Ute Lemper, Katja Ebstein, Hildegard Knef, Helene Fischer.
Njemačka elektronska muzika je stekla globalni uticaj, uz izvođače kao što su
Kraftwerk, Tangerine Dream. DJ-evi i techno, house umjetnici s njemačke muzičke
scene su stekli veliku popularnost (Paul van Dyk, Paul Kalkbrenner i Scooter).
Pored već navedenih predstavnika elektronske muzike, Njemačka Kraut Rock scena
koja je započela ranih 1970-ih imala je svoje najznačajnije predstavnike i
osnivače u rock grupama poput Can, Amon Düül II, Faust i Neu! Za razliku od
svojih kolega iz Velike Britanije i SAD-a (koji su sve više komponovali pjesme
pod utjecajem Jazza i klasične muzike), oni su mnogo više koristili
sintisajzere, stvarajući pulsirajući zvuk i povezujući u muzičku cjelinu
naizgled nepovezane muzičke trake. Takvim pristupom u muzici bili su mnogo bliži
avantgardnoj muzici nego rock muzici.

Njemački umjetnici su ostavili velik uticaj na zapadnu umjetnost. Albrecht
Dürer, Hans Holbein mlađi, Matthias Grünewald, Lucas Cranach stariji su važni
njemački umjetnici iz perioda renesanse, Peter Paul Rubens, Johann Baptist
Zimmermann su poznati umjetnici iz baroka, zatim Caspar David Friedrich, Carl
Spitzweg iz romantizma, Max Liebermann iz impresionizma, te Max Ernst iz
nadrealizma. Njemački kipari kao što su Otto Schmidt-Hofer, Franz Iffland i
Julius Schmidt su dali važan doprinos njemačkoj umjetnosti s kraja 19. i početka
20. vijeka.

Tokom dvadesetog vijeka formirano je nekoliko njemačkih umjetničkih društava i
grupa kao što su Novembarska grupa, Die Brücke i Plavi jahač čiji je vođa bio
Vasilij Kandinski koji je utjecao na razvoj ekspresionizma u Münchenu i Berlinu.
Kao reakcija na ekspresionizam javlja se novi smjer poznat kao nova stvarnost.
Poslijeratni umjetnički smjerovi u Njemačkoj su bili neokspresionizam,
performans, konceptualna umjetnost. Posebno istaknuti neokspresionisti su Georg
Baselitz, Anselm Kiefer, Jörg Immendorff, A. R. Penck, Markus Lüpertz, Peter
Robert Keil i Rainer Fetting. Vdeći njemački konceptualni umjetnici su: Bernd i
Hilla Becher, Hanne Darboven, Hans-Peter Feldmann, Hans Haacke, Joseph Beuys, HA
Schult, Aris Kalaizis, Neo Rauch i Andreas Gursky. Najznačajnije umjetničke
izložbe i festivali u Njemačkoj su documenta, transmediale i Art Cologne.

Njemačkim doprinosima arhitekturi mogu se smatrati karolinški i otonski stil.
Ciglena gotika je osebujan srednjevjekovni stil nastao u Njemačkoj. Također u
renesansnoj i baroknoj arhitekturi, nastali su neki njemački smjerovi kao što su
Weserska renesansa i Dresdenski barok. Među najpoznatijim baroknim arhitektama
nalaze se Matthäus Daniel Pöppelmann, Balthasar Neumann, Knobelsdorff i Braća
Asam. Wessobrunnerška škola je izvršila znatan uticaj, a ponekad je čak i
dominirala nad umjetnošću štrokature u južnoj Njemačkoj u 18. vijeku. Gornja
švabska barokna ruta nudi barokno tematske turističke rute koje naglašavaju
doprinos baroknih umjetnika, kipara, zanatlija kao što su Johann Michael
Feuchtmayer, jednog od naistaknutijih članova porodice Feuchtmayer, te braća
Johann Baptist Zimmermann i Dominikus Zimmermann.

Pučanska arhitektura u Njemačkoj je vezan za poludrvenu gradnju uz pomć drvenih
greda (Njem. Fachwerk). Njemački Fachwerk stilovi variraju po regijama. Zakoni
planiranja gradnje ovakvih kuća diktirali su da izgled kuće mora biti u skladu
sa regionalnim, pa čak i sa specifičnim gradskim stilom gradnje.

Kada se industrijalizacija porširila Evropom, u Njermačkoj su se razvili
klasicizam i prepoznatljiv stil historicizam, ponekad se naziva stilom
Gründerzeit, s obzirom na ekonomski bum u godinama s kraja 19. vijeka.
Regionalni historistički stilovi uključuju Hanoversku školu arhitekture,
nürnberški stil, dresdensku Semper-Nicolai školu. Među najpoznatije njemačke
građevine spada dvorac Neuschwanstein koji predstavlja neoromaniku. Njemački
umjetnici, pisci, galeristi kao što su Siegfried Bing, Georg Hirth i Bruno
Möhring su pridonijeli razvoju secesije, na prijelazu u 20. vijek, što je
poznato na njemačkom jeziku kao Jugendstil.

Ekspresionistička arhitektura je razvijena 1910tih godina u Njemačkoj pod
uticajem Art Deco i drugih modernih stilova s arhitektima kao što su Johann
Friedrich Höger, Erich Mendelsohn, Dominikus Böhm i Fritz Schumacher. Njemačka
je osobito bila važna u ranom modernističkom pokretu, kao što su Deutscher
Werkbund kojeg je pokrenuo Hermann Muthesius i Bauhaus pokret kojeg je osnovao
Walter Gropius. Slijedom toga, Njemačka se često smatra kolijevkom moderne
arhitekture i dizajna. Ludwig Mies van der Rohe postao je jedan od svjetski
najpznatijih arhitekata u drugoj polovici 20. vijeka. ON je zamislio staklene
fasade na neboderima.

Njemačka književnost može se pratiti unatrag do srednjeg vijeka djelima pisaca
kao što su Walther von der Vogelweide i Wolfram von Eschenbach. Poznati njemački
pisci su Johann Wolfgang von Goethe, Friedrich Schiller, Gotthold Ephraim
Lessing i Theodor Fontane. Braća Grimm su stekla slavu skupljajući i
objavljivajući zbirke njemačkih bajki. Grimmovi su također skupili i
kodificirali regionalne verzije njemačkog jezika, temeljeći svoj rad na
historijskim načelima, njihov Deutsches Wörterbuch, ili njemački rječnik,
ponekad se naziva Grimm rječnik, što je počelo 1838, a objavljen je 1854.

Među utjecajnije književnike 20. vijeka ubrajaju se Gerhart Hauptmann, Thomas
Mann, Hermann Hesse, Heinrich Böll i Günter Grass. Godišnje se izdaje prosječno
oko 700 milina knjiga na njemačkom jeziku, sa oko 80.000 naslova, od čega je
60.000 novih. Njemačka se nalazi na trećem mjestu po broju izdanih knjiga u
svijetu, nakon tržišta engleskog i kineskog govornog područja. Frankfurtski
sajam knjiga najvažniji je na svijetu po pitanju međunarodnih poslova i
trgovine, s tradicijom dugom više od 500 godina, također Leipziški sajam knjiga
zauzima važno mjesto u Evropi.

Njemačka filozofija ima velik historijski značaj: doprinos Gottfried Wilhelm
Leibniza racionalizmu; zatim prosvjetiteljska filozofija Immanuela Kanta;
njemački idealizam čiji filozofi su bili Johann Gottlieb Fichte, Georg Wilhelm
Friedrich Hegel, Friedrich Wilhelm Joseph Schelling; iracionalista i filozofski
pesimista Arthur Schopenhauer; ideja socijalizma Karl Marxa i Friedrich Engelsa;
doprinos Friedricha Nietzschea perspektivizmu; Gottlob Frege da jedoprnos
analitičkoj filozofiji; Martin Heidegger koji je dao velik doprinos
egzistencijalizmu i ontologiji, značajan uticaj ostavila je Frankfurtska škola
koju su razvijali Max Horkheimer, Theodor Adorno, Herbert Marcuse i Jürgen
Habermas.

Među najveće medijske kompanije iz Njemačke koje djeluju na međunarodnom tržištu
su Bertelsmann, Axel Springer SE i ProSiebenSat.1 Media. Također značajnu ulogu
ima Deutsche Presse-Agentur. Njemačko televizijsko tržište je najveće u Evropi
sa oko 38 miliona domaćinstava sa TV prijemnikom. Oko 90 % njemačkih kućanstava
ima kablovsku ili satelitsku televiziju, sa raznim javnim i privatnim RTV
kanalima. U Njemačkoj postoji više od 500 javnih i privatnih radio stanica,
uključujući i Deutsche Welle koja svoj program emitira na više stranih jezika.
Njemačka nacionalna radio mreža je Deutschlandradio, dok ARD stanice pokrivaju
lokalne servise.

Mnoge od najprodavanijih novina i časopisa u Evropi su upravo one iz Njemačke,
listovi (i internet portali) sa najvećim tiražom u Njemačkoj su Bild, Die Zeit,
Süddeutsche Zeitung, Frankfurter Allgemeine Zeitung i Die Welt, dok su najveći
njemački magazini Der Spiegel, Stern i Focus.

Njemačko tržište video igara je jedno od najvećih u svijetu. Gamescom u Kölnu je
jedan od vodećih svjetskih sajmova video igara. Popularne serije video igara iz
Njemačke su Turrican, Anno, The Settlers, Gotika, SpellForce: The Order of Dawn,
FIFA Manager, Far Cry i Crysis. Relevantni izdavači i programeri igara su
Ubisoft Blue Byte, Crytek, Deep Silver, Kalypso Media, Piranha Bytes i Yager
Development.

Njemačka kinematografija je ostavila velik trag u svjetskoj filmskoj umjetnosti
i tehnici. Prvi radovi braće Skladanowsky su prikazani 1895. godine. Svjetski
poznat Babelsberg Studio koji se nalazi u berlinskoj četvrti Postdam osnovan je
1912. godine, čime je psato prvim velikim filmskim studijem u svijetu. Danas je
najveći evropski studio. Ran njemačko kino je bilo pod uticajem njemačkih
ekspresionista kao što su Robert Wiene i Friedrich Wilhelm Murnau. Film
Metropolis čiji je redatelj bio Fritz Lang smatra se prvim naučn-fantastičnim
filmom. Film redatelja Josef von Sternberga Plavi anđeo u kojem je glumila
Marlene Dietrich smatra se prvim njemačkim zvučnim filmom. Filmovi Leni
Riefenstahl su postavili nove umjetničke standarde, kao što primjerice
dokumentarni film ''Trijumf volje''.

Mnogi od filmova koji su nastali nakon 1945. godine u poslijeratnom periodu mogu
se nazvati Trümmerfilm (bos. film ruševina). Takav film je primjerice Ubojice
među nama (1946.) redatelja Wolfganga Staudtea. Među poznatije istčnonjemačke
filmove mogu se ubrojati Der Untertan (1951.), Podijeljeno nebo (1964.) čiji je
redatelj Konrad Wolf, filmska adaptacija književnog djela "Jakov lažljivac"
kojeg je napisao Jurek Becker, a filmski adaptirao Frank Beyer ka film Jakov
lažljivac (1975.), koji je bio jedini istčnonjemački film nominovan za Oscara.
Filmovi Zapadne Njemačke iz 1950tih godina mogu se po žanru definirati kao
Heimatfilm (bos. domoljubni film), ti filmovi prikazuju ljepotu zemlje i moralni
integritet ljudi koji žive u njoj.

Tokom 1970tih i 1980tih, poznati redatelji novog njemačkog filma bili su Volker
Schlöndorff,Werner Herzog, Wim Wenders i Rainer Werner Fassbinder. Njemački
filmovi kao što su Das Boot (1981.), Nedovršena priča (1984.), Good Bye, Lenin!
(2003.), Glavom kroz zid (2004.), Bijela traka (2009.), Konferencija životinja
(2010.), Atlas oblaka (2012.) su ostvarili međunarodni uspjeh. Oscara za
najbolji strani film dobili su njemački filmovi Limeni bubanj 1979. godine,
Nigdje u Africi 2002. godine i Život drugih 2007. godine.

Dodjela Evropske filmske nagrade se vrši svake godine, od čega svake druge u
Berlinu, domu Evropske filmske akademije. Berlinski međunarodni filmski festival
poznat kao "Berlinale", na kojem se od 1951. za najbolje filmove dodjeluje
nagrada "Zlatni medvjed" je jedan od najvažnijih filmskih festivala u Evropi i
svijetu.

Njemačka kuhinja varira zavisno od regije do regije, te često postoje sličnosti
između kuhinja nekih njemačkih regija sa regijama susjednih država (npr postoje
neke kulinarske sličnosti između kuhinje Južne Bavarske, Švabije sa kuhinjama
Švicarske i Austrije). Internacionalno poznata jela kao što su pizza, suši,
kineska, grčka, indijska kuhinja, doner kebab, također su popularna i lako
dostupna u Njemačkoj, zahvaljujući različitim etničkim zajednicama.

Kruh predstavlja značajan dio njemačke kuhinje, njemački pekari proizvode oko
600 vrsta kruha i oko 1.200 različitih vrsta kolača i peciva. Njemački sirevi
predstavljaju trećinu sireva proizvedenih u Evropi. U 2012. godini oko 99 %
proizvedenog mesa u Njemačkoj činila je svinjetina, piletina i govedina. Nijemci
proizvode svoje poznate kobasice u 1.200 različitih vrsta uključujući Bratwurst,
Weißwurst i Currywurst. Tokom 2012. godine, od ukupne prodaje hrane, 3.9 % je
bilo organske hrane.

Iako vino postaje sve više popularno u mnogim dijelovima Njemačke, naročito u
njemačkim vinskim regijama, ipak nacionalno alkoholno piće je pivo. Njemačka
potrošnja piva po osobi je iznosila 110 litara u 2013, i dalje je među najvišima
u svijetu.

Po podacima iz 2009. i 2010. oko 27,8 miliona Nijemaca bilo je organizirano u
oko 91.000 sportskih klubova i udruženja. Najveći broj sportskih društava je
obuhvaćen krovnom organizacijom Njemačkog olimpijskog sportskog saveza (DOSB).

Najčešći i najpopularniji sport u Njemačkoj je nogomet. Po podacima iz 2012. u
sklopu Njemačkog nogometnog saveza (DFB) organizirano je 172.000 klubova sa oko
6,8 miliona članova, a nogometna reprezentacija Njemačke može se pohvaliti sa
četiri titule svjetskih prvaka u nogometu: 1954, 1974, 2006. i 2014. godine.
Njemačka je također i dva puta bila organizator Svjetskog prvenstva 1974. i
2006, a oba puta je i postala svjetski prvak. Ona je i jedina država čije su
nogometne reprezentacije i u muškoj i u ženskoj konkurenciji bili prvaci
svijeta. Najveći stadion, namijenjen za međunarodne susrete, je Olimpijski
stadion u Berlinu (kapaciteta 74.224 mjesta), dok je Signal Iduna Park u
Dortmundu najveći nogometni stadion po kapacitetu na nivou Bundeslige sa preko
80.500 mjesta (od čega je 24.454 sjedećih).

U motosportu, najveći javni interes Nijemci pokazuju za Formulu 1 i DTM, u
kojima su njemački vozači i konstruktori među vodećim. Michael Schumacher je
sedmorostruki svjetski prvak u Formuli 1 i do danas najuspješniji vozač Formule
1 u njenoj historiji, dok je Sebastian Vettel dosad najmlađi svjetski prvak u
historiji ovog takmičenja.

Osim toga, popularni su i zimski sportovi u kojima Njemačka ima vrhunske
sportiste i olimpijske pobjednike. Među najuspješnijim su i skijaši-skakači Sven
Hannawald i Jens Weißflog te olimpijska pobjednica klizačica Katarina Witt.

Njemački dizajneri su lideri modernog dizajna linije proizvoda, Bauhausovi
dizajneri poput Ludwiga Miesa van der Rohea, Dieter Rams iz Brauna su među
najpoznatijima.

Njemačka je vođeća zemlja u modnoj industriji. Njemačka tekstilna industrija
broji oko 1.300 kompanija sa više od 130.000 uposlenih u 2010. godini, koja je
ostvarila prihod od 28 milijardi eura. Gotovo oko 44 % proizvoda se izvozi.
Berlinska sedmica mode, modni sajam Bread and Butter održavaju se dva puta
godišnje.

München, Hamburg i Düsseldorf također su važni gradovi po pitanju dizajna i
modne industrije. Poznati modni dizajneri iz Njemačke su Karl Lagerfeld, Jil
Sander, Wolfgang Joop, Philipp Plein i Michael Michalsky. Među važnijim modnim
markama su Hugo Boss, Escada, Adidas, Puma, Jack Wolfskin. Svejtski poznati
supermodeli iz Njemačke su Claudia Schiffer, Heidi Klum, Tatjana Patitz, Nadja
Auermann, kao i Toni Garrn, Julia Stegner, Eva Padberg i Diane Kruger.



https://bs.wikipedia.org/wiki/BiH

Koordinate: 44°00′00″N 18°00′00″E﻿ / ﻿44.00000°N 18.00000°E﻿ / 44.00000;
18.00000

Bosna i Hercegovina (skr. BiH, neformalno Bosna) država je u jugoistočnom dijelu
Evrope, smještena na zapadu Balkanskog poluostrva. Sa sjevera, zapada i
jugozapada graniči sa Hrvatskom, a s istoka sa Srbijom, dok na jugoistoku
graniči s Crnom Gorom.

Glavni a ujedno i najveći grad države je Sarajevo. Nezavisnost je stekla 1.
marta 1992. godine nakon odluke građana BiH referendumom o samoopredjeljenju.
Prema međunarodnim procjenama iz 2006. godine, broj stanovništva iznosio je
4.498.976, a po konačnim rezultatima Popisa stanovništva iz 2013. godine
3.531.159.

Područje Bosne i Hercegovine je stalno naseljeno još od doba neolita otkad su
postojala naselja keltske i ilirske civilizacije. Kulturološki, politički i
društveno, jedna je od historijski najbogatijih zemalja regiona, nakon što je
prvi put naseljena slavenskim narodima koji je i danas nastanjuju još od 6. do
9. vijeka. Na njenom teritoriju osnovana je i prva samostalna banovina u regiji,
Bosanska banovina, u ranom 12. vijeku, od naroda koji se nazivao dobri Bošnjani.

Bosna i Hercegovina je regionalno i međunarodno poznata po svojim prirodnim
ljepotama i kulturnom naslijeđu, svojoj kuhinji, eklektičnoj i jedinstvenoj
muzici, arhitekturi i svojim festivalima, od kojih su neki jedni od najvećih i
najuglednijih takve vrste u jugoistočnoj Evropi.

U BiH žive tri, konstitutivna naroda, Bošnjaci, Srbi i Hrvati, a Bošnjaci su
etnička većina. Bez obzira na etničku pripadnost, državljani Bosne i Hercegovine
se često od strane drugih kolokkvijalno identifikuju kao Bosanci. Pojmovi
Hercegovac i Bosanac se održavaju na osnovu regionalne, a ne etničke razlike,
pri čemu se granice regije Hercegovine ne mogu precizno definirati. Osim toga,
zemlja se jednostavno nazivala "Bosna" sve do austrougarske okupacije krajem 19.
vijeka.

Potencijalni je kandidat za članstvo u Evropskoj uniji i kandidat za članstvo u
NATO-u od aprila 2010. godine, kada je potpisala Akcioni plan za članstvo na
samitu u Talinu. Osim toga, Bosna i Hercegovina je članica i pridruženi član
mnogih međunarodnih organizacija: Vijeća Evrope od aprila 2002. godine, članica
i osnivač Mediteranske unije od njenog osnivanja u julu 2008. godine,
Organizacije za evropsku sigurnost i saradnju (OSCE), CEFTA-e, posmatrač u
Organizaciji islamske konferencije (OIC) i dr.

Pomorska je država jer na jugu svoje teritorije, kod Neuma, izlazi na Jadransko
more.

U prvim vijekovima nove ere, područje današnje Bosne bilo je sastavni dio
Rimskog Carstva. Većinom su ga naseljavali Iliri. Nakon pada carstva, Bosnu su
svojatali kako Bizantijsko carstvo, tako i zapadni nasljednici Rima. Slaveni se
ovdje naseljavaju u 7. vijeku zatičući na ovim prostorima dijelove ilirskih i
tračkih plemena koja su bila romanizirana, a prilikom dolaska Slavena se povlače
uglavnom u planine. Slaveni ih nazivaju Vlasima po starogermanskoj riječi
Wallach, što znači Rimljanin. U svojoj etnogenezi bosanski Slaveni - Bošnjani,
kasnije Bošnjaci ili bosanski muslimani, kao središnji južnoslavenski narod,
vrlo su se malo miješali sa drugim narodima, što nije slučaj sa okolnim Južnim
Slavenima, u čijoj je etnogenezi udio neslavenskog elementa prilično značajan -
na istoku Grka, Albanaca, Cincara, Rumuna i drugih, a na zapadu Nijemaca,
Italijana, Mađara, Čeha i dr. Mišljenje većine hrvatskih i srpskih historičara
je da kraljevine Srbija i Hrvatska vladaju dijelovima Bosne tokom 9. vijeka, a
da u 11. i 12. vijeku nad Bosnom gospodari kraljevina Mađarska.

Međutim, većina bosanskih historičara smatra da je Bosna samostalna država još
od 9. vijeka. Sa druge strane srpski i hrvatski historičari smatraju da
Srednjovjekovna bosanska država stiče svoju nezavisnost oko 1200. godine,
zasnivajući svoje teze na osnovu nepotvrđenih dokumenata katoličke i pravoslavne
crkve, te da se u ovom periodu razvija njen autohtoni bošnjanski narod. U
početku vladari Bosne su banovi, prvi imenom poznati ban Bosne bio je ban Borić,
zatim poznati Kulin Ban, a poslije krunidbe Bana Tvrtka I Kotromanića 1377.
godine vladari Bosne postaju kraljevi. Nezavisnost Bosna zadržava sve do dolaska
Osmanlija 1463. godine, kad zvanično postaje dio Osmanlijskog carstva.

Tokom osmanlijske vladavine u Bosni, mnogi Bošnjani odbacuju kršćanstvo i
prelaze na islam. Istovremeno, Vlasi, odnosno kasniji Srbi, po prvi put se
pojavljuju u nekim djelovima tadašnjeg Bosanskog ejaleta, dok se mnogi Bošnjani
iseljavaju u pravcu zapada i sjevera. Ovaj razvitak demografije je korijen
današnjih naroda Bosne i Hercegovine. Mnogi Bošnjaci pripadali su bošnjačkom
plemstvu, tako da su već u prvoj polovini 16. vijeka mnogi begovi i vojskovođe u
osmanlijskoj Evropi upravo porijeklom iz Bosne (npr. Mehmed-paša Sokolović i
Gazi Husrev-beg).

U 16. i 17. vijeku, Bošnjaci su bili sastavni dio osmanlijske vojske, dok su
najvažnije uloge vlade Bosanskog ejaleta najčešće pripadali Bošnjacima. Mnoge od
bošnjačkih porodica koje su rano prešle na islam su bile vrlo moćne, što u Bosni
dugo vremena zadržava i feudalne odnose između Bošnjaka i drugih naroda.

Osmanlijski neuspjesi protiv druge regionalne velesile u ovom dijelu Evrope,
Austrije, pomiču granicu između Osmanlijskog carstva i ostatka Evrope, koja sad
ponovo stiže pred same kapije Bosne, čime se opća situacija u zemlji pogoršava.
Sa konstantnim napadima i ekonomskom krizom širi se nezadovoljstvo, tako da u
prvoj polovini 19. vijeka, sultan nekoliko puta pokušava izvršiti reforme, ali
ovome kapetani u Bosni odgovoraju pobunama. Najčuvenija od njih je pobuna
Husein-kapetana Gradaščevića 1831. godine. Nakon što su poraženi od strane
Osmanlija, vojni otpor Bošnjaka se završava, dok carstvo i dalje slabi.
Istovremeno srpski odnosno hrvatski nacionalni pokreti vrše jak pritisak na
Bošnjake tako da se mnogi Bošnjaci na osnovi vjere ili nečeg drugog izdvajaju u
srpski odnosno hrvatski nacionalni korpus, te broj Srba i Hrvata u Bosni raste.

1878. godine Bosna, odlukom Berlinskog kongresa, postaje sastavni dio Dvojnog
kraljevstva Austro-Ugarske. Paralelno se u susjednim državama razvijaju
slavenski nacionalni pokreti, koji su radili na ujedinjenju svih Južnih Slavena
na jugoistoku Evrope. Povod za Prvi svjetski rat bio je atentat u Sarajevu ljeta
1914. godine, kojeg je izveo Gavrilo Princip, pripadnik revolucionarnog
omladinskog pokreta "Mlada Bosna". On je pucao na austrougarskog
prijestolonasljednika Franza Ferdinanda i njegovu noseću suprugu, koji su tom
prilikom i ubijeni. Povod za prvi veliki sukob svjetskih razmjera bio je time
pronađen.

Krajem Prvog svjetskog rata i propašću Austro-Ugarske Bosna i Hercegovina ulazi
u početku u Državu Slovenaca, Hrvata i Srba, a potom u novonastalu Kraljevinu
Srba, Hrvata i Slovenaca, koja se od 1929. zove Kraljevina Jugoslavija. Time
Bosna i Hercegovina, nakon orijentalizacije i okcidentalizacije. Nakon pojačane
industrijalizacije i opće ekspanzije bosanskohercegovačkog društva za vrijeme
austrougarske epohe, Bosna i Hercegovina tokom prve Jugoslavije ekonomski
nazaduje, što stvara osnovu za socijalno nezadovoljstvo i nemire, koji će
kasnije uslijediti.

Nakon sloma parlamentarne demokratije i zavođenja Šestojanuarske diktature 1929.
došlo je do novih administrativno-političkih promjena u zemlji. Jugoslavija je
dobila devet banovina, čime je Bosna i Hercegovina formalno podijeljena.
Površina Bosne i Hercegovine pripala je u svom historijskom obliku četirima
različitim banovinama, koje su nazvane po geografskim i historijskim regijama.
Vrbaska, Drinska, Zetska i Primorska banovina trebale su prema prvotnoj ideji
tadašnjeg jugoslavenskog kralja Aleksandra I potisnuti regionalne i nacionalne
identitete, a u prvi plan staviti jedinstveni jugoslavenski identitet.

Godine 1939. Sporazum Cvetković-Maček dolazi do stvaranja Banovine Hrvatske, u
koju ulaze i dijelovi Bosne i Hercegovine, i to uglavnom oni koji su već
pripadali Primorskoj banovini i dijelovi zemlje na sjeveru, uz rijeku Savu.

Početkom Drugog svjetskog rata pod vodstvom Ante Pavelića osniva se 10. aprila
1941 godine Nezavisna Država Hrvatska (NDH), u čiji sastav ulazi cijela Bosna i
Hercegovina. Znatan dio bosanskih Hrvata učestvuju kao pripadnici vojske NDH,
ustaše, domobrani, dok nekolicina Bošnjaka zauzima vodeće pozicije u vlasti kao
ministri u vladi NDH kao npr. Osman Kulenović i Džafer-beg Kulenović. Dio Srba
bori se na strani četnika te učestvuju u progonima Hrvata i Bošnjaka. Ustaše
progone i ubijaju Srbe, Rome, Jevreje i komuniste.

Ipak veliki dio Bošnjaka, bosanskih Srba i bosanskih Hrvata aktivno učestvuju u
antifašističkom pokretu Josipa Broza Tita, dajući znatan doprinos
Narodnooslobodilačkoj borbi i konačnom oslobođenju cijele zemlje od stranih
okupatora. Time se Bosna i Hercegovina može pohvaliti, da je jedna od prvih
zemalja antifašističke koalicije u porobljenoj Evropi 1941-1945. Na teritoriji
Bosne i Hercegovine vode se neke od najžešćih bitaka (Neretva, Kozara, Sutjeska,
Drvar) Drugog svjetskog rata na području jugoistočne Evrope. U Mrkonjić Gradu su
25. novembra 1943. godine postavljeni temelji suvremene Bosne i Hercegovine, I
zasjedanjem ZAVNOBiH-a. Dok su u Jajcu 29. novembra iste godine na II zasjedanju
AVNOJ-a postavljene osnove nove, socijalističke Jugoslavije, u sklopu koje je
Bosna i Hercegovina bila jedna od šest ravnopravnih republika.

U vremenu od 1945 do početka 1990ih, SR Bosna i Hercegovina doživljava ubrzanu
industrijalizaciju, modernizaciju i urbanizaciju, a paralelno s tim osnivaju se
i institucije zemlje, koje naglašavaju njenu državnost i institucionalnu
nezavisnost. U ovo vrijeme spadaju osnivanje Akademije nauka i umjetnosti BiH,
univerziteta u Sarajevu, Banjoj Luci, Mostaru i Tuzli, Radiotelevizije Sarajevo,
te brojnih drugih nacionalnih i kulturnih institucija. 1971. godine dolazi do
priznavanja Muslimana, kao šestog naroda u tadašnjoj zemlji, koji uz Srbe i
Hrvate, čine jedan od konstitutivnih naroda SR Bosne i Hercegovine i SFR
Jugoslavije.

Godine 1984. glavni je grad republike, Sarajevo, domaćin 14. Zimskih olimpijskih
igara, sportske manifestacije mira i prijateljstva, koja podiže ugled grada i
zemlje u inostranstvu. Tokom 1980-ih godina, Sarajevo je, a napose i Bosna i
Hercegovina, centar svojevrsne pop kulture u Jugoslaviji. Ovdje stvaraju neki od
najpopularnijih domaćih filmskih autora (Kusturica, Kenović), a pop i rock-grupe
spadaju u najznačajnije u zemlji. Bogata književna tradicija nastavlja se i
tokom sedamdesetih i osamdesetih godina u remek-djelima, koja nastavljaju tamo,
gdje su nekad stali bosanski najznačajniji autori kao Ivo Andrić (dobitnik
Nobelove nagrade za književnost) i Meša Selimović.

U oktobru 1991. godine, SR Bosna i Hercegovina izglasava suverenost, da bi potom
uslijedio i referendum za nezavisnost u februaru 1992. godine. Srpsko
stanovništvo uglavnom je bojkotovalo referendum. Odmah po proglašavanju
nezavisnosti i međunarodnog priznanja zemlje u aprilu 1992. godine, izbija
agresija Srbije i Crne Gore na Republiku Bosnu i Hercegovinu. Republika Bosna i
Hercegovina je u Ujedinjene nacije primljena 22. maja 1992 godine, ali bez
obzira na to nastavljena je bespoštedna agresija. Već 1991. hrvatski predsjednik
Franjo Tuđman, sklapa dogovor o podjeli Bosne i Hercegovine sa srbijanskim
predsjednikom Miloševićem, poznatim sastankom u Karađorđevu. O podjeli Bosne i
Hercegovine danas postoji mnogobrojna dokumentacija, među kojom su najznačajniji
stenogrami Franje Tuđmana, ali i svjedočenja predsjednika Stjepana Mesića,
nekadašnjeg predsjednika Predsjedništva SFRJ, Ante Markovića, nekadašnjeg
premijera SFRJ i mnogih drugih svjedoka vremena.

Rat traje do 1995. godine, u kojem stradaju Bošnjaci, nad kojima je počinjen
genocid i etničko čišćenje, a Srbi i Hrvati su pretrpjeli velike gubitke. Sva
tri naroda u zemlji rat doživljavaju na različite načine, vidjevši u njemu
ugrožavanje vlastitih nacionalnih interesa. Tako da je za većinske Srbe
"Otadžbinski" i za većinske Hrvate "Domovinski rat", a istina rat poveden zarad
ciljeva velikodržavnih projekata susjednih zemalja i jačanja nacionalizma.
Početkom 1992. vraća se i historijsko ime Bošnjak kao ime nacije, koje
zamjenjuje dotadašnju vjersku oznaku "Musliman". međunacionalnim sukobima i
intervencijom međunarodnih vojnih snaga rat je završen a BiH je očuvala svoj
državnopravni i historijski kontinuitet.

U američkom gradu Daytonu 21. novembra 1995. sve zaraćene strane u ratu u BiH
potpisuju mirovni sporazum, čime je neslužbeno završen rat. Konačni sporazum
potpisan je u u Parizu 14. decembra 1995. Dejtonski sporazum potvrdio je Bosnu i
Hercegovinu kao samostalnu i suverenu državu u Evropi. Prema ugovoru Bosna i
Hercegovina sastoji se iz dvije administrativne jedinice: Federacije Bosne i
Hercegovine i Republike Srpske, te Brčko distrikta, koji ima poseban status i ne
pripada nijednom entitetu.

Bosna i Hercegovina je po svom državnom uređenju jedinstvena u svijetu. Njeno
uređenje je republičkog karatera, iako BiH ne funkcioniše niti se definiše kao
republika zbog složenosti jedinica na koje se dijeli (entiteti i kantoni).
Nezavisnost je stekla 5. aprila 1992, nakon što se referendumom o nezavisnosti
odvojila od SFRJ, iz koje su prethodno istupile Slovenija, Hrvatska i
Makedonija. Vlada se po trenutnom ustavu počela sastavljati od 14. decembra
1995. godine nakon potpisivanja Dejtonskog mirovnog sporazuma koji je zaustavio
rat. Glavni grad zemlje je Sarajevo. U Bosni i Hercegovini djeluje i visoki
predstavnik koji se nalazi na čelu kancelarije Visokog predstavnika (OHR -
Office of the High Representative) a kojeg bira Evropski parlament. Trenutni
visoki predstavnik u Bosni i Hercegovini je Valentin Inzko iz Austrije.

Predsjedništvo Bosne i Hercegovine sastoji se od tri člana, iz svakog
konstituivnog naroda po jedan, koji se izmjenjuju na mjestu predsjednika
predsjedništva svakih 8 mjeseci. Njih direktno bira narod: Federacija bira
predstavnika Bošnjaka i predstavnika Hrvata, a Republika Srpska bira
predstavnika Srbina. Član predsjedništva sa najviše glasova obično postaje prvi
predsjednik. Mandat traje 4 godine. Predsjedavajućeg Vijeća ministara imenuje
predsjedništvo, a odobrava ga Parlamentarna skupština. Predsjedavajući zatim
imenuje ministre.

Parlamentarna skupština je najviše zakonodavno tijelo Bosne i Hercegovine.
Sastoji se od dva doma: Doma naroda i Predstavničkog doma. Dom naroda Bosne i
Hercegovine se sastoji od 15 delegata. Njih 10 od kojih je po 5 Bošnjaka i 5
Hrvata dolazi iz Federacije Bosne i Hercegovine a imenuje ih Dom naroda
Federacije Bosne i Hercegovine. Preostalih 5 članova su Srbi koje imenuje
Narodna skupština Republike Srpske. Najmanje 9 članova Doma naroda je potrebno
za kvorum, s tim da moraju biti najmanje tri bošnjačka, tri srpska i tri
hrvatska člana. Dom naroda potvrđuje ili odbacuje usvajanje određenog zakona u
parlamentarnoj proceduri koji je već usvojen u Predstavničkom domu, što znači da
ima pravo veta. Ovlaštenja i sastav Doma naroda su propisana tačkama 2 i 3 člana
4 Ustava Bosne i Hercegovine.

Vijeće ministara Bosne i Hercegovine je najviši izvršni organ vlasti u Bosni i
Hercegovini, te obavlja dužnosti vlade. Sastoji se od 10 članova: 9 ministara i
jednog predsjedavajućeg. Predsjedavajućeg vijeća ministara imenuje
Predsjedništvo BiH i on predstavlja mandatara, koji onda bira ostale članove
Vijeća ministara. Parlamentarna skupština potvrđuje i odobrava Vijeće ministara.
Vijeće ministara predlaže zakone Parlamentarnoj skupštini, te provodi njene
odluke. Nakon općih izbora 2014. godine u Bosni i Hercegovini, izabrani su novi
članovi XII saziva Vijeća ministara, a za predsjedavajućeg je izabran Denis
Zvizdić, član Stranke demokratske akcije (SDA).

Ustavni sud Bosne i Hercegovine je najviša i konačna instanca u pravnim
pitanjima i broji devet članova: 4 se biraju iz Predstavničkog doma Federacije,
2 se biraju iz Narodne skupštine Republike Srpske, a 3 člana bira predsjednik
Evropskog suda za ljudska prava nakon konsultacija sa Predsjedništvom države.
Državni sud Bosne i Hercegovine ima 9 članova, a sastoji se od administrativnog
dijela, kriminalističkog dijela i suda za obraćanje javnosti.

Bosna i Hercegovina ima nekoliko nivoa političkih struktura nakon državne vlade.
Teritorijalna podjela je definirana međunarodnim standardom ISO 3166-2:BA.
Najvažnija od ovih podjela je organizacija države po entitetima (Republika
Srpska i Federacija Bosne i Hercegovine, te Brčko distrikt. Federacija Bosne i
Hercegovine raspolaže sa 51% površine Bosne i Hercegovine, a Republika Srpska sa
49%. Entiteti su nastali u Dejtonskom sporazumu 1995. godine, zbog ogromnih
promjena u etničkoj slici zemlje. U Republici Srpskoj ovo je većinom bilo zbog
nasilnog etničkog čišćenja lokalnog bošnjačkog i hrvatskog stanovništva, a u
dijelovima Federacije lokalnog srpskog stanovništva.

Od 1996. godine ovlasti vlada oba entiteta se u odnosu prema federalnoj vladi
značajno smanjio. Ipak, iako je zemlja na putu ka svom državnom ujedinjena,
entiteti još uvijek imaju brojna, individualna prava. Treći nivo političke
podjele, nakon entiteta i federalne vlade, su kantoni. Federacija Bosne i
Hercegovine se sastoji od deset kantona. Svi oni imaju svoju kantonalnu vladu,
koja se nalazi pod zakonom Federacije. Neki kantoni su etnički mješoviti i imaju
specijalne sisteme, kako bi se očuvala prava svih naroda.

Zadnji nivo političke podjele Bosne i Hercegovine su općine. Zemlja se sastoji
od 141 općine, od kojih je 79 u Federaciji Bosne i Hercegovine, a 62 u Republici
Srpskoj. I općine također imaju svoju vladu i službe, i uglavnom su obrazovane
oko najznačajnijeg grada ili mjesta u području. Svaki kanton sastoji se od
nekoliko općina. Općine se dijele na mjesne zajednice. Osim entiteta, kantona, i
općina, Bosna i Hercegovina također ima i trinaest tzv. službenih gradova. To
su: Banja Luka, Bihać, Bijeljina, Doboj Istočno Sarajevo, Mostar, Prijedor,
Sarajevo, Široki Brijeg, Trebinje, Tuzla, Zenica i Zvornik. Grad Banja Luka i
grad Mostar se nalaze u istoimenim općinama, dok se Sarajevo i Istočno Sarajevo
sastoje od nekoliko općina. Gradovi također imaju svoju vladu, čija moć je
između vlade općina i vlade kantona (ili vlade entiteta u Republici Srpskoj).

Bosna i Hercegovina je smještena na jugoistoku Evrope, u zapadnom dijelu
Balkana. Ukupna površina zemlje je 51.209,2 km2 gdje je od tog 51.197 km2 kopno,
a 12,2 km2 je površina mora. Ukupna granica Bosne i Hercegovine sa susjednim
državama iznosi 1.538 km, a od toga je suhozemna granica duga 774 km, riječna
751 km, a morska 13 km. Graniči sa Hrvatskom na sjeveru, sjeverozapadu i jugu
(ukupna dužina granice: 932 km), sa Srbijom na istoku (357 km) i Crnom Gorom na
jugoistoku (248 km). Na krajnjem jugu, Bosna i Hercegovina izlazi na Jadransko
more, u dužini od 20 km, koji se nalaze na teritoriji općine Neum. Granice Bosne
i Hercegovine su uglavnom prirodnog porijekla i uglavnom je čine rijeke Drina,
Sava, i Una, te planine kao Dinara na jugozapadu zemlje.

Bosna i Hercegovina se sastoji od dvije geografske i historijske cjeline: većeg
bosanskog dijela na sjeveru (oko 40.000 km2) i manjeg hecegovačkog na jugu.
Bosna je mahom planinska zemlja, a isto se odnosi i na Hercegovinu, s tom
razlikom da je riječ o različitim karakterima tla.

Na sjeveru se planinsko područje spušta u lagano-brežuljkasto područje Posavine,
odnosne dalje pretvara u Panonsku nizinu. Dinarski dijelovi Bosne prostiru se od
zapada ka istoku. Hercegovinu čine planinska (visoka) i jadranska (niska)
Hercegovina, koja užim pojasom između Neuma i poluostrva Klek izbija i na
Jadransko more. Značajna su i polja, odnosno zaravni, koje se pružaju duž
najvećih bosanskih rijeka (Una, Vrbas, Bosna, Drina), od juga ka sjeveru,
odnosno u slučaju Neretve od sjevera ka jugu, a posebni oblik u krajoliku čine
prostrana kraška polja na jugozapadu, jugu i jugoistoku zemlje (Livanjsko polje,
Duvanjsko polje, Popovo polje).

Plodna zemlja čini 13,6% površine Bosne i Hercegovine, a samo 2,96% zemlje se
upotrebljava za poljoprivredu, dok je 83,44% zemlje poljoprivredno gotovo
neiskorišteno. U prirodne resurse Bosne i Hercegovine ubrajaju se: ugalj,
željezo, boksit, mangan, bakar, hrom, cink, te svakako drvo i znatne vodene
mase. Najviši vrh Bosne i Hercegovine je planina Maglić (2.386 m), dok je
najniži dio zemlje na nivou mora. Rijetki zemljotresi i poplave čine jedinu
ozbiljnu prirodnu opasnost u Bosni i Hercegovini. Među najvažnije probleme
prirode spadaju zagađenost zraka iz industijskih postrojenja, opća zagađenost
prostora zbog nedostatka opće kulture i ekološke svijesti i veliko krčenje šuma.

Klima Bosne i Hercegovine je umjereno kontinentalna s toplim ljetima i hladnim
zimama. Područja s velikom nadmorskom visinom imaju kratka hladna ljeta i duge
žestoke zime. Primorje i jug zemlje mogu se pohvaliti blagim kišovitim zimama.
Glavni grad zemlje je Sarajevo (ca. 500.000 stanovnika), a od većih gradovi su:
Banja Luku, Tuzlu, Mostar, Zenicu, Bihać, Cazin, Prijedor, Brčko, Bijeljinu,
Travnik, Trebinje, Doboj, Gračanicu i Livno.

Cestovni promet u Bosni i Hercegovini odvija se na dva autoputa s ukupno 84,1 km
(stanje maj 2014.), 26 magistralnih cesta i nekoliko stotina regionalnih cesta.
Najduži autoput je Autoput A1 (Odžak-Ploče), koji je od 2001. godine u izgradnji
i od ukupno 340 km, izgrađeno je 52 km i to dionice Kakanj-Jošanica i
Kravice-Bijača. Drugi autoput je Autoput Bosanska Gradiška–Banja Luka, dužine
32,1 km, koji povezuje istoimene gradove.

Brojevi magistralnih cesta su brojevi iz nomenklature cesta Jugoslavije iz 1987.
godine. Od 15. novembra 2014. godine, odlukom Vlade Federacije Bosne i
Hercegovine, magistralne ceste u Federaciji BiH će se preimenovati novom
nomenklaturom.

U planu su još četiri autoputa i četiri brze ceste. Održavanje cesta je
podiljeno po entitetima i dodijeljeno javnim preduzećima JP Ceste FBiH, JP
Autoceste FBiH, JP Putevi Republike Srpske i JP Autoputevi Republike Srpske.

- Oznake za međunarodne ceste u Bosni i Hercegovini - Oznake za autoput u Bosni
i Hercegovini - Oznake za brze ceste u Bosni i Hercegovini - Oznake za
magistralne ceste u Bosni i Hercegovini - Oznake za regionalne ceste u Bosni i
Hercegovini

Željeznički saobraćaj u Bosni i Hercegovini obavljaju dva operatora tj. javna
preduzeća: Željeznice Federacije BiH sa sjedištem u Sarajevu i Željeznice
Republike Srpske sa sjedištem u Doboju. Za potrebe upravljanja postojećom
željezničkom infrastrukturom osnovana je javna korporacija Željeznice Bosne i
Hercegovine ili ŽBH, sa sjedištem u Doboju. Ukupna dužina željezničkih pruga u
BiH iznosi 1031 km, od čega je u Federaciji BiH 608,495 km.

Prema podacima iz 2013. godine, u Bosni i Hercegovini postoji 24 aerodroma. Od
toga je 7 aerodroma sa asfaltiranom pistom slijedećih dužina:

Međunarodni aerodrom Sarajevo (IATA: SJJ, ICAO: LQSA), poznat još i kao Aerodrom
Butmir, najveći je i najprometniji aerodrom u Bosni i Hercegovini a nalazi se u
sarajevskom predgrađu Butmiru.

Osim aerodroma za odvijanje zračnog prometa se koriste i heliodromi kojih je u
Bosni i Hercegovini u 2013. godini registrovano šest.

Uz SR Makedoniju, SR Bosna i Hercegovina je bila najsiromašnija republika u
SFRJ. Poljoprivreda je uglavnom bila u privatnim rukama, ali posjedi su bili
mali i neprofitabilni, dok se hrana uglavnom uvozila. I danas se vide posljedice
centralnog planiranja privrede, a glavna je nevolja prevelik broj radnika u
industriji. Za vrijeme socijalizma u SR BiH je forsirana teška i vojna
industrija, pa je republika imala velik dio jugoslavenskih vojnih postrojenja.
Tri i po godine ratovanja uništile su bosanskohercegovačku privredu i
infrastrukturu, pa je proizvodnja pala za 80%. Nakon 1995. godine, proizvodnja
se malo oporavila (1996-98), ali rast je znatno usporio 1999. godine. BDP je i
dalje duboko ispod nivoa 1990 godine. Nezaposlenost je 2002. godine iznosila
40%. Teško je tačno ocijeniti stanje privrede, jer iako oba entiteta obavljavaju
svoje statistike, statistike za cijelu državu su ograničene. Osim toga, službene
statistike se ne bave sivom ekonomijom, koja je vrlo prisutna u cijeloj zemlji i
u svim segmentima društva. Prema procjenama iz 2003. godine BDP iznosi otprilike
$24,31 milijardu, a raste 3,5% godišnje. BDP po glavi stanovnika je $6,100. Po
sektoru, 13% BDP-a otpada na poljoprivredu, 40,9% na industriju, te 46,1% na
uslužne djelatnosti. 40% radnika je nezaposleno. Konvertibilna marka ili KM je
nacionalna valuta uvedena 1998. godine, a direktno je vezana za euro.

Glavni poljoprivredni proizvodi Bosne i Hercegovine su: žito, kukuruz, te razne
vrste voća i povrća. Glavne industrijske grane su: proizvodnja čelika, uglja,
željeza, automobilska industrija, tekstilna industrija, proizvodnja duhana,
namještaja i prerada nafte. Glavni partneri za izvoz su Hrvatska (17,22%),
Srbija (14,1%), Njemačka (13,6%), Italija (12,56%), Slovenija (9,15%) i Austrija
(6,18%) (procjena iz 2008.). Glavni partneri za uvoz su Hrvatska (17,06%),
Njemačka (11,75%), Srbija (10,59%), Italija (9,33%), Slovenija (5,89%), Mađarska
(4,14%) i Austrija (3,72%) (procjena iz 2008.).

Službeni jezici Bosne i Hercegovine su bosanski, hrvatski i srpski. Prema popisu
iz 1991. godine, Bosna i Hercegovina je imala 40% muslimana, 31% pravoslavaca,
15% katolika, te 14% pripadnike ostalih vjeroispovjesti. 18.9% stanovništva je
mlađe od 14 godina starosti, 70,6% je između 15 i 64 godina starosti, te 10.5%
je starije od 65 godina starosti. Prosječna starost stanovnika zemlje iznosi
35,9 godina. Za muškarce je ona 35,5 a za žene 36,2 godina. Stanovništvo raste
otprilike 0.45% godišnje.

Popis stanovništva je proveden u periodu od 1. do 15. oktobra 2013. godine,
prema stanju na dan 30. septembra 2013. godine u 24:00 sata, što se smatra
referentnim datumom popisa. Popis je trebao biti organiziran od 1. do 15. aprila
2013. godine, prema stanju na dan 31. marta 2013. godine, ali je zbog tehničkih
manjkavosti opaženih tokom probnog popisa provedenog 2012. godine, kasnije
odgođen za oktobar. Zbog nesuglasnosti u metodlogiji popisa, neke političke
insitucije Republike Srpske, nisu priznale rezultate popisa. Prve preliminarne
rezultate popisa 5. novembra 2013. godine objavila je Agencija za statistiku
Bosne i Hercegovine.

Prema popisu iz 1991. godine, Bosna i Hercegovina je imala 43,47% Bošnjaka,
31,21% Srba i 17% Hrvata, dok se 6% ljudi deklariralo kao Jugoslaveni, a 2% kao
Ostali. Religijska podjela je slična nacionalnoj: 99% Hrvata su katolici, 90%
Bošnjaka su muslimani i 95% Srba su pravoslavci. Podaci su se otad znatno
promijenili, jer je u ratu poginulo između 100.000 i 250.000 ljudi, a gotovo
polovina stanovništva zemlje promijenila je mjesto boravka. Prema podacima
američke agencije CIA iz 2000. godine, u BiH je živjelo 48% Bošnjaka, 37.1%
Srba, 14.3% Hrvata i 0.6% Ostalih. Prema procjenama iste agencije iz 2004.
godine, Bosna i Hercegovina ima otprilike 4.007.608 stanovnika. Prema domaćim
procjenama u Federaciji Bosne i Hercegovine živi 2.517.972 ljudi, a u Republici
Srpskoj 1.490.993.

1 Muslimani u smislu narodnosti  2 muslimani jugoslovenskog porijekla  3
Bošnjaci nisu priznati kao narod  4 neopredjeljeni muslimani  5 Srbi/Hrvati  6
Srbi i Srbi-muslimani  7 Hrvati i Hrvati-muslimani 

Obrazovanje u Bosni i Hercegovini ima dugu tradiciju. U Tolisi je 1823. otvorena
prva narodna osnovna škola u Bosni i Hercegovini, koju je podigao tadašnji
župnik fra Ilija Starčević. Prvi učitelj bio je Ilija Boričić iz Slavonije.
Škola je zatvorena nakon petnaest godina, a ponovo obnovljena 1843. godine.

Prva školska ustanova koja je bila preteča visokog obrazovanja u BiH je Gazi
Husrev-begova medresa koja je osnovana 8. januara. 1537. godine. 1887. godine za
vrijeme de facto Austro-Ugarske aneksije Bosne i Hercegovine, osnovana je Pravna
šerijatska škola koja je otpočela sa petogodišnjim programom obrazovanja.
Obrazovni sistem u Bosni i Hercegovini se sastoji od 4 osnovna nivoa obrazovanja
a to su:

Sistem obrazovanja u BiH je u velikoj mjeri decentralizovan i uglavnom je u
nadležnosti entiteta i kantona. Međutim, unutar državnog ministarstva za civilne
poslove postoji sektor za obrazovanje. Kao rezultat reformi u oblasti
obrazovanja, na nivou BiH usvojeno je pet strategija iz ove oblasti a to su:

Osim toga usvojeno je i 7 osnovnih strategija i smjernica za sprovođenje
bolonjskog procesa:

Iako relativno mala zemlja, Bosna i Hercegovina ima bogatu kulturu koja je imala
veliki utjecaj na ostale zemlje Balkana i Evrope. Ona se ispoljavala na raznim
područjima ljudske djelatnosti, a uključivala je muziku, književnost, film,
likovnu i primijenjenu umjetnost, te dizajn i savremene medije. Bosna i
Hercegovina je uz Mađarsku, jedina zemlja u regiji, koja je dala više od jednog
dobitnika prestižne Nobelove nagrade: Vladimir Prelog dobio ju je za hemiju, a i
Ivo Andrić za književnost. Glavni grad Sarajevo je bio domaćin 14. Zimskih
olimpijskih igara, koje su bile ne samo druženje mladih sportista iz cijelog
svijeta, nego i igre kulture, mira i prijateljstva.

Muzika Bosne i Hercegovine ima dugu i slavnu historiju. Tradicionalna muzika
Bosne je mješavina raznih balkanskih utjecaja, u kojoj se susreću najrazličitiji
motivi i žanrovi. Najčuvenija je ipak sevdalinka, ljubavna pjesma
karakterističnog izraza, koja u Bosni ima veoma dugu tradiciju, a odlikuje je
sentimentalna muzikalnost i poetski, romantični tekst melanholičnog ugođaja.

Bosanskohercegovačku književnost čine mnoga poznata djela, pisana perima
napoznatijih književnika Bosne i Hercegovine. Ivo Andrić je najznačajniji
predstavnik domaće književnosti i dobitnik Nobelove nagrade za književnosti
1961. godine za "kompletan književni opus o historiji jednog naroda". Vrhunac
tog rada je bio roman "Na Drini ćuprija". Tokom osmanlijskog doba, mnogi pisci
iz Bosne i Hercegovine su bili poznati u orijentalnom svijetu, a u samoj Bosni
razvija se alhamijado književnost.

Posebno značajan dio kulturnog stvaralaštva Bosne i Hercegovine otpada na
bosansko-hercegovački film. Filmovi iz Bosne i Hercegovine su prva dva
desetljeća nakon Drugog svjetskog rata obrađivala mahom teme iz narodne
revolucije i rata, filmski su obrađivale najznačajnije teme iz NOB-a,
uključujući tu i poznate i slavne bitke partizana protiv stranih okupatora i
domaćih izdajnika: filmovi "Kozara", "Sutjeska", "Bitka na Neretvi", "Valter
brani Sarajevo". Ipak, prvi pravi uspjesi domaćeg filma mogli su se osjetiti
tokom kasnih 1970-ih i 1980-ih godina, kad je stvoren i poseban
bosanskohercegovački filmski izraz. Filmovi su mahom obrađivali socijane teme,
ne rijetko i kao socijanu kritiku na račun socijalističkog društva, a povremeno
bi se našlo mjesto i za savremene, urbane teme, na koje su ipak uglavnom
obrađivali autori iz drugih centara.

Nakon zatišja tokom ratnih i prvih poratnih godina, filmsko stvaralaštvo u Bosni
i Hercegovini se pojačano budi i otprve donosi fantastične rezultate. Prestižnu
nagradu Američke filmske akademije za film Ničija zemlja u režiji Danisa
Tanovića dobio je Oscara u kategoriji za najbolji strani film 2002. Ogromnu
popularnost je stekao i film Remake u režiji Dine Mustafića rađen po scenariju
Zlatka Topčića iz 2003. godine, koji na međunarodnim filmskim festivalima odnosi
nekoliko nagrada. Veliku pažnju je imao i film Pjera Žalice Gori vatra, kao i
njegov sljedeći projekt, film Kod amidže Idriza. U kategoriji kratkog filma
valja izdvojiti film 10 minuta režisera Ahmeda Imamovića, koji je dobitnik
nagrade "Najbolji kratki film Evrope" 2002. Posebnu pažnju dobio je film
Grbavica režiserke Jasmile Žbanić, koji je nagrađen Zlatnim medvjedom na
festivalu Berlinale 2006. Film Ostavljeni iz 2010. godine, režisera Adisa
Bakrača i scenariste Zlatka Topčića također ostvaruje veliki uspjeh, sjajno je
primljen kod publike i kritičara te osvaja nekoliko nagrada na međunarodnim
filmskim festivalima, između ostalog i Zlatnu arenu za najbolju glavnu mušku
ulogu.

Prisutnost tri religije u Bosni i Hercegovini imala je ogroman utjecaj na
kulturni razvoj zemlje. Sarajevo je jedini grad pored Jerusalema, koji ima
pravoslavnu crkvu, džamiju i katoličku crkvu, te sinagogu udaljene 100 metara
jedne od drugih. Najznačajniji eksponat Zemaljskog muzeja u Sarajevu je
sarajevska Hagada, tradicionalna jevrejska knjiga koju su Sefardi donijeli u
Sarajevo po svom progonu iz Španije. Orijentalno naslijeđe Bosne i Hercegovine
vidi se također i u brojnim impresivnim primjerima orjentalne, sakralne i
svjetovne arhitekture, iako je dio objekata srušen ili uništen tokom vremena,
posljednji put tokom rata u BiH 1992-95. Među najznačajnije objekte iz
osmanlijskog perioda spadaju: Begovu džamiju i Carevu džamiju u Sarajevu, Aladža
džamiju u Foči, Ferhadija džamiju u Banjoj Luci, džamije u Mostaru, Travniku i
Livnu, te brojne druge sakralne objekte islamske kulture po cijeloj zemlji.
Bosna i Hercegovina posebno je poznata i prema svojim mostovima iz osmanlijskog
perioda, gdje posebno treba izdvojiti: Stari most u Mostaru, Most Mehmed-paše
Sokolovića u Višegradu, Arslanagića most u Trebinju, te repliku Starog mosta u
Mostaru u umanjenoj verziji na rijeci Bistrici u Livnu.

Crkvena arhitektura Bosne i Hercegovine sastoji se od nekoliko stilova, ovisno
od vremena u kojem je građena, odnosno kojem crkvenom krugu pripada. Tako
bosanske katoličke crkve u gotovo cijeloj zemlji njeguju neki posebni "bosanski"
stil vitkih zvonika sa visokim, kosim krovovima i tako se harmonično uklapaju u
gradski ili seoski krajolik. Najpoznatije rimokatoličke crkve u Bosni izgrađene
su u Sarajevu, Travniku, Bugojnu, Livnu, Jajcu i Bihaću, dok su najznačajniji
samostani franjevačke provincije Bosna srebrena u Fojnici, Visokom, Kreševu,
Kaknju i Livnu. Sakralni objekti rimokatoličke crkve u Hercegovini imaju
uglavnom primorsko-mediteranski karakter (baš kao i pravoslavne crkve i
objekti), građeni su od bijelog kamena, a odlikuje ih gotovo minimalistički
stil, koji se u novijoj arhitekturi dijelom naslanja i na kubizam i savremene
tokove crkvene arhitekture u svijetu. Ovdje su poznate Duvanjska bazilika u
Tomislavgradu, te crkve i samostani u Širokom Brijegu, Čapljini i Mostaru.

Pravoslavne crkve, manastiri i objekti u sjevernijim dijelovima zemlje, pogotovo
uz rijeku Drinu ne razlikuju se previše od sličnih crkvenih objekata u Srbiji,
što upućuje na činjenicu da su ih gradili isti majstori. Ovi su se pak u dijelu
srpske-crkvene arhitekture vodili principima crkvene gradnje na zapadnom
Mediteranu, tako da pravoslavne crkve u Bosni imaju uvijek iznova slične motive,
koji podsjećaju na gradnju u Italiji, Francuskoj i Dalmaciji. Najpoznatije
pravoslavne crkve stoje u Sarajevu, Banjoj Luci, Mostaru, Tuzli, Trebinju, Livnu
i Bosanskoj Krupi. Novovjeki pravoslavni crkveni objekti po mnogim bh gradovima,
pogotovo u Republici Srpskoj, danas nalikuju kopijama Sopoćana, Mileševa ili
Gračanice ili su u skladu sa bizantskim stilom, tako da bosanskoj urbanoj
arhitekturi daju novi pečat. Primjer je Crkva svetog Vasilija Ostroškog u
Istočnom Sarajevu.

U Bosni i Hercegovini izlaze tri dnevna lista: dva u Sarajevu i jedan u Banjoj
Luci. Dnevni Avaz je najtiražniji list u zemlji i mješavina dnevnika i tabloida,
Oslobođenje baštini bogatu tradiciju političkog novinarstva, dok su banjalučke
Nezavisne novine jedinstven glas angažiranog i objektivnog novinarstva. Uz ova
tri dnevna lista, u Bosni i Hercegovini izlaze i sedmični politički magazini,
među kojima su BH Dani, Slobodna Bosna, Ljiljan, Start i drugi.

Bosna i Hercegovina ima javni radiotelevizijski sistem, koji se sastoji od tri
jedinice: glavne nacionalne radijske i televizijske kuće Radiotelevizije Bosne i
Hercegovine (BHTV 1 i BH Radio 1), te po jednog entitetskog emitera: Federalne
televizije FTV u Federaciji i Televizije Republike Srpske RTRS u manjem
entitetu. Medijsku sliku u zemlji upotpunjuje i nekoliko privatnih televizija:
Face TV, OBN, NTV Hayat i TV Pink, koje se mogu pratiti u cijeloj zemlji, kao i
regionalni televizijski programi u većim gradovima Bosne i Hercegovine
(Sarajevo, Banja Luka, Tuzla, Bihać, Travnik, Mostar).

Ove pošte izdaju povremeno zajednička izdanja, kao i izdanja međunarodne
filatelističke organizacije pod nazivom EUROPA.

Banjalučki rukometni klub Borac je 1976. godine postao evropski šampion u
rukometu. Sarajevski Košarkaški klub Bosna je 1979. godine osvojila Evropsko
klupsko košarkaško prvenstvo, a tuzlansko Jedinstvo-Aida je 1989. postalo
evropski šampion. Fudbalski klub Sarajevo, Fudbalski klub Željezničar i
Fudbalski klub Velež su među najpoznatijim iz ovog dijela Evrope. Neki čuveni
bosanskohercegovački sportaši su Abas Arslanagić, Asim Ferhatović, Ivica Osim,
Mirza Delibašić, Safet Sušić, Duško Bajević, Sergej Barbarez, Hasan
Salihamidžić, Nenad Marković, Svetlana Kitić i Razija Mujanović.



https://bs.wikipedia.org/wiki/Sumpor

Sumpor (lat. sulpur, grecizirano sulphur) jeste hemijski element sa simbolom S i
atomskim brojem 16. Ubraja se u halkogene elemente, tj. nalazi se u šestoj
glavnoj grupi periodnog sistema. Prema udjelu u Zemljinoj litosferi nalazi se na
16. mjestu najzastupljenijih elemenata. Sumpor je žuta, nemetalna supstanca,
koja gradi veliki broj alotropskih modifikacija. U prirodi se javlja kao
samorodan ali i u obliku svojih mnogobrojnih neorganskih spojeva, među kojima su
najpoznatiji sulfidi i sulfati.

Određene aminokiseline i koenzimi sadrže sumpor. U organizmima, on igra ulogu
pri anaerobnom načinu dobijanja energije kod mikroorganizama. Najveći dio
dobijenog elementarnog sumpora koristi se u hemijskoj industriji za proizvodnju
sumporne kiseline, tehnički najvažnije i najviše proizvedene osnovne hemikalije.
Kao sastojak kiselih kiša, sumpor-dioksid je od velike važnosti za okolinu.

Sumpor je rasprostranjen u gotovo svim Zemljinim sferama. Njegovo kruženje
između tih sfera opisuje ciklus kruženja sumpora, sistem pretvaranja sumpora i
spojeva koji ga sadrže u litosferi, hidrosferi, Zemljinoj atmosferi i biosferi,
kao i njegovu razmjenu iz jedne u drugu sferu. Pri tome, sumpor se javlja u
oksidacijskom stanju -2, u spojevima kao što su metalni sulfidi i sumporovodik,
te u oksidacijskom stanju -1, naprimjer u aminokiselinama. Oksidacijsko stanje 0
(nula, elementarni sumpor) javlja se u sedimentima, a potječe iz bakterijske
redukcije sulfata, kao što se mogu naći u američkoj saveznoj državi Louisiana,
te u naslagama sumpora vulkanskog porijekla. U oksidacijskom stanju +4 javlja se
u sumpor-dioksidu u atmosferi, a u oksidacijskom stanju +6 kao sulfat u
hidrosferi i litosferi.

Elementarni sumpor u prirodi se javlja u ogromnim nalazištima, naprimjer na
Siciliji, u Poljskoj (kod Tarnobrzega), Iraku, Iranu, američkim saveznim
državama Louisiana i Texas te u Meksiku. Do 2011. godine samorodni sumpor je
pronađen na približno 1.500 nalazišta. Osim pomenutih, sumpor je pronađen i u
mnogim područjima od Australije, Sjeverne i Južne Amerike, Azije i Evrope.
Također, pronađen je u mineralnim uzorcima sa dna mora, naročito u Meksičkom
zalivu, Srednjoatlantskom i Istočnopacifičkom grebenu.

Čisti sumpor je relativno rijedak, ali u većim količinama dolazi do površine
Zemlje putem vulkanskih erupcija. Tamo se može naći ne samo u vulkanskim
kraterima nego i u drugim vulkanskim oblicima. Sumpor se javlja u grubim
oblicima, tj. u kristalima koji se ne mogu raspoznati golim okom, naročito u
sedimentima i sedimentnim stijenama. Često se nalazi u evaporitima (slanim
stijenama), gdje većinom nastaje redukcijom sulfata. Sumpora se nalazi i
samorodan u prirodi, tj. u elementarnom obliku kao mineral sumporni cvijet (žuti
sumpor). Za sumporni cvijet je karakteristično da pored vrlo male tvrdoće i
izrazite žute boje, ima vrlo nisku tačku topljenja 112,8 °C (α-S), odnosno 119,2
°C (β-S). Međunarodna mineraloška organizacija (IMA) vodi sumpor prema
sistematici minerala po Strunzu (9. izdanje) pod sistemskim brojem „1.CC.05“
(elementi - polumetali (metaloidi) i nemetali - grupa sumpor-selen-jod). Prema
sistematici po Strunzu (8. izdanje) ima oznaku I/B.03-10, dok prema sistematici
po Danau vodi se kao element-mineral pod sistemskim brojem „01.03.05.01“.
Polimorfske modifikacije β-sumpor i rosickýit (γ-sumpor) su također priznati kao
minerali koji se javljaju u prirodi. Na temperaturi iznad 95 °C sumpor se
kristalizira u monoklinski kristalni sistem (β-sumpor). Ovaj oblik na
temperaturama ispod 95 °C brzo prelazi u stabilni α-sumpor.

Kristalizira se u ortorompskom kristalnom sistemu u prostornoj grupi Fddd sa
parametrima rešetke a = 1044 pm; b = 1284 pm i c = 2437 pm, kao i 128 formulskih
jedinica po elementarnoj ćeliji. Gustoća sumpora iznosi oko 2,0 do 2,1 g/cm3 a
njegova tvrdoća po Mohsu od 1,5 do 2,5. Uglavnom se javlja u svijetlo ili tamno
žutim kristalnim prizmatičnim ili piramidalnim oblicima, koji nastaju na
površinama stijena od gasova bogatih sumporom, putem nepotpuno oksidacije
sumporovodika (H2S) ili redukcije sumpor-dioksida (SO2). Kristali sumpora
ostavljaju na pločici bijeli ogreb.

Veći kristali sumpora su providni do prozirni, a na svojim površinama pokazuju
određeni smolast, masniji sjaj, te imaju sljedeće optičke osobine:

Praškasti ili masivni agregati ovog minerala su mat i neprozirni. U zavisnosti
od nalazišta, sumpor se može javiti u paragenezi sa raznim drugim mineralima kao
što su naprimjer anhidrit, aragonit, kalcit, koelestin, gips i halit.

Daleko češće od samorodnog oblika, sumpor u prirodi se javlja u obliku
različitih minerala, uglavnom kao sulfid i u oksidima, halogenidima i drugim
spojevima. Do 2010. ukupno je poznato oko 1.000 različitih minerala koji sadrže
sumpor. On je najviše raširen u sulfidnim mineralima, poput pirita i markasita
(FeS2), bakarnog pijeska (halkopirita, CuFeS2), galenita (olovo-sulfida, PbS) i
sfalerita (cink-sulfida, ZnS). Teški metali u prirodi se najčešće nalaze kao
teško rastvorljivi sulfidi. Sumpor se također javlja i u obliku sulfata, kao što
su ioni sulfata u moru (oko 0,9 g/l), u gipsu (CaSO4 · 2 H2O), barij-sulfata
(BaSO4) i drugih sulfata teško rastvorljivih u vodi. Minerali sa najvećim
udjelom sumpora su patronit (oko 71,6%), villamaninit (oko 55,9%), hauerit (oko
53,9%), pirit i markasit (oba oko 53,5%).

U hidrosferi, sumpor se većinom nalazi u obliku sulfatnih iona. Sa
koncentracijom od 7,68% od ukupne sadržine soli, on je na trećem mjestu među
ionima u morskoj vodi, odmah poslije hloridnih i natrijevih iona. Morski
mikroorganizmi koriste sulfate da bi mogli iskorištavati metan sa dna mora. Pri
tome se sulfati reduciraju do sumporovodika, kojeg dalje ponovno oksidiraju
mikroorganizmi u plićim slojevima.

U slatkim vodama, sulfati se javljaju u prirodnim izvorima poput naslaga gipsa,
značajno pridonoseći tvrdoći vode. Prema njemačkim standardima kvalitete vode za
piće, gornja granica sadržine sulfata iznosi 240 mg/l. Koncentracija sulfata
preko 100 mg/l važi kao korozivna, a takva koncentracija sulfata može napadati
čelične i betonske konstrukcije.

U gornjim slojevima atmosfere nalaze se čestice bogate sumporom u vidu aerosola,
a dospijevaju putem vulkanskih erupcija. Veličina tih čestica iznosi od 0,1 do 1
mikrometra. Pošto te čestice u stratosferi reflektiraju sunčevu svjetlost, njima
se pripisuje efekt hlađenja svjetske klime. Procesima sagorijevanja supstanci
koje sadrže sumpor, on u vidu sumpor-dioksida dospijeva u troposferu. Iz
antropogenih izvora dolazi oko 35% ukupne emisije sumpor-dioksida koja iznosi
oko 400 miliona tona godišnje. Većina organskih sulfida potječe od morskih
fitoplaktona, prvenstveno dimetilsulfid i sumporovodik, koji se smatraju drugim
najvećim izvorom ukupne emisije čestica koje sadrže sumpor.

Sumpor se u biosferi nalazi u raznovrsnim oblicima, često u reduciranoj formi. U
smislu razlaganja biomase pomoću enzima i mikroorganizama, iz organskih materija
se izdvaja sumporovodik. Za biljke, sumpor je raspoloživ većinom u oblicima
anionskih sulfata u tlu, koji preko korjenskog sistema ulaze u biljku gdje se
koncentriraju većinom u vakuolskim biljnim tekućinama u nemetaboliziranom
obliku. Redukcija sulfata do sulfida zahtijeva 732 kJ mol−1. Sumpor-dioksid se,
za razliku od njih, vrlo lahko upija i apsorbira kroz listove. Sulfati su
makronutritijenti, čiji nedostatak može dovesti do smanjenja prinosa u
poljoprivrednoj proizvodnji.

Sumporovodik razlažu hemoautotrofne, aerobne bakterije koje oksidiraju sulfide,
pomoću kisika do elementarnog sumpora. Anaerobne, fototrofne bakterije koriste
sumporovodik kao sredstvo za redukciju u anoksidnim uslovima za anoksidnu
fotosintezu čime te ga oksidiraju do elementarnog sumpora ili sulfata.

Dvoatomski sumpor je dokazan u repu komete IRAS-Araki-Alcock (C/1983 H1).
Kasnije je nakon otkrića prisustva sumpora na drugim kometama, zaključeno da je
on prisutan u gotovo svim repovima kometa. Međutim, porijeklo molekula S2 nije
potpuno objašnjeno.

Oblaci na Veneri sastoje se velikim dijelom iz sumpor-dioksida i kapljica
sumporne kiseline. Sumporna kiselina tamo nastaje fotohemijski u gornjim
slojevima atmosfere Venere djelovanjem ultraljubičastog zračenja Sunca iz
ugljik-dioksida i sumpor-dioksida. Kratkotalasno zračenje oslobađa kisik iz
ugljik-dioksida, koji dalje reagira sa sumpor-dioksidom, apsorbirajući vodu,
dajući sumpornu kiselinu. Sonde iz programa Viking otkrili su sumpor na Marsu.
Udio sumporovih spojeva, pretežno u vidu magnezij- i željezo-sulfata, u prašini
na Marsu iznosi do 3 masena postotka. Za nastanak sulfata najvjerovatnije je
bilo potrebno vodeno okruženje, što upućuje na postojanje prahistorijske
hidrosfere na Marsu.

Na Jupiterovom satelitu Iju pronađena su brojna jezera istopljenog sumpora.
Široki spektar boja naslaga sumpora daje ovom satelitu izuzetno zanimljiv obojen
izgled. Smatra se da se rijeke lave, koje se pružaju nekoliko stotina
kilometara, sastoje pretežno od sumpora i sumporovih spojeva. Istraživanja
naučnika iz NASA-e ukazuju da bi se soli na površini Jupiterovog satelita Evropa
mogle sastojati dvije trećine od sumporne kiseline. Drugi vjeruju da bi
pretpostavljeni okeani ispod ledene kore mogli biti bogati sumpornom kiselinom.

Čovjek koristi sumpor već dugo vremena. Kinezi i Egipćani koristili su sumpor od
oko 5000 p.n.e. za izbjeljivanje tekstila, kao lijek i za dezinfekciju. Na
takozvanom Ebersovom papirusu opisana je upotreba sumpora u tretiranju
bakterijskih upala oka (trahoma). Jedna prirodna alotropska modifikacija sumpora
zvana šiliuhang bila je poznata u Kini od 6. vijeka p.n.e. U trećem vijeku
p.n.e. Kinezi su dobijali sumpor iz pirita.

Pretklasična Grčka koristila je sumpor kao lijek kao i sumpor-dioksid nastao
sagorijevanjem sumpora u svrhu dezinfekcije i liječenje infektivnih bolesti
poput kuge te sumporisanje vina. Već oko 800. p.n.e. Homer ga je spomenuo u epu
"Odiseja". Antičke vojske koristile su sumpor u ratovima kao zapaljivo sredstvo
ili sredstvo za pospješivanje vatre. Plinije Stariji je 79. n.e. u svom djelu
Naturalis historia spomenuo ostrvo Milos kao mjesto gdje se može pronaći dosta
sumpora kao i njegovu upotrebu kao sredstvo za dezinfekciju, liječenje i
izbjeljivanje. Jedna rasprava iz 1044. godine u doba dinastije Song opisuje
različite oblike kineskog baruta, kao mješavinu kalij-nitrata, drvenog uglja i
sumpora. Roger Bacon je 1242. opisao način dobijanja slične mješavine. Barut je
dugo vremena važio kao jedina eksplozivna materija. Uloga njemačkog svećenika
Berthold Schwarza, kojem se pripisuje ponovno "otkriće" baruta, nije
potkrijepljena čvrstim historijskim dokazima.

Utjecaj sumpor-dioksida, nastalog sagorijevanjem uglja, na okolinu i kvalitet
zraka u Londonu opisao je 1661. John Evelyn u pismu tadašnjem engleskom kralju
Karlu II, kao i u svom djelu Fumifugium (The Inconveniencie of the Aer and Smoak
of London Dissipated), prvoj knjizi o zagađenju zraka u Londonu.

Kao jedan od prvih hemijsko-tehničkih procesa John Roebuck je 1746. razvio
postupak olovnih komora za proizvodnju sumporne kiseline. U novembru 1777.
Lavoisier je prvi koji je pretpostavio da je sumpor zapravo hemijski element.
Njegovi eksperimenti i posmatranja ponašanja sumpora pri sagorijevanju doveli su
konačno do obaranja teorije flogistona. Osim toga, Humphry Davy je 1809. uspio
eksperimentalno dobiti dokaz da sumpor ne sadrži kisik niti vodik. Konačno,
elementarni karakter sumpora dali su Gay-Lussac i Thénard 1810. ispitujući
rezultate Davyjevih eksperimenata. Na prijedlog Berzeliusa od 1814. počeo se
koristiti simbol elementa S, pošto je u tabelu atomskih težina zaveden pod
nazivom sulphur. Danski hemičar William Christopher Zeise otkrio je 1822.
ksantogenat i 1834. godine napravio etantiol, prvi tiol (merkaptan).

Razvoj i patentiranje kontaktnog postupka uslijedio je 1831. što je učinio
proizvođač sirćeta Peregrine Phillips. On je u britanskom patentu br. 6096
opisao spontanu oksidaciju sumpor-dioksida u sumpor-trioksid u zraku uz
prisustvo platine kao katalizatora. Nakon te reakcije on je dobio sumpornu
kiselinu nakon što je trioksid apsorbirao vodu. Kasnije je vanadij-pentoksid
zamijenio platinu kao katalizator. Sljedeći veliki iskorak postigao je Charles
Goodyear 1839. kada je razvio hemijsko-tehnički proces vulkaniziranja kaučuka
elementarnim sumporom. Time je postavio temelje industrije kaučuka. Osim toga
taj proces je bio početak izgradnje poslovnog carstva Franka i Charlesa
Seiberlinga, zasnovanog na gumama, a svom koncernu dali su ime Goodyear u čast
izumitelja.

Od 1891. do 1894. hemičar njemačkog porijekla Hermann Frasch razvio je proces
koji je dobio ime po njemu, Fraschov proces, nakon što je 1865. u Louisiani
otkrio podzemne naslage sumpora, koje se do tada, prije otkrića ovog procesa,
nisu mogle iskoristiti.

Poznato je 25 izotopa sumpora, od kojih su četiri stabilna: 32S (95,02 %), 33S
(0,75 %), 34S (4,21 %) i 36S (0,02 %). Od radioaktivnih izotopa samo 35S ima
nešto duže vrijeme poluraspada od 87,51 dana, a svi drugi izotopi imaju životni
vijek u rasponu od sekunde do milisekundi. Izotop 35S nastaje iz argona 40Ar
djelovanjem kosmičkog zračenja.

Pri taloženju sulfidnih minerala može doći do podjele po različitim izotopima
između početnog rastvora i čvrste supstance, u zavisnosti od temperature i pH
vrijednosti. Određivanje raspodjele izotopa sumpora u mineralu može dati
indicije na uslove njegovog nastanka. Pri razgradnji sulfata putem bakteriološke
sulfatne redukcije dolazi do frakcioniranja izotopa sumpora. Ispitivanjem takve
raspodjele izotopa u rastvorenom sulfatu mogu se donijeti zaključci o biološkim
procesima redukcije.

Sumpor se dobija u dva oblika, prvo kao elementarni sumpor, od kojeg se preko
90% prerađuje u sumpornu kiselinu, a drugo u obliku njegovih oksida pomoću
žarenja sulfidnih ruda. Elementarni sumpor dobija se i prodaje širom svijeta.
Najveća nalazišta i proizvođači nalaze se u Sjedinjenim Američkim Državama,
Kanadi, zemljama bivšeg Sovjetskog saveza i zapadnoj Aziji. Narodna Republika
Kina je najveći svjetski uvoznik sumpora, a slijede je Maroko i SAD. Najveći
svjetski izvoznik je Kanada, dok su Rusija i Saudijska Arabija na drugom i
trećem mjestu.

Industrijski sumpor se može dobijati iz geoloških nalazišta elementarnog sirovog
sumpora ili spojeva koji ga sadrže u izvorima ugljikovodika poput nafte, zemnog
gasa i uglja kao i sulfidnih ruda teških metala. On se praktično u neograničenim
količinama nalazi u obliku sulfata, kao što je naprimjer gips. Danas se
najekonomičniji dostupni izvori sumpora procjenjuju na ukupno 5 × 1012 t. Za
dodatnih 600 × 1012 t ovog elementa se pretpostavlja da postoje u formi uglja
bogatog sumporom, naftnog pijeska i slično. U SAD je 2007. godine količina
dobijenog elementarnog sumpora iznosila 8,2 miliona tona.

Na vulkanima i u njihovoj blizini javljaju se fumarole, u čijim se gasovima koje
ispuštaju, pored sumporovodika, nalazi i gasoviti elementarni sumpor. Takav
sumpor se hlađenjem kondenzira na mjestima gdje izlazi i gradi kristale. U
srednjem vijeku nalazišta iz takvih fumarola na Islandu, naročito Námafjall,
bila su najvažniji izvor za proizvodnju baruta u cijeloj Evropi. U Ijenu,
vulkanskom kompleksu u indonezijskoj istočnoj Javi, nalazi se jedan solfatar
(vrsta fumarole) koji važi za najveće indonezijsko nalazište sumpora. Tamo
radnici odlamaju sumpor sa osam metara debelih slojeva te ga u bambusovim
košarama iznose iz kratera. Podzemna nalazišta sumpora se eksploatiraju uglavnom
u SAD-u i Poljskoj pomoću Fraschovog procesa, kojeg je razvio Nijemac Hermann
Frasch. U tom procesu, u podzemne slojeve sumpora uvode se cijevi kroz kojih se
pušta vodena para. Na taj način sumpor se topi i pomoću upumpanog zraka se
izvlači na površinu. Godišnja proizvodnja 1995. godine pomoću ovog procesa
iznosila je 3,1 miliona tona. Međutim, ekonomski isplativa nalazišta danas su
vrlo rijetka. U SAD posljednje nalazište, u kojem se sumpor eksploatirao pomoću
Fraschovog procesa, ugašeno je 2001. godine.

Danas se sumpor dobija u ogromnim količinama kao neželjeni proizvod izdvajanja
sumporovodika iz zemnih gasova i odsumporovanja nafte pomoću Clausovog procesa.
Zemni gas sadrži i do 35% sumporovodika, dok sirova nafta koja je siromašna
sumporom sadrži od 0,5 do 1%, a u zavisnosti od nalazišta udio sumpora u njoj
može dostizati i do 5%. Osnovni hemijski proces za dobijanje sumpora sastoji se
iz dva koraka: u prvom koraku oko trećine sumporvodika sagorijeva do
sumpor-dioksida. Preostale dvije trećine sumporovodika reagiraju sa
sumpor-dioksidom (SO2) u uslovima komproporcioniranja dajući sumpor.

Fizičke osobine sumpora u snažnoj su zavisnosti od temperature, jer se pri datoj
može javiti cijeli niz alotropskih modifikacija. Ako se sumpor zagrijava iznad
119 °C, najprije se stvara slabo viskozna tekućina svijetle boje, sastavljenu
pretežno iz S8-prstena. Ako se određeno vrijeme zadrži ta temperatura, dolazi do
djelimične preobrazbe S8-prstenova u manje prstenove, čime se snižava
temperatura topljenja, dostižujući svoju najnižu vrijednost na 114,5 °C. Pri
daljnjem zagrijavanju, viskoznost se stalno povećava i dostiže maksimum pri 187
°C. Zagrijavanjem pucaju prstenovi a nastaju dugi lanci molekula, što
predstavlja primjer polimerizacije otvaranjem lanaca. Iznad ovih temperatura,
lanci se ponovno raspadaju u manje komade, a viskoznost opet opada.

Sumpor je element sa najvećim brojem među- i unutarmolekularnih alotropskih
modifikacija. Međumolekularni alotropi su faze čvrstog tijela nekog elementa,
koji se razlikuju po kristalnoj strukturi. Do danas je poznato oko 30 različitih
alotropa. Pri standardnim uslovima temperature i pritiska, sve termodinamički
stabilne forme sastoje se samo iz S8-prstenova. Osim toga postoji i niz
unutarmolekularnih alotropa u obliku prstenova različite veličine kao i lanaca
raznih dužina.

Čvrsti sumpor koji se nalazi u prirodi sastoji se iz molekula S8, u kojima su
atomi sumpora spojeni u prsten i organizirani u takozvanu krunu.
Ciklookta-sumpor se javlja u tri međumolekularne alotropske modifikacije.

Pri sobnoj temperaturi, termodinamički najstabilna modifikacija sumpora je
ortorompski kristalizirani α-sumpor. On nema ni okusa ni mirisa i tipične je
sumporno-žute boje. α-Sumpor se kristalizira ortorompski u prostornoj grupi Fddd
sa parametrima rešetke a = 1044 pm, b = 1284 pm i c = 2437 pm kao i 128
formulskih jedinica po elementarnoj ćeliji.

α-Schwefel se u prirodi javlja samorodno, poznat i kao sumporov cvijet (žuti
sumpor). Njegova gustoća iznosi 2,0 do 2,1 g/cm3, tvrdoća od 1,5 do 2,5, ima
tamno- ili svijetložutu boju, kao i bijeli ogreb. Većinom ima svijetložute
prizmatične ili piramidalne kristale, koji rastu na površinama stijena iz gasova
bogatih sumporom putem nepotpune oksidacije sumporovodika ili redukcijom
sumpor-dioksida.

Pri temperaturi od 95,6 °C nalazi se tačka prelaska u β-sumpor. Ova modifikacija
je gotovo bezbojna a kristalizira se monoklinski u prostornoj grupi P21/a sa
parametrima rešetke a = 1085 pm; b = 1093 pm; c = 1095 pm i β = 96,2°, kao i 48
formulskih jedinica po elementarnoj ćeliji. Ako se β-sumpor zagrije na 100 °C i
brzo ohladi na sobnu temperaturu, ovakva modifikacija postaje stabilna narednih
nekoliko sedmica.

Dosta rjeđi je također monoklinsko kristalizirani γ-sumpor (rosickýit) sa
prostornom grupom P2/c i parametrima rešetke a = 844 pm; b = 1302 pm; c = 936 pm
i β = 125,0° kao i 32 formulske jedinice po elementarnoj ćeliji. Ovaj mineral je
pronađen u Dolini smrti u SAD, gdje je nastao mikrobiološkom redukcijom sulfata
i stabiliziran.

Cikloheksa-sumpor S6, poznat i kao "Engelov sumpor", nalazi se u konformaciji
stolice sa velikim naponom u prstenu. Njegovi narandžasti, romboedarski kristali
mogu se dobiti raznim metodama. Engel je već 1891. napravio cikloheksa-sumpor
zakiseljavanjem rastvora natrij-tiosulfata sa hlorovodičnom kiselinom.

Gustoća takvog sumpora iznosi 2,21 g/cm3, a tačka topljenja iznosi oko 100 °C. U
standardnim uslovima, cikloheksa-sumpor za nekoliko dana prelazi u
ciklookta-sumpor.

Ciklohepta-sumpor se može dobiti pomoću reakcije
ciklopentadienil-titanij-pentasulfida sa disumpor-dihloridom.

Veći prstenovi sumpora (Sn sa n = 9 – 15, 18, 20) mogu nastati metodom
ciklopentadienil-titanij-pentasulfidom ili putem reakcije dihlorsulfana SmCl2 sa
polisulfanima H2Sp.

Sa izuzetkom ciklododeka-sumporom S12, unutarmolekularne dužine i uglovi veze u
modifikacijama sumpora su različiti. Ciklododeka-sumpor je nakon
ciklookta-sumpora najstabilnija modifikacija. Od ciklooktadeka-sumpora S18
postoje dvije međumolekularne modifikacije kao prstenasti konfomacijski izomeri.

Sumpor je prilično reaktivan element, reagira pri višim temperaturama sa mnogim
metalima osim platine, iridija i zlata dajući sulfide. Sa živom, sumpor reagira
trenjem s njom već pri sobnoj temperaturi dajući živa-sulfid. Sumpor reagira i
sa polumetalima i nemetalima pri višim temperaturama. Izuzeci su telur,
molekularni dušik, jod i plemeniti gasovi.

Na zraku, sumpor se pali na temperaturi iznad 250 °C te gori plavkastim plamenom
pri čemu nastaje sumpor-dioksid. Tačka paljenja se može sniziti putem gasova
rastvorenih u sumporu kao što su sumporovodik i sumpor-dioksid. Na vlažnom zraku
sumpor tokom vremena gradi sumpornu kiselinu i sumpor-dioksid. Sumpor ne reagira
sa neoksidirajućim kiselinama dok sa oksidirajućim poput dušične kiseline
oksidira do sulfata. U bazičnim rastvorima sumpor disproporcionira do sulfida i
sulfita. U sulfidnim rastvorima, sumpor se otapa dajući polusulfide. U
rastvorima koji sadrže sulfite, sumpor reagira dajući tiosulfat.

U organskoj hemiji elementarni sumpor se koristi naprimjer u Asingerovoj
reakciji za dobijanje 3-tiazolina. Gewaldova reakcija, također jedna od
višekomponentnih reakcija, omogućava sintezu supstituiranih 2-aminotiopena,
polazeći od elementarnog sumpora. Sa Grignardovim spojevima sumpor reagira
dajući tioetere ili tiole. Cikloheksan ispuštanjem sumporovodika u reakciji
hidriranja prelazi u benzen.

Sumpor se upotrebljava u hemijskoj kao i u farmaceutskoj industriji, između
ostalog u proizvodnji sumporne kiseline, boja, lakova, insekticida i umjetnih
đubriva.

Po količini, najveći dio sumpora, približno 90%, potroši se za proizvodnju
sumporne kiseline pomoću kontaktnog procesa. Pri tome, u prvom koraku dobija se
sumpor-dioksid sagorijevanjem sumpora ili žarenjem metalnih sulfida. On se dalje
prevodi u sumpor-trioksid ravnotežnom reakcijom sa zrakom i vanadij-pentoksidom
kao katalizatorom.

Oko 60% sumporne kiseline se potroši u proizvodnji umjetnih đubriva. Razlaganjem
sirovih fosfata sumpornom kiselinom nastaje superfosfat, mješavina sastavljena
iz kalcij-hidrogenfosfata (Ca(H2PO4)2) i kalcij-sulfata (CaSO4 · 2H2O).

Druga đubriva koja sadrže sumpor su amonij-sulfat i kalij-sulfat. Pored toga,
sumporna kiselina služi i za razlaganje ruda, proizvodnju kaprolaktama, kao
katalizator pri alkiliranju olefina, za proizvodnju drugih kiselina poput
fluorovodične kiseline, kao i za proizvodnju papira pomoću sulfatnog procesa.
Sumporna kiselina također je našla primjenu i u brojnim drugim procesima, kao
što je naprimjer proizvodnja fenola i acetona pomoću kumolhidroperoksidnog
procesa.

Gasoviti sumpor-trioksid je pronašao primjenu pri proizvodnji tenzida pomoću
sulfoniranja dodecilbenzola dajući dodecilbenzol-sulfonsku kiselinu kao i za
sulfatiranje masnih alkohola i njihovih etoksilata.

Čisti sumpor se vrlo često koristi za vulkanizaciju kaučuka (gume). Pri tome se
sirovoj gumi dodaje sumpor ili spojevi koji ga sadrže, što predstavlja proces
koji je razvio Charles Goodyear 1839. godine. Polimerni lanci gume se tim
procesom umrežavaju gradeći disulfidne veze od jednog ili više atoma sumpora,
što gumi daje veću otpornost. Tržište vulkaniziranih elastomera u SAD u 2001.
godini vrijedilo je oko 5,7 milijardi US$.

U evropskoj farmakopeji, sumpor je naveden samo za vanjsku upotrebu (sulfur ad
usum externum). Kada se praškasti sumpor pospe po koži nastaje sumporovodik i
drugi sulfidi, koji djeluju bakteriostatično. Pri oralnoj primjeni djeluje kao
laksativ. Osim toga, sumpor djeluje i kao fungicid te može usmrtiti parazite. U
prošlosti, on se pretežno koristio za tretiranje akni (lat. acne vulgaris),
liječenje šuge i tretiranje površinskih mikoza (gljivičnih oboljenja). Njegova
upotreba bila je najvećim dijelom u obliku sapuna, gelova i krema. Sumpor je
također jedna od četrnaest najvažnijih osnovnih homeopatskih supstanci.

U industriji čelika, sumpor je vrlo važan element za legiranje. Čelik za
automate, koji je naročito optimiziran za procese koji iziskuju velika
opterećenja poput bušenja ili tokarenja, često je legiran sumporom. Dodavanjem
sumpora u takvu vrstu čelika nastaju mehki, linearno izraženi agregati
mangan-sulfida, koji dovode do povećanja otpornosti na lomljenje.

Na zraku, naročito kada je povećana vlažnost, sumpor sporo gradi sumpor-dioksid
a daljnjom oksidacijom i sumpornu kiselinu. To može dovesti do korozije i štete
na čeličnim konstrukcijama i spremnicima.

Oblici sumpora u ugljikovodicima su veoma snažni katalizatorski otrovi, koji su
već pri najmanjim koncentracijama veoma djelotvorni. Sumpor reagira sa
katalitički aktivnim metalima i drugim površinskim centrima katalizatora.
"Zatrovanje" može biti povratno i nepovratno, a katalizatori pri tome mogu
promijeniti svoju selektivnost ili se u potpunosti deaktivirati. Neke vrste
katalizatora, poput platinskih i renijskih za katalitički "reforming",
selektivno reagiraju na sumpor, čime se utječe na početnu aktivnost
katalizatora.

Kod starijih trostepenih katalizatora pri radu motora sa nedostatkom zraka, iz
njih se ispuštao sumporovodik, nastao iz sumpora nataloženog na katalizator u
obliku sulfata. Kod vozila sa Otto motorima sa upuhavanjem dodatnog zraka (Lean
burn) i katalizatorima koji skladište nečistoće može doći do njihovog
deaktiviranja zbog nastanka sulfata. Da bi se takav katalizator regenerirao
potrebno je povisiti temperaturu gasova na 650 stepeni Celzija da bi se
nagomilani sulfat oslobodio kao sumpor-dioksid.

U spojevima, sumpor se javlja u svim oksidacijskim stanjima između −2 (sulfidi)
i +6 (sulfati, sumpor-trioksid i sumporna kiselina).

Sumporovodik (H2S) je bezbojni otrovni gas koji u manjim koncentracijama ima
miris pokvarenih jaja, a nastaje putem reakcija sulfida (MxSy) s jakim
kiselinama, kao što je HCl.

Disulfan (H2S2) je nestabilna tekućina. I pored toga, ona daje brojne soli poput
pirita. Njene soli (disulfidi) sadrže anion S22−. Disulfan je prvi član
homolognog niza polisulfana.

Sumpor-dioksid je anhidrid sumporaste kiseline, bezbojni gas koji ima prodoran,
neugodan miris i kiseo okus, nadražuje sluznicu i otrovan je. Vrlo dobro se
rastvara u vodi te s njom gradi sumporastu kiselinu u vrlo malom obimu.
Sumpor-trioksid je anhidrid sumporne kiseline. On pri normalnim uslovima gradi
bezbojne igličaste kristale koji su izrazito higroskopni te burno reagiraju s
vodom. Sumpor-trioksid ključa i isparava na 44,45 °C.

Sumpor-monoksid je stabilan samo u razblaženom obliku. U koncentriranom obliku
on vrlo brzo prelazi u disumpor-dioksid. Pronađen je u međuzvjezdanom prostoru.

Sumpor gradi cijeli niz oksokiselina, među kojima sumporna kiselina ima
ubjedljivo najveći tehnički značaj. Pretežna oksidacijska stanja sumpora kreću
se od +6 (sumporna kiselina) do 0 (oligosulfandisulfonske kiseline, HSO3SxSO3H).
Sve njegove kiseline nije moguće izdvojiti u čistom obliku, ali one grade niz
soli i njihovih hidrido-izomera. Tako se naprimjer sumporasta kiselina ne može
izdvojiti kao stabilni, čisti spoj, ali su njene sulfitne i hidrogensulfitne
soli poznate u stabilnom obliku.

Tetrasumpor-tetranitrid S4N4 je zlatno-crveni spoj, koji služi kao polazna
sirovina za dobijanje raznih spojeva sumpora sa dušikom. Disumpor-dinitrid S2N2
postoji u obliku četveročlanog, pravouglog, planarnog prstena. Spoj se može
dobiti reakcijom tetrasumpor-tetranitrida sa srebrom.

Politiazil (SN)x je bio prvi proizvedeni neorganski polimer koji je imao
sposobnost provođenja električne struje. Pri izuzetno niskim temperaturama ispod
0,26 K, ovaj spoj je pokazivao osobine superprovodnika. Politiazil se dobija iz
disumpor-dinitrida. Spoj sumpora i dušika (SN) je otkriven kao sastavni dio
međuzvjezdanog oblaka. U laboratorijskim uslovima, ovakav spoj se može dobiti
električnim pražnjenjem u vidu gasa.

Sumporni halogenidi tipa SXn (gdje je n = 2, 4) poznati su sa fluorom i hlorom.
Fluor također gradi i heksafluorid. Pored tih, poznat je i cijeli niz miješanih
halogenih spojeva. Postoje i spojevi sumpora sa kisikom i halogenim elementima
tipa SOX2 (tionil-halogenidi), SO2X2 (sulfuril-halogenidi) i SOX4. Od spojeva
joda dobijen je samo jod-polisulfan tipa I2Sn.

Sumpor-heksafluorid (SF6) jeste neotrovni gas bez boje i mirisa, ne gori i
izuzetno je nereaktivan. Između ostalog koristi se kao gas za izoliranje u
srednjo- i visokonaponskoj tehnici. Ovaj gas se koristi i kao traser za
ispitivanje strujanja vjetra i istraživanju širenja mirisa. Međutim, zbog
velikog potencijala kao staklenički gas, njegova upotreba je diskutabilna.
Disumpor-dekafluorid (S2F10) je bezbojna tekućina sa mirisom sličnim
sumpor-dioksidu.

Organosumporni spojevi su organski spojevi koji sadrže sumpor. Struktura,
rasprostranjenost i primjena tih spojeva je raznovrsna. Brojne prirodne
materije, između ostalih dvije esencijalne aminokiseline, su organski sumporni
spojevi. Organski spojevi sumpora javljaju se i u fosilnim gorivima, pretežno u
vidu tiola ili tioetera. Anionski tenzidi su natrijeve ili amonijeve soli
sulfonskih kiselina ili poluestera sumporne kiseline. U tehnici flotacije
određeni spojevi sumpora poput ksantogenata, estra ditiofosforne kiseline,
merkaptana ili alkilsulfonata, koriste se kao tzv. sakupljači.

Jednostruka veza između ugljika i sumpora je duža ali i slabija od jednostruke
veze između dva atoma ugljika. Dužina S-C veze kreće se između 183 pm u
metantiolu do 174 pm u tiofenu. Energija disocijacije ugljik-sumpor veze za
tiometan iznosi 312,5 kJ/mol, a za dimetil-sulfid i dimetil-eter 305 i 322
kJ/mol, respektivno. Organska hemija sumpora je raznovrsna. Za gotovo sve
ugljik-kisik spojeve postoje analogni organski spojevi sumpora. Međutim, ti
spojevi se u svojim reakcijama značajno razlikuju od spojeva kisika.

Pri dobijanju energije iz fosilnih goriva poput kamenog ili smeđeg uglja i
nafte, ispuštaju se ogromne količine sumpor-dioksida SO2. On ostaje u obliku
gasa ili se rastvara u vodi unutar oblaka u Zemljnoj atmosferi. On također
predstavlja i jedan od sastojaka po zdravlje opasnog smoga. Sumpor-dioksid se
može razgraditi kada se pomoću kisika oksidira do sumpor-trioksida SO3 a koji se
dalje spaja sa kišom gradeći sumpornu kiselinu H2SO4 koja se zajedno s kišom
spušta na Zemlju. Iz toga nastaju daljnji problemi jer sumporna kiselina
doprinosi nastanku kiselih kiša i zakiseljenju zemljišta.

Od 1970ih u Njemačkoj su zakonski uvedene mjere za uklanjanje sumpora iz
otpadnih gasova. To se dešava najvećim dijelom pomoću takozvanog pranja
krečnjakom. U tom procesu otpadni gasovi se unutar apsorbera prskaju rastvorom
kalcij-hidroksida pri čemu se sumpor-dioksid daljnjom oksidacijom prevodi u
kalcij-sulfat (gips).

Osim toga već niz godina se potencira na odsumporavanju goriva za motorna
vozila. Tim propisima i njihovim dopunama od 1960ih drastično je smanjena
emisija sumpora. Međunarodna pomorska organizacija (IMO) propisala je najvišu
vrijednost otpadnih gasova koje emitiraju brodski motori od 4,5% sumpora,
smanjila počev od 2012. na 3,5% te je planirano da se ona dalje smanji na 0,5%
počev od 2020. Za Sjeverno more i Baltik udio sumpora u otpadnim gasovima je od
2015. određen na 0,1%.



https://bs.wikipedia.org/wiki/Ceca

Svetlana Ražnatović - Ceca, rođena Veličković 14. juna 1973. godine u selu
Žitorađa na jugu Srbije, poznata je srbijanska pjevačica i udovica ratnog
zločinca Željka Ražnatovića Arkana. Muzikom se profesionalno počela baviti sa 14
godina, već 1987. godine i za vrlo kratko vrijeme stekla status priznate
pjevačice u folk muzici.

Poslije pet mjeseci zajedničkog života, Ceca je zaprosila Željka Ražnatovića
Arkana. Vjerili su se 7. januara 1995. Svadba, koju su pratili svi mediji iz
regiona i vodeći svjetski mediji, počela je u Cecinoj rodnoj Žitorađi, a
završena je u luksuznom hotelu Interkontinetal. Tokom ove godine Ceca je ponovo
pjevala u beogradskoj hali „Pionir“ pred 10 hiljada ljudi i objavila album
„Fatalna ljubav“, na kojem se našla i čuvena pjesma „Beograd“, koju je napisao
Dino Merlin.

Godinu 2002. je obilježio Cecin veličanstveni koncert 14. juna na Marakani koju
je prije folk zvijezde uspio da napuni samo Zdravko Čolić. Nastup pred oko
90.000 ljudi završen je vatrometom, a Ceca na binu izvodi svoju djecu i koncert
posvećuje ubijenom suprugu, koji je uvijek vjerovao u ostvarenje svih njenih
snova. Na scenu se vraća albumom Decenija u izdanju Grand produkcije i City
Recordsa. Ceca kreće na veliku evropsku turneju u nastupa u Beču, Štutgartu,
Stokholmu, Parizu, Zürichu... Turneju započinje koncertom u rodnoj Žitorađi, a
završava na Marakani, praveći jedan zatvoreni krug i priču svoje karijere od
njenog samog početka pa do momenta kada ju je srpska javnost već uvažavala kao
„srpsku majku“. Povratnički album se prodaje u tiražu od 800 hiljada primjeraka
i tako postaje najprodavaniji album na području poslijeratnog Balkana.

Ceca je danas u muzičkim krugovima poznata prvenstveno kao pjevačica koja je
napravila dugi niz velikih solističkih koncerata na kojima su prisustvovale
stotine hiljada ljudi. Rame uz rame sa Zdravkom Čolićem, Ceca danas drži rekord
po procentu posjećenosti koncerata na području čitavog Balkana[potreban citat].
28. juna 2013. održala je drugi veliki koncert na beogradskom Ušću (prvi je
održan u junu 2006.) sa brojem posjetilaca od oko 150 hiljada.

Nedovršeni članak Ceca koji govori o biografijama treba dopuniti. Dopunite ga
prema pravilima Wikipedije.



https://bs.wikipedia.org/wiki/Nogometna_reprezentacija_Italije

Nogometna reprezentacija Italije (ital. Nazionale italiana di calcio)
predstavlja Italiju na međunarodnim nogometnim takmičenjima i pod kontrolom je
nogometnog saveza Italije (ital. Federazione Italiana Giuoco Calcio (FIGC)).

Italijani su osvojili četiri naslova svjetskih šampiona i po tome su od njih
uspješniji samo Brazilci, koji su pet puta bili najbolji. Nakon što su odbili
nastupiti na prvom SP-u u Urugvaju 1930., Italijani su se dvaput zaredom okitili
titulom najboljih. Četiri godine kasnije ugostili su najbolje svjetske
reprezentacije, a Italija je u finalu u Rimu pred 45 hiljada gledalaca
pobijedila Čehoslovačku. Predvođeni legendarnim Giuseppeom Meazzom na terenu i s
Vittorijom Pozzom na čelu stručnog štaba u Francuskoj su 1938. odbranili naslov.
U Urugvaju 1950. bili su sedmi, nakon što su odigrali samo dvije utakmice, a u
Švicarskoj 1954. bili su slabiji tri mjesta - deseti.

Mundijal u Švedskoj bio je posljednji na kojem Italija nije nastupila, a nakon
dva deveta mjesta (1962. u Čileu i 1966. u Engleskoj) u Meksiku 1970. Azzurri su
došli do finala, ali je Brazil u velikom sudaru divova na stadionu Azteca bio
bolji s 3:2. U Njemačkoj 1974. podbacila je generacija Luigija Rive, bili su tek
deseti, a u Argentini 1978. uspjeli su se dokopati polufinala, ali su u borbi za
treće mjesto pokleknuli - ponovo od Brazila.

I onda je došla 1982. - domaćin turnira bila je Španija, a na Italiju, pogođenu
kladioničarskim skandalom, nitko nije računao da bi mogla iznenaditi. Nakon što
su prvi krug prošli s tri remija, i samo zahvaljujući boljoj gol-razlici od
Kameruna, u drugom su pokazali svoje pravo lice - tukli su i Argentinu i Brazil
protiv kojih je posebno raspoložen bio Paolo Rossi, zabivši im tri gola. U
polufinalu je dvama golovima Rossija svladana Poljska, a u završnici na Santiago
Bernabeuu Zapadna Njemačka. Razočarali su 1986. u Meksiku s tek 11. mjestom, a
tuga Italijana nije bila ništa manja kad su u polufinalu SP-a 1990. u Napoliju
nakon penala ispali od Argentine. Naravno da ih nije utješilo treće mjesto. U
SAD-u 1994. i Francuskoj 1998. izgubili su na penale, ali nema sumnje da puno
više boli poraz od Brazila u finalu u Pasadeni nego ispadanje u četvrtfinalu od
Francuza. Besramno su pokradeni u Južnoj Koreji 2002., četiri godine prije nego
će im se sve vratiti. Sa sedam osvojenih bodova (remizirali s Amerikancima,
pobijedili Ganu i Češku) Talijani su u Njemačkoj prošli u osminu finala gdje su
sretno i spretno izbacili Australce. U četvrtfinalu su s 3:0 pregazili Ukrajinu,
a završni okršaj za zlato s Francuzima izborili su herojskom pobjedom nad
domaćinom turnira, izborenoj s dva gola u 119. i 121. minuti. Finale s
Tricolorima ušlo je u legendu, a najveći je posao za Lippija i svoje suigrače
napravio Marco Materazzi, koji je izjednačio na 1:1, ali i iznudio isključenje
Zinedinea Zidanea koje je totalno poremetilo Francuze. Promašaj Trezegueta odveo
je Tottija, Pirla, Cannavara, Buffona i ostatak društva među besmrtnike.

U Južnoj Africi 2010. sramotno su ispali u možda i najlakšoj grupi na SP-u sa
Paragvajem, Slovačkom i Novim Zelandom. Grupu F otvorili su Italija i Paragvaj.
Južnoamerikanci su prvi poveli preko Alcaraza u finišu prvog poluvremena, a
Italijani su se u život vratili u 63. minuti kada je De Rossi pogodio iz blizine
nakon kornera Pepea. Umjesto da poprave dojam, drugi nastup Italijana donio je
samo novo razočarenje za njihove navijače. U meču protiv totalnog autsajdera
Novog Zelanda Lippijeve trupe iznenađujuće su izvukle samo remi. Poveli su
Novozelanđani golom Smeltza u sedmom minutu, a Italijanima je bod donio Iaquinta
u 29. iz penala. U trećem kolu grupe F na Ellis Parku u Johannesburgu odvijala
se prava drama. Slovačka je pomalo neočekivano povela protiv Italijana s 2:0, a
"Azzurri" su smanjili tek u 81. minutu. U tim trenucima Italiji je bio dovoljan
i bod za prolaz - no umjesto novog gola u mreži Slovaka, Kopunek je povisio na
3:1 i bacio u očaj svjetske šampione. Quagliarella je smanjio na 3:2 u 92.
minuti da bi Pepe u 95. promašio gol sa samo pet metara i uništio talijanske
snove o obrani naslova. Tako je Slovačka 3:2 pobjedom protiv Italije izborila
osminu finala a "Azzurri" prvi put u historiji zauzeli posljednje mjesto u prvoj
fazi takmičenja na šampionatima svijeta.

Spisak igrača učesnika na EP 2016. Broj nastupa i golova za nacionalni tim
prikazan je pred početak prvenstva.



https://bs.wikipedia.org/wiki/Nogometna_reprezentacija_Belgije

Nogometna reprezentacija Belgije predstavlja Belgiju na međunarodnim nogometnim
takmičenjima i pod kontrolom je nogometnog saveza Belgije (franc. Union Royale
Belge des Societes de Football Association, holand. Koninklijke Belgische
Voetbalbond).

Belgija je svoju prvu utakmicu odigrala 1. maja 1904. godine u Briselu protiv
Francuske. Najveći uspjeh Belgije na međunarodnoj sceni je četvrto mjesto na
svjetskom prvenstvu 1986., srebrna medalja sa Evropskog prvenstva osvojena 1980.
godine u Italiji te zlatna medalje sa Olimpijskih igara osvojene 1920. godine. U
svojoj dosadašnjoj historiji Belgija je zabilježila 12 nastupa na Svjetskim te
četiri nastupa na Evropskim prvenstvima.

Na Svjetskom prvenstvu 2014. Belgija je odigrala 5 utakmica te igrala u
četvrtfinalu. U grupnoj fazi ostvarili su tri pobjede. U prvoj utakmici
pobijeđen je Alžir, iako je Alžir imao vodstvo do 70 minute utakmice. Prvo
Marouane Fellaini izjednačava rezultat da bi 10 minuta prije kraja utakmice
Dries Mertens donio pobjedu favoriziranoj Belgiji. U drugoj utakmici grupne faze
pobijeđena je Rusija. Jedini gol na utakmici postigao je dvije minuta prije
kraja utakmice Divock Origi. Kao i protiv Rusije Belgija ostvaruje pobjedu a
jedini gol na utakmici je dao Jan Vertonghen u 78. minuti.

U osminifinala Svjetskog prvenstva Belgija se susreće sa Sjedinjenim Američkim
Državama. U regularnom dijelu utakmice nije bilo golova te su se igrali
produžeci. U prvom produžetku Belgija golovima Kevina De Bruyne i Romelu Lukakua
odlazi na odmor visokom prednosti 2-0. U drugom produžetku Sjedinjene Američke
Države postižu gol nade preko Juliana Greena. Međutim, rezultat se više nije
mijenjao te Belgija slavi prolazak u četvrtfinale. U četvrtfinalu protivnik
Belgiji je bila Argentina. Golom Gonzala Higuaína u 8. minuti Argentina
ostvaruje pobjedu i plasman u polufinale.

Spisak igrača učesnika na EP 2016. Broj nastupa i golova za nacionalni tim
prikazan je pred početak prvenstva.



https://bs.wikipedia.org/wiki/Wikipedia

Wikipedia je slobodna enciklopedija koju razvijaju brojni korisnici uz pomoć
Wiki softvera. Wikipediju vodi i njome upravlja Wikimedia fondacija. Uz
standardne enciklopedijske podatke, Wikipedia često prikuplja informacije koje
bi se obično našle u almanasima i geografskim leksikonima ili informacije koje
se tiču trenutnih događaja.

Sav originalni materijal priložen Wikipediji je otvoren, definisan GNU licencom
za slobodnu dokumentaciju, što znači da se može slobodno upotrebljavati,
izmijeniti, kopirati, i distribuirati, uz uvjet da bilo koja kopija modifikacija
ili izmjena ne smije stavljati dodatne restrikcije na sadržaj (tj. mora bit
izdata pod istom dozvolom). Wikipedijin sadržaj kreiraju njeni korisnici, a
administratori imaju veću kontrolu. Bilo koja stranica na Wikipediji se uvijek
može izmjeniti, pa tako nijedan članak nikada nije završen.

Wikipedia je počela kao projekat na engleskom jeziku 15. januara 2001, a malo
zatim (23. mart 2001.) pokrenuta je Wikipedia na francuskom jeziku. Veliki broj
korisnika se trudi napraviti Wikipediju višejezičnom. Trenutno postoji preko
3.600.000 članaka na engleskom jeziku, i više od 18 miliona na 269 jezika (april
2011. godine). Popularnost Wikipedije raste velikom brzinom i trenutno je
rangirana među 7 najposjećenijih web-sajtova.

Historija Wikipedije počinje 2. januara 2001, u razgovoru u San Diegu, u
Kaliforniji između dva stara prijatelja, Larryja Sangera, glavnog korisnika
Nupedije, i Ben Kovitza, računarskog programera. Kovitz je tokom večere objasnio
Wiki koncept Sengru koji je odmah shvatio da bi Wiki format odlično pristajao
enciklopediji. Sanger je potom nagovorio šefa Nupedije da napravi Wiki od
Nupedije, a prva verzija je bila postavljena online 10. januara. Međutim, mnogi
korisnici Nupedije nisu htjeli da Nupedia bude Wiki pa tako 15. januara, pravi
se "Wikipedia" na svojoj jedinstvenoj stranici, wikipedia.org.

Mnogi su brzo saznali o Wikipediji i projekat je rastao izvanrednim tempom. Dana
12. februara 2001. Wikipedia već ima 1.000 članaka, a 7. septembra 2001. ima
10.000 članaka. Od tada, Wikipedia na engleskom jeziku raste sve brže i brže.
Uskoro su joj se pridružile međunarodne Wikipedije na jezicima poput kineskog,
njemačkog, francuskog, italijanskog, ruskog, itd.

Wikipedia na bosanskom jeziku je pokrenuta 12. decembra 2002. godine. Trenutno
se na Wikipediji na bosanskom jeziku nalazi 73.666 članaka.

Zamisao da se sve znanje svijeta skupi na jednom mjestu datira iz antičkog doba.
Može se vidjeti u staroj Biblioteci kod Aleksandrije, ili kod Pergamona. Moderna
ideja štampane enciklopedije se prvi put pojavljuje malo prije Denisa Diderota i
enciklopedija 18. vijeka.

Zamisao da se pri formiranju enciklopedije koristi automatiziranja mašinerija se
može pratiti do H. G. Wellsa i njegove knjige World Brain (1937.) i Vannevara
Busha i njegove knjige As We May Think (1945.) u kojoj Bush iznosi svoju viziju
Memeksa (Memex) baziranog na mikrofilmu. Važan doprinos na ovom putu je i
projekat Ksanadu (Xanadu) Teda Nelsona iz 1960. godine kao i ideje koje je u
svom govoru 1959. iznio američki fizičar Richard Feynman.

Ideja za enciklopediju koja nije samo štampana je do pojave Interneta bila
smatrana fantazijom. Međutim, trenutno postoje mnoge online enciklopedije.
Wikipedia je trenutno vjerovatno najveća od svih online enciklopedija. Izumitelj
i zagovarač slobodnog softvera, Richard Stallman je 1999. izrazio korisnost
"Slobodne univerzalne enciklopedije i resursa znanja" i njegova organizacija
Free Software Foundation poziva korisnike da posjete i doprinose Wikipediji.

Veliki problem Wikipedije je vandalizam, koji donose razni vandali. Oni često
prave besmislene i uvrjedljive izmjene na člancima. Npr. u julu i augustu 2004.
godine, članak o bosanskom jeziku je bio vandaliziran par puta.

Na sreću najmanje par korisnika (ako ne stotine ili više u nekim slučajevima)
generalno dnevno prati izmjene na određenim člancima. Vandalizam na člancima
obično ne traje duže od nekoliko minuta u zavisnosti od broja korisnika na
određenoj Wikipediji. Nedavna studija koju je sproveo IBM-ov tim je našla da
većina vandalizma kojeg Wikipedia na engleskom jeziku pretrpi biva prepravljen
za manje od pet minuta.

izjavio je Martin Wattenberg, istraživač koji radi pri IBM-ovom TJ Watson
istraživačkom centru u Kembridžu, u Masačusecu, Sjedinjene Američke Države.

Korisnici Wikipedije (koji se nazivaju Wikipedijanci), se drže nekoliko
jednostavnih principa:

Wikipediju uređuju mnogi ljudi (Wikipedijanci). Ne postoji nijedan "glavni
korisnik" ili šef. Osnivači Wikipedije su Jimmy Wales i Larry Sanger.

Originalni Wikipedia softver je UseModWiki, koji je napisao Kilford Edams (Prva
faza). Početkom 2002. godine, Wikipedia je počela upotrebljavati PHP Wiki engine
koji je, koristeći MySQL bazu podataka, dodao mnogo novih mogućnosti i bio
napravljen isključivo za Wikipedia projekat. Napravio ga je Magnus Menski, i
poznat je kao Druga faza.

Nedugo nakon što je Druga faza bila u upotrebi, pojavili su se veliki problemi.
Wikipedia je postala toliko spora da je bilo skoro nemoguće izmijeniti članak.
Li Denjel Kroker je potom napisao kompletno novi softver. Ova nova verzija je
bila veliki napredak, i postala je standard u julu 2002. godine, i još uvijek se
upotrebljava. Treća faza se zove MediaWiki, i upotrebljavaju je i mnogi drugi
Wiki projekti.

Pred kraj 2003. godine ponovo su se pojavile teškoće u radu Wikipedije. Razlog
problema je zagušenje jednog jedinog Wikipedia servera. Problemi su prevaziđeni
u junu 2004. godine. Fondacija Wikimedija nabavila devet servera, trenutno
smještenih u Floridi. U sastavu nove konfiguracije je jedan server za bazu
podataka i četiri web servera koji svi rade na Fedora Linux distribuciji.

Pošto je Wikipedia slobodna enciklopedija čiji je sadržaj određen GNU slobodnom
dokumentacionom dozvolom, bilo ko u bilo koje vrijeme može da preuzme
"skoro-tekuću" verziju kompletne Wikipedije. Za detalje posjetite stranicu o
preuzimanju kompletne Wikipedije na engleskom jeziku.



https://bs.wikipedia.org/wiki/Austrija

Austrija (njem.  Republik Österreich) službeno Republika Austrija, jeste savezna
republika i kontinentalna zemlja u srednjoj Evropi sa više od 8,5 miliona
stanovnika. Graniči se sa Češkom i Njemačkom na sjeveru, Mađarskom i Slovačkom
na istoku, Slovenijom i Italijom na jugu i Švicarskom i Lihtenštajnom na zapadu.
Austrija se prostire na 83.871 km2 i ima alpsku klimu. Austrija je planinska
zemlja koja se nalazi unutar Alpa. Većina stanovništva govori lokalnim bavarskim
dijalektom njemačkog jezika koji je službeni jezik države. Drugi lokalni jezici
su mađarski, hrvatski i slovenski.

Korijeni današnje Austrije datiraju još iz vremena dinastije Habsburg kada je
velika većina zemlje bila dio Svetog Rimskog carstva. Od vremena reformacije,
mnogi sjeverno njemački kneževi su, prezirući autoritet cara, koristili
protestantizam kao zastavu pobune. Tridesetogodišnjim ratom, u kojem su uticaj
imali Kraljevina Švedska i Kraljevina Francuska, došlo je do uspona Pruske, a
Napoleonova invazija je oslabila moć cara. Tokom 17. i 18. stoljeća, Austrija je
bila u mogućnosti da zadrži svoju poziciju kao jedna od velikih sila Evrope.
Austrija se, kao odgovor na krunisanje Napoleona za Francuskog kralja,
proglasila carstvom 1804. godine. Nakon Napoleonovog poraza, Pruska se pojavila
kao glavni konkurent Austrije. Austrijski poraz od Pruske u bici kod Koniggratza
za vrijeme Austrijsko-Pruskog rata 1866. godine, otvorio je put Pruskoj da
uspostavi kontrolu nad ostatkom Njemačke. Carstvo je 1867. godine reformirano u
Austro-Ugarsku. Nakon poraza od Francuske 1870. godine u Francusko-Pruskom ratu,
Austrija je izostavljena od formiranja novog Njemačkog carstva. Za vrijeme
julske krize 1914. godine zbog atentata na austrijskog nadvojvodu Franza
Ferdinanda, Njemačka se pridružila Austriji u izdavanju ultimatuma Srbiji koji
je doveo do proglašenja Prvog svjetskog rata.

Nakon raspada Habsburškog (Austro-Ugarskog) carstva 1918. godine, Austrija je
usvojila i koristila ime Republika Njemačka Austrija u pokušaju da se ujedini sa
Njemačkom, ali joj je bilo zabranjeno mirovnim sporazumom u
Saint-Germain-en-Layeu 1919. godine. Prva Austrijska republika je osnovana 1919.
godine. Anschlussom 1938. godine, Austriju je okupirala i anektirala nacistička
Njemačka. To je trajalo sve do kraja Drugog svjetskog rata 1945. godine, nakon
čega je Njemačka okupirana od strane saveznika a Austrija obnavlja svoj bivši
demokratski ustav. Državnim ugovorom 1955. godine, Austrija je ponovo
uspostavljena kao suverena država, okončavši okupaciju. Iste godine je
Austrijski parlament usvojio Deklaraciju o neutralnosti tako da je postala
trajno neutralna država.

Danas, Austrija je parlamentarna demokratska država koja se sastoji od devet
pokrajina. Glavni i najveći grad, sa stanovništvom većim od 1,7 miliona, je Beč.
Austrija je jedna od najbogatijih zemalja na svijetu, sa nominalnim BDP-om po
glavi stanovnika od 52,216 $. Ova zemlja je razvila visok standard življenja i
2014. godine je rangirana na 21. mjesto u svijetu po Indeksu ljudskog razvoja.
Austrija je članica Ujedinjenih naroda od 1955. godine, pridružila se Evropskoj
uniji 1995. godine i osnivač je OECD-a. Austrija je potpisala Šengenski sporazum
1995. godine i usvojila evropsku valutu euro 1999. godine.

Područje Austrije bilo je naseljeno i u starijem kamenom dobu, o čemu svjedoči i
jedan od najvrijednijih nalaza arheologije u Austriji tzv. Willendorfska Venera.
Nastala je oko 25.000 godina p. n. e. na području današnjeg Willendorfa kod
Wachaua u Donjoj Austriji. Pronađena je 1908. godine, a danas se nalazi u
Prirodno-historijskom muzeju u Beču

Na području današnje Austrije keltska plemena - Ambidraven, Ambisonten, Boier,
Kampi i Noriker, osnivaju kraljevstvo Noricum. Ovo kraljevstvo bilo je poznato
po izvozu željeza, sve do područja današnje Italije, kao i po svojim konjima.
Imali su i svoju kovnicu novca. Širenjem Rimskog carstva, kroz mirno osvajanje,
pod rimskim vojskovođama i carskim sinovima Tiberijem i Druzom 15. godine p. n.
e. područje današnjeg Tirola i Vorarlberga prelazi u posjed Rima. Rimljani
osnivaju provincije Norikum, Panonija i Retija. Veći rimski gradovi u to vrijeme
bili su : Solva - kod mjesta Wagna, Ovilava - Wels, Lauriacum - Lorch kod Ennsa,
Cetium - Sankt Pölten, Vidobona - Beč, Iuavavum - Salzburg.

Nakon što su teritorij današnje Austrije osvajali Rimljani, Huni, Lombardi,
Ostrogoti, Bavarci i Franci, ona dolazi pod vlast dinastije Babenberga od 10. do
13. vijeka, kad su ih naslijedili Habsburgovci. 976. godine spominje se markgrof
Leopold I iz dinastije Babenberg, kao povjerenik cara Otona I. Prvo spominjanje
Austrije, kao Ostarrîchi zabilježeno je 1. novembra 996. godine u ugovoru o
poklonu 950 ha zemljišta, cara Otona III, biskupu od Freisinga u okolini
današnje općine Neuhofen an der Ybbs u Donjoj Austriji rječima:

Oko 1000. godine pojavljuju se imena za Austriju, koja imaju i druga značenja,
kao npr. in orientali regno, in oriente, Osterland Austria i terra orientalis.
Danas većina jezika naziva Austriju tim imenom, izuzev slovačkog Rakúsko, češkog
Rakousko i finskog jezika Itävalta.

Izumiranjem dinastije Babenberg, Rudolf Habsburški 1240. godine postaje prvi
njemački kralj iz dinastije Habsburg, te uzima ime Rudolf I. vojvoda austrijski
i štajerski. Dinastija Habsburg vladala je Austrijom sve do svog izumiranja
1780. godine, kada ju je naslijedila lotarinška dinastija pod imenom
Habsburg-Lotaringija.

Raspadom Svetog Rimskog Carstva 1804. godine, Franjo II, kao poslijednji vladar
tog carstva osniva Austrijsko Carstvo i uzima ime Franjo I, austrijski car.
Carstvo se prostiralo na područjima današnje Austrije, Češke, Slovačke,
Rumunije, Hrvatske, Slovenije, Srbije, Mađarske, sjevernih dijelova Italije, kao
i dijelova Poljske, Njemačke i Bosne i Hercegovine.

Austrijsko Carstvo je 1867. godine podijeljeno je kao dvojna monarhija,
Austro-Ugarske na austrijski i mađarski dio. Odlukom Berlinskog kongresa
Austrija okupira Bosnu i Hercegovinu, koju 1908. godine anektira. Napadom
Austro-Ugarske na Srbiju 1914. godine započeo je Prvi svjetski rat. Sa ukupnom
površinom od 676.615 km2 Austro-Ugarska je bila druga po veličini zemlja u
Evropi, a po broju stanovnika sa oko 53 miliona 1914. godine, treća u Evropi.
Austro-Ugarska se raspala nakon što je izgubila Prvi svjetski rat, pa je
mirovnim ugovorom u Saint-Germainu i mirovnim sporazumom u Trianonu 1918.
godine, nastala Austrija u današnjim granicama, nazvana Prva Republika, sa prvim
predsjednikom vlade Karlom Rennerom. 1938. godine Austriju je pripojila
nacistička Njemačka.

Krajem Drugog svjetskog rata 1945. godine saveznici su podijelili Austriju na
četiri okupacione zone sve do 1955. godine, kad je stekla potpunu nezavisnost,
pod uvjetima da ostane neutralna, te da se odrekne težnji za ponovnim
pripojenjem Njemačkoj. 27. aprila 1945. godine proglašena je privremena vlada na
čelu sa Karlom Rennerom. Ta vlada proglašava uspostavljenje tzv. Druge republike
i upravlja Austrijom, sa manjim promjenama, sve do prvih legitimnih izbora 1949.
godine. Nakon deset godina okupacije od strane Saveznika, Austrija potpisuje u
Beču 15. maja 1955. Austrijski državni ugovor, čime se zvanično potvrđuje
austrijska nezavisnost i savezničke okupacione rupe napuštaju Austriju.

Austrija je 1995. godine postala članica Evropske Unije, a 1999. je uvela valutu
euro.

Austrija se proteže maksimalno u smjeru zapad-istok 575 km, a u sjeverno-južnom
pravcu 294 km. Oko 60% površine Austrije je brdovito i dio je planinskog vijenca
Alpe. Na istočnoj granici prema Češkoj, nalaze se obronci Karpata. Nizine se
nalaze istočno i uzduž toka Dunava, te u južnoj Štajerskoj i Gradišću, koje je
na rubu Panonske nizije. Ukupno 43% Austrije je pošumljeno. Najniža tačka
Austrije je Hedwighof u općini Apetlon u Gradišću 114 m, a najviši vrh je
Großglockner sa 3.798 m

Najviši planinski vrh Großglockner 3.798 m u Austriji nalazi se u saveznoj
pokrajini Koruškoj. Osim njega Austrija ima preko 900 vrhova sa visinom većom od
3.000 m. Neki veći vrhovi su:

Najveći dio Austrije, oko 80.566 km2 pripada Dunavskom slivu, a samo mala
područja na zapadu pripadaju slivu Rajne (2.366 km2), te na sjeveru slivu Elbe
sa površinom od 918 km2.

Ostale veće rijeke u Austriji su: Lech, Isar, Inn, Salzach, Traun, Enns, Ybbs,
Erlauf, Pielach, Traisen, Wienfluss, Fischa, Große Mühl, Kleine Mühl, Rodl,
Aist, Kamp, Göllersbach, Rußbach, Thaya, March, Mura i Lainsitz.

Najveće jezero u Austriji je Neusiedler See u Gradišću. Ukupno 77% površine od
ukupno 315 km2 pripada Austriji, a ostatak pripada Mađarskoj. Drugo najveće
jezero je Attersee sa 46 km2 u Gornjoj Austriji, te Traunsee sa 24 km2. Na
tromeđi sa Njemačkom i Švicarskom Austriji pripada i manji dio Bodenskog jezera.
Tačna granica između država na Bodenskom jezeru nije definirana. Osim njih,
posebno za turizam, su važna jezera u Koruškoj: Wörthersee, Millstätter See,
Ossiacher See i Weißensee. Druga poznatija jezera u Austriji su Mondsee i
Wolfgangsee.

Austrija ima sedam nacionalnih parkova: Hohe Tauern, Gesäuse, Nockberge i
Kalkalpen, Neusiedler See - Seewinkel, Thayatal i Donauauen.

Po austrijskom Ustavu iz 1920., te dopunama iz 1929. godine godine Austrija je
federalna, parlamentarna demokratska republika, koja se sastoji od devet
saveznih pokrajina. Ustav je ponovo stupio na snagu nakon završetka Drugog
svjetskog rata 1945. godine.

Šef države je predsjednik, koji se bira direktno na izborima svakih šest godina.
Po austrijskom Ustavu, mandat se predsjedniku može samo jednom produžiti, sa
narednih šest godina. Predsjednik ima funkciju proglašavanja i mogućnost
raspuštanja vlade, savezne skupštine, kao i pokrajinskih skupština, glavni je
zapovjednik oružanih snaga Austrije, kao i službeni predstavnik Austrije na
međunarodnom nivou. Sadašnji predsjednik Austrije je Heinz Fischer, član
Socijalističke partije Austrije (SPÖ) izabran je prvi put na izborima 25. aprila
2004., a drugi put, kao nezavisni kandidat na izbori za predsjednika Austrije,
25. aprila 2010. godine.

Na izborima 2008. godine za skupštinu koji su održani 28. septembra izabrane su
sljedeće partije:

Zbog najviše osvojenih glasova mandat za sastav vlade povjeren je članu
Socijalističke partije Austrije (SPÖ) Werneru Faymannu.

U Austriji je vlada, pored predsjednika države najviši organ uprave. Članovi
vlade su predsjednik vlade (njem:Bundeskanzler), podpredsjednik vlade
(njem:Vizekanzler) i savezni ministri.

Predsjednika vlade postavlja predsjednik države, uobičajeno ga predlaže nakon
izbora, najjača partija u parlamentu, mada to nije pravilo. Vlada predlaže
predsjednika vlade, predsjedniku i on predlog može također odbiti. Predsjednik
države ima ovlasti, da na osnovu prijedloga vlade, raspusti skupštinu te raspiše
nove izbore. Predsjednik vlade je primus inter pares u vladi, predlaže i otpušta
ministre, mada nema ovlasti mješanja u resor pojedinog ministarstva. Nakon
izbora u septembru 2008. godine, te nakon 56 dana pregovaranja, SPÖ je ušao u
koaliciju sa ÖVP, te je za predsjednika vlade izabran Werner Faymann, a za
podpredsjednika, Josef Pröll, član ÖVP.

Austrijska vlada, izabrana na izborima 2008. godine, ima četrnaest članova,
uključujući predsjednika i podpredsjednika vlade. Broj članova je promjenljiv,
te je u zavisnosti od pojedine vlade. Podpredsjednik vlade Josef Pröll obavlja i
funkciju ministra financija.

Austriju zastupa u Evropskom parlamentu 18 predstavnika, koji se biraju svakih
pet godina na izborima. Birači glasaju za biračke liste političkih partija, te
mogu i direktno svoj glas dati kandidatu na izabranoj listi političke partije.
Od 2009. godine Austriju će predstavljat 17 predstavnika. Na izborima za
Evropski parlament održanim 8. juna 2009. godine u Austriji, pobijedila je
Narodna partija Austrije (ÖVP) sa 29,8 % i 6 predstavnika u parlamentu. Na
drugom mjestu je Socijalistička partija Austrije sa 23,9% i 5 predstavnika

Austrijska vojska (njem: Österreichisches Bundesheer ) je regularna vojska
Austrije, koja po članu 79 par. 1 Ustava ima zadatak vojne odbrane zemlje.
Vojsku čini oko 35.000 regularnih vojnika i oko 30.000 milicionera uključenih u
miliciju. Opremljena je sa oko 9000 vozila i 150 aviona i helikoptera. Kao
kopnena zemlja bez izlaza na more, Austrijska vojska u svom sastavu nema Vojnu
mornaricu.

Zapovjednik Austrijske vojske je de facto predsjednik Austrije, dok stvarnu (de
iure) komandu ima Ministar odbrane. Trenutni Ministar odbrane je Norbert
Darabos, a zapovjednik Generalštaba je general Edmund Entacher.

Služenje vojnog roka u Austriji je obavezno za sve podobne muškarce od 17
godina. Služenje je moguće kao služenje u oružanim snagama u trajanju od 6
mjeseci, te kao civilno služenje u raznim humanitarnim organizacijama u trajanju
od 9 mjeseci. Osim toga moguće je služenje u raznim inozemnim međunarodnim
oranizacijama, muzejima, koje za cilj imaju obilježavanje holokausta.

U Austriji će se 20. januara 2013. održati referendum, na osnovu čijih rezultata
će se odlučiti o ukidanju redovnog služenja vojnog roka i uvođenje profesionalne
vojske u Austriji.

Austrija je savezna republika i dijeli se na devet saveznih pokrajina. Podjela
na pokrajine je definirana međunarodnim standardom ISO 3166-2:AT. Pokrajine su
podijeljene na okruge i statutarne gradove. Okruzi su podijeljeni na gradove,
općine i općine sa tzv. markt statusom.

Austrija je regionalno po NUTS normama Evropske unije podijeljena na 3 regije
nivoa NUTS-1: Istočnu, Južnu i Zapadnu Austriju, zatim na 9 regija drugog nivoa
NUTS-2, 35 regija trećeg nivoa NUTS-3, te na 2354 općine, koje se grupišu kao
LAU-2.

Austrija ima razvijenu tržišnu privredu i visok životni standard. Njeguje dobre
veze sa privredama Evropske Unije, pogotovo s Njemačkom. Članstvo u EU privuklo
je strane investitore, koje posebno privlači položaj Austrije između sadašnjih i
budućih članica EU. Sporiji ekonomski rast u obližnjoj Njemačkoj i općenito u
svijetu usporio je ekonomski porast na 1.2% u 2001. godini.

Po članu 8 Ustava Austrije iz 1920. godine, službeni jezik u Austriji je
njemački jezik. Austrijska varijanta njemačkog jezika je maternji jezik oko 98%
od ukupnog broja austrijskih državljana. Razlika tzv. austrijskog njemačkog,
sastoji se u riječima, koje su karakteristične u upotrebi na području Austrije,
različitim gramatičkim pravilima, kao i korištenjem riječi koje su u njemački
jezik ušle iz jezika susjednih naroda (slovenskog, mađarskog i italijanskog
jezika). U području Gradišća i Koruške, službeni jezik je pored njemačkog,
hrvatski i slovenski, na kojim se jezicima, može odvijati dvojezična nastava u
školama, izdavati dokumenti, obilježavati zvanične državne institucije i
prometne oznake. U nekim općinama Gradišća je romski jezik priznat kao službeni
jezik.

U Austriji je službeno priznato dvanaest religija i religioznih zajednica. Za
službeno priznanje od strane države potrebno je priznanje, zahtjevom zatražiti
od Ministarstva školstva i kulture. Nakon ispunjavanja preduvjeta, religioznoj
se zajednici priznaje status, čime zajednica ostvaruje određene prednosti i
povlastice, koje joj država garantira i potpomaže. Uslovi za prihvatanje državno
priznate religiozne zajednice su između ostalog:

1 Broj članova zasnovan na popisu stanovnistva 2001. godine 2 Broj na osnovu
podataka iz 2007. godine

U Austriji su rođeni mnogi slavni kompozitori, među ostalima Mozart, Johann
Strauss otac i sin, Schönberg, Webern i Berg.

Treba spomenuti i slavne fizičare Boltzmanna i Schrödingera, filozofe
Wittgensteina i Gödela, psihoanalitičara Freuda, pisca Musila i slikara Klimta.



https://bs.wikipedia.org/wiki/Ujedinjeno_Kraljevstvo

Ujedinjeno Kraljevstvo Velike Britanije i Sjeverne Irske (eng. United Kingdom of
Great Britain and Northern Ireland ili skraćeno UK) je suverena država u
zapadnoj Evropi. Nalazi se sjeverozapadno od obale Evrope te obuhvata ostrvo
Velike Britanije (ovaj termin se ponekad pogrešno upotrebljava za naziv zemlje),
sjeveroistočni dio Irskog ostrva i raznih manjih ostrva. Sjeverna Irska je
jedini dio Ujedinjenog Kraljevstva koji ima kopnenu granicu s drugom državom (u
ovom slučaju, Republikom Irskom). Osim ove kopnene granice, UK je okruženo
Atlantskim okeanom sa zapada i sjevera, Sjevernog mora istočno i Engleskog
kanala južno. Irsko more se nalazi između ostrva Velike Britanije i Irske.
Površina Ujedinjenog Kraljevstva je 243.000 km2 što ga čini 80. najvećom državom
na svijetu i 11. najvećom u Evropi.

Ujedinjeno Kraljevstvo je 22. zemlja po broju stanovnika od 64,5 miliona. Po
državnom uređenju je ustavna monarhija. Glavni grad je London, važan globalni
grad i finansijski centar sa 10.310.000 urbanog stanovništva čineći ga četvrtim
najvećim u Evropi i drugim najvećim gradom u Evropskoj uniji. Trenutni monarh
sve od 6. februara 1952. godine je kraljica Elizabeta II. Ujedinjeno Kraljevstvo
se sastoji od četiri zemlje: Engleske, Škotske, Velsa i Sjeverne Irske. Zadnje
tri imaju vlastite uprave s različitim nivoima moći zavisno od njihovog glavnog
grada, odnosno Edinburgha, Cardiffa i Belfasta. Guernsey, Jersey i ostrvo Man
nisu dio Ujedinjenog Kraljevstva već su pod krunskim posjedom Ujedinjenog
Kraljevstva. UK je odgovorno za njihovu odbranu i međunarodno predstavljanje.

Odnosi između zemalja Ujedinjenog Kraljevstva su se znatno promijenili kroz
vrijeme. Vels je aneksiran od strane Kraljevstva Engleske pomoću Zakona o
zajedništvu (eng. Acts of Union) 1536. i 1543. godine. Sporazum Engleske i
Škotske 1707. godine je doveo do stvaranja ujedinjenog Kraljevstva Velike
Britanije, koje se spojilo s Kraljevstvom Irske kako bi se stvorilo Ujedinjeno
Kraljevstvo Velike Britanije i Irske. Pet šestina Irske se 1922. godine
odcijepilo od države, ostavljajući je u trenutnoj formi Ujedinjenog Kraljevstva
Velike Britanije i Sjeverne Irske. UK ima četrnaest prekomorskih teritorija. Ovo
su ostaci Britanskog carstva koje je tokom 1920-ih godina sačinjavalo skoro
četvrtinu kopnene mase svijeta te je bilo najveće carstvo u historiji. Britanski
utjecaj se može primijetiti po jeziku, kulturi i zakonodavnim sistemima koje
prijašnje kolonije trenutno koriste.

Ujedinjeno Kraljevstvo je razvijena država i ima petu najveću svjetsku ekonomiju
po nominalnom BDP-u i deveta ili deseta država na svijetu po paritetu kupovne
moći. Za UK se smatra da ima visok dobit ekonomije i kategorizira se vrlo visoko
na Indeksu ljudskog razvoja (odnosno HDI), 14. na svijetu. Bila je prva svjetska
industrijalizirana država i najveća svjetska sila tokom 19. i početkom 20.
vijeka. UK je i dalje znatno velika sila sa znatnim ekonomskim, kulturnim,
vojnim, naučnim i političkim međunarodnim utjecajem. Prepoznat je posjednik
nuklearnih oružja i peta ili šesta je na svijetu po vojnim izdacima. UK je član
Vijeća sigurnosti Ujedinjenih naroda sve od prvog sastanka 1946. godine. Članica
je Evropske unije i njene prethodnice - Evropske ekonomske zajednice sve od
1973. godine. Također je članica Komonvelta naroda, Vijeća Evrope, G7, G8, G20,
NATOa, Organizacije za ekonomsku saradnju i razvoj (odnosno OECD) i Svjetske
trgovačke organizacije (ili skraćeno WTO).

Počeci naseljavanja današnjeg područja Ujedinjenog Kraljevstva od strane
kromanjonaca su se javljali u valovima u periodu od prije 30.000 godina. Pri
kraju prehistorijskog perioda područja, smatra se da se kultura stanovništva
sastojala uglavnom od Kelta, time činivši područje Britanije naseljenim Keltskim
plemenom Brita i Keltsku Irsku. Rimsko osvajanje Britanije (s početkom 43.
godine) i 400-godišnja vladavina južne Britanije, te kasnije naseljivanje
područja od strane Germanskih Anglosaksonca je sveukupno smanjilo područje Brita
na današnji region Velsa i historijskog Kraljevstva Strathclydea. Veći dio
regiona naseljen Anglosaksoncima je ujedinjenjen u Kraljevinu Englesku tokom 10.
vijeka. U međuvremenu, Keltski govornici u sjeverozapadnoj Britaniji (koji
tradicionalno imaju veze sa sjeveroistokom i su navodno iz tog dijela migrirali
u 5. vijeku) su se ujedinili sa Piktima kako bi napravili Kraljevinu Škotsku u
9. vijeku.

Ujedinjeno Kraljevstvo ima parlamentarni sistem, gdje vladom predsjeda premijer
(Prime Minister). Svakodnevne dužnosti monarha se uglavnom svode na
ceremonijalne obaveze, poput otvaranja sjednica Parlamenta, sazivanja te
raspuštanja Parlamenta, zapošljavanje i otpuštanje ministara, te potpisivanje
zakona. Monarh, međutim, po zakonu ima pravo i objaviti rat, staviti veto na
zakon, pomilovati zatvorenika.

Ujedinjeno Kraljevstvo je podjeljeno na Englesku, Škotsku, Vels i Sjevernu Irsku

Do sredine 18. vijeka Ujedinjeno Kraljevstvo je bila zemlja pretežno
orijentisana na poljoprivredu i manjim dijelom na manufakturnnu proizvodnju.
Zemlja je bila podijeljena na grofovije koje su imale svoja mala gradska
središta, a veći gradovi bili su London, Bristol i York. Pronalazak parnog
stroja pokrenuo je prvu industrijsku revoluciju i ubrzo je UK postalo vodeća
industrijska zemlja svijeta. Zahvaljujući povoljnom prometno-geografskom
položaju, industrijskim proizvodima i trgovini Britanci su zavladali morima i
osnovali kolonijalno carstvo šireći pritom svoj način života. U 20. vijeku
svjetski ratovi opustošili su britansku ekonomiju, carstvo (Commonwealth)
počinje slabiti i od vjerovnika postaje dužnikom SAD-a i Kanade. UK više nije
vodeća ekonomska zemlja svijeta, ali se snažno razvijenom industrijom i
trgovinom još uvijek je jedna od sedam najznačajnijih svjetskih zemalja.

Sjeverno škotsko visočje je planinsko područje smješteno u sjevernom dijelu
Škotske s visinama koje prelaze 1000 m. Vrh Ben Newis s 1343 m u zapadnom dijelu
škotskog visočja najviši je na cijelom arhipelagu. Regijom dominiraju pretežito
ogoljele planine, visoravni i duboke riječne doline. Ovo hladno i neplodno
područje pruža slabe uvjete za proizvodnju hrane pa je rijetko naseljeno.

Srednja škotska nizija s blago valovitim terenima i plodnim tlom omogućuje
povoljne uvjete za razvoj poljoprivrede, dok su bogata nalazišta uglja i željeza
dala poticaj razvoju industrije. Ovaj dio Škotske osim što je privredno
najrazvijeniji, istovremeno je i najnaseljeniji.

Južno škotsko pobrđe je regija starog gromadnog gorja čije visine ne prelaze
1000 m. Blago valovita brda prekrivena travom i ostalim niskim raslinjem
omogućavaju razvoj ovčarstva i proizvodnju kvalitetne vune, naročito u dolini
rijeke Tweed.

Peninsko gorje uzdiže se južno od škotskog pobrđa i dopire do središnje
Engleske. Penini su gorja zaobljenih vrhova, nastali kaledonskom orogenezom (od
kambrija do devona) i bogati su rudama. Zapadno od Penina nalaze se glacijalna
jezera Lake District (Jezersko područje), a na sjeveroistoku su močvare
sjevernog Yorkshira.

Vels je država kojom gotovo u cijelosti dominira Kambrijsko gorje čiji vrhovi na
sjeveru prelaze 1000 m, pa se to gorje, nepovoljno za naseljavanje, koristi za
ispašu ovaca. U južnom dijelu Velsa u blizini rudnika uglja smještene su
tvornice, dok su naselja uglavnom u riječnim dolinama ili nizinama uz obalu. U
Kambrijskom gorju izvire Severn, druga po dužini britanska rijeka čije je ušće u
Bristolskom kanalu.

Jugozapadno englesko poluostrvo je visoravan na čijim obalama preovladavaju
strmi odsjeci klifovi-nastali radom valova. Zahvaljujući vlažnoj klimi i plodnom
tlu ovdje je razvijeno povrtlarstvo i voćarstvo, a na prostranima pašnjacima i
mliječno govedarstvo. Ovo je kraj čije prirodne ljepote i mala ribarska sela
privlače veliki broj turista.

Južnoengleska nizija zauzima najveći dio Engleske, najnaseljenija je i privredno
najrazvijenija regija Ujednjenog Kraljevstva. Nizinsko-brežuljkasti reljef
omogućava razvoj poljoprivrede uz primjenu savremenih agrotehničkih i
agrohemijskih mjera. Južnood Penina uz bogata nalazišta kamenog uglja nastao je
grad Birmingham, najjače industrijsko središte UK. Jugostočnim dijelom nizine u
dolini Temze, dominira najveći grad te političko, trgovačko, kulturno,
financijsko i industrijsko središte UK, London.

Sjeverna Irska(Alster) zauzima sjeveroistočni dio istoimenog poluostrva. U
krajoliku se smjenjuju brda, duboke riječne doline i brojne plodne nizine. Na
pašnjačkim površinama razvijeno je stočarstvo, a nizine su zasijane žitaricama i
industrijskim biljem. Većina stanovništva živi u Belfastu, glavnom gradu i
industrijskom središtu Sjeverne Irske.

Klima je pod snažnim utjecajem Atlantskog okeana s kojeg zapadni vjetrovi tokom
cijele godine donose vlažan zrak. Arhipelag je gotovo cijele godine pod
utjecajem islandske ciklone, dok ljeti suho i stabilno vrijeme, koje ne traje
dugo, donosi azorska anticiklona. Padavine se uglavnom izlučuju u gorju na
zapadnim stranama arhipelaga te su znatno slabije izražene u istočnom i
jugoistočnom dijelu. Pod utjecajem Golfske struje koja zagrijava okolni zrak,
zime su blaže nego što bi se moglo zaključiti po geografskoj širini, a ljeta su
umjereno topla i vlažna. Godišnja količina padalina veća je od 1000 mm. U
hladnijem dijelu godine često dolazi do pojave magle koja zajedno s dimom stvara
smog.

U UK na površini od 244 110 km2 živi 59.739.000 stanovnika, što prosječno iznosi
243 stanovnika/km2. Stanovništvo nije ravnomjerno raspoređeno jer je Engleska
pet puta gušće naseljena od Škotske, a tri puta više naseljena od Sjeverne Irske
i Velsa. Englezi čine 80% stanovništva, Škoti 10%, Irci 4%, Velšani 2% i stranci
(najviše Indijci) 4%. Očekivana životna dob je 77 godina. Službeni jezik je
engleski, koji je uslijed iseljavanja stanovništva proširio u različite dijelove
svijeta. Njime se služe milijarde ljudi i službeni jezik je u SAD-u, Australiji,
Kanadi i Indiji. U Škotskoj se osim engleskog govori i galski, a u Velsu se
velški jezik širi nakon što je uveden u osnovne škole.

Nedovršeni članak Ujedinjeno Kraljevstvo koji govori o državama treba dopuniti.
Dopunite ga prema pravilima Wikipedije.



https://bs.wikipedia.org/wiki/Federacija_Bosne_i_Hercegovine

Federacija Bosne i Hercegovine je jedan od dva entiteta unutar Bosne i
Hercegovine. Drugi entitet je Republika Srpska. Nastala je potpisivanjem
Vašingtonskog sporazuma 18. marta 1994. između Republike Bosne i Hercegovine i
Republike Hrvatske. Tim sporazumom okončan je bošnjačko-hrvatski sukob u Bosni i
Hercegovini.

30. marta 1994. u Sarajevu održana je konstituirajuća sjednica Ustavotvorne
skupštine Federacije Bosne i Hercegovine na kojoj je usvojen Ustav Federacije
Bosne i Hercegovine. Na sjednici su učestvovali poslanici izabrani u Skupštinu
Republike Bosne i Hercegovine na izborima 1990. godine. Ustavotvorna skupština
je prestala sa radom 1996. godine nakon izbora za Parlament Federacije Bosne i
Hercegovine.

Federacija se sastoji od deset federalnih jedinica - kantona. Konstitutivni
narodi Federacije Bosne i Hercegovine su Bošnjaci, Hrvati i Srbi, a službeni
jezici su bosanski, hrvatski i srpski jezik. Službena pisma su latinica i
ćirilica.

Glavni grad je Sarajevo, uz Mostar u kojem je sjedište pet federalnih
ministarstva. Podjelom BiH međuentitetskom linijom promijenjene su granice nekih
prijeratnih općina odnosno stvorene su neke manje općine u Federaciji BiH i
Republici Srpskoj. U Federaciji BiH izmjenjene su granice općina Bosanska Krupa,
Sanski Most, Ključ, Bosanski Petrovac, Tešanj, Drvar, Kupres, Jajce, Gračanica,
Kalesija, Gradačac, Lukavac, Tuzla, Orašje, Odžak, Stari Grad, Novo Sarajevo,
Ilidža, Goražde, Mostar, Stolac, Maglaj, Travnik i Donji Vakuf, a
novouspostavljene općine su Dobretići, Doboj Jug, Doboj Istok, Domaljevac-Šamac,
Čelić, Teočak, Sapna, Trnovo (FBiH), Pale-Prača, Foča-Ustikolina i Ravno.
Federacija ima ukupno 79 općina.

Po procjeni Federalnog zavoda za statistiku 30. juna 2012. godine, broj ukupnog
broja stanovnika je 2.866.543, od čega su 528.266 izbjeglice u inostranstvu. Po
prvim preliminarnim rezultatima Popisa stanovništva iz 2013. godine broj
stanovnika je 2.371.603

Na nivou Federacije BiH postoje tri ogranka vlasti. Zakonodavnu vlast čini
Parlament, koji se sastoji od Predstavničkog doma i Doma naroda. Izvršnu vlast
predstavljaju Predsjednik, Potpredsjednik i Vlada. Treći ogranak se sastoji od
raznih sudova i tužilaštva. Posebni ogranak čine Ombudsmeni Federacije Bosne i
Hercegovine.

Izbori u Federaciji BiH odvijaju se u sklopu Općih i lokalnih izbora u Bosni i
Hercegovini, na općim se biraju članove Predsjedništva BiH, predstavnici za
Predstavnički dom Bosne i Hercegovine, Predstavnički dom Parlamenta Federacije
Bosne i Hercegovine, Predsjednik Republike Srpske, Potpredsjednik Republike
Srpske i predstavnici za Narodnu skupštinu Republike Srpske, kao i predstavnici
za Skupštine kantona u Federaciji Bosne i Hercegovine. Na lokalnim izborima se
biraju gradonačelnici gradova u Bosni i Hercegovini, odnosno u Federaciji Bosne
i Hercegovine. Izbori se odvijaju svakih četiri godina.

Parlament Federacije Bosne i Hercegovine, prema Ustavu FBiH, je najviše
zakonodavno tijelo Federacije Bosne i Hercegovine ima dvodomnu strukturu i
sastavljen je od Predstavničkog doma i Doma naroda.

Na parlamentarnim izborima 2014. godine, najviše predstavnika eu Predstavničkom
domu, dobila je SDA (29), zatim SBB (23), DF (14), HDZ BiH (12), SDP BiH (9),
HDZ 1990 (5), BPS (4), SzBiH (2), A-SDA (2) te po jednog predstavnika NS i L BiH
i . Za Predsjedavajućeg predstavničkog doma izabran je Fehim Škaljić, a dva
potpredsjedavajuća su Mira Grgić i Tomo Vidović. Sekretar Predstavničkog doma je
Sead Dizdarević.

Dom naroda Parlamenta Federacije Bosne i Hercegovine je pored Predstavničkog
doma, jedan od dva doma Parlamenta Federacije Bosne i HercegovineDom naroda se
sastoji od 58 poslanika, od kojih po 17 izaslanika iz reda svakog od
konstitutivnih naroda i sedam izaslanika iz reda ostalih, koje biraju
(delegiraju) kantonalne skupštine, u skladu sa Ustavom Federacije i Izbornim
zakonom Bosne i Hercegovine.

Predsjednik Federacije Bosne i Hercegovine je po Ustavu Federacije Bosne i
Hercegovine najviši organ Federacije Bosne i Hercegovine. Predsjednik Federacije
između ostalih dužnosti utvrđenih Ustavom, imenuje Vlada Federacije, šefove
diplomatskih misija, oficira u armiji, sudija federalnih sudova, potpisuje
odluke Parlamenta, potpisuje i ratificira međunarodne sporazume u ime
Federacije, primanje i akreditira ambasadora i daje pomilovanja za djela
utvrđena federalnim zakonima, osim za ratne zločine, zločine protiv čovječnosti
i genocida.

Premijer Federacija Bosne i Hercegovine, zastupa Vladu Federacije. Bira se na
četiri godine u Parlamentu Federacije BiH. Osim njega biraju se još dva
zamjenika, koji se biraju iz reda druga dva konstitutivnih naroda Federacije.
Ovlasti premijera su:

Zastava Federacije Bosne i Hercegovine je kompromisni je dizajn između
bošnjačkih i hrvatskih simbola. Crvena i zelena pruga simboliziraju dva naroda,
kao i dva štitića u grbu. Grb se nalazi u sredini zastave. Plavo polje grba s
deset bijelih šestokrakih zvijezda predstavlja federaciju sastavljenu od deset
kantona. Bijelo polje zastave trostruko je šire od crvenog i zelenog, tako da je
zapravo kvadratno.

Odlukom Ustavnog suda BiH 28. januara 2007., grb i zastava Federacije BiH
stavljeni su izvan snage jer ne predstavljaju sva tri konstitutivna naroda u
BiH. Od 14. juna 2007. grb i zastava Federacije su ukinuti i nisu u službenoj
upotrebi. Kantoni imaju svoje vlastite zastave i grbove.

Cestovni saobraćaj u Federaciji Bosni i Hercegovini odvija se na mreži
autocesta, magistralnih i regionalih cesta. Ukupna dužina magistralnih cesta u
Federaciji Bosne i Hercegovine je 2.357,487 km. Od 15. novembra 2014. godine,
odlukom Vlade Federacije Bosne i Hercegovine, magistralne ceste na području
Federacije Bosne i Hercegovine će se preimenovati po novoj kategorizaciji. Do
promjene oznaka na snazi su važeće oznake bosanskohercegovačkih magistralnih
cesta donešene 1987. godineu SFRJ.

Željeznički saobraćaj u FBiH je u nadležnosti javne kompanije Željeznice
Federacije Bosne i Hercegovine. Saobraćaj se odvija na dijelu transportnog
koridora 5C u FBiH i do Tuzle, a postoji i međunarodni promet sa Hrvatskom do
Zagreba preko Banja Luke, a nakon rekonstrukcije dionice Sarajevo - Bradina, bit
će ponovljeno uspostavljen i do Ploča u Hrvatskoj. Osim međunarodnog, također se
i obavlja međuentitetski promet. Osim toga, u planu je i ponovo uspostavljanje
putničkog saobraćaja na Unskoj pruzi, koji je obustavljen 2012. godine. Prema
navodima Željeznica FBiH, putnički saobraćaj bi mogao već ponovo početi 2017.
godine, nakon rekonstrukcije kontaktne mreže između Blatne i Bosanske Krupe.



https://bs.wikipedia.org/wiki/Biha%C4%87

Bihać je grad i središte istoimene općine u sjeverozapadnom dijelu Bosne i
Hercegovine, te sjedište Unsko-sanskog kantona. Površina općine je oko 900 km2.
Do 1995. godine površina općine iznosila je 689 km2, da bi, po zaključenju
Dejtonskog sporazuma, dio prijeratne općine Drvar bio pripojen općini Bihać.
Prema popisu iz 1991. godine, općina je brojala 70.732 stanovnika, a prema
procjenama, broj stanovnika na dan 30. juni 2007. godine iznosio je 61.035. Sam
grad ima 39.195 stanovnika.

Geografski položaj i pogodni klimatski uslovi su od pradavnih vremena pogodovali
naseljavanju ljudi na bihaćko područje. Iako nedavno istraženo, na osnovu
iskopina i brojnih ostataka, ustanovljeno je prisustvo čovjeka u starijem
kamenom, kasnom bronzanom, te starijem i mlađem željeznom dobu. U Račiću, deset
kilometara jugoistočno od Bihaća, zajedno sa kostima mamuta, pronađena su dva
kremena novčića.

Prisustvo dijelova plemena Japoda na ovom području sigurno je dokazano. Počevši
od 8. vijeka p. n. e. oni, pored dijela Slavonije, Gorskog Kotara i Like,
naseljavaju i Bihaćko polje. Japodska kultura obilježila je Bihać izuzetnim
vrijednostima dalekog naslijeđa, od konstrukcionih rješenja sojenica, preko
nakita od bronze, željeza i srebra, do "Japodskog konjanika". Nalazi iz mnogih
mjesta, među kojima su Bihać, Golubić, Pritoka i Ripač, prikazuju specifičan
karakter ilirske kulture na japodskom području (urne s prizorima iz svakodnevnog
i zagrobnog života, ravni grobovi s bogatim prizorima, nakit, oružje, japodske
kape i šeširi.

Nakon hiljadu godina bivstvovanja na ovim prostorima Japode pokoravaju
izvježbane rimske legije koje iz više pravaca prodiru na Balkansko poluostrvo.
Rimski vojskovođa Oktavijan, kasniji rimski car, 35. godine p. n. e. kreće na
ilirska plemena, da bi uspostavio konačnu vlast Rimske imperije. Ovo područje je
pripalo rimskoj provinciji Dalmaciji. Rimljani donose svoje običaje, zakone i
tradicionalno graditeljstvo. Neki stariji historiografi locirali su na terenu
današnjeg sela Golubić rimski grad Raetinium. Prema površinskim nalazima
građevinskog materijala i kamenim spomenicima može se pretpostaviti postojanje
rimskog gradskog centra u okolini Bihaća. Ostaci pojedinih zgrada otkriveni su
na Humačkim glavicama, u Izačiću, Založju i Brekovici. Termalni izvor u Gati
Ilidži i veća zgrada ozidani su u rimsko doba. Umjetnost antičkog doba sačuvana
je na kamenim nadgrobnim spomenicima gdje se pretežno pojavljuju geometrijski
motivi.

U naselju Golubić nađen je mitrej, svetilište boga Mitre sa kultnim reljefima i
slikama koje su izgradili sljedbenici ove religije u vrijeme rimskog carstva na
ovim prostorima.

Polovinom 2. vijeka n. e. pojavljuju se djela rađena u reljefu (Mitrasovi
reljefi, reljef Silvan i Nimfa, glava Gorgone). Početkom 6. vijeka (505. god.)
rimske provincije Dalmacija (kojoj je pripadalo i bihaćko područje) Liburnija i
Savija spojene su u jednu pokrajinu pod vladom gotskog kneza. Početkom VII
vijeka, između 602. i 614. godine, Slaveni su naselili bihaćki kraj kad i
počinje trajni proces slavenizacije. Slavenska plemena, nastanjena na ovom i
širem području tokom ranog srednjeg vijeka uskoro bivaju preplavljena dolaskom
novih Slavena, odnosno Hrvata, te se nalaze na stalnom udaru Bizantije s istoka
i Franačke države sa zapada. A njih će Tomislav pobijediti i ujediniti dvije
hrvatske kneževine, na čijem se razmeđu nalazio Bihać. Ovim područjem
gospodarili su Franci, Bizantija u prethrvatskom razdoblju, pa nekoliko godina
bosanski kralj Tvrtko I, ali u ime Ladislava Napuljskog, ugarsko-hrvatskog
kralja. Grad je u njegovo ime bio zauzeo herceg splitski i ban hrvatski Hrvoje
Hrvatinić-Vukčić. Grad Bihać je bio središte hrvatske kraljevine pod kraljem
Tomislavom sve do hrvatsko-ugarske nagodbe 1102, ali grad i okolna područja i
dalje ostaju nastanjeni Hrvatima i van nadležnosti Ugarske. U najranijem
razdoblju se govori o bihaćkom kraju, bihaćkom području, o jednom bezimenom
prostoru, a da se ime grada ne spominje. To je i razumljivo, jer opća imenica
"bihać" označava kraljevsko dobro, što govori da je ovo područje pripadalo
kraljevima, svakako hrvatskim. Sam taj ekonomsko-politički termin postaje
toponim posvuda gdje se govorilo narodnim jezikom, dakle govori se o kraljevskom
području i vlasništvu. Postoje Bijaći u Dalmaciji koji su pripadali hrvatskim
kraljevima porijeklom iz Dalmatinske Hrvatske, kao i Bišće u Hercegovini gdje
bosanski kraljevi kralj Tvrtko i kralj Ostoja potpisuju svoje čuvene Povelje
izdane Dubrovčanima. Tamošnje Bišće se nalazilo pod planinom Bišće, a bošnjačke
obitelji Bišćevići u Mostaru i okolini su porijeklom otuda, a ne iz krajiškog
Bihaća. Padom pod Osmanlije evropski kartografi ovo područje nazivaju "Turska
Hrvatska", da bi kasnije Turci i Srbi promijenili naziv u Krajina, pa po tome u
Bosanska krajina nasuprot Vojnoj Krajini s druge strane granice.

Bela IV, hrvatsko-ugarski kralj 26. februara 1260. godine izdaje povelju koja je
neposredna potvrda o postojanju grada Wyhygha, katkad Vihucha i redovno Bišća na
Ostrvu sv. Ladislava kojeg oplakuje rijeka Una. Godine 1262. proglašen je
slobodnim kraljevskim gradom s pravima da se bavi slobodnom trgovinom i
zanatstvom, bez samovolje plemića, sto čini osnovu njegovog daljeg razvoja i u
čemu je bit njegovog statusa "slobodnog kraljevskog grada". Bihać se formira i
razvija kao gradski, trgovački i zanatski centar na raskršću puteva i tokova
života. Bihać je dobro utvrđen grad opasan dvostrukim bedemom s velikim brojem
puškarnica i okruglim i četverokutnim kulama.

Na glagoljskoj listini s kraja 14. vijeka sačuvan je pečat srednjovjekovnog
Bihaća na kojem se vide tri kule. Na srednjoj je zastava s natpisom S(igillum)
Civitatis Bihigiensis, tj. "Pečat grada Bihaća". Isti motiv ima grb grada. U
starim i sačuvanim pergamentnim listovima grad se spominje pod različitim
imenima: Bihig, Byheg, Bichich, Bihag, Vywegh, Wyjgh, što je, zapravo plod
neujednačenog i nedefiniranog pravopisa tog vremena. Ipak bi se njegovo sadašnje
ime moglo dovesti i u vezu sa staroturskim jezikom. Bihać doslovno znači "bez
križa".[potreban citat] U srednjovjekovnom periodu Bihać postaje zanimljiv i
privlačan za naseljavanje i to je doba njegovog stalnog uspona iako je s vremena
na vrijeme preživljavao mnoge udare.

U jednom momentu brojao je deset hiljada stanovnika, dok je u isto vrijeme Pariz
brojao 60 hiljada stanovnika. Zanimljivo je da se već od samog početka pojave
protestantskog kršćanstva u Bihaću obavlja bogosluženje i za taj oblik
kršćanstva, a ostataka bogumilskih (krstjanskih, Crkva bosanska) grobnica našlo
se i u okolini Bihaća, što svjedoči da je bogumilstvo uzelo maha i u ovom dijelu
Bosne.[potreban citat] Od kulturnih zanimljivosti valja spomenuti da se kao član
magistrata - građanin - na spisku nalazi i prvi hrvatski romanopisac Petar
Zoranić, a Juraj Križanić, prvi panslaven, teoretičar muzike, bibliotekar,
matematičar, jezikoslovac porijeklom je iz predstraže Bihaća, Ripča.

Arheolozi su otkrili i izbrojali ostatke 60 većih i manjih utvrda, gusto
smještenih kao odbrambeni pojas protiv Osmanlija, te tvrdo zidanih gradova koji
govore o tome kako se granica utvrđivala i branila. Te gradove izgradili su,
utvrdili i naoružali isključivo vlastitim novcima Frankopani, Zrinski, Babonići
Blagajski i drugi. Sami nazivi tih gradova su interesantni već i stoga što
njegova etimologija upućuje na izvor u Slavenskoj mitologiji. Naprimjer,
Podzvizd nosi ime jednog slavenskog božanstva. U borbama za ugarsko-hrvatsko
prijestolje, tokom 14. vijeka i kasnije, na područjima oko rijeke Une, dolazi do
sukoba između moćnih vlastelina koji podržavaju svoje pretendente. Ali i
međusobne razmirice domaćeg plemstva dovode do nezadovoljstva među stanovništvom
i slabe odbrambenu moć područja. U takvim nemirnim vremenima Bihać nije mogao
sačuvati status slobodnog kraljevskog grada, te je uvučen u dinastijske borbe.

Kralj Sigismund boravi u Bihaću 1412. godine kad ga predaje Frankopanima u čijoj
će vlasti ostati do početka XVI vijeka kada ponovno prelazi pod neposrednu
kraljevsku vlast kao Regia civitas. Na bihaćkoj Kapetanovoj kuli još stoji lik
pelikana, grba Frankopana. U Bišću u više navrata zasjeda Hrvatski staleški
sabor, a nedaleko odatle taj isti Sabor u Cetingradu izabire Habsburškog
nadvojvodu za hrvatskog kralja.

Pred osmanlijskom najezdom brojni Hrvati napuštaju svoju postojbinu i
naseljavaju se od područja u Pokuplju, Posavini i Gradišću sve do Češke i
Moravske gdje se još gaji uspomena na njihov stari kraj Bihać. Brojni toponomi
aktuelni i danas svjedoče o nekadašnjem životu Hrvata u ovom kraju, što zapravo
znači da ih je određeni broj nastavio živjeti u ovom kraju i pod Osmanlijskim
carstvom i tako prenio geografski naziv novopridošlim stanovnicima, Bošnjacima,
Turcima i Vlasima.

Poslije Bitke kod Jajca 1463. Bosna je pala pod osmanlijsku vlast. U osvajačkom
pohodu prema Evropi na jednom od glavnih pravaca prema zapadu našao se Bihać i
cijelo Pounje, tadašnja pogranična područja Hrvatske, koja su bila u sklopu
Hrvatsko-ugarskog kraljevstva.

Nakon što su učvrstili vlast u Bosni, Osmanlije kreću u silovite napade koje
nije mogla izdržati odbrambena linija na Uni, tako da jedan po jedan grad pada.
Katoličko stanovništo se velikim brojem iseljava prema zapadu, ali znatan broj
ostaje i prihvata islam. Međutim, proći će više od 100 godina do pada Bihaća.
Poslije žestoke borbe 1592. godine i izdaje nekolicine lokalnih vojnika, ovaj
grad u Pounju osvaja Gazi Hasan-paša Predojević, islamizirani Vlah. Tadašnje
lokalno stanovništvo velikim dijelom dolazi u podređeni položa u odnosu na
Osmanlije u skladu s feudalnim odnosima tog vremena u Osmanlijskom carstvu.
Jedan dio stanovništva se naseljava u rubnim područjima grada, a najvećim
dijelom u Kraljama u vezi s kojima se i doznaje za historijsko ime grada Bihaća.

Poslije zauzimanja Bihaća na teritoriji između donjeg toka Une, Kupe i Korane
formiran je Bihaćki sandžak koji ulazi u sastav Bosanskog pašaluka. Ovom
sandžaku pripadaju Bihać, Kamengrad, Ripač, Cazin, Bužim, Ostrovica i Bosanska
Krupa.

U isto vrijeme se osnivaju Bihaćka kapetanija i Bihaćki kadiluk. Poslije 1699.
godine, Bihaćki sandžak je ukinut, a njegove teritorije pripojene su Bosanskom
sandžaku.

Nakon Karlovačkog mira (1699), osmanlijska vojna sila je u defanzivi, a Bosna je
izložena napadima Austrije i Mletačke republike.

U 18. i 19. vijeku uloga Bihaća svodi se na odbranu najzapadnije granice
Osmanlijskog carstva. U više navrata opsjedaju ga vojske sa zapada tako da se
ratovanje praktično i ne prekida. Bihać ima sve odlike zaokružene gradske
cjeline sa razvijenim funkcijama grada.

Godine 1865. Bihać je sjedište jednog od sedam bosanskih sandžaka. Na Berlinskom
kongresu 1878. godine Austro-Ugarska dobija pravo da okupira Bosnu i
Hercegovinu. Bihać se dvanaest dana uporno odupirao austro-ugarskoj vojsci, a
19. septembra 1878. godine je i osvojen.

U Bihaću su te promjene označene simboličnim otvaranjem kapija i naseljavanjem
užeg dijela grada, a deceniju kasnije, 1888. godine, porušeni su bedemi. Tako je
Bihać izašao iz svoje tvrđave i stopio se sa predgrađem.

U čaršiji i mahalama odvija se život po austrougarskom receptu provincijskog
gradića. Otvaraju se osnovna škola, niža gimnazija, trgovačka škola, voćarska
škola, formira se vatrogasno društvo, podiže se gradski park, radi se
regulacioni plan, vodovod, kanalizacija, struja, postoje kasarne garnizona,
oficirska i činovnička kazina. Pored toga početkom 20. vijeka u Bihaću se već
dobro razvila građanska klasa zapadnog tipa, u skladu s industrijaliziranim
oblicima života koji je tekao svojim zakonitim tokovima. Otvaraju se banke,
tvornice, razvijaju zanati do tada nepoznati. Jedna konstatacija veli da je
Bihać najistočniji grad Zapada i najzapadniji grad Istoka.

Novi javni i stambeni objekti, izgrađeni po evropskom uzoru, mijenjaju izgled i
veličinu grada te se postepeno gube mahale i čaršija, a formiraju gradske zone.
Sve tokove života Bihaća prate i demografske promjene, tako da grad 1910. godine
ima 8.370 stanovnika.

Prvi svjetski rat i Velika ekonomska kriza negativno su se odrazile na tokove
ukupnog razvoja grada.

Bihać se 1941. godine našao u ponoru Drugog svjetskog rata. Trinaestog aprila
okupirali su ga Nijemci. Ubrzo su se Bihać i Bosna i Hercegovina našli u sastavu
novooformljene Nezavisne države Hrvatske.

U julu 1941. godine Ustaše u Bihaću i okolnim mjestima sprovode jedan od
najstrašnijih zločina u Drugom svjetskom ratu. Na Garavicama pored Bihaća
ubijeno je između 10.000 i 15.000 Srba, Jevreja, Roma kao i Bošnjaka i Hrvata
antifašista iz Bihaća i okoline .

U toku NOB-a, Bihać je odigrao historijski veoma značajnu ulogu. Za njegovo
oslobođenje od okupatorske vlasti narodnooslobodilačka vojska vodila je i
uspješno okončala Bihaćku operaciju (2-4. novembra 1942. godine). Po zauzeću
grada partizanske jedinice su počinile određena ubistva zarobljenih domobranskih
i ustaških vojnika. A 1944. godine na katolički Uskrs, engleska avijacija je
bombardirala i mitraljirala središte grada, naročito katoličku crkvu sv. Ante
Padovanskog gdje su pobijeni brojni civili, žene, djeca, starci, koje je lahko
bilo raspoznati po bjelini narodnih nošnji koje Hrvati tog kraja nose o
blagdanima.

Poslije oslobođenja Bihaća od strane partizana, u Bihaću je osnovan AVNOJ
(26-27. novembra 1942. godine), a Bihać postaje središte Bihaćke republike.

Nakon nekoliko teških i uzastopnih bombardiranja, Nijemci su ponovo okupirali
Bihać 29. januara 1943. godine. Grad ostaje pod vlašću NDH sve do 28. marta
1945. godine.

Godina 1960. je obilježena proslavom 700-te godišnjice postojanja Bihaća kad je
na srednjovjekovnim zidinama postavljen reljef. U godini popisa stanovnistva
(1961) Bihać ima 15.763 stanovnika, a općina 45.884. Na području općine Bihać
1971. godine živi 58.185 stanovnika, a u gradu ima 24.060 stanovnika. Prema
popisu od 1. aprila 1980. godine grad ima 41.674 stanovnika, a općina 65.679.

Osamnaestog novembra 1990. godine održani su višestranački demokratski izbori.
Dolazi do nacionalne polarizacije, odnosno, kad je u pitanju "srpski korpus" do
otvorenih namjera da se Bosna i Hercegovina pokori i uđe u sastav tzv. Velike
Srbije. Prva nekomunistička stranka registrirana u Bihaću 1990. godine jest
Bosanska demokratska stranka, kojom rukovode ing. Asim Ibrahimpašić, predsjednik
i mr. Tomislav Dretar, potpredsjednik. Stranka se zalaže za dopuštanje
registracije nacionalne stranake SDA u javnom istupu na TVSA izjavom njenog
potpredsjednika Tomislava Dretara : Tražimo da se dopusti registracija SDA, jer
Muslimani jedini u BiH nemaju rezervne domovine.

Marta mjeseca 1992. godine proveden je referendum na kojem se većina
stanovništva (64%, Bošnjaci, Hrvati i manji dio Srba) izjasnila za jedinstvenu,
samostalnu i nedjeljivu Republiku Bosnu i Hercegovinu. Već idućeg mjeseca (6.
aprila 1992) Bosna i Hercegovina je međunarodno priznata od strane EU, SAD i
drugih država, a 22. maja 1992. godine je, zajedno sa Slovenijom i Hrvatskom,
primljena u Organizaciju ujedinjenih naroda kao 177. članica te organizacije.
Ovaj čin kao da je bio signal za agresiju na BiH.

"Srbijansko-crnogorska agresija na BiH u aprilu 1992. godine prouzrokovala je
jedini mogući odgovor: oružani otpor. Vojničkim žargonom rečeno, u aprilu 1992.
godine u Bosni i Hercegovini je počeo rat, s jedne strane za okupiranje,
otcjepljenje i pripajanje dijela teritorije Bosne i Hercegovine tzv. Velikoj
Srbiji, te porobljavanje nesrpskog naroda, a s druge strane za slobodu i
očuvanje međunarodno priznate države".

Tomislav Dretar je tada objavio da ne priznaje ni Matu Bobana, ni Herceg-Bosnu,
jer "rade iste stvari što i četnici"[potreban citat].

Većina Srba u Bihaću su bili politički i vojnički pripremljeni za "dan D", kada
se trebao ponoviti Zvornik, Brčko, Kozarac, ili u najmanju ruku, Bosanska Krupa.

Garnizon bivše JNA se stavio u službu velikosrpskog nacionalizma. Sve radnje i
postupci su išli na to da se pripremi teren i uvjeti za okupaciju bihaćkog
prostora. Rasformirane su jedinice Teritorijalne odbrane, demobilizirani su
vojnici i starješine bošnjačke i hrvatske nacionalnosti, rasformirane jedinice
Teritorijalne odbrane u radnim organizacijama, te izrađeni planovi napada i
okupacije grada. Naoružanje i tehniku kojom je raspolagao Štab TO-a Bihać,
tadašnji komandant ŠTO Ejub Alagić predao je JNA i dopustio da se premjesti u
Bosanski Petrovac, ostavivši grad nenaoružan.

Da bi se mogli oduprijeti agresiji srpske vojske trebalo je stvoriti jedinstvenu
vlast, njene organe i oružane snage. Na temelju tadašnjeg Ustava SR BiH prema
Ratnom planu u slučaju napada na SR BiH organizira se Okružna vlast. Stvorena je
Skupština Okruga Bihać, Predsjedništvo Okruga Bihać i Vlada Okruga Bihać sa
sekretarijatima predviđenim za ratno stanje. Još nije bio stvoren Peti korpus,
ali je ova najviša vlast u Okrugu objedinila oružane snage Okruga pod resorom
Okružnog sekretarijata za narodnu odbranu. Za Okružnog sekretara odbrane
postavljen je major Mirsad Sedić, a za Komandanta Okružnog štaba major Hajro
Osmanagić. Predsjednik Okružnog Predsjedništva bio je dr. Irfan Ljubijankić,
potpredsjednik Mirsad Veladžić, te članovi, Braco Alagić, Tomislav Dretar,
Muhamedagić iz Cazina i predstavnik Bosanskog Petrovca zvani Doktor.

Ključni momenti za dalju odbranu i oslobađanje Bihaćkog okruga vezani su za juni
i august 1992. godine, kada su formirane brigade, odnosno manevarske jedinice
koje su mogle pružiti adekvatniji odgovor tehnički nadmoćnijem agresoru. Jezgro
vojne organizacije činile su Vojna jedinica brigade formirana na konjskom
trkalištu u Bakšaišu krajem juna i Prva hrvatska bihaćka pješačka bojna,
formirana 12. juna 1992. u krugu kasarne "Zrinski-Frankopani" kao prva vojna
jedinica OPŠTO Bihać, ranije kasarne JNA "Grmeč".

Dana 9. jula 1992. godine formirana je Prva bihaćka pješadijska brigada, kasnije
501. slavna brdska brigada, a nekoliko dana kasnije, 19. jula 1992. godine, i
Druga bihaćka hrvatsko-muslimanska brigada, kasnije 502. viteška brdska brigada.

Naredbom Štaba Vrhovne komande Armije RBiH od 29. jula 1992. godine formirana je
Unsko-sanska operativna grupa koja je omogućila vojničku organizaciju svih
odbrambenih subjekata. Na inicijativu tadašnjeg zapovjednika HVO Bihać,
Tomislava Dretara, spašena su dva klipna aviona, izgrađen aerodrom u Ćoralićima
i 7 lažnih aerodroma na području Bihaćkog okruga. Dretar je u kontaktu sa
hrvatskim komandantom generalom Petrom Stipetićem dogovorio da se prvi
bosanskohercegovački piloti pošalju na obuku letenja na klipnim avionima, jer su
oni bili piloti supersoničnih aviona. Prvi piloti koji su preletjeli relaciju
aerodrom Ćoralići (Cazin)-Pleso (Zagreb) i nazad su bili piloti bivše JNA, Edvin
Iftić i Samir Beganović, s tim da je na njihovu inicijativu dogovoreno da u
slučaju obaranja aviona sredstva informisanja jave da su oni samoinicijativno
izvršili "krađu" aviona radi bijega u Zagreb (kako se ne bi otkrile rute
preleta). Samo nekoliko dana kasnije, 4. augusta 1992. godine formirana je
Vazduhoplovna grupa "Bihać", čime su stvoreni početni uvjeti za formiranje
avijacije BiH. Paralelno sa formiranjem jedinica i izvođenjem borbenih
djelovanja, vodilo se računa o vojnoj obuci i usavršavanju starješinskog kadra u
okviru Nastavno-regrutnog centra formiranog 18. oktobra 1992. godine.

Odlukom Predsjedništva BiH i naređenjem Štaba Vrhovne komande 21. oktobra 1992.
godine USOG je prerastao u Peti korpus Armije RBiH: "U burnim događajima
septembra i oktobra 1993. godine, secesionističke snage Fikreta Abdića iz
sastava Petog korpusa istrgle su 521. i 527. brigadu, te dijelove i pojedince iz
drugih jedinica Petog korpusa, MUP-a i HVO-a regije Bihać, pokušavajući oslabiti
otpor Petog korpusa".[potreban citat]

Iz dana u dan jedinice Petog korpusa su bivale organizovanije, odlučnije i
spremnije za konačni obračun s agresorom. Dana 19. jula 1995. godine, srpske
snage su otpočele ofanzivu pod nazivom "Spržena zemlja" koja je zaustavljena 23.
jula 1995. godine. U to vrijeme počinje 48-satna Operacija "Oluja" hrvatske
vojske, koja uništava tzv. Republiku Srpsku Krajinu, a 4. augusta su pokrenute
jedinice Petog korpusa na tom pravcu i susreću se na granici s hrvatskim
generalom Marijanom Marekovićem, koji u pratnji dvojice oficira prelazi most na
pograničnoj rijeci Korani, a na BiH teritoriji dočekuje ga general Dudaković u
pratnji pukovnika Ivana Prše zapovjednika HVO Bihać i pukovnika Mirsada
Selmanovića načelnika Štaba 5. Korpusa.

Dana 5. augusta deblokiran je slobodni dio Unsko-sanskog kantona. Višestruko je
smanjena linija fronta, a jedinice Petog korpusa su pregrupisane i usmjerene na
oslobađanje privremeno okupirane teritorije Bosne i Hercegovine. U operacijama
za oslobađanje države Bosne i Hercegovine, Peti korpus je u vremenu od 14.
septembra, kada je počela operacija "Sana 95" oslobodio Bosanski Petrovac
(14./15. septembra 1995.), Ključ (15. septembra 1995.) i Bosansku Krupu (17.
septembra 1995.), a sa dijelovima drugih jedinica Armije RBiH i Sanski Most (10.
oktobra 1995.). Ovi uspjesi su preokrenuli tok događanja na
bosanskohercegovačkom tlu.

Bihać je smješten na sjeverozapadnom dijelu Bosne i Hercegovine i privredno je,
administrativno i kulturno središte Unsko-sanskog kantona. Na zapadu Bihać
graniči sa općinama Hrvatske: Donji Lapac i Plitvička Jezera-Korenica, na
sjeveru sa općinom Cazin, na istoku sa općinama Bosanska Krupa i Bosanski
Petrovac, a na jugu sa općinom Drvar.

U bivšoj SFRJ Bihać je bio razvijen industrijski grad. Tvornice kao što su
Kombiteks, Krajinametal i Polietilenka bile su nosioci privrednog razvoja. Danas
je Bihać sjedište jedne od najvećih pivovara u Bosni i Hercegovini koja
proizvodi dva pivarska brenda, Preminger i Unski biser. Bihaćka mljekara koja je
u vlasništvu njemačke firme Meggle jedna je od vodećih u BiH. Bira (Bihaćka
industrija rashladnih aparata) jedna je od uspješnijih izvozno orijentiranih
bosanskohercegovačkih tvornica. U današnje vrijeme postignuti su značajni
rezultati u turizmu. Bihaćki rafting na rijeci Uni smatra se jednim od najboljih
u regionu. Također je značajan i poljoprivredni sektor zahvaljujući prostranom i
plodnom tlu.

Iz Bihaća je poteklo ili u njemu djelovalo više poznatih likovnih umjetnika i
književnika: grafičar Dževad Hozo, dizajner Redžo Kolaković, slikar Sadko
Hadžihasanović, grafičar Ahmet Hošić, grafičar Mersad Badnjević, dizajner
Antoaneta Duić, slikar Muhamed Delić, kipar Ante Brkić, književnici Husein
Dervišević, Tomislav Dretar i Hrvoje Jurić, vjerovatno najmlađi pjesnik iz BiH s
prvom objavljenom knjigom u 13. godini života.

U Bihaću se nalazi Nogometni klub "Jedinstvo". Prvi je klub u Bosni i
Hercegovini koji je prošao prvo kolo jednog evropskog takmičenja. Navijači
"Jedinstva" se zovu "Sila nebeska". Najveće sportske uspjehe od svih sportskih
klubova u Bihaću ostvario je Odbojkaški klub Bihać. Do početka rata 1992. godine
klub se takmičio u Prvoj ligi Jugoslavije pod nazivom OK Krajinametal Bihać.
Klub je na početku svog djelovanja imao naziv OK Signal Bihać. Po završetku rata
1995. godine, i pored velikih gubitaka (nekoliko prvotimaca je izgubilo živote
braneći svoj grad), klub nastavlja sa radom i postiže zapažene rezultate na
nivou Bosne i Hercegovine. Zahvaljujući uspjesima odbojkaša, te velikom interesu
koji su mladi Bihaća pokazivali za ovaj sport, Bihać je bio poznat i kao grad
odbojke. Grad Bihać je poznat i po šahovskim igračima i igračicama. Što se tiče
kadetskog i omladinskog šaha zavidne uspjehe postižu Maša Borić, višestruka
prvakinja Bosne i Hercegovine, i Amar Salihović. Poznatiji Bihaćki šahisti su
Muhamed Borić, Elena Borić i velemajstor Ibro Šarić. Bihać je poznat i po raznim
plesnim klubovima od kojih je najpoznatiji plesni klub "Virus" koji je zadnjih
godina osvojio mnoštvo nagrada. Bihaćki sport obogatio je KKK "Una" Bihać.
Kajakaštvo na rijeci Uni svoje početke bilježi već u 60-tim godinama prošlog
vijeka. Kajakaši Bihaća ostvarili su zapažene rezultate u jakoj konkurenciji
bivše Jugoslavije. U više navrata nalazili su se u vrhu tadašnje države. 1982.
godine sveukupno drugi na prvenstvu Bosne i Hercegovine u Mostaru. Bišćani su
poznati i po uspjesima u borilačkim sportovima gdje se najviše ističu Karate
klub "Bihać" i Kickboxing klub "Bihać". Naime drugopomenuti je osnovan 1984. kao
drugi kickboxing klub u Bosni i Hercegovini te među prvima u Jugoslaviji. Ovaj
klub pod vodstvom trenera i osnivača Zijada Halilovića datira i danas.

Općinski izbori za izbor gradonačelnika i za trideset članova Gradskog vijeća
grada Bihaća održani su 7. oktobra 2012. godine. Izbori su održani na 81
biračkom mjestu, a pravo glasa imalo je 54.435 glasača. Glasati se moglo
izlaskom na biračko mjesto, mobilnim putem i poštom.

Na izborima za gradonačelnika izašlo je ukupno 29.109 glasača (53,47% od ukupnog
broja), a od toga je 27.229 (93,54%) glasova bilo važećih, te 1.251 (6,46%)
nevažećih. Sa ukupno 14.985 glasova (55,03%) za gradonačelnika izabran je
Galijašević Emdžad, član Stranke demokratske akcije (SDA).

Na izborima za Gradsko vijeće izašlo je ukupno 29.084 glasača (53,43% od ukupnog
broja), a od toga je 26.659 (91,66%) glasova bilo važećih, te 2.425 (8,34%)
nevažećih. Birano je ukupno 30 članova Vijeća, te su oni izabrani po broju
osvojenih glasova po listama, dok je odabir predstavnika iz pojedine partije,
vršen po najvećem broju glasova. Najviše glasova dobila je SDA 10.507 (39,41% od
ukupnog broja važećih glasova).

Zanimljivosti Bihaća su sakralni spomenici, Fethija džamija i bihaćki nišani.
Džamija je vrijedna kulturna činjenica, jer je pregrađena crkva Sv. Antuna
Padovanskog u gotičkom stil. A nišani sami o sebi najbolje govore. Jedinstveni
su po stilu i osebujnosti nadgrobni spomenici u svijetu.

Na teritoriji općine Bihać postoji veći broj objekata koji su proglašeni za
nacionalne spomenike Bosne i Hercegovine:



https://bs.wikipedia.org/wiki/Bitka_na_Somi_(1916)

Najveća bitka Prvog svjetskog rata Bitka za Somu imala je više od milion
zaraćenih vojnika izbačenih iz stroja. Britanske i francuske snage su pokušale
da se probiju kroz njemačke linije koje su se protezale duž 40 km dugog fronta
koji je išao sjeverno i južno od rijeke Some u sjevernoj Francuskoj. Jedan od
ciljeva ove bitke bio je da odvuče njemačke snage iz bitke za Verden ili popusti
njihov pritisak (cilj koji je na kraju i bio ispunjen); ali, na kraju su gubici
ove bitke premašili gubitke bitke za Verden.

Sjećanje na bitku se najviše vezuje za njen prvi dan, 1. juli, 1916. godine, u
kojem je iz stroja britanske armije izbačeno 57.470 vojnika, od kojih je bilo
19.240 ubijenih ili umrlih od posljedica ranjavanja. Do danas je ovo dan sa
najvećim gubicima u historiji britanske armije.

Iako je u britanskom pamćenju bitka na Somi ostala u stravičnom sjećanju, ona je
također bila strahovit udarac za njemačku vojsku; jedan oficir je opisao bitku
poznatim riječima kao "muljeviti grob njemačke kopnene vojske". Tokom bitke na
Somi, britanske snage su naučile puno lekcija o modernom ratovanju, dok su
njemačke snage pretrpjele nenadoknadive gubitke. Zvanični britanski historičar,
Sir Džejms Edmonds, je izjavio da "nije previše tvrditi da su temelji završne
pobjede na zapadnom frontu postavljeni tokom bitke na Somi godine
1916."[potreban citat]

Civilno stanovništvo u Britaniji je po prvi put vidjelo užase modernog rata sa
izdanjem propagandnog filma, Bitka na Somi koji je koristio snimke prvog dana
bitke.

Saveznička strategija za 1916. godinu je većinom definirana tokom konferencije u
Chantillyju 6. decembra, 1915. kada je odlučeno da se izvrše simultane ofanzive
sa ruske strane na istoku, Italijana na Alpama, i kombiniranih anglo-francuskih
snaga za zapadnom frontu, koje su imale za cilj napad na centralne sile sa svih
strana.

Krajem decembra 1915, general Douglas Haig je zamijenio generala John Frencha
kao glavnog komandanta britanskih ekspedicijskih snaga (eng. British
Expeditionary Force - BEF ) Haig je favorizirao britansku ofanzivu u Flanders
zbog toga što je to područje bilo blizu linije opskrbe samih britanskih
ekspedicijskih snaga preko Engleskog kanala, i imala je za cilj da odbaci
njemačke snage od sjevernomorske obale Belgije, sa koje su njemačke podmornice
bila prijetnja Britaniji. Ipak, mada nije bilo zvaničnog dogovora, britanske
snage su imale manju ulogu na zapadnom frontu i trebale su da se prilagođavaju
francuskoj politici. U januaru 1916, francuski komandant, general Joseph Joffre,
se složio da ekspedicijske snage udare na Flanders ali nakon daljnih razgovora u
februaru, donesena je odluka da se izvede kombinirana ofanziva gdje bi se
francuska i britanska armija susrele na rijeci Somi u Picardyju.

Planovi za zajedničku ofanzivu na Somi jedva da su počeli da se realiziraju,
kada su Nijemci započeli bitku za Verden 21. februara, 1916. Nakon što su se
Francuzi posvetili odbrani Verdena, njihova mogućnost da se drže svoje
dogovorene uloge tokom planirane ofanzive je nestala, i cijeli teret se prebacio
na britanske snage. Kako su borbe kod Verdena potrajale, cilj ofanzive na Somi
se promijenio od zadavanja odlučujućeg udarca Njemačkoj, na olakšavanje pritiska
na francusku armiju.

U 1916. godini, britanskoj armiji u Francuskoj opasno je nedostajalo iskustvo u
ratovanju. Početna britanska redovna armija, snage šest divizija na početku
rata, je bila efektivno uništena u bitkama 1914. i 1915. godine. Većinu
britanske armije su sad činili dobrovoljci iz teritorijalnih snaga i nova armija
lorda Horatia Kitchenera koja se počela formirati augusta 1914. Proširenje
armije je zahtijevalo generale za starije komandire, tako da je promocija išla
zaprepašćujućom brzinom, i nije uvijek odražavala stvarnu sposobnost. Čak i sam
Haig je ušao u Prvi svjetski rat kao komandir britanskog prvog korpusa, prije
nego što je komandirao britanskom prvom armijom, zatim ekspedicijske snage u
Francuskoj, sačinjenu od četiri armije (ubrzo pet) sastavljene od ukupno 60
divizija.

Sredinom 1916. godine Kraljevski Letački Korpus je uspostavio zračnu dominaciju
iznad fronta Some. Ovdje je britansko ratno zrakoplovstvo je imalo 10 eskadrila
sa 185 aviona protiv njemačkih snaga od 129 aviona. Snage Britanaca su vodile
agresivnu ofanzivnu politiku koja im je omogućila da vrše korekciju
artiljerijske vatre, uz pomoć aviona ili balona, dok su istovremeno spriječavali
njemačke snage da same sprovode isto. Ta se situacija zadržala do septembra kada
su Nijemci uveli u bitku nove avione, i balans snaga se opet promijenio u korist
njemačkih snaga.

Prvom danu bitke je prethodilo sedam dana pripremne artiljerijske vatre u kojoj
su britanske snage ispalile preko 1,5 miliona granata. Deset tunela napunjenih
minama je također iskopano ispod njemačkih linija fronta i utvrđenih tačaka; tri
najveća tunela su sadržala oko dvadeset tona eksploziva.

Sa druge strane nalazila se njemačka druga armija pod komandom generala Fritz
von Below. Osovina napretka je bila usredotočena na staru rimsku cestu koja je
išla od Albert prema zapadu do Bapaume mjesta udaljenog 19 km u sjeveroistočnom
pravcu.

Trenutak napada u bici za Somu je bio 07:30 1. jula, 1916 godine. Deset minuta
prije ovog, u 07:20, tunel sa minama Hawthorn Ridge Redoubt dignut je u zrak.
Osam minuta kasnije ostatak tunela sa minama je također detoniran (izuzev
miniranog tunela na Kasino Point, koji je zakasnila). U samom trenutku napada
zavladala je kratka i nelagodna tišina, jer je artiljerija usmjeravala svoje
cijeve radi otvaranja vatre na sljedeću liniju ciljeva. Kada je artiljerijska
vatra opet počela, oficiri su puhnuli u svoje pištaljke, i prvi talas pješadije
je izašao iz svojih rovova.



https://bs.wikipedia.org/wiki/Zenica

Zenica je grad u Zeničko-dobojskom kantonu, u srednjem dijelu Bosne i
Hercegovine. Ekonomsko je središte geografske regije Srednje Bosne i pored
Travnika i Bugojna najvažniji grad tog dijela države.

Urbani dio današnje Zenice formirao se kroz nekoliko specifičnih faza koje
hronološki zahvataju vrijeme neolitske zajednice, ilirske gradine, rimskog
municipija Bistua Nuova, najznačajnijeg nalaza (II-IV vijek) u kojem dominira
monumentalna ranokršćanska dvostruka bazilika, pored koje je u Evropi
identifikovana samo još jedna. Na Bilimišću su pronađeni tragovi antičkog
naselja. U Putovićima i Tišini, gdje dominira villa rustica, terma, hram kao i
niz drugih pratećih objekata.

Historija o srednjovjekovnoj Zenici 13. i 14. vijeka vrlo je nedostatna. Postoji
tek jedna mala vijest iz 1244. godine vezana za povelju hrvatsko-ugarskog kralja
Bele IV. Prema do sada proučenim dokumentima, sadašnje ime grada prvi put se
spominje 20. marta 1436. godine, a kasnije se Zenica spominje u seriji
dokumenata vezanih za Dubrovačku Republiku.

U razdoblju srednjeg vijeka, tačnije 1370. godine, spominje se naselje Klopče,
kao i porodica toga imena, 8. januara 1404. godine bosanski did iz Janjića šalje
depešu dubrovačkom knezu Vlahi Sorkočeviću. U zeničkom naselju Varošišće
otkopana je crkva iz srednjeg vijeka i franjevački samostan Sv.Marije, koju je
gradio kipar Ivan Hrelić, učenik Juraja Dalmatinca.

Vrijeme političke samostalnosti srednjovjekovne Bosne direktno je vezano za
Zenicu, prije svega Gradješinom pločom i aktom abjuracije, čime je dopunjeno
Kulinovo vrijeme, ali određuje i činjenice političke moći. Blizina tvrdog grada
Vranduka, sjedište bosanskih kraljeva, Janjica i hiže dida bosanskih krstjana (u
historiografiji nazivanih bogumilima, bosanskim hereticima itd.), sa stećcima u
Puhovcu i Pojskama, nekoliko pisara i graditelja pored ostalog su činjenice i
dokaz posebnog značaja ovog kraja u srednjem vjeku. I imenom (Bistua Nuova,
Bilino polje, Brod) te Zenica od 20. marta 1436. godine ovaj grad je vezan za
centralni dio države i rijeke Bosne.

U vrijeme vladavine Osmanlija (1463-1878) činjenicom da se promjenom smjera
glavnog trgovačkog puta mijenja i funkcija samog grada, te osim kratkog perioda
kad je bila sjedište brodskog kadije (do 1557. godine) Zenica je kasaba, opet
osobenog lika sa nekoliko džamija (Sultan Ahmedova poznata kao Čaršijska
džamija, Osman-Ćelebijna, Sejmenska, Jalijska), medresom (1737.), nekoliko
mekteba, vrlo interesantnim nišanima, šadrvanima, hanovima, karavansarajima. U
jednom opisu iz 1697. godine govori se o Zenici, gdje uspjevaju dinje "a sam
kraj je vrlo pitom". Prema pretpostavkama, Zenica je imala 2.000 stanovnika,
među kojima dominiraju Bošnjaci, da bi krajem 18. vijeka u izvorima bili
spominjani i Srbi i Hrvati, a u 19. vijeku i Jevreji.

Poslije razaranja i egzodusa provalom vojske Eugena Savojskog 1697. godine
nastupa vrijeme stabilizacije, te se u administrativnom, urbanom, poslovnom i
topografskom smislu izdvaja zenička čaršija sa prepoznatljivim obilježjima.

Grade se kapitalni objekti šireg drustveno-ekonomskog značaja, koji će biti
život ali i sudbina Zenice. To su željeznička pruga od Bosanskog Broda do Zenice
(1879.), Rudnik uglja (1880.), Fabrika papira (1885.), Željezara (1892.),
Kazneni zavod (1886.), što će pored ostalog izazvati niz promjena i kvalitetnih
i kvantitenih pomaka u razvoju grada.

Početkom 20. vijeka, desio se urbani bum (za nekoliko puta se povećao broj
stanovnika, po popisu iz 1910. godine tu je živjelo 7.215 stanovnika), evidentna
je ubrzana urbanizacija (pravoslavna crkva Rođenja Svete Bogorodice sagrađena je
1885. godine, dvije katoličke crkve 1910. godine, sinagoga 1903. godine),
gradnja nekoliko prenoćišta, hotela, škola, vodovod, modernih puteva itd.

Dvadeseti vijek u Zenici obilježen je nizom zanimljivih, tipičnih i neobičnih
manifestacija, pojačanom industrijalizacijom, posebno poslije 1938. godine
izgradnjom Grube pruge, pauperizacijom djela stanovništva, njegovom
proleterizacijom, ali i miješanjem gradskog-evropskog i domaćeg bosanskog
mentaliteta i navika. Razvija se grad specifičnih funkcija i namjena, posebno
omeđen dvjema činjenicama Kazneni zavod i Željezara Zenica ali i dragocjenom
potvrdom života ovih ljudi, Kameniti most koji vezuje kuću Koste Jefića i
Osmanage Mehmedića i jevrejsku Havru punih devedeset godina.

U periodu između 1941. i 1945. godine, evidentan je napor domaćeg stanovništva
(potpisivanjem čuvene Rezolucije zeničkih muslimana maja 1942. godine) da
sačuvaju koordinate poštovanja i uvažavanja, ali i zaštite golog života, kroz
formiranje svog autentičnog znaka, muslimanske milicije u Šerićima, Doglodima,
Babinu, ali i kroz partizanske odrede što je davalo i imalo određenu zahtjevnost
i težinu. To je bila dimenzija zeničkog oblika otpora, grad nije imao velikih
razaranja, terora niti žrtava, što je konstanta i činjenica prvorazrednog
značaja i vrijednosti. Dimenzije antifašističke borbe su bile nažalost,
određivane njihovim ideološkim određenjem što će u poslijeratnom vremenu
devalvirati do neslućenih razmjera.

Grad Zenica ima grb i zastavu. Grb je četvrtasto polje s polukružnom osnovom
uokvireno dvjema linijama, čiji su debljina i međuprostor jednaki. Grb sadrži
šest elemenata koji su prikazani linijama crne boje iste debljine. Lijevom
stranom, prateći okvir polja grba, proteže se kontura rijeke Bosne, koju u
donjem dijelu sijeku dvije horizontalne linije - simbol komunikacije. U
preostalom dijelu polja grba prikazana su četiri simbola kružne forme koji
predstavljaju (s lijeva na desno odozgo prema dolje) simbol Vranduka - sjeverne
kapije grada, jedan od šest križeva sa ploče bana Kulina, ujedno i simbol
kršćanstva, polumjesec - simbol islama i osmanskog perioda i ukršteni čekići -
simbol rudarstva i teške industrije, a indirektno i simbol austrougarskog
perioda.

Polje grba je obojeno žutom i zelenom bojom. Žuta boja pokriva polje do nivoa
gornja dva kružna elementa, a zelena boja preostali dio polja. Polumjesec u
donjem dijelu je također ispunjen žutom. Kontura rijeke je bijela. Zastava grada
Zenica je bijele boje. Odnos širine i dužine zastave je 1:2. Zastava se u svim
varijantama koristi u uspravnom položaju. Na sredini zastave nalazi se grb
položen uspravno po dužini zastave. Širina grba zauzima 2/3 širine zastave.

Zenica je poznat industrijski centar. U dosadašnjoj politici razvoja dominirale
su bazne grane industrije (proizvodnja gvožđa i čelika i rudarstvo).
Eksploatacija mrkog uglja u Zenici je otpočela 1880. godine, a proizvodnja
čelika 1892. godine.

U predratnom periodu (1990. godine) u Zenici pored ostalog proizvedeno je 1,4
miliona tona čelika i 924.000 tona uglja, 1.018.000 m2 tkanine, 158.000 hl
mlijeka, itd. Broj zaposlenih radnika iznosio je 53.419 od čega u društvenom
sektoru 49.415 (privreda 42.965 i 6.450 u vanprivredi), a u privatnom sektoru
4004 zaposlena.

Premda Zenica u ratnom periodu (1992-1995) nije pretrpjela ratna razaranja u
onoj mjeri kao neka druga mjesta u Bosni i Hercegovini ipak se mora konstatovati
da je rat ostavio značajne posljedice po privredu. One se ogledaju prvenstveno u
obustavljanju kontinuiranog procesa proizvodnje čelika i velikom smanjenju
proizvodnje.

Ratarstvo i stočarstvo imaju značajne preduslove za daljnje povećanje
proizvodnje uz veću primjenu agro-tehničkih mjera. U ratarskoj proizvodnji
najzastupljenija je proizvodnja kvalitetnog krompira sa značajnim tržnim
viškovima, mrkve, luka, kukuruza, pšenice i povrća. Izvan Zenice cijenjen je i
tražen poznati ovčiji sir.

U Zenici radi 19 osnovnih i 12 srednjih škola. Između ostalih tu je osnovna
muzička škola, osnovna specijalna školu, te katolički školski centar koji ima
osnovnu školu i gimnaziju.

Zenica je univerzitetski grad. U Zenici djeluje nekoliko fakulteta: mašinski,
metalurški, pedagoški, pravni, ekonomski, zdravstveni i islamski pedagoški
fakultet.

Izviđači su pokret za djecu i mladež, a u ostvarivanju ciljeva i programa im
pomažu odrasli članovi organizacije. Izviđači se pretežno bave upoznavanjem
prirode, druženjem (socijalizacijom djece) i učenjem korisnih vještina koje im
mogu pomoći u budućem životu kako u civiliziranom svijetu, tako i u divljini.
Izviđačka organizacija u Zenici obilježila je 2007. godine svoju 55. godišnjicu
kontinuiranog postojanja. Od osnivanja do danas kroz zeničku izviđačku
organizaciju prošlo je oko 100 hiljada mladih ljudi različitih opredijeljenja.

Zenica spada u gradove sa teškom industrijom koji su neracionalno zagađivali i
uništavali okolinu. Poslije rata u Bosni i Hercegovini, glavni krivac za teško
ekološko stanje u Zenici, Željezara, bila je onesposobljena. Međutim prije
nekoliko godina je djelomično počela s radom stara Željezara, te je iz tih i
drugih razloga u Zenici osnovana nestranačka, građanska organizacija "Eko
pokret", a kasnje i politička stranka Zeleni Bosne i Hercegovine sa sjedištem u
Zenici.

Tako je uz njihovo zalaganje sliv Babine rijeke proglašen parkom prirode.
Postoje inicijative da se napravi brana na Vranduku koja bi prouzrokovala
ekološku katastrofu. Zeleni Bosne i Hercegovine kao i "Eko pokret" se protive
tome i zalažu za proglašenje Vranduka nacionalnim parkom.

Nogometni klub "Čelik" dvostruki je osvajač nekadašnjeg Srednjoevropskog kupa.
Od priznavanja Bosne i Hercegovine, "Čelik" je tri puta bio državni prvak, a u
dva navrata osvajač kupa. Značajne rezultate ostvarili su i ragbisti "Čelika",
koji su bili osmostruki prvaci bivše Jugoslavije, 6 puta su osvojili kup, a
"Čelik" je i dvostruki prvak Bosne i Hercegovine.

Od 1992. godine, zapažene međunarodne rezultate ostvarili su: teniserka Mervana
Jugić, skakač uvis Elvir Krehmić, strijelac Šejla Kurtagić, karatista Arnel
Kalušić itd.

U Zenici djeluje 45 klubova u kojima je zaposlen veliki broj profesionalaca i
amaterskih radnika u sportu. Zenica je i jedini bh. grad u kojem djeluje Klub
ekstremnih sportova (Scorpio), sa težištem na alpinizam i sportsko penjanje.



https://bs.wikipedia.org/wiki/Republika_Srpska

Republika Srpska je, prema Dejtonskom sporazumu, jedan od dva entiteta u Bosni i
Hercegovini (pored Federacije Bosne i Hercegovine) i zauzima 49% njene
teritorije. Narodna skupština Republike Srpske vrši ustavotvornu i zakonodavnu
vlast, i čine je 83 zastupnika koji se biraju na izborima svake četvrte godine.
Vlada Republike Srpske vrši izvršnu vlast. Predsjednik Republike Srpske se bira
na neposrednim izborima svake četvrte godine. Nivoi vlasti su općina, odnosno
grad i republika.

Tokom političke krize nakon otcjepljenja Hrvatske i Slovenije od Jugoslavije 25.
juna 1991. godine, bosanski Srbi su stvorili posebnu skupštinu 24. oktobra. Dana
21. novembra 1991. godine skupština je objavila da sve općine, mjesne zajednice
i naseljena mjesta gdje je više od 50% stanovnika glasalo da Bosna i Hercegovina
ostane u Jugoslaviji, postaju dijelom "srpskih autonomnih teritorija".

Dana 9. januara 1992. godine, skupština je usvojila deklaraciju objave
"Republike Srpske Bosne i Hercegovine". Republika bi se sastojala ne samo od
svih područja gdje su Srbi bili većina, nego također i od "mjesta gdje je srpski
narod (ostao) u manjini zbog genocida koji je nad njim izvršen tokom Drugog
svjetskog rata". Evropska zajednica je priznala nezavisnost Bosne i Hercegovine
6. aprila 1992. godine. Dana 7. aprila, tzv. "Republika Srpska Bosne i
Hercegovine" je proglasila nezavisnost. Na 12. august, RSBiH prestaje
upotrebljavati riječi "Bosne i Hercegovine" u nazivu za teritoriju i zvanično
ime postaje jednostavno "Republika Srpska".

Vojska bosanskih Srba, uz pomoć Jugoslavenske narodne armije, održavala je i
proširila granice Republike Srpske tokom rata u Bosni i Hercegovini. Dana 12.
maja 1992. godine, tokom sjednice skupštine bosanskih Srba, Radovan Karadžić je
objavio šest "strateških ciljeva" srpskog naroda u Bosni i Hercegovini:

Tokom iste sjednice, skupština bosanskih Srba je uspostavila Vojsku Republike
Srpske (VRS) i izabrala Ratka Mladića da bude zapovjednik drugog vojnog
distrikta Jugoslavenske armije. Pred kraj maja 1992. godine i povlačenja
jugoslavenskih snaga iz Bosne i Hercegovine, drugi vojni distrikt je u suštini
postao glavni štab vojske Republike Srpske. Nova armija je odmah krenula da
ispuni šest "strategijskih ciljeva" kroz vojna sredstva.

Pred Međunarodnim krivičnim sudom za bivšu Jugoslaviju dokazano je da su
političko liderstvo Republike Srpske i Vojska Republike Srpske izvršili mnoge
ratne zločine i vodili pohod etničkog čiščenja protiv nesrpskog stanovništva na
područjima pod njihovom upravom. Do sada, vlasti Republike Srpske su priznale
samo dva masakra: pokolj kod Vlašića, i genocid nad 8.000 Bošnjaka u blizini
Srebrenice.

Radoslav Krstić, general Vojske Republike Srpske pravomoćno je osuđen za genocid
nad Bošnjacima u Srebrenici. Osnivač i prvi predsjednik Republike Srpske,
Radovan Karadžić i vojni komandant Ratko Mladić su osuđeni, odnosno u procesu
suđenja, ali neki odgovorni za koncentracione logore poput Omarske, Trnopolja i
Manjače su još uvijek dio vlasti Republike Srpske. Ime i heraldika Republike
Srpske su inherentno netolerantni prema drugim Bosancima.

Danas, postojanje Republike Srpske je kontroverzno pitanje zbog presude Haškog
tribunala koji je ustanovio da se u Srebrenici desio genocid i da Srbija nije
spriječila genocid koji je počinila Vojska Rebuplike Srpske. Milorad Dodik i
drugi u Vladi RS su izjavili da "ukoliko BiH ne bude radila u interesu RS i FBiH
i BiH budu i dalje potiskivali RS, RS će zatražiti od Ujedinjenih nacija pravo
na referendum u RS na koji će izaći 80% građana RS-a i tako odlučiti u kakvoj
državi žele da žive". Ipak pošto je u trenutnom ustavu Bosna i Hercegovina
nedjeljiva, a status Republike Srpske unutar BiH zagarantovan, veće promjene se
ne mogu dogoditi prije nego se dogovorno ne promijeni ustav.

Po prvim preliminarnim rezultatima Popisa stanovništva iz 2013. godine, broj
stanovnika je 1.326.991.

Teritorija Republike Srpske nalazi se između 42°33' i 45°16' sjeverne geografske
širine, te 16°°11' i 19°° 37' istočne geografske dužine. Površina Republike
Srpske zauzima dio Bosanske krajine, Semberije, Posavine i Hercegovine, dijelove
Podrinja, sarajevske kotline, te dio Jadranskog primorja. Republika Srpska
zauzima 49% površine Bosne i Hercegovine na kojoj po procjenama živi 1.512.178
stanovnika. Granice Republike Srpske uglavnom su bazirane na politički utvrđenoj
raspodjeli kao rezultat ratnih djelovanja na prostoru Bosne i Hercegovine za
vrijeme rata u BiH.

Republika Srpska proglašena je 9. januara 1992. godine, a kao entitet u sastavu
Bosne i Hercegovine verifikovana je Dejtonskim mirovnim sporazumom i
potpisivanjem mira u Parizu 14. decembra 1995., kojim je završen troipogodišnji
rat (1992-1995) u Bosni i Hercegovini. Od 2003. godine glavni i najveći grad
Republike Srpske je Banja Luka s više od 200.000 stanovnika, koji predstavlja
administrativni, privredni i kulturni centar ovog bosanskohercegovačkog
entiteta. Republika Srpska je teritorijalno podijeljena u dva grada (Banja Luka
i Istočno Sarajevo) i 61 općinu. Distrikt Brčko pripada i RS i FBiH, a odlukom
Arbitražne Komisije za Brčko stavljen pod upravu države Bosne i Hercegovine kao
zaseban distrikt. Istočno Sarajevo podijeljeno je na šest općina.



https://bs.wikipedia.org/wiki/Ariana_Grande

Ariana Grande-Butera (rođena 26. juna 1993), profesionalno poznata kao Ariana
Grande (/ˌɑːriːˈɑːnə ˈɡrɑːndeɪ/), je američka pjevačica i glumica koja je svoju
karijeru započela u Broadway mjuziklu 13, prije nego što je preuzela ulogu Cat
Valentine u Nickelodeonovoj televizijskoj seriji Victorious, 2009. godine.

Arianina muzička karijera je počela sa soundtrackom Music from Victorious
(2011). Potpisala je ugovor za izdavačku kuću Republic Records, koja je objavila
njen debitantski studijski album, Yours Truly (2013), koji je debitovao kao broj
jedan na U.S. Billboard 200. Singl, "The Way", ušao je u top deset hitova na
Billboard Hot 100 ljestvici sa kritikama koje su poredile njen široki vokalni
raspon sa Mariah Carey.

Drugi studijski album Ariane Grande, My Everything (2014), je također dostigao
broj jedan u Sjedinjenim Američkim Državama, i sadržava hit sinlove "Problem" i
"Break Free". Neki od njenih dostignuća uključuju nagradu za Novog izvođača
godine na American Music Awards 2013, Favorite Breakout Artist na 40th People's
Choice Awards, i Breakthrough Artist of the Year od strane Music Business
Association. Sa pjesmama "Break Free", "Problem", i "Bang Bang", ona je provela
26 sedmica za redom u top deset Billboard Hot 100 ljestvice.



https://bs.wikipedia.org/wiki/Bijeljina

Bijeljina je grad u sjeveroistočnom dijelu Bosne i Hercegovine. Površina općine
je 733,85 km2, a ukupni broj stanovnika iznosi 114.663 (popis 2013). Grad je kao
središte plodne ravnice Semberije jedan od centara za proizvodnju i trgovinu
hranom.

Bijeljina se prvi put spominje 1446. godine. Od Zvornika je kroz Bijeljinu
prolazio srednjovjekovni put koji je išao za Mačvu, Mitrovicu i Hok. Franjevački
samostan Svete Marije, u poljima u okolini Bijeljine, spominje se 1514. godine.
Tom razdoblju pripadaju trinaest stećaka, od kojih su dva dekorisana a na četiri
se nalaze fragmentarno čitljivi napisi. U zaseoku Mitrovićima, selo Gornji
Dragaljevac, na dva lokaliteta nalaze se tri stećka, od kojih je jedan ukrašen
motivima biljne stilizacije i predstavom životinje; kao takav prenijet je na
zgradu dragaljevačke osnovne škole. U osmanlijskom dobu župa Bijeljina pripada
nahiji Koraj. Kao sjedište kadiluka pominje se 1634. godine. Za vrijeme
austro-ugarske okupacije i u ratu 1876. godine grad je mnogo stradao.

Od islamskih sakralnih objekata, posebno se ističe Sultan Sulejmanova ili Atik
džamija, zanimljiva po tome što njena munara ima dva šerefeta. Sagrađena je na
temeljima starije, prije 1566. godine sagrađene istoimene džamije koja je bila
teško oštećena u napadu austro-ugarske vojske 1716. godine i sve do 1739. godine
je korištena kao crkva. Nakon obnove 1893. godine spada među ljepše i
prostranije sakralne islamske građevine u Bosni i Hercegovini. Muhamed
Nedžihi-pašina džamija sagrađena je 1839/1840. Manji objekat sa drvenom munarom,
Salihbegovića džamija, potiče iz 1875/76 godine. Hrpića džamija ima kamenu
munaru. Od pravoslavnih sakralnih objekata posebno se ističe Pravoslavni
manastir sa crkvom Svete Trojice (Manastir Tavna); nalazi se na izvoru rječice
Tavne, 18 kilometara od Bijeljine.

Sjeveroistočni ugao Bosne odavno se zove Semberija. Hamdija Kreševljaković je
smatrao da je naziv Semberija u vezi sa rodom osmanlijske vojske koji se, kako
navodi, zvao zemberi (strijelci). Riječ zemberek je perzijskog porijekla i
znači: opruga, spirala. Prema Abdulahu Skaljiću, to je neka vrsta puške ili topa
sa zemberekom. Prema tome naziv Semberija mogao je postati samo u osmanlijsko
vrijeme, ne prije prve polovine 16. vijeka, a smatra se da su u tom kraju
živjeli vojnici janjičari - zemberdžije. Bijeljina, grad u Semberiji, spominje
se prvi put u vrijeme Osmanlijskog carstva 1634. godine kao sjedište kadiluka.
Evlija Čelebija je ostavio zapis: "Kasaba Bijeljina je vojvodaluk (i) pašin
domen (hass) na teritoriju zvorničkog sandžaka (...) Ta kasaba nalazi se na vrlo
plodnom i žitorodnom velikom polju koje obiluje travom i vodom. Ona ima pet
mahala, sa pet stotina lijepih, daskom pokrivenih kuća, prizemnih i na sprat. U
svakoj kući ima živa voda. U baščama na hiljade divnih ptičijih melodija
osvježavaju ljudsku dušu i okrjepljuju čovječije zdravlje. Od svih boljih kuća
ističe se veliki odžak Alipaše Čengića, koji je pokriven kao rubin crvenim
crijepom. To je tako dobar dvor (...) da mu u svoj Bosni nema ravna. U blizini
tog saraja nalazi se jedan gaj u kome se ogromna stabla uzdižu do neba (...)
Klima je prijatna i tu ima svakovrsnog voća koje je na glasu."[potreban citat]

Bijeljinsko utvrđenje sastojalo se od sarampova - hendeka, odnosno rova sa
palisadama (parmakluk) oko kamenih objekata: džamije sultana Sulejmana II i
hamama koji je bio kraj džamije. Osim toga tu su bile i dvije spahijske kule
nastale u 17. stoljeću. Austro-ugari su u septembru 1716. godine napali
Bijeljinu, čiji su stanovnici pružili jak otpor. Kako nisu imali tvrđave branili
su se iz džamije i hamama koji su bili ozidani od tesanog kamena. Neprijatelj je
topovima znatno oštetio obje te zgrade. Jednu je spahijsku kulu lagumom
djelomično razorio, a drugu oštetio. Bijeljina je tada pala pod vlast
Austro-ugarske, koja je grad napustila tek 1739. godine, poslije još jednog
austro-osmanlijskog rata. Nakon ponovnog uspostavljanja osmanlijske vlasti u
Bijeljini opet nije bio sagrađen utvrđeni grad nego je onaj sarampov obnovljen.
Takav je sarampov bio i u Janji. Za vrijeme osmanlijske uprave Bijeljina je bila
poznata po velikom broju trgovaca i obrtnika raznih specijalnosti. Godine 1868.
Bijeljina je spojena telegrafskom žicom sa Tuzlom i Sarajevom. Bijeljinu su u
vrijeme srpsko-osmanlijskog rata 1876/1877. opsjedale jedinice srbijanske
drinske vojske. Ta drinska vojska (20.000 pripadnika) najprije je zauzela Mali
Zvornik i Sakar, a zatim je preko Bujuklića ade prešla na ovu stranu i napala
Bijeljinu. Zahvaljujući jakom otporu i dobroj organizaciji Bošnjaka i
osmanlijske vojske, srbijanske jedinice pretrpjele su gubitke i morale su se
povući neobavljena posla.

Zvornik i Bijeljina su bila jedina veća mjesta iz Bosne koja su ušla u sastav
ustaničke Srbije za vrijeme Prvog srpskog ustanka (1804 - 1813). [potreban
citat]

Bijeljina je općinski centar ravne Semberije i blagog podbrđa Majevice. Nalazi
se pri samom jugozapadnom završetku Semberije gdje ova ravnica počinje da
prelazi u blago zatalasani brežuljkasti predio počevši od brda Obrijež. Prostor
općine Bijeljina zahvata 734 kvadratna kilometra. Općina Bijeljina se sa juga i
zapada graniči sa općinama Brčko, Lopare, Ugljevik, Zvornik, Teočak, sa sjevera
rijekom Savom i Drinom sa istoka, tako da zauzima krajnji sjeveroistok Bosne i
Hercegovine.

Bijeljinu zahvata umjereno kontinentalna klima sa godišnjom osunčanošću
1800-1900 sati i umjerenom oblačnošću koja je najveća u januaru, februaru i
novembru, a najmanja u junu, julu i septembru. Srednja vrijednost mraznog zraka
iznosi 163 dana i traje od oktobra do aprila. Najviše je padavina u maju i junu,
a najmanje u martu i septembru, tako da je prosječni iznos padavina oko 850
mm/m. U prosjeku snijeg se zadržava 40 dana godišnje. Srednja julska temperatura
iznosi 22 stepena, januarska -1, dok je srednja godišnja temperatura oko 11
stepeni. Relativna vlažnost zraka iznosi 70-80%.

Bistrik je vodeni tok koji teče od sela Dvorovi do ušća u drugi bijeljinski
vodeni tok Dašnicu, malo prije ušća u Savu kod uzvišenja Visoc. Bistrik
predstavlja ustvari jedan presušeni rukavac Drine. Druga rječica u općini
Bijeljina je Dašnica koja skuplja male potočiće iz niskog podbrđa Majevice.
Danas su ovi vodeni tokovi kroz ravnicu Semberiju skoro presušili zbog
meliorizacije i prosijecanja kanala Dašnica, koja sa dva račvanja ide od Janje
do Gornjeg Crnjelova i približno označava granicu ravne Semberije. Južnom
granicom općine Bijeljina teku rječica Tavna i rijeka Janja koja ima dužinu od
57 km a površinu sliva od oko 300 kvadratnih kilometara i protječe kroz tri
općine Semberije i Majevice.

Čuvena je ljekovita banja Dvorovi u selu Dvorovi, šest kilometara od Bijeljine.
U sklopu lječilišta izgrađen je i kompleks otvorenih bazena, ukupno pet, od
kojih je jedan olimpijskih razmjera; svi se pune termalnom i pitkom vodom.
Također u sklopu kompleksa postoje i sportski tereni (mali fudbal, košarka,
odbojka i teniski tereni). Termalna voda banje Dvorovi, čija je temeperatura
viša od 74 stepeni C, tretira se kao hipertermalna voda i pomaže u liječenju
raznih kožnih oboljenja, nekih oblika ekcema i postreumatskih stanja. Izvanredne
uvjete za kupanje i ribolov pruža desna obala Drine, prije njenog ušća u Savu.

U geološkom smislu ravna Semberija je nekada bila dio Panonskog mora (Paratetis)
koje je trajalo od početka miocena oko 30 miliona godina, i presušilo je u toku
ledenih doba. Današnji izgled ravnice je rezultat rada erozija u toku ledenih
doba, i naročito riječnih naplavina - fluvijalne erozije. Brežuljci su rezultat
marinsko-jezerskih sedimenata, za razliku od Majevice koja je flisni Dinarid. U
Semberiji, koja predstavlja ravnu naplavinu rijeke Drine, preovladava plodna
crnica i degradirani cernozem, a dijelom i ritska crnica i riječni nanosi.

Privreda Bijeljina je za vrijeme agresije na Bosnu i Hercegovinu zamrla. Nekada
su se tu nalazile jake kompanije kao što su Sava, PD Semberija, Panaflex,
Kurjak, Zenit itd. Prostor Semberije je uglavnom ruralan tako da je
poljoprivreda i dalje glavni potencijal ove regije.

Bogati fond Narodne biblioteke, osnovane 1932. godine, čini oko 100.000 naslova.
Muzej Semberije osnovan je 1970. godine sa posebnim osvrtom na bogata arheološka
nalazišta na tlu Semberije.

1838. u Bijeljini je otvorena prva osnovna škola konfesionalnog tipa. Od 1992.
Bijeljina ima i visokoškolske ustanove - Višu školu za vanjsku trgovinu i
Učiteljski fakultet, koje pohađaju studenti iz cijele Bosne i Hercegovine.

Poslije drugog svjetskog rata promijenjen je školski sistem, tako da je 1951.
otvorena prva osmogodišnja osnovna škola, a pet godina kasnije i druga. Treća i
četvrta osnovna škola otvorene su 1959., odnosno 1966. godine. Od 1953. u gradu
postoji i osnovna muzička škola.



https://bs.wikipedia.org/wiki/Pravopis_bosanskog_jezika

1. Velikim početnim slovom pišu se (svi članovi) imena naroda, grupa naroda,
plemena i pojedinih njihovih pripadnika: Albanci, Albanac, Albanka; Bošnjaci,
Bošnjak, Bošnjakinja; Nijemci, Nijemac, Njemica; Srbi, Srbin, Srpkinja;

U sastavu složenica ovakva se imena pišu malim slovom: nearap, neslaven,
velikosrbin, velikohrvat, dok se polusloženički pišu uz prefiks pseudo:
pseudo-Kinez.

2. Kada je riječ o dijelu nekoga naroda, član ispred ili iza imena naroda piše
se malim početnim slovom: vojvođanski Mađari, sarajevski Jevreji, sandžački
Bošnjaci, Jevreji sefardi, Jevreji aškenazi (ali: Sefard, Aškenazi - kada se dio
tog naroda imenuje jednom rječju).

3. Velikim početnim slovom pišu se zbirne imenice kao što su: Slavenstvo (u
značenju: svi Slaveni), ali slavenstvo (sa značenjem: slavenski osjećaj),
Bošnjaštvo (u značenju: svi Bošnjaci), ali bošnjaštvo (sa značenjem: osjećaj
pripadnosti Bošnjacima).

4. Velikim početnim slovom piše se ime Bog (Allah, Jahve, Milostivi, Samilosni,
Vladar i dr.) pridjev od imena Bog: Božiji, kao i svi zamjenički oblici koji se
odnose na Boga (On, Njega, Ga, Mu...). Nazivi koji zamjenjuju ime Boga također
se pišu velikim početnim slovom, bez obzira nalaze li se sami ili uz ime na koje
se odnose: Gospodar, Stvoritelj, Svevišnji; Bog Allah, Svevišnji Allah,
Svemogući Stvoritelj.

5. Imena božanstva i mitoloških bića pišu se velikim početnim slovom: Bal,
Hubel, Lat, Mars, Afrodita, Lucifer, Višnu.

6. U službi vlastitog imena piše se: Djevica, Gospa. Ako se ovakvi nazivi
javljaju uz ime koje određuju, pišu se malim početnim slovom: gospa Marija.

7. Kao opće imenice bog, boginja, božica, sotona, šejtan i dr. pišu se malim
početnim slovom.

8. Velikim početnim slovom piše se: Poslanik, Vjerovjesnik, Božiji Poslanik,
Allahov Poslanik i sl. kada se time zamjenjuje ime vjerovjesnika Muhammeda.

9. Velikim početnim slovom pišu se svi članovi (osim prijedloga i veznika) imena
država (bilo da se navodi puno ime, bilo da se umjesto zvaničnoga javlja kraće
ime): Bosna i Hercegovina (Republika Bosna i Hercegovina), Sjedinjene Američke
Države, Republika Hrvatska, Ruska Federacija.

10. Za razliku od dvočlanih i višečlanih imena država, velikim početnim slovom
piše se samo prvi član naziva svih ostalih upravnih jedinica (a od ostalih
članova samo vlastita imena): Tuzlanski bazen, Srednjobosanski kanton, Bihaćki
okrug, Muftijstvo travničko, Vrhbosanska nadbiskupija, Mostarska općina, ali
Općina mostarska (u značenju njenog područja).

11. Upotreba velikog slova također se ograničava samo na prvi član u nazivu svih
nepostojećih (bivših) upravnih tvorevina, osim ako su drugi članovi imena koja
se pišu velikim slovom: Bosanski ejalet, Bosanski pašaluk, Osmansko carstvo
(Otomanska imperija, Tursko carstvo), Banovina Hrvatska, Dubrovačka republika,
Socijalističa federativna republika Jugoslavija; Imotski kadiluk, Savska
banovina.

Izuzetno se velikim početnim slovom (budući da su naporedne, ravnopravne
jedinice) pišu oba člana polusloženice Austro-Ugarska (ali: Austro-Ugarsko
carstvo, Habsburška monarhija).

12. Velikim početnim slovom pišu se osobna imena ljudi (imena, prezimena,
ustaljeni nadimci i druge riječi koje su postale sastavni dio imena ili se mogu
upotrebljavati umjesto njega), osim odredbenih dijelova unutar tih imena:

a) imena i prezimena: Ćamil, Muhamed, Amira, Alija Đerzelez, Leonardo da Vinci,
Otto von Bismarck, Ebu-Sufjan b. Harb, Ebu-Ubejda el-Džerah, Karlo Veliki, Dumas
Otac;

b) ustaljeni nadimci, imena odmila i sl.: Babo, Braco, Seka, Beba; Meho, Mehica,
Minka, Ibrica, Selmica.

Kada se prezimena iz drugih jezika upotrijebe s pomoćnom riječi (tj. odredbenim
dijelom), a bez osobnoga imena, kako na početku tako i unutar rečenice, ta se
pomoćna riječ (prijedlog, veznik ili član) piše velikim početnim slovom: Van
Beethoven, Von Bismarck, Da Vinci; El-Buhari i sl.

13. Kada im se da posebno značenje, velikim početnim slovom pišu se riječi kao:
Dobro, Dobrota, Istina, Sreća; Iseljenici, Pomagači te sintagma kao: Ploča
neuništiva, Pravi put i dr. U svome osnovnom značenju velikim početnim slovom
piše se: Džennet, Džehennem, Šerijat. Tako i sintagma kao Sudnji dan i dr.

14. Imenice koje stoje uz lično ime kao oznake zanimanja, počasnih naslova,
položaja i sl. pišu se malim početnim slovom: ban Borić, kralj Tvrtko, herceg
Stjepan, did Radomir, Smail-aga, Ajvaz-dede, Husrev-beg, beg Ljubušak,
Omer-paša, Hasan-efendija, Kadira-hanuma, sultan Mehmed, hadži Fadil, hafiz
Emir, magistar Imamović, direktor Kovačević, doktor Zukić.

1. Vlastita imena iz jezika koji se služe latinicom mogu se u bosanski jezik
prenositi u latinicu i ćirilicu. Ako se prenose u latinicu, pišu se ili fonetski
ili izvorno; ako se prenose u ćirilicu, pišu se fonetski (tj. onako kako se
izgovaraju i u skladu s odgovarajućim transliteracijskim i transkripcijskim
pravilima).

2. Opće je načelo da se vlastita imena iz drugih jezika i onda kada se pišu
izvorno pri promjeni po padežima i pri tvorbi prisvojnih pridjeva prilagođavaju
obrascima bosanskoga jezika. Ovo znači da se izvorno pisanje u cijelosti odnosi
samo na nominativni lik.

3. Geografska imena (imena kontinenata, zemalja, otoka, poluotoka, gradova i
sl.) treba da ostanu u obliku u kome su otprije prihaćena , tj. ne treba ih
podvrgavati drugom načinu prenošenja, odnosno transkribiranja: Evropa,
Australija, Češka, Italija, Liban, Saudijska Arabija, Španija, Himalaja, Beč,
Kartum, Moskva, Pariz, Peking, Prag, Rim, Skoplje, Ženeva, Tokio (genitiv:
Tokija), Skoplje.

4. Imena koja završavaju na nenaglašeno -a ili -o mijenjaju se kao i naša imena
s tim završecima. Na isti način kao i od naših imena tvore se od tih stranih
imena prisvojni pridjevi na -ov/-ev i -in:

a)Spinoza, genitiv: Spinoze, pridjev: Spinozin; Gioconda, Gioconde, Giocondin;
Gina Lollobrigida, Gine Lollobrigide, Ginin;

5. Pridjevi na -ski izvedeni iz osobnih imena iz drugih jezika pišu se ponašeno,
tj. malim slovom i fonetski: šekspirski (:Shakespeare), lajpciški (:Leipzig),
njujorški (:New York), minhenski (:Munchen), štokholmski (:Stockholm),
vikipedijski (:Wikipedia).

1. Opće načelo koga se valja držati u pisanju imena iz jezika koji se ne služe
ni latinicom ni ćirilicom glasi: takva se imena pišu onako kako se pišu u
službenoj latiničkoj transkripciji u naroda iz kojeg potječu. Ovo načelo vrijedi
u međunarodnom dopisivanju, u diplomaciji, na geografskim kartama te u naučnoj
literaturi i sl.

U domaćoj javnoj upotrebi (u novinama, na televiziji, u školama, u popularnoj
literaturi) ovakva imena mogu se pisati onako kako su već usvojena (npr.
Hsinhau, Mao Ce Tung, gen. Mao Ce Tunga, prid. Mao Ce Tungov; tako je i s
burmanskim, vijetnamskim i drugim imenima: U Tant, gen. U Tanta, prid. U
Tantov), ali valja stvarati uvjete za prelazak na pisanje prema službenoj
transkripciji naroda iz koga potječu.

2. Imena iz arapskog jezika u domaćoj javnoj upotrebi pišu se na način već
uobičajen u bosanskome jeziku.

a) Dvočlana imena arapskog porijekla pišu se polusloženički: Ebu-Leheb, gen.
Ebu-Leheba. Određeni član uz takva imena piše se zajedno s prvim dijelom imena,
a drugi dio imena vezuje se crticom. Kao i u ostalih polusloženica, prvi dio ne
dobija obličke nastavke: Abdul-Muttalib (gen. Abdul-Muttaliba), Ebur-Rebi (gen.
Ebur-Rebija), Zul-Karnejn (gen. Zul-Karnejna).

b) Ukoliko se određeni član upotrijebi samo uz prezime, odnosno jednočlano ime
(kako na početku tako i unutar rečenice), piše se velikim početnim slovom i uz
ime vezuje crticom: El-Arebi (gen.El-Arebija), Et-Taberi (gen. Et-Taberija).

c) Ukoliko između dvaju članova u imena arapskoga porijekla dolazi skraćenica b.
(:bint, ibn-u značenju: kći, sin), oba člana su promjenljiva: Abdullah b. Abbas
(gen. Abdullaha b. Abbasa).

3. Pojedine islamske termine, iz naročitih razlog, potrebno je pisati tako da se
može što lakše prepoznati njihov izvorni oblik. Otuda se u njima, kao i u
arapskim imenima (većinom u stručnim djelima), susreću i znakovi kao: hemze ('),
labijal waw (w) i sl.

Naprimjer: Kur'an (pisanje s hemzetom - koji se piše kao apostrof, a predstavlja
grleni poluglas), kira'et, mu'min i sl.

Naprimjer: Labijal waw se označava kao w.: tewba, tewhid, sewab, mewlud, lewha.
Izvan stručnih dijela većina ovim riječi se pišu bez posebnih znakova: kiraet,
mumin, levha, tevba, tevhid, sevab/sevap.

1. Iza arapskih rednih brojeva ne piše se tačka onda kada iza nje slijedi zarez,
crta sa značenjem do, kosa crta, zagrada:

(1) Pjesme ove forme su pjevali naši pjesnici Alija Šehović (1560-1646), Mehmed
Fevzija (umro 1673) i drugi.

1. Tačka se ne piše iza rimskih brojeva, izuzev u nekim slučajevima. Naprimjer
ispravno je pisati: Tvrko I Kotromanić, II gimnazija, IV korpus, futur I itd.

2. Tačka se piše iza rimskih brojeva kojima se označava redoslijed poglavlja,
odjeljaka i sl., nastavljao se tekst u istom retku ili ne. I iza slova koja
služe za označavanje redoslijeda poglavlja i sl. piše se tačka (ili jednostruka
zagrada): II. Fonetika, A. Samoglasnici itd.

Zarezom se odvajaju riječi i skupovi riječi (istovrsni dijelovi rečenice u
nabrajanju):

Vokativ i apozicija su, također, naknadno dodati u rečenicu, pa se odvajaju
zarezom, naprimjer:

Dvotačka se također stavlja ispred navođenja tuđih riječi (upravnog govora),
npr.:

Crta se piše umjesto navodnika u dijalogu i to u štampanim tekstovima: - Ko je
to bio? - upita majka. - Moj drug. - Zašto ga nisi pozvao unutra? - Žurio je -
promrmlja on.

1. Crtica se piše između sastavnih dijelova polusloženice: sahat-kula,
bajram-namaz, Kotor-Varoš, Gazi Huserv-beg, reisul-ulema, bosansko-engleski
rječnik, Husrev-begov, Zul-Karnejn.

a) u riječima domaćeg porijekla u kojima o alternira sa l: bio (ali:bila), cio,
činio, dio, dioba, dionik, govorio, hladio, mislio, mislioci, radio, radionica,
želio;

b) u riječima stranog porijekla: avion, biblioteka, biologija, fioka, kamion,
milion, marioneta, nacionalan (ali: nacija), patriotizam, stadion, studio (gen.
jd. studija), violina;

c) u složenicama u kojima prvi dio završava na i, a drugi počinje samoglasnikom
o: dioksid (grč. di=dva+oksid), priobalni, prionuti.



https://bs.wikipedia.org/wiki/Malta

Malta ili službeno Republika Malta (malteški: Repubblika ta' Malta, engleski:
Republic of Malta) je otočna država u Sredozemnom moru. Ova država sastoji se od
nekoliko otoka i otočića, od kojih su tri naseljena. Najveći otok je Malta na
kojem živi najveći dio stanovništva zemlje. Ova zemlja u kojoj živi manje od
pola miliona stanovnika je, s obzirom na površinu, jedna od najgušće naseljenih
zemalja svijeta.

Malteško otočje nalazi se nedaleko od Sicilije (Italija), te manje od 300 km od
obale Afrike. Zbog svog strateškog položaja, Maltom su tokom historije vladale
mnoge sile, kao što su Feničani, Rimljani, Fatimidi, Ivanovci i Britanci. Od 21.
septembra 1964. Malta je nezavisna od Velike Britanije, a od 1. maja 2004.
članica Evropske unije.

Malta je izraženo katolička zemlja, s jednim od najvećih procenata udjela
rimokatolika u stanovništvu na svijetu. Kršćanstvo je na Maltu donio apostol
Sveti Pavle koji je na ovom otoku doživio brodolom. Službeni jezici Malte su
malteški i engleski. Italijanski također ima veliki značaj u državi, budući da
je bio službeni jezik do 1934. godine.

Prvi naseljenici Malteških otoka bili su poljoprivrednici koji su se ovdje
naselili oko 5200. p. n. e. sa Sicilije. Ti prvi naseljenici najvjerovatnije su
bili Sikanci, za koje se smatra da su bili jedino pleme koje je naseljavalo ove
otoke u to vrijeme , a smatraju se srodnicima Ibera. Stanovništvo otoka u to
vrijeme bavilo se uzgojem žitarica i stoke, a, kao i mnoge druge evropske
kulture u to vrijeme, poštovali su kult plodnosti.

Keramički predmeti nađeni u Għar Dalamu slični su onima nađenim u Agrigentu na
Siciliji. U ovom ranom razdoblju malteške civilizacije pojavljuju se mistični
megalitni hramovi, čiji se ostaci mogu još naći na Malti i Gozu. Ti su hramovi
jedni od najstarijih struktura napravljenih od kamena na Zemlji , a korišteni su
u razdoblju između 4000 i 2500. godine p. n. e.

Neki naučnici smatraju da su hramovi korišteni za žrtvovanje životinja, iako su
to samo nagađanja. Ova kultura je nestala s ovih otoka oko 2500. p. n. e., a
nagađa se da je kulturu izbrisala neka bolest ili glad. Sukobi se ne smatraju
razlogom nestanka jer ne postoje dokazi o oružju iz tog perioda.

Negdje oko 3500. p. n. e. ova kultura je sagradila neke od najstarijih vjerskih
građevina na svijetu, kao što su hramovi Ġgantije na Gozu , te hramovi Ħaġar
Qima i Mnajdre Smatra se da su dolaskom čovjeka na ove otoke izumrli lokalni
patuljasti vodeni konji i slonovi. Nakon ove civilizacije Malteški otoci neko
vrijeme bili su nenaseljeni. U bronzano doba opet dolaze naseljenici, čija je
kultura obuhvaćala kremiranje posmrtnih ostataka i izgradnju manjih megalitnih
građevina zvanih dolmeni .

Oko 700. p. n. e. na otoke dolaze Grci koji su se najviše nastanili na području
današnje Vallette . Vijek poslije tu dolaze i Feničani, koji su se otocima
koristili kao trgovačkom stanicom na njihovim sredozemnim trgovačkim rutama .

Nakon pada Feničanskog carstva, ovo područje je oko 400. p. n. e. potpalo pod
kontrolu Kartage, bivše feničanske kolonije . U to vrijeme Kartažani su
koristili Maltu za uzgoj maslina, rogača i proizvodnju tkanine. Za vrijeme
Punskih ratova 218. p. n. e., Maltežani su se pobunili protiv kartagenske
vlasti, te dali kontrolu nad svojim vojnim garnizonom rimskom konzulu Semproniju
. Za vrijeme Sirakuske pobune, Malta je ostala vjerna Rimu, zbog čega je
nagrađena naslovom Foederata Civitas, koji je značio određenu razinu autonomije
unutar pokrajine Sicilije . U to vrijeme otok su nazivali Melita, a glavni grad
nalazio se u središtu otoka i nosio je isto ime (današnja Mdina) .

Zbog uspješnosti i važnosti Malteških otoka u rimskoj državi, car Hadrijan im je
117. p. n. e. dao status municipija. Godine 60, na sjevernom dijelu otoka koji
je danas poznat kao Zaljev sv. Pavla, nasukao se brod apostola sv. Pavla . Prema
pričama, on je ostao na otoku tri mjeseca, tokom kojih je širio kršćanstvo i
izvodio čuda.

Raspadom Rimskog carstva na Istočno i Zapadno u 4. vijeku, Malta potpada pod
kontrolu Bizantije kojom se vladalo iz Carigrada. O razdoblju bizantijske vlasti
na Malti, koja je trajala četiri vijeka, malo je poznato. Postoje dokazi da su
germanska plemena, uključujući Gote i Vandale, kratkovremeno preuzeli vlast nad
otocima, nakon čega je Bizantija ponovno preuzela otoke i na njih postavila
vojsku .

Za vrijeme bizantijsko-arapskih ratova, Malta je zajedno sa Sicilijom osvojena
nakon što je admiral Eufemije izdao Bizantiju i zatražio od Aglabida zauzimanje
ove teritorije . Pošto je to područje bilo dio Sicilijanskog emirata, kontrolu
nad njim su 909. dobili Fatimidi. Za vrijeme arapske vlasti uveden je novi
sistem navodnjavanja, neke nove kulture voća i pamuk, te sicilijsko-arapski
jezik, koji se nakon nekog vremena razvio u malteški jezik . Lokalno kršćansko
stanovništvo imalo je slobodu prakticiranja svoje vjere, ali je zato moralo
plaćati dodatan porez vlastima . Godine 1091. Normani osvajaju Siciliju i
Malteške otoke, a lokalni kršćani toplo dočekuju sicilijanskog grofa Rogerija I.
Zbog oslobođenja, Maltežani nude Rogeriju I sudjelovanje u njegovim ratovima, a
on je na to, prema predaji, poderao dio svoje crveno-bijele zastave i dao je
Maltežanima, što je osnova današnje zastave Malte.

Za vrijeme vlasti dinastije Hauteville, Malta doživljava procvat. U to vrijeme
bila je dio Kraljevine Sicilije, koja je još obuhvatala Siciliju i južni dio
Apeninskog poluostrva. Katoličanstvo je ponovo postalo državna religija, a njom
je na Malti upravljala Palermska biskupija. U tom periodu širi se normanska
arhitektura, pogotovo u tadašnjem glavnom gradu Mdini. Sicilijanski kralj
Tankred pretvara Maltu i Gozo u feudalni posjed ili feud na čelu sa knezom. Zbog
njihove strateške važnosti, Malteški otoci bili su meta mnogih osvajačkih sila,
tako da su prvi knezovi bili vješti đenovski gusari, a stanovništvo otoka je
militarizirano kako bi bilo spremno na pokušaje zauzimanja otoka. Kraljevinom od
1194. do 1266. vlada dinastija Hohenstaufen, zahvaljujući braku cara Henrika VI
i kraljice Konstancije, posljednje sicilijanske vladarice iz dinastije
Hauteville. Za vrijeme vladavine njihovog sina, sicilijanskog kralja Fridrika I,
s Malte je 1224. godine protjerano svo muslimansko stanovništvo, a ukupno muško
kršćansko stanovništvo Celana u Abruzzu preseljeno je na Maltu.

Jedno kratko vrijeme kraljevstvom je vladala sicilijanska dinastija Anžuvinaca,
koji su zbog visokih poreza bili vrlo nepopularni na Malti, djelimično i zbog
rata Karla I Anžuvinca sa Genovom, kad je 1275. opljačkan otok Gozo. Nedugo
nakon ovih napada izbija pobuna poznata kao Sicilijanska večernja. Kraljevstvo
se dijeli na Napuljsko i Sicilijansko kraljevstvo, koje zajedno s Maltom potpada
pod vlast Aragonije. Otokom sve do 1409. vladaju rođaci aragonskih kraljeva,
nakon čega postaje dio Aragonske krune. U Aragonskom kraljevstvu djeca vladara
nosila su titulu kneza Malte. U ovo vrijeme malteško plemstvo doživljava
procvat. Od 1397. titula kneza Malte ponovo dobija feudalni značaj, te nakon
sukoba oko naslova kralj ukida taj naslov. Nakon što je ta titula ponovo
uvedena, opet izbijaju svađe u kojima se malteško plemstvo pobunilo protiv kneza
Gonsalva Monroya. Iako su se Maltežani bunili protiv kneza, iskazali su odanost
sicilijanskoj kruni, što je razlog zbog čega ih aragonski kralj Alfons V nije
kaznio, nego je obećao da nikad neće dodijeliti taj položaj nekom drugom, te ga
je objedinio s krunom. Kao ishod ovih događaja, grad Mdina je dobio nadimak
Città Notabile.

Godine 1530, Karlo V, car Svetog Rimskog Carstva, daje otoke viteškom redu
Ivanovaca na vječno upravljanje. Malteški su vitezovi 1522. bili istjerani s
Rodosa od strane Osmanlija. Godine 1565, vitezovi su, zajedno s Maltežanima,
izdržali veliku opsadu Malte koju je izvela osmanska mornarica.

Vlast Ivanovaca doživljava kraj kad je Napoleon osvojio Maltu na svom ratnom
pohodu na Egipat 1798. godine. Ovo osvajanje izvedeno je Napoleonovim lukavstvom
tako da je zatražio sigurnu luku kako bi ponovo opskrbio svoje brodove, a nakon
što je sigurno ušao u Vallettu, okrenuo je oružje na svoje domaćine. Veliki
meštar Ferdinand von Hompesch zu Bolheim kapitulirao je, a Napoleon je nekoliko
dana ostao na Malti, tokom kojih je sistemski pljačkao otok, te uspostavio
sopstvenu upravu. Nakon toga je dalje otplovio za Egipat, ostavljajući znatan
garnizon na Malti.

Francuske okupacijske snage bile su izuzetno nepopularne među stanovništvom,
djelimično i zbog njihovog stava prema vjeri. Stanovništvo se pobunilo protiv
finansijskih i vjerskih reformi, pa su se Francuzi morali sakriti unutar
gradskih zidina. Velika Britanija je, zajedno s Kraljevstvom dviju Sicilija,
slala vojnu pomoć Maltežanima, te su Britanci svojom mornaricom blokirali otoke.

Izolirane francuske snage, pod generalom Claude-Henrijem Belgrand de Vauboisom,
predale su se 1800, te su otoci potpali pod britansku vlast na čelu s guvernerom
Alexanderom Ballom. Maltežani su tada napravili deklaraciju kojom su tražili
direktnu zaštitu britanskog monarha, tada Georgea III, te su zahtijevali da
kralj nema pravo ustupiti otoke nekoj drugoj sili.

Godine 1814, Pariskim mirovnim sporazumom Malta je službeno postala dio
Britanske imperije. Zbog svog položaja na pola puta između Gibraltara i Sueckog
kanala, Malta je bila važno pomorsko pristanište i smatrana je važnom postajom
na putu za Indiju. Godine 1919, Britanske snage su pucale na grupu protestanata
protiv novih poreza, ubivši četiri Maltežana. Ovaj incident doveo je do
značajnog rasta podrške proitalijanskim strankama, koje su se protivile
britanskm prisustvu na otoku. Ovaj dan je poznat kao Sette Giugno (Italijanski
za 7. juna) i na Malti se slavi kao nacionalni praznik.

1930-ih britanska je Sredozemna flota, koja je bila važan pokretač trgovine na
otoku, premještena u Aleksandriju. Malta je odigrala važnu ulogu u Drugom
svjetskom ratu, zbog svoje blizine pomorskim putevima Sila Osovine. Zbog
hrabrosti koje su Maltežani iskazali u dugotrajnoj borbi protiv neprijateljskih
snaga, kralj George VI kolektivno je nagradio Maltežane ordenom George Cross.
Replika ove nagrade danas se nalazi u gornjem lijevom uglu zastave Malte.

Nakon rata, Laburistička stranka je neuspješno probala integrisati Maltu u
Ujedinjeno Kraljevstvo. Dana 21. septembra 1964. Malti je odobrena nezavisnost.
Prema ustavu iz 1964, Malta je zadržala Elizabetu II kao kraljicu Malte koju
predstavlja generalni guverner. Dana 13. decembra 1974. Malta je postala
republika unutar Commonwealtha, na čelu s predsjednikom države. Ugovor o odbrani
koji je potpisan ubrzo poslije nezavisnosti i koji je promijenjen 1972, istekao
je 31. marta 1979, kada su se britanske vojne snage povukle s Malte. Zemlja je
1980. službeno prihvatila politiku neutralnosti, te je do 2004. bila članica
Pokreta nesvrstanih. Godine 1989, Malta je ugostila sastanak na vrhu između
američkog predsjednika Georgea H. W. Busha i sovjetskog vođe Mihaila Gorbačova,
koji je signalizovao kraj Hladnog rata.

Od 2004. godine, Malta je članica Evropske unije, te se pridružila Eurozoni 1.
januara 2008. godine, odnosno tada je svoju nacionalnu valutu liru zamijenila
eurom.

Prema državnom sistemu Malta je republika, čiji su parlamentarni sistem i javna
uprava uveliko oblikovani prema westminsterskom sistemu. Parlament zemlje je
Zastupnički dom (Il-Kamra tad- Deputati) čiji se članovi biraju javnim izborima
na mandat od pet godina. Dom ranije može raspustiti predsjednik države, na
savjet premijera. Zastupnički dom sastoji se od 65 zastupničkih mjesta. U
slučaju da stranka koja je pobijedila na izborima nema parlamentarnu većinu, u
parlament se dodaju dodatna zastupnička mjesta kako bi se osigurala
parlamentarna većina. Predsjednika države bira Zastupnički dom na mandat od pet
godina. Uloga predsjednika Malte je više ceremonijalna, te veću vlast zapravo
ima premijer.

Glavne stranke u državi su kršćansko demokratska Nacionalistička stranka (Partit
Nazzjonalista ili Nationalist Party), te socijaldemokratska Laburistička stranka
(Partit Laburista ili Labour Party). Od 2008. godine na vlasti je
Nacionalistička stranka s premijerom Lawrenceom Gonzijem. U državi postoji i
nekoliko manjih stranka koje nisu zastupljene u parlamentu.

Sve do Drugog svjetskog rata političkim prilikama na Malti dominiralo je jezičko
pitanje, gdje su glavni učesnici bile probritanske i proitalijanske stranke.
Nakon rata, glavna politička pitanja odnosila su se na odnose sa Ujedinjenim
Kraljevstvom, te kasnije na odnose sa Evropskom unijom.

Politički je Malta podijeljena na 68 lokalnih vijeća (lokaliteta), od kojih je
svako vijeće odgovorno za upravljanje gradovima i područjima različitih
veličina. Upravna odgovornost podijeljena je između lokalnih vijeća i središnje
vlasti u Valletti. Prema Zakonu o lokalnim vijećima iz 1993, Republika Malta je
podijeljena na 54 lokalna vijeća na otoku Malti i 14 vijeća na otoku Gozo.
Registrovani birači biraju članove vijeća svake tri godine. Na čelu lokalnog
vijeća nalazi se načelnik ili gradonačelnik. Svako vijeće bira izvršnog
sekretara koji je odgovoran za finansijske, upravne i izvršne poslove. Sve
odluke donose se zajedno sa ostalim članovima vijeća. Lokalna vijeća odgovorna
su za lokalna pitanja, te za provedbu odluka središnje vlasti.

Malteški otoci su otočje koje se nalazi u srednjem dijelu Sredozemnog mora.
Udaljeni su 93 km od italijanskog otoka Sicilije i oko 360 km od Libije. U
cijelom otočju naseljena su samo tri najveća otoka: Malta, Gozo (Għawdex) i
Comino (Kemmuna). Svi ostali manji otoci i otočići nisu naseljeni. Otoci su
bogati zaljevima, koji služe kao dobre prirodne luke. Ovi otoci su zapravo
vrhovi podvodnih brijegova između Sicilije i sjeverne Afrike koje je okružilo
more nakon zadnjeg ledenog doba. Otočje se nalazi na ivici afričke tektonske
ploče, na granici s euroazijskom pločom.

Iako mnogi Maltu smatraju najjužnijom tačkom Evrope, taj naslov ipak pripada
grčkom otoku Gavdosu.

Glavni, te jedini naseljeni otoci zemlje su Malta (315 km2), Gozo (67 km2) i
Comino (3 km2). Ostali otoci koji čine ovo otočje su: Cominotto (Kemmunett),
Filfla, hrid Fungus (Il-Ġebla tal-Ġeneral), otok Manoel (dio grada Gżira, s
kojim je spojen mostom), te Otok svetoga Pavla. Glavni i najnaseljeniji otok u
otočju je Malta.

Malta ima mediteransku klimu (Köppenova klasifikacija klime ili Csa), s blagim,
kišovitim zimama i toplim, suhim ljetima. Općenito se može reći da na Malti
vladaju godišnje dva doba, zbog čega su u toplijim mjesecima otoci privlačni
turistima. Ipak, u proljeće znaju puhati jaki hladni vjetrovi.

Opskrba vodom veliki je problem Malte, budući da je ljeti, kad je najveća
potrošnja vode, ujedno i najmanje padavina. Tokom zime česti su brzi pljuskovi
nakon kojih zemlja ne stigne upiti vodu, nego ona otječe u more. Izvor slatke
vode na Malti jesu podzemne rezerve, koje se crpe sistemom tunela zvanih Ta'
Kandja koji idu prosječno 97 metara ispod površine. Oko polovine pitke vode u
državi proizvodi se desalinizacijom, koja je kontraverzna zbog zagađenja okoliša
korištenjem fosilnih goriva.

Službeno najniža temperatura zabilježena je u Valletti 19. 2. 1895. (1.2 °C), a
najviša je zabilježena na aerodromu Luqa u augustu 1999. (43.8 °C). Neslužbeno
je najniža temperatura bila 1962. na uzletištu Ta' Qali, kad je zabilježena
temperatura od −1.7 °C. Te je godine padao i snijeg, koji je vrlo rijetka pojava
na Malti. Dosad su sniježne padavine zabilježene u februaru 1895, januaru 1905.
i 31. 1. 1962. godine.

Do XIX vijeka ekonomija Malte bila je ograničena na proizvodnju pamuka, duhana,
te brodogradnju. Kasnije su brodogradilišta iskoristili Britanci za vojne svrhe.
Zbog svoje strateške lokacije malteška ekonomija je cvjetala u ratno vrijeme. To
je bilo uočljivo i za vrijeme Krimskog rata 1854. godine.

Otvaranje Sueckog kanala 1869 značajno je pogodovalo malteškoj privredi zbog
povećanog broja brodova koji su pristajali u ovdašnje luke kako bi se ponovo
opskrbili gorivom. Već je krajem XIX vijeka privreda zemlje počela slabiti, da
bi do 1940-ih Malta bila u ozbiljnoj privrednoj krizi. Uzrok tome djelimično su
bili i novi trgovački brodovi koji nisu morali toliko često stajati kako bi se
opskrbili gorivom.

Danas su najznačajniji malteški resursi vapnenac, povoljan geografski položaj i
produktivna radna snaga. Malta proizvodi samo oko 20% robe za vlastite potrebe,
ima vrlo ograničenu opskrbu slatkom vodom, te nema domaćih energetskih izvora.
Privreda zemlje ovisi o inozemnoj trgovini (brodski prevoz tereta), obrtništvu
(elektronika i tekstil), te turizmu. Turistička infrastruktura značajno se
povećala zadnjih nekoliko godina, iako je usput došlo i do preintenzivnog
razvoja, koji je doveo i do uništenja tradicionalnog stambenog smještaja. Danas
je Malta i sve značajnije turističko tržište. U posljednje vrijeme privredi
zemlje značajno doprinosi i filmska produkcija, budući da se na Malti svake
godine snimi nekoliko visokobudžetnih stranih filmova. Zemlja je danas i
izvoznik usluga kao što su bankarstvo i finansije.

U politiku zemlje spadaju i velike investicije u obrazovanje. Budući da su svi
nivoi obrazovanja na Malti besplatni, ona stvara mnogo visokokvalificiranih
radnika koji značajno doprinose razvoju zemlje. Kako bi se pripremila za
članstvo u EU, Malta je privatizirala nekoliko državnih preduzeća. Trenutno
Malta i Tunis dogovaraju iskorištavanje podmorskog prostora između te dvije
zemlje, najvećim dijelom radi vađenja prirodnog plina.

Maltežani čine najveći udio stanovnika Malte. Najveća manjina u državi su
Britanci, od kojih su najveći broj penzioneri koji su se u kasnijoj životnoj
dobi preselili na Maltu. Prema popisu stanovništva iz 2005, koji je uključivao i
strance koji su na Malti minimalno godinu dana, broj stanovnika države bio je
404.039, od čega su žene činile 50,3%, a muškarci 49,7%. Prema dobnim grupama,
17,1% bili su građani ispod 14 godina starosti, 68,2% između 15 i 64 godine, te
ostalih 13,7% iznad 65 godina starosti.

Gustoća stanovništva na Malti je 1.282 stan./km2, što je najveći broj stanovnika
po kvadratnom kilometru u Evropskoj uniji, te jedna od najvećih gustoća
stanovništva na svijetu. Broj stanovnika na Malti obično raste između svakog
popisa stanovništva, a jedini koji je pokazivao negativan trend bio je onaj
1967. godine, kada je, najvećim dijelom zbog iseljavanja, broj stanovnika pao za
1,7%. Rast stanovništva je između 1985. i 1995. godine bio 9,5%, a između 1995.
i 2005. smanjio se na 6,9%, što je godišnji rast od 0,7%. Broj rođenih je još
uvijek veći od broja umrlih (3860 naspram 3025), iako je od popisa 1995.
natalitet pao za 21,8%. Kao i u većini zemalja EU, stanovništvo Malte postepeno
stari, ali je to još uvijek manje od EU prosjeka.

Službeni jezici Malte su malteški jezik i engleski jezik. Malteški je nacionalni
jezik države, te maternji jezik Maltežana. To je semitski jezik je koji je
nastao od sicilijanskog arapskog, a ima veliki broj posuđenica iz sicilijanskog,
italijanskog, nešto francuskog, te u novije vrijeme i engleskog.

Malteška abeceda sastoji se od 30 latiničnih slova gdje se nalaze i dijakritička
slova ż, ċ i ġ, te slova għ, ħ, i ie, koja postoje samo u malteškom jeziku.

Italijanski je bio službeni jezik Malte sve do 1934. godine, kada ja zamijenjen
malteškim i engleskim jezikom. Ovaj jezik je još uvijek snažno zastupljen u
zemlji, te ga veliki dio stanovništva govori kao drugi jezik. Italijanski
televizijski programi kao Mediaset i RAI su vrlo popularni na Malti.

Prema Eurobarometru 100% stanovništva Malte govori malteški, 88% zna engleski,
66% italijanski i 17% francuski. Prema ovim statistikama, ovo je jedna od
zemalja s najvećim znanjem stranih jezika u Evropskoj uniji.

Malteškim ustavom zajamčena je sloboda svim religijama, a rimokatoličanstvo se
spominje kao državna religija. Prema procjenama oko 98% stanovništva Malte su
rimokatolici, zbog čega je ovo zemlja sa skoro najvećim udjelom katolika u
stanovništvu. U cijeloj državi postoji oko 360 crkvi, što je praktično jedna
crkva na 1.000 stanovnika. Župne crkve (il-parroċċa ili il-knisja parrokjali) su
geografsko i kulturno središte svakog naselja u državi. Svako mjesto obilježava
dan svog sveca zaštitnika sa muzičkim povorkama, procesijama, posebnim misama,
vatrometom i drugim oblicima slavlja.

Kršćanstvo je na Maltu donio Sveti Pavao 70. godine, kada se njegov brod nasukao
na ove otoke. Najranijom kršćanskom bogomoljom na otoku smatra se pećina svetog
Pavla, koja se nalazi na sjeveroistoku Malte, u kojoj je on navodno bio zatočen.
Ostaci kršćanskih grobova i obreda nađeni su u blizini pećine, a datiraju iz 3.
vijeka. Širom otoka nalaze se katakombe iz perioda rimskih progona kršćana, od
kojih su najpoznatije katakombe Svetog Pavla i Svete Agate. Također na otoku
postoji nekoliko crkvi u pećinama, ukljućujući i onu u pećini kod Mellieħe, gdje
je prema legendi, Sveti Luka naslikao Bogorodicu. Ovo je hodočasničko odredište
još od srednjeg vijeka.

Vijekovima je nadležnost nad kršćanskom zajednicom na Malti imala Palermska
biskupija, osim za vrijeme Karla I Anžuvinca. To je ojačalo veze Malte sa
Sicilijom i Italijom, te vjerovatno pridonijelo činjenici da je italijanski
jezik vijekovima bio glavni jezik kulture na Malti. Od 1808, svi malteški
biskupi bili su Maltežani. Kao rezultat normandijske i španske vladavine, kao i
vladavine Malteških vitezova, Malta je postala i ostala pobožna katolička
zemlja. Sveta inkvizicija je također imala dugu tradiciju na otocima od njenog
osnivanja 1530. godine. Zadnji inkvizitor je napustio ove otoke 1798., nakon što
su Malteški vitezovi kapitulirali pred snagama Napoleona.

Sveci zaštitnici Malte su Sveti Pavao, Sveta Agata i Sveti Juraj. Iako nije
svetac zaštitnik, sv. Juraj Preca (San Ġorġ Preca) je duboko poštovan kao prvi
malteški svetac. Službeno ga je kanonizirao papa Benedikt XVI 2007. godine.
Mnogi Maltežani su priznati kao blaženi, kao što su Maria Adeodata Pisani i
Nazju Falzon koje je 2001. beatificirao papa Ivan Pavao II

Vjernici lokalnih protestantskih crkvi u većini slučajeva nisu Maltežani, nego
penzionisani Britanci koji žive na ovim otocima. Ovdje živi i oko 500 jehovinih
svjedoka, te 60 pripadnika ostalih crkava, kao što su mormoni i evangelisti.
Crkve ostalih kršćanskih zajednica su prezbiterijanska i metodistička crkva sv.
Andrije u Valletti, anglikanska katedrala sv. Pavla i crkva u Birkirkari
adventista sedmog dana.

Jevrejska zajednica Malte dosegla je svoj vrhunac u srednjem vijeku za vrijeme
normanske vlasti. Godine 1479, Malta i Sicilija potpale su pod aragonsku vlast,
tokom koje je 1492. donesen Alhambrijski dekret koji je prisilio sve Jevreje na
napuštanje zemlje. Zen budizam i bahaizam imaju oko 40 vjernika. U državi
postoji jedna džamija. Na Malti živi oko 3.000 muslimana, od kojih su većina
stranci. Nedavno je otvorena i islamska osnovna škola.

Dokumentirana malteška književnost postoji preko dva vijeka, a nedavni dokazi
svjedoče i o književnoj aktivnosti na lokalnom jeziku još iz srednjeg vijeka.
Najznačajniji malteški pjesnik je Dun Karm Psaila koji ima status nacionalnog
pjesnika. Neki od drugih važnijih malteških književnika su Rużar Briffa i
Karmenu Vassallo.

Krajem 1960-ih malteška književnost doživljava izuzetne promjene u svim oblicima
kniževnosti. Neki od značajnijih pjesnika u drugoj polovini 20. vijeka su Mario
Azzopardi, Victor Fenech, Oliver Friggieri, Joe Friggieri, Charles Flores,
Daniel Massa, Maria Ganado, Lillian Sciberras i Akille Mizzi. U prozi su se
istakli Frans Sammut,Paul P. Borg i Joe J. Camilleri, a u pozorištu Francis
Ebejer, Alfred Sant, Doreen Micallef i Oreste Calleja.

Novu generaciju pisaca čine Guze' Stagno, Karl Schembri i Clare Azzopard, dok su
u pjesništvu važnija imena Adrian Grima, Immanuel Mifsud, Norbet Bugeja i Simone
Inguanez.

Postoji nekoliko malteških književnika koji su ostvarili uspješnu karijeru u
inostranstvu. To su romanopisac Trezza Azzopardi, pisac knjiga za djecu Saviour
Pirotta, te novinar i autor stripova Joe Sacco.

Iako danas u Malti prevladava zapadnjačka muzika, postoji i tradicionalna
malteška muzika od koje je najizraženija vrsta għana. Ovaj muzički oblik sastoji
se od gitare koju naizmjenice svira nekoliko ljudi, većinom muškarci. Tekst ove
muzike je uvijek improviziran i obrađuje određenu temu, a cilj je stvoriti
prijateljsku, ali izazovnu atmosferu.

Malteška kuhinja je tipična mediteranska kuhinja koja se temelji na svježim
lokalnim sezonskim proizvodima i plodovima mora. U lokalnoj kuhinji postoje
brojna jedinstvena jela koja su nastala spojevima raznih kuhinja. Najveći je
utjecaj italijanske kuhinje, posebno sicilijanske, ali postoje i utjecaji
tuniške, španske, berberske, te u novije vrijeme britanske i francuske kuhinje.

Malteški nacionalni nogometni station je Stadion Ta' Qali. Malteška nogometna
reprezentacija je nekoliko puta pobijedila puno jače nogometne reprezentacije u
tom sportu. Maltežani u svjetskim natjecanjima često podupiru Italiju ili
Englesku, zbog kulturnih naklonosti prema tim zemljama.

Tradicionalna igra ove države je boćarstvo, koje postoji u lokalnom obliku
zvanom boċċi. Širom Malte postoje mnogi mali klubovi (Bocci Klabbs ili Klabbs
tal-Bocci) koji su vrlo aktivni, te imaju mnogo uspjeha na lokalnom i evropskom
nivou. Glavna razlika između malteške i ostalih verzija ove igre je u obliku
samih boća.

Od 1946, u Malti je obavezno osnovnoškolsko obrazovanje, a od 1971. i
srednjoškolsko. Sveukupno je školovanje obavezno od 5 do 16 godina života. Uz
besplatno državno obrazovanje, postoji i crkveno i privatno obrazovanje. Većina
učitelja u crkvenim školama prima platu od države. Od 2008. godine postoje i
dvije međunarodne škole: Verdala International School i QSI Malta.

Malteški i engleski koriste se za predavanje na prvom i drugom nivou školovanja
učenika, te su oba ova jezika i obavezni predmeti u školi. Dok se u državnim
školama obično podjednako koriste malteški i engleski, privatne škole većinom se
služe samo engleskim jezikom. Katedre na Malteškom univerzitetu također najvećim
dijelom koriste engleski jezik, te je to i jezik najvećeg broja kolegija na
fakultetima.

Od sveukupnog broja studenata koji uče strane jezike na drugom nivou
obrazovanja, 51% uči italijanski, a 38% francuski jezik. Ostali izbori su
njemački, španski, ruski i arapski.

Svjetska zdravstvena organizacija stavlja Maltu na peto mjesto po kvaliteti
zdravstvenog sistema u svijetu, što je znatno iznad mnogih razvijenih zemalja u
svijetu. U Malti postoji nekoliko javnih bolnica, a najnovija je Mater Dei
Hospital koja je jedna od najvećih medicinskih zgrada u Evropi.

U državi se saobraćaj odvija lijevom stranom, kao u Velikoj Britaniji. S obzirom
na veličinu države, udio automobila je prilično visok; četvrti u EU. Godine
1990, u državi je bilo registrovano 182.254 automobila, što je 582 na km2.

Na Malti postoji 2.254 km cesta, od kojih je 1.972 km (87,5%) asfaltirano, a 282
km neasfaltirano (stanje 2003.)

Glavno sredstvo javnog prevoza u državi su autobusi, koji jeftino i učestalo
povezuju razne dijelove Malte i Goza. Najveći broj autobusa polazi sa središnjeg
terminala u Valletti. Autobusi voze otokom od 1905, te su danas postali
turistička atrakcija zemlje. Danas se ipak tradicionalni autobusi zamjenjuju
novijim modernijim autobusima.

Danas Maltom vozi oko 500 autobusa, od kojih je većina u vlasništvu samih
vozača. Autobusi voze prema jedinstvenom rasporedu koje su odredile saobraćajne
institucije. Statistički gledano, malteškim autobusima preveze se 31 milion
putnika godišnje. Obično pola od ukupnog broja autobusa vozi po linijama javne
prometne mreže, dok druga polovina služi za privatni i školski prevoz.



https://bs.wikipedia.org/wiki/Batman

Batman je izmišljeni strip junak, kojeg su napravili crtač Bob Kane i pisac Bill
Finger. Lik se prvi put pojavio u maju 1939. godine u Detektivskim stripovima
#27, i od tada se pojavljuje u izdanjima DC Comicsa. Originalno nazivan „The
Bat-Man“, poznat je i kao „Vitez tame“, „Križar s plaštom“ i „Najveći svjetski
detektiv“, uz mnoge druge.

U originalnoj verziji priče i u većini ostalih, Batmanov tajni identitet je
Bruce Wayne, američki milioner, zavodnik i filantrop. Wayne je svjedočio ubistvu
svojih roditelja kao dijete, nakon čega se zakleo na osvetu kriminalcima. Wayne
se trenira fizički i umno, te oblači kostim šišmiša kako bi se borio protiv
zločina.

Batman se nalazi u izmišljenom američkom gradu Gotham City-ju, koji je slika
futurističkog New Yorka, a pomažu mu drugi likovi poput partnera Robina,
njegovog batlera Alfreda Pennywortha, policijskog načelnika Jima Gordona, i
ponekad heroina Batgirl.

Protivnici su mu zločinci Joker, Pingvin, Riddler, Dvolični, Ra's al Ghul,
Strašilo, Otrovna Ivy i Žena mačka, između ostalih. Za razliku od mnogih
superheroja, on ne posjeduje supermoći, koristi izvanredan intelekt, detektivske
vještine, nauku i tehnologiju, bogatstvo, fizičku snagu, borilačke vještine,
volju i strah koji sije u glavama zločinaca.

Batman je postao veoma popularan nedugo nakon što je prezentovan javnosti i
dobio je svoj prvi strip 1940. Ipak, kao kulturna ikona, Batman je široj
javnosti poznat po filmovima, TV-serijama, radio emisijama, igračkama, te u
zadnje vrijeme i video-igrama.. Lik je inspirisao i psihijatre koji pokušavaju
razumjeti njegovu psihu i ego u društvu. U maju 2011. godine, Batman je bio
rangiran na drugo mjesto IGN-ove liste „Top 100 stripovskih junaka svih
vremena“, nakon Supermana. Empire magazin ga je također stavio na drugo mjesto u
svojoj listi.

Batmanova prošlost je prošla mnoge promjene, veće i manje. Neki elementi su
ostali isti. Glavni dio njegove priče jesu njeni počeci, odnosno svjedočenje
ubistvu njegovih roditelja, Dr. Thomasa Waynea i majke Marthe. Ovaj događaj ga
natjera na borbu protiv zločina u Gotham City-ju pod plaštom Batmana.

U Batmanovom prvom pojavljivanju u Detective Comics #27, već je borac protiv
zločina. Batmanovo porijeklo je prvi put otkriveno u Detective Comics #33, u
novembru 1939. godine. Bruce Wayne je dijete Dr. Thomasa Waynea i Marthe Wayne,
dvoje bogatih i dobroćudnih članova Gothamskog društva. Bruce je odgajan u Wayne
rezidenciji, u bogatstvu i sreći, sve do 8. godine života kada mu roditelje
ubija sitni lopov Joe Chill na putu iz kina. Bruce Wayne se zaklinje da će
očistiti grad od zla koje je uzelo živote njegovih roditelja. Napreduje
intelektualno i fizički, ali ipak shvata da to nije dovoljno: „moja maska mora
utjerati strah u njihova srca. Moram biti biće noći, crno, užasno...“. Šišmiš
udara u njegov prozor, što Waynea inspiriše na stvaranje Batmana.

U ranim stripovima, njegova djela ne nalaze na odobravanje policije. Tokom ovog
perioda on ima zaručnicu, Julie Madison. Također, u svoj dom prima siroče,
cirkuskog akrobatu, Dicka Graysona, koji postaje njegov pomoćnik, Robin. Batman
osniva Ligu pravde Amerike, iako je on, kao i Superman, počasni član, sudjeluje
tek povremeno. Njegova veza sa zakonom se uspostavlja, te postaje i član
Policijske Uprave Gotham City-ja. Tokom ovog vremena Alfred Pennyworth dolazi u
rezidenciju Wayne, i pomaže Batmanu i Robinu.

Srebrno doba stripova DC Comicsa počinje 1956. godine kada Barry Allen postaje
nova, napredna verzija Munje. Batman se ne mijenja značajno kasnih '50-ih, ali
početkom '60-ih se dodaju novi elementi, prije svega naučno-fantastični, koji se
izbacuju od maja 1964. godine. U srebrnom dobu nastaje novi Batman, koji živi u
paralelnom svijetu i ženi Selinu Kyle (Žena mačka), i s njom ima dijete, Helenu
Wayne, koja naslijedi svog oca kao zaštitnik Gothama onda kada se Bruce povuče i
postaje načelnik policije.

Batman redovno radi sa drugim herojima Srebrnog doba, prije svega sa Supermanom,
s kojim je počeo raditi još 1954. godine. 1969. godine Dick Grayson odlazi na
koledž, u pokušaju DC Comicsa da ožive strip. Batman se seli iz svoje
rezidencije u apartman iznad Wayne Fondacije u centru Gothama, s ciljem da bude
što bliže zločinima.

1970-e i 1980-e godine radi sam, sa povremenom saradnjom sa Robinom i Batgirl.
Njegove avanture postaju nešto mračnije tokom ovog perioda, zbog prirode
zločina, i povratka Jokera i dolaska Ra's al Ghula, teroriste koji zna njegov
identitet. 1980-ih Grayson postaje Nightwing. 1983. godine Batman napušta Ligu
Pravde i stvara novu grupu, Odmetnike.

Kriza na beskonačnim Zemljama, priča od dvanaest dijelova je zadnja prije
redefinisanja biografije Batmana. Frank Miller je ispričao priču novog Batmana,
iako su neki bitni detalji, poput prošlosti ostali isti. Policija u Gothamu je
korumpirana i sve je potrebniji Batman. Priča Dicka Graysona je nepromijenjena,
iako je drugi Robin, Jason Todd sada sin sitnog lopova koji čak pokušava ukrasti
gume sa Batmobila. Todda 1988. godine ubija Joker, što za posljedicu ima
mračnijeg Batmana, koji mijenja svoje metode suzbijanja zločina i postaje
agresivniji, zbog boli nakon gubitka pomoćnika. Tokom 1990-ih radi sam, do kraja
dekade kada novi Batman postaje Tim Drake. 2005. se Todd vraća kao Crvena
kapuljača, zločinac koji se okreće protiv svog mentora.

Batmanove primarne karakterne osobine su bogatstvo, fizička snaga, sposobnost
deduktivnog zaključivanja i opsesija. Detalji i ton Batmanovih stripova variraju
tokom godina, zbog raznih kreativnih timova koji su radili na stripu. Dennis
O'Neil je rekao da karakterna konzistentnost lika nije bila važna tokom prvih
godina. Naprimjer Julie Schwartz je radila Batmana u „Batman i detektiv“, a
Murray Boltinoff u „Hrabar i odvažan“, a osim kostima, ova dva lika nemaju ništa
slično. Julie i Murray nisu se koordinisali, to uopće nije bio cilj. U tim
danima kontinuitet nije bio bitan.

Snaga koja ga pokreće jesu dešavanja iz djetinjstva. Bob Kane i Bill Finger su
razmatrali Batmanovo porijeklo i odlučili da „nema ništa dramatičnije od toga da
svjedočiš ubistvu svojih roditelja“. Ipak, uprkos traumi, on postaje briljantan
naučnik, trenira svoje tijelo do savršenstva, da bi se borio protiv zločina, kao
Batman. Batman je i odmetnik, jer ponekad i sam mora da krši zakone kako bi
spriječio zločine. Iako je predstavljan na različite načine, glavna obilježja
Batmanovog porijekla nikada se nisu mijenjala.

Stvarni identitet Batmana je Bruce Wayne, bogati biznismen koji živi u Gotham
City-ju. Javnosti poznat kao neodgovorni, površni zavodnik koji živi od
bogatstva svoje porodice (koje su stekli ulaganjem u nekretnine prije nego je
Gotham postao metropola), i profita Wayne Enterprises, privatne firme koja se
bavi tehnologijom, koju je naslijedio.

Ipak, Wayne je poznat po svom doprinosu u humanitarnom radu, kroz Wayne
Fondaciju, udrugu posvećenu pomaganju žrtvama zločina i spriječavanju mladih da
postanu kriminalci. Bruce je svoj imidž zavodnika stvorio kako javnost ne bi
sumnjala u njegov tajni identitet.

Batman nije naslijedio supermoći. Da bi to nadomjestio, on se oslanja na svoje
naučno znanje, detektivske vještine i fizičke mogućnosti. U pričama se on smatra
jednim od najvećih svjetskih detektiva. Superman opisuje Batmana kao
„najopasnijeg čovjeka na Zemlji“, koji je u mogućnosti da porazi čitav tim
vanzemaljaca potpuno sam, kako bi spasio svoje zatočene kolege.

Značajan dio života je proveo putujući svijetom kako bi stekao vještine koje mu
pomažu u borbi protiv zločina. Njegovo znanje i iskustvo u svakom dijelu života
se ne može porediti niti sa jednim drugim likom DC Comicsa. Također je majstor
kamuflaže, često skuplja informacije kao Matches Malone, gangster. Također,
Batman je opisan kao jedan od najvećih poznavalaca borilačkih vještina u DC
svijetu, njegove sposobnosti u borbi jedan na jedan u rangu su najvećih boraca
kao što su Lady Shiva, Bronzani Tigar i drugi.

Njegovo odijelo (batsuit), također mu pomaže u borbama, načinjeno je od kevlara
i nomexa. Štiti ga od pucnjeva i drugih udaraca. Ipak, Batmanova najveća
karakteristika jeste predanost pravdi i nevoljkost uzimanja života drugima, bez
obzira u kakvoj situaciji se nalazio. Moralna osvještenost daje mu poštovanje
drugih heroja poput Supermena i Wonder Woman.

Batmanov kostim načinjen je po uzoru na šišmiša kako bi preplašio kriminalce.
Detalji samog kostima variraju po izdanjima, ali ipak osnovni detalji su
nepromjenjeni, a to su plašt, maska koja pokriva većinu njegovog lica, sa dva
uha nalik na šišmiševe, kao i batmanov znak na prsima, uz neizbježni kaiš koji
sadrži razne naprave koje Batman koristi u borbi.

Boja je tradicionalno plava i siva iako zna varirati, uzimajući u obzir kako je
obojen sam strip. Finger i Kane su zamislili Batmana sa crnim plaštom i maskom i
sivim odijelom, ali kasnije je crna naglašavana plavom bojom. Larry Ford smatra
kako se to radilo kako bi se Batman odvojio od kriminalaca koji u principu nose
crne boje.

Batman koristi veliki arsenal specijalizovanih naprava u borbi protiv kriminala,
čiji dizajn obično ima motiv šišmiša. Batmanov historičar, Les Daniels, za to
daje zasluge Gardneru Foxu, koji je stvorio koncept Batmanovog arsenala još
1939., koji se nalazio na njegovom kaišu. Batmanov auto je Batmobile, koji je
crni auto sa implikacijama šišmiševih krila. Posjeduje i avion, brod, kao i
biciklo.

Kada je Batman potreban, policija Gotham City-ja aktivira svjetlo sa znakom
šišmiša, koje sija u noći, stvarajući simbol šišmiša na oblacima koji se može
vidjeti iz bilo kojeg dijela Gothama. Porijeklo znaka nije jasno definisano.
Također u seriji iz 1960-ih godina, načelnik Gordon ima i telefonsku liniju
nazvanu Bat-Phone. Linija je povezana sa Batmanovom rezidencijom, Wayne Manor.

Pećina je Batmanovo tajno sklonište, koje se sastoji od nekoliko manjih pećina
ispod njegove rezidencije, Wayne Manor. Služi kao komandni centar za lokalnu i
globalnu pratnju, kao i za odlaganje njegovih vozila i opreme za borbu protiv
zločina. Također, Batman tu drži i svoje uspomene. Vrlo malo osoba zna gdje je
ona locirana, dok se u filmu Batman Begins kaže kako je ona dio podzemne
željeznice.

Batmanova interakcija sa likovima oko njega, kako heroja, tako i zločinaca,
pomaže definiranju njegovog karaktera. Načelnik James „Jim“ Gordon, Batmanov
saveznik u policiji Gotham City-ja, je od samog početka uz njega. Kasnije,
Batman je primio Alfreda kao svog batlera i Luciusa Foxa kao direktora kompanije
i čovjeka koji mu obezbjeđuje naoružanje i opremu.

Ipak, najvažniju ulogu ima njegov partner Robin. Prvi Robin, Dick Grayson,
napušta svog mentora i postaje Nightwing. Batman će kasnije i raditi zajedno s
njim. Drugi Robin, Jason Todd, je pretučen i ubijen u eksploziji koju postavlja
Joker. Tim Drake, treći Robin se pojavljuje 1989. godine i kasnije dobiva svoj
strip. Alfred, Wayne-ov lojalni batler, očinska figura, je jedan od rijetkih
koji znaju njegov tajni identitet. Alfred je uvijek u stanju pomoći svom
štićeniku, kao i njegovim prijateljima.

Batman je nekad i član superherojskih timova kao što je Justice League of
America i Outsiders. Batman je u JLA obično u paru sa Superman-om. U početku,
njih dvojica su opisani i kao prijatelji, dok kasnije imaju samo poštovanje
jedan prema drugom, zbog različitih viđenja borbe protiv kriminala.

Superman u stripu Superman/Batman #3 iz 2003. kaže: „Nekada, priznajem, mislim o
Bruceu kao o čovjeku u kostimu. Onda sa nekom spravicom iz kaiša, podsjeti me da
ima nevjerovatno inventivan um. I kako sam sretan što se mogu osloniti na
njega.“

Batman kroz svoje stripove ima niz romantičnih veza, od običnih žena tipa Julie
Madison, Vicki Vale i drugih, saveznica kao Wonder Woman i Sashe Bordeaux, pa
sve do neprijateljskih Žene Mačke i Talije al Ghul.

Drugi sporedni likovi u Batmanovom svijetu su Barbara Gordon, kompjuterski haker
i bivša Batgirl, kći načelnika Gordona; Cassandra Cain, još jedna Batgirl,
Stephanie Brown, kćerka kriminalca koja nekada preuzima ulogu Robina.

Batman se suočava sa velikim brojem suparnika, od običnih kriminalaca, do
nevjerovatnih superheroja. Njegov najveći neprijatelj je Joker, psihopata koji
je nalik na klovna, koji predstavlja sve ono čemu se Batman protivi. Njegova
oružja uključuju oštre karte, cvijeće s kiselinom i plin koji tjera na smijeh.

Žena mačka (Selina Kyle) je poznati kradljivac dijamanata s ukusom za luksuz.
Izuzetno je agilna u borbama. Iako je smatrana samo zločincem, ona je ipak više
„anti-heroj“ u kasnijim izdanjima.

Maskirani zločinac Bane svoju snagu pronalazi u steroidu koji se zove Venom.
Njegova snaga i um čine ga jednim od najvećih Batmanovih neprijatelja, a jednom
mu je uspio slomiti leđa.

Otrovna Ivy (Pamela Lilian Isley), bivši student biohemije, koristi razne biljke
kako bi izvršila zločine. Ima sposobnost da kontroliše čitav život biljke i
napravi mutirana sjemena. Imuna je na sve otrove bazirane na biljkama. Njene
moći joj omogućuju i kontrolu nad muškarcima.

Ra's al Ghul („đavolja glava“ na arapskom), je stoljetni eko-terorist. On zna
Batmanov tajni identitet. U mogućnosti je da izbjegne smrt i živi stoljećima.
Osnivač je Lige Ubojica.

Riddler (Edward Enigma) je kriminalni um koji ima nekontrolisan poriv da izaziva
Batmana ostavljajući tragove na mjestima zločina u obliku zagonetki, puzli i
igara riječi. Obično nosi štap u obliku upitnika. Zna Batmanov identitet, ali ne
govori nikome, da se ne bi saznalo da je uzimao Ra's al Ghul-ove stvari.

Strašilo (Prof. Jonathan Crane) je ludi psiholog/biohemičar koji je izgubio
posao zbog načina na koji radi, specijalizovan je na području straha. Obučen
simbolično u strašilo, ima posebna oružja, opremu i tehnike kako bi koristio
strah kao prednost u zločinima. Njegov „plin straha“ potiče fobije žrtava. Ipak,
njegova najveća fobija su šišmiši.

Bivši glavni tužilac Harvey Dent postaje Dvolični, zločinac koji ima opsesiju
zločinima koji se tiču dvojnosti i različitosti. Velike odluke donosi bacanjem
novčića koji sa jedne strane ima lice s ožiljkom. Jedna strana njegovog lica je
oštećena kada ga je gangster polio kiselinom na sudu.

Batman je serijal od 15 dijelova koje je 1943. izdao Columbia Pictures. Glavnu
ulogu imao je Lewis Wilson kao Batman i Douglas Croft kao Robin. J. Carrol Naish
je glumio zločinca, Dr. Daka. Shirley Patterson je glumila Lindu Page (Wayneovu
djevojku), a William Austin je bio Alfred. Scenario je baziran na Batmanu,
agentu vlade SAD-a koji pokušava poraziti japanskog agenta, Dr. Daku, u jeku
Drugog svjetskog rata. Film je značajan jer uvodi dva važna elementa mita o
Batmanu, njegovu pećinu i ulaz u rezidenciju.

Batman i Robin je još jedan 15-dijelni serijal koji je Columbia Pictures izdao
1949. godine. Robert Lowery je glumio Batmana, Johnny Duncan Robina. Jane Adams
je Vicki Vale, a Lyle Talbot glumi načelnika Gordona. Scenario se bavi borbom
Batmana i Robina proiv Čarobnjaka, zločinca čiji je identitet nepoznat do kraja.

Batman (također poznat i kao Batman: Film) je filmska adaptacija popularne
TV-serije Batman iz 1966. godine i prva je dugometražna adaptacija nekog lika DC
Comicsa. U produkciji 20th Century Fox-a glumili su Adam West kao Batman, Burt
Ward kao Robin, Cesar Romero kao Joker, Brugess Meredith kao Pingvin, Lee
Meriwether kao Žena Mačka i Frank Gorshin kao Riddler. Film je režirao Leslie H.
Martinson koji je režirao i nekoliko epizoda TV-serije.

Kasnih sedamdesetih, Batmanova popularnost je opadala, CBS je bio zainteresovan
za snimanje filma „Batman u svemiru“. Producenti Michael Uslan i Benjamin
Melniker su kupili prava za film od DC Comicsa u aprilu 1979. Uslanova želja je
bila da napravi mračnu, ozbiljnu verziju Batmana, onakvog kakvog su ga zamislili
Bob Kane i Bill Finger još 1939. godine. Biće noći koje progoni kriminalce u
sjenama.

Richard Maibaum je dobio ponudu da napiše scenario, a Guy Hamilton da režira,
ali njih dvojica su odbili ponudu. Uslan je neuspješno pokušavao progurati
Batmana raznim filmskim studijima, koji su htjeli film sličan serijama iz
1960-ih. Columbia Pictures i United Artists su bili mešu onima koji su odbili
snimati Batmana.

Razočarani Uslan je kasnije napisao scenario pod nazivom „Povratak Batmana“ da
bi filmskoj industriji dao jasniju ideju njegove vizije za film. U novembru
1979. godine producenti Jon Peters i Peter Guber su se priključili projektu.
Uslan, Melinker i Guber su ponudili Batmana Universal Pictures-u, ali ih je
studio odbio. Iako se nijedan filmski studio nije uključio, 1981. godine je
objavljeno da će se film snimati, i to sa budžetom od 15 miliona $. Na kraju,
Warner Bros studio je prihvatio projekat.

Tom Mankiewicz je završio scenario pod nazivom „The Batman“ u junu 1983. godine,
fokusirajući se na na porijeklo glavnih junaka, sa Jokerom i Rupertom Thorneom
kao zločincima. Ovaj scenario je bio vodilja kasnijem nastanku filma.

Tim Burton je preuzeo rediteljsku palicu za ovaj film 1986. Steve Englehart i
Julie Hickson su napisali su radnu verziju, dok je scenario napisao Sam Hamm.
Mnogi glumci su razmatrani za ulogu prije nego je ponudu dobio Michael Keaton.
Odabir Keatona je naišao na kontroverze jer je do 1988. godine smatran glumcem
za komedije, i sumnjalo se da će moći odgovoriti zadatku ozbiljne uloge.

Jack Nicholson je prihvatio ulogu Jokera uz veliku plaću, profit od box
office-a, te da snimanje bude obavljeno po njegovom rasporedu. Na kraju je
Nicholsonova plaća došla do vrtoglavih 50 miliona $.. Štrajk udruge pisaca 1988.
godine prisilio je Hamma da odustane od projekta, te su scenario potpisali Waren
Skaaren, Charles McKeown i Jonathan Gems. Batman je primio pozitivne kritike,
srušio rekorde box office-a i osvojio Oskara za scenografiju.

Burton nije isprva želio režirati nastavak filma zbog izmješanih emocija iz
prvog dijela. Ipak, Daniel Waters je napisao scenario koji je zadovoljio
Burtona, što ga je uvjerilo da režira drugi dio. Ulogu Batmana opet ima Michael
Keaton, Žena Mačka je Michelle Pfeiffer, dok je Danny DeVito Pingvin.

Snimanje je počelo u studiju Warner Bros-a u Burbanku u Kaliforniji juna 1991.
godine. Sam film Batman: Povratak je postigao finansijski uspjeh, ali u WB su
bili razočarani jer je zaradio manje od prethodnika. Ipak, film je dobio
pozitivne kritike, izuzimajući udrugu roditelja koja je smatrala kako film ima
previše seksualnih aluzija, kao i da se koristi neprimjeren jezik.

Joel Schumacher je zamjenio Tima Burtona kao režiser, dok je Burton ostao
producent. Ipak, Michael Keaton nije prihvatio novi pravac u kojem ide film, te
ga je zamjenio Val Kilmer.

Chris O'Donnell je dobio ulogu Robina, Jim Carrey zločinca Riddlera, a Tommy Lee
Jones je tumačio ulogu Dvoličnog. Snimanje je počelo u septembru 1994. godine, a
film je premijerno prikazan 16. juna 1995. Finansijski je prošao jako dobro,
iako je imao miješane kritike.

Snimanje je završilo u januaru 1997. godine. Film nije razočarao zaradom, ali je
ipak najmanje zaradio u seriji filmova. Kritički je doživio poraz i jedan je od
najgorih filmova o superheroju svih vremena..

Režiser i pisac Christopher Nolan i ko-pisac David S. Goyer počeli su rad na
„Batman: Početak“ 2003. godine, ciljajući na mračniji i realističniji ton sa
čovječanstvom i realizmom kao bazom filma.

Film, sniman u Velikoj Britaniji i Chicagu, je sniman tradicionalnom tehnikom,
sa kaskaderima i sa vrlo malo kompjuterskih animacija. Christian Bale je odabran
za ulogu Batmana. Liam Neeson glumi Ra's al Ghula, a Cillian Murphy Strašilo.
Katie Holmes je glumila Wayneovu ljubav iz djetinjstva Rachel Dawes. Novi
Batmobil, naziva Tumbler i mobilnije odijelo su napravljeni specijalno za film..

Batman: Početak je bio i komercijalno i kritički uspješan film. Premijerno je
prikazan 15. juna 2005. godine u SAD i Kanadi u 3.858 kina i zaradio je 48
miliona $ prvog vikenda, sa ukupnom zaradom od 372 miliona u svijetu. Kritičari
su bili oduševljeni filmom, posebno njegovom mračnijom temom u odnosu na
prethodnike. Dobio je i nominaciju za Oskara za najbolju fotografiju i tri BAFTA
nominacije.

Nolan nastavlja režirati Batmana i dovodi brata Jonathana da bude suradnik u
pisanju scenarija za drugi dio filma. Glumačku postavu uz Christiana Balea čine
Heath Ledger (Joker) i Aaron Eckart (Harvey Dent/Dvolični).

Snimanje je počelo u aprilu 2007. u Chicagu, dok druge lokacije uključuju
Pinewood Studio, London i Hong Kong. 22. januara 2008., nakon završetka snimanja
Viteza tame, Ledger umire uslijed predoziranja lijekovima. Nakon njegove smrti
Warner Bros studio je mjenjao čitavu promotivnu kampanju za film, obzirom da je
bila bazirana na Ledgeru, odnosno liku Jokera.

Smatra se jednim od najboljih filmova 2000-ih godina the film received highly
positive reviews and set numerous records during its theatrical run., a imao je
zaradu od preko milijardu $, te se nalazi na 13. mjestu svih vremena po zaradi.
Film je dobio osam nominacija za Oskara, te osvojio dvije (najbolja montaža
zvuka; Heath Ledger je posthumno dobio Oskara za sporednu ulogu).

Nolan se bojao kako treći film neće biti na nivou prethodnika, sam je rekao:
„Koliko dobrih trećih filmova u seriji možete nabrojati?“. „Vitez tame: Ustanak“
trebao je kompletirati Batmanovu trilogiju.

Krajem 2008. godine Nolan je završio grubu verziju priče i posvetio se snimanju
filma „Inception“. David S. Goyer i Jonathan Nolan su završavali scenario
početkom 2010. godine. Kada je Goyer započeo rad na Superman-u, Nolan je pisao
scenario po priči svog brata i Goyera. Tom Hardy ima ulogu Bane-a, Anne Hathaway
Seline Kyle (Žena Mačka), Joseph Gordon-Levitt je John Blake, a Marion Cotillard
je dodijeljena uloga Mirande Tate. Tom Hardy je tumačio ulogu Banea, a Anne
Hathaway je glumila Selinu Kyle.

Snimanje je počelo u maju 2011. godine i završilo u novembru. Nolan nije želio
raditi u 3D tehnici, već je odabrao IMAX s ciljem poboljšanja kvaliteta slike.
Nolan je održao nekoliko sastanaka sa potpredsjednikom IMAX-a Davidom Keighleyem
zbog saradnje na logistici prilikom projekcija filma na digitalnim IMAX
prikazivanjima. U nastavku „Vitez tame: Ustanak“ prikazano je više scena
snimnjenih u IMAX-u nego u nastavku Vitez tame.



https://bs.wikipedia.org/wiki/Turska

Republika Turska (tur. Türkiye Cumhuriyeti) granična je transkontinentalna
parlamentarna republika, sa svojim manjim dijelom u jugoistočnoj Evropi (Balkan)
i većim dijelom u zapadnoj Aziji (Anadolija). Graniči s osam država: Bugarskom
na sjeverozapadu, Grčkom na zapadu, Gruzijom na sjeveroistoku, Armenijom,
Iranom, Azerbejdžanom na istoku i Irakom i Sirijom jugoistoku. Okružena je
Sredozemnim morem na jugu, Egejskim morem na zapadu i Crnim morem na sjeveru.
Mramorno more, Bosfor i Dardaneli (koji zajedno čine turski tjesnac) dijele
Tursku na Trakiju i Anadoliju, tj. odvajaju Evropu od Azije. Turska se nalazi na
raskršću Evrope i Azije i zemlja je značajnog geostrateškog značaja.

Naseljena je još od paleolitika, uključujući i raznovrsne stare anatolijske
civilizacije, Eoljane, Jonske Grke, Tračane i Perzijance. Nakon što je
Aleksandar Veliki osvojio ovo područje isto je helenizirano, što je nastavljeno
tokom rimske vladavine i prijelaza u Bizantijsko carstvo. Seldžuski Turci su
počeli naseljavati ove prostore u 11. stoljeću, čime započinje proces
turkizacije koji je uveliko ubrzan seldžuskom pobjedom nad Bizantijcima u bitci
kod Mancikerta 1071. godine. Seldžuci su vladali Anadolijom sve do invazije
Mongola 1243. godine, nakon čega su se raspali na nekoliko manjih turskih
bejlika.

Počevši od kraja 13. stoljeća, Osmanlije su ujedinili Anadoliju i stvorili
carstvo koje će obuhvatati veći dio jugoistočne Evrope, zapadne Azije i sjeverne
Afrike, postajući tako velesila u Evroaziji i Africi tokom ranog novog vijeka.
Carstvo je doseglo vrhunac svoje moći, između 15. i 17. stoljeća, posebno za
vrijeme vladavine Sulejmana Veličanstvenog (1520-1566). Nakon druge osmanlijske
opsade Beča 1683. godine i kraja Velikog turskog rata 1699. godine, Osmanlijsko
carstvo je ušlo u dugo razdoblje opadanja moći. Reforme Tanzimata iz 19.
stoljeća, koje su imale za cilj moderniziranje osmanlijske države, pokazale se
neadekvatnim u većini područja i nisu uspjele zaustaviti raspad carstva.

Osmanlijsko carstvo je ušlo u prvi svjetski rat (1914-1918) na strani centralnih
sila i na kraju je poraženo. Nakon prvog svjetskog rata, veliki konglomerat
teritorija i naroda, od kojeg se ranije sastojalo Osmanlijsko carstvo je
podijeljen na nekoliko novih država. Turski rat za nezavisnost (1919-1922),
pokrenut od strane Mustafe Kemala Ataturka i njegovih kolega u Anadoliji, je
rezultirao uspostavom moderne Republike Turske 1923. godine, s Ataturkom kao
njenim prvi predsjednikom.

Turska je demokratska, sekularna, unitarna, ustavna republika s bogatom
kulturnom baštinom. Službeni jezik u zemlji je turski a turskim jezicima govori
oko 85% stanovništva. Oko tri četvrti nestanovništva su etnički Turci dok je oko
20% etničkih Kurda. Velika većina stanovništva su muslimani. Turska je članica
UN-a, NATO-a, OECD-a, OESS-a, OIC-a i G-20. Nakon što je postala jedna od prvih
članica Vijeća Evrope 1949. godine, Turska je postala pridruženi član Evropske
ekonomske zajednice 1963. godine, pridružila se Carinskoj uniji EU-a 1995.
godine i započela pune pregovora o članstvu u Evropskoj uniji 2005. godine. Rast
Turske privrede i turska diplomatska inicijativa dovele su do priznanja Turske
kao regionalne sile.

Anadolija, koja čini najveći dio današnje Turske, je jedno od najstarijih trajno
naseljenih područja u svijetu. Razni drevni anadolijski narodi su naseljavali
ovo područje, najkasnije od neolitika do perioda osvajanja ovog područja od
strane Aleksandra Velikog. Mnogi od tih naroda su govorili anadolijskim
jezicima, ogrankom veće indo-evropske porodice jezika. Evropski dio Turske,
Istočna Trakija, je također naseljena najmanje već 40.000 godina, a poznato je
da su tokom neolita tj. oko 6.000 godine p.n.e. ljudi počeli da se bave
poljoprivredom.

Gobekli Tepe je mjesto sa najstarijom poznatom vjerskom građevinom, hram datira
iz perioda od oko 10.000 godine p.n.e. dok je Çatalhöyük vrlo velika naseobina u
južnoj Anadoliji iz perioda neolita i eneolita od oko 7500 do 5700 godina p.n.e.
To je najveće i najbolje očuvano neolitsko naselje otkriveno do jula 2012.
godine a upisano je na UNESCO-vu listu svjetske baštine. Područje Troje se
počelo naseljavati od neolitskog a nastavilo naseljavati i tokom željeznog doba.

Najraniji stanovnici Anadolije su bili Hati i Huriti, indo-evropski narodi koji
su naseljavali centralnu i istočnu Anadoliju. Hetiti su se 2.300 godine naselili
u Anadoliji i postepeno apsorbirali Hate i Hurite. Oni su osnovali prvo veliko
carstvo koje je trajalo od 18. do 12. stoljeća p.n.e. Nakon raspada Hetitskog
carstva 1180. godine p.n.e., Frigijci su zavladali Anadolijom i stvorili svoje
carstvo koje je uništeno od strane Kimerijaca u 7. stoljeću p.n.e. Tada su
stvorene frigijske države Lidija, Karija i Licija.

Od 1.200 godine p.n.e. obalu Anadolije su naseljavali eolski i jonski Grci. Oni
su osnovali mnoge gradove, kao što su Milet, Efes, Smirna (današnji Izmir) i
Bizantijum (današnji Istanbul). Početkom 6. stoljeća p.n.e. istočni dijelovi
današnje Turske dolaze pod vlast susjednog carstva Armenije koju je osnovala
armenska dinastija Orontid. U istom stoljeću, sjeverozapadni dio današnje Turske
dolazi pod vlast Odriske kraljevine koju je osnovao Teres I.

Cijelu teritoriju današnje Turske je tokom 6. stoljeća p.n.e zauzelo Perzijsko
Ahemenidsko carstvo. Tokom Grčko-perzijskih ratova, grčki gradovi-države na
obali Anadolije su se pobunili protiv perzijske vladavine. Teritorija današnje
Turske je 334. godine p.n.e. pala pod vlast Aleksandra Velikog, što je dovelo do
povećanja kulturne homogenizacije i helenizacije ovog prostora. Nakon
Aleksandrove smrti 323. godine p.n.e. Anadolija je došla pod vlast mnogih
helenističkih kraljevstava do sredine 1. stoljeća p.n.e. kada je postala dio
Rimske republike. Proces helenizacije koji je bio započet Aleksandrovim
osvajanjima ubrzan je tokom rimske vladavine. Od 1. stoljeća p.n.e. do 3.
stoljeća, veliki dijelovi današnje Turske su bili mjesto sukoba između Rimljana
i susjednih Parćana tokom Rimsko-partskih ratova.

Konstantin I je 324. godine izabrao Bizantijum za novi glavni grad Rimskog
carstva, nazvavši ga Novi Rim. Nakon smrti Teodozija I 395. godine, Rimsko
carstvo se podijelilo na dva dijela, čime je Konstantinopolj postao glavni grad
Istočnog rimskog carstva. Ovo carstvo je vladalo većinom teritorija današnje
Turske do kasnog srednjeg vijeka, iako je u prvoj polovini 7. stoljeća istočna
područja došlo u ruke Sasanida. Česti Bizantijsko-sasanidski ratovi, kao i
kasniji dugotrajni bizantijsko-perzijski ratovi su doveli do toga da istočni
dijelovi današnje Turske mijenjaju razne vladare.

Turska je transkontinentalna evroazijska država što znači da se prostire na oba
kontinenta i Evropom i Azijom:

Azijski dio Turske, koji uključuje 97% površine zemlje, je odvojen od evropskog
dijela Turske Bosforom, Mramornimo morem i Dardanelima. Evropska Turska zauzima
preostalih 3% površine Turske. Turska je relativno velika država i prostire se
na oko 1600 km u pravcu istok-zapad odnosno oko 800 km u pravcu sjever-jug i na
karti ima popriličan pravougli izgled. Prostire se između između 35. i 43.
stepena sjeverne geografske širine i 25. i 45. stepena istočne geografske
dužine. Površina Turske, uključujući i jezera iznosi 783.562 km2 od čega je
755.688 km2 u jugozapadnoj Aziji i 23.764 km2 u Evropi.

Turska je po površini 37. najveća zemlja na svijetu. Okružena je morima na tri
strane: Egejskim na zapadu, Crnim na sjeveru i Sredozemnim na jugu. Unutar
Turske se nalazi i Mramorno more na sjeverozapadu.

Evropski dio Turske, Istočna Trakija, graniči sa Grčkom i Bugarskom. Azijski dio
zemlje, Anadolija, sastoji se od visokog centralnog platoa s uskim obalnim
ravnicama, između planinskih lanaca Köroğlu i Pontic na sjeveru i planine Taurus
na jugu. Istočna Turska je uglavnom planinskog krajolika i mjesto je izvora
rijeka, kao što su Eufrat, Tigris i Aras a u tom dijelu Turske se nalazi i
planina Ararat sa najvišim vrhom Turske (5.137 metara) kao i jezero Van, najveće
jezero u državi.

Turska je u geografskom smislu podijeljena na sedam geografskih regija a to su:
Centralna Anadolija, Crnomorska regija, Egejska regija, Istočna Anadolija,
Jugoistočna Anadolija, Marmara i Sredozemna regija.

Na sjevernom dijelu Anadolije, duž crnomorske obale nalazi se neravan, uski
pojas terena. Ova regija obuhvata oko jedne šestine od ukupne površine Turske.
Unutrašnjost anadolijskog platoa postaje sve visočiji kako se ide ka istoku. Sve
ove geografske regije se u značajnoj mjeri razlikuju po različitim osnovama.

Raznovrsnost turskog pejzaža je proizvod kompleksnih pokreta zemlje koji su
oblikovali regiju hiljadama godina i još uvijek se manifestuju poprilično čestim
zemljotresima i povremenim vulkanskim erupcijama. Bosfor i Dardaneli duguju
svoje postojanje rasjedu koji prolazi kroz Tursku a koji je doveo do stvaranja
Crnog mora. Postoji rasjed koji prolazi sjeverom zemlje, od zapada ka istoku,
duž kojeg se dogodio veliki potres 1999. godine.

Turska je svjetovna parlamentarna republika osnovana na načelu diobe vlasti na
zakonodavnu, izvršnu i pravosudnu. Ustav je vrhovni zakon države.

Predsjednik je šef države i izabire se najmanje dvotrećinskom većinom Velike
turske narodne skupštine (VTNS), poznatije kao Medžlis, na jednokratni,
sedmogodišnji mandat. Da bi bio podoban za ovu funkciju, kandidat mora biti
turski državljanin stariji od 40 godina, mora biti podoban za izbor u VTNS, te
mora imati visoku stručnu spremu. Predsjednik predsjedava Nacionalnim vijećem za
sigurnost i predstavlja ured Vrhovnog zapovjednika. U vrijeme rata, šef glavnog
stožera vrši funkciju vrhovnog zapovjednika u ime predsjednika. Predsjednik je
ovlašten proglašavati zakone ili ih slati natrag u parlament na ponovno
razmatranje, raspisivati javne referendume, raspisivati parlamentarne izbore,
imenovati premijera ili prihvatiti njegovu ostavku; ratificirati i objavljivati
međunarodne sporazume, itd.

Nakon referenduma održanog u decembru 2007. godine, promjenjen je zakon o izboru
predsjednika i trajanju mandata. Trajanje mandata predsjednika po novom zakonu
može iznositi maksimalno 4 + 4 godine, i izbor predsjednika se vrši javnim
predsjedničkim izborima. Trenutni predsjednik Republike Turske je bivši ministar
vanjskih poslova Abdullah Gül.

Izvršna vlast je u rukama predsjednika i Vijeća ministara, kojim predsjedava
premijer. Premijera imenuje predsjednik odabirom između članova Velike turske
narodne skupštine, te kandidira ministre, čije imenovanje mora odobriti Velika
turska narodna skupština. Na premijerov prijedlog predsjednik razrješava
ministre dužnosti i imenuje nove. U roku od sedmicu dana od formiranja novog
Vijeća ministara, premijer ili jedan od ministara predstavlja Vladin program
pred Velikom turskom narodnom skupštinom, nakon čega se izglasava povjerenje.
Prije općih izbora, ministri pravosuđa, unutarnjih poslova i komunikacija moraju
se povući iz kabineta, a imenuju se neovisni i neutralni (bez političkih veza)
ministri. Vijeće ministara izdaje pravila o primjeni zakona i ostalim pitanjima,
uz uvjet da se ne kose s postojećim zakonima, koje tada provjerava Državno
vijeće. Velika turska narodna skupština može raspustiti parlament izglasavanjem
nepovjerenja.

Prema ustavu iz 1982, zakonodavna vlast pripada Velikoj turskoj narodnoj
skupštini (Meklis), koja zasjeda u Ankari. To je jednodomno tijelo s 550 mjesta
koje se bira po sistemu proporcionalne zastupljenosti općim pravom glasa
odraslih, na petogodišnji mandat. U Skupštini su zastupljene samo stranke koje
su sakupile više od 10 posto glasova u zemlji. Velika turska nacionalna
skupština donosi, mijenja, dopunjava i opoziva zakone; nadgleda rad Vijeća
ministara i ovlašćuje ga da izdaje odluke o posebnim pitanjima koje imaju snagu
zakona; ratificira međunarodne sporazume i odluke vezane uz tiskanje novca,
objave ratnog stanja, te sudjelovanje državnih oružanih snaga u operacijama u
inostranstvu; odlučuje o pitanjima vezanim uz odobravanje amnestija i
pomilovanja itd.

Teritorija Turske politički je podijeljena na 81 provinciju. Iako su ove
provincije, radi potreba popisa stanovništva grupirane u regije, te regije
nemaju nikakvu upravnu funkciju. Na čelu svake provincije (il) nalazi se
namjesnik, valija (vali). U prošlosti su se provincije nazivale vilajetima
(vilayet). Provincije su numerisane brojevima, po abecednom redu, te služe kao
oznaka na registracijama za automobile u Turskoj.

Provincije su podijeljene u okruge (ilçeler). Broj okruga je različit u svakoj
provinciji. U središnjem okrugu (merkez ilçe) nalazi se upravno središte
provincije (il merkezi). Provincij uglavnom nose imena svojih glavnih gradova, a
iznimke su Hatay (glavni grad je Antakya), Kocaeli (İzmit) i Sakarya
(Adapazarı).

Turska spada u red razvijenih zemalja. Turska ima 15. najveći BDP na svijetu
prema PPP i 17. najveći nominalni BDP-a. Jedna je od osnivača OECD-a i jedna od
glavnih G-20 ekonomija. Carinska unija između Turske i EU 1995. dovela je do
velike liberalizacije tarifnih taksi i učinila je jednom od najvažnijih stubova
vanjskotrgovinske politike Turske. Izvoz iz Turske je sa 143 milijarde $ u 2011.
porastao na 163 milijarde $ u 2012. godini (glavni izvozni partneri u 2012. su
bili: Njemačka 8,6%, Irak 7,1%, Iran 6,5%, Velika Britanija 5,7%, UAE 5,4%).
Međutim, veći uvoz koji je iznosio 229 milijardi dolara 2012. prijetio je
trgovinskom bilansu (glavni uvozni partneri u 2012: Rusija 11,3%, Njemačka 9%,
Kina 9%, SAD 6%, Italija 5,6%).

Turska ima veliku automobilsku industriju, koja je proizvela više od milion
motornih vozila u 2012. te je po tome rangirani kao 16. najveći proizvođač
automobila na svijetu. Turski izvoz u oblasti brodogradnje je premašio 1,2
milijardu $ u 2011. Glavna izvozna tržišta su Malta, Maršalova ostrva, Panama i
Ujedinjeno Kraljevstvo.

Prema procjeni iz 2011. godine u Turskoj živi 74.700.000 stanovnika, od čega
njih 3 četvrtine živi u gradovima. Prema procjeni iz iste godine, porast
stanovništva iznosi 1,35 posto svake godine. Prosječna gustina naseljenosti
iznosi 97 stanovnika po km 2. 1927. godine, kada je obavljen prvi službeni popis
stanovništva, u Turskoj je živjelo 13,6 miliona stanovnika Najmnogoljudniji grad
je Istanbul koji je ujedno i najmnogoljudniji evropski grad i treći grad u
Evropi po površini. Od ukupnog broja stanovnika, njih oko 70-75 % su Turci.
Pouzdani podaci o etničkoj strukturi stanovništva nisu dostupni, jer se te
informacije ne obrađuju tokom popisa stanovništva. Tri manjinske grupe naroda,
službeno priznate u Ugovoru iz Lausanne su Armeni, Grci i Jevreji. Ostale
etničke grupe su Albanci, Arapi, Azeri, Bošnjaci, Čerkezi, Gruzijci, Lazi,
Perzijanci, Pomaci (Bugari), i Romi.

Kurdi, posebna etnička grupa, koncentrirani su uglavnom u jugoistočnim
provincijama zemlje i čine najveći netursku etničku grupu sa udjelom od oko 18
posto ukupnog stanovništva Turske. Manjinsko stanovništo, ne uzimajući u obzir
Kurde, je procijenjeno na oko 7-12% stanovništva. Državna radiotelevizija
emituje televizijske i radijske programe na manjinskim jezicima.

Turci (ranije Osmanlije ili Osmani) su evroazijski narod, zapravo njegova
posebna grupa, sa oko 80 miliona pripadnika, koji žive raspoređeni na dva
kontinenta. Najveći dio ih živi u Maloj Aziji (Turska sa oko 65 miliona), na
Balkanu, i to u: Bugarskoj (815.000), Grčkoj (130.000), Makedoniji (81.000),
Rumuniji (150.000), te nepoznat broj u zemljama nasljednicama bivše Jugoslavije,
kao i na Kipru (135.000). Veći dio Turaka živi u Iraku (200.000 do 300.000),
Siriji (100.000) kao i u dijelu zemalja Azije, gdje se zovu Turkmeni. Više od
tri miliona Turaka žive u Zapadnoj Evropi, od čega samo 1,2 miliona u Njemačkoj.
Turci su sunitski muslimani. Prvi se put spominju u 6. vijeku, a potomci su
turskih naroda, koji su u 11. vijeku prodrli u Anatoliju, mješajući se postupno
sa ostalim narodima u tom dijelu svijeta: Grcima na zapadu, Armenima i Kurdima
na istoku, te Gruzijcima na sjeveroistoku, a dijelom i sa Slavenima na
jugoistoku Evrope. Današnja Turska poznaje ne samo Turke kao svoje državljane:
ona se isto tako diči svojom jakom dijasporom, ali i "etničkim Turcima" (Turcima
u etničkom smislu), koji su ustvari regionalna manjina.

Turska je sekularna država što znači da ustavom nije definisana državna religija
ali je svim stanovnicima Turske ovim najvišim aktom predviđena sloboda vjere.
Islam je dominantna religija u Turskoj sa 99,8% stanovništva koji se
izjašnjavaju kao muslimani dok neki izvori daju malo niže procjenu od 96,4%
muslimana.

Službeni jezik je turski, kojim kao maternjim jezikom govori oko 85 %
stanovništva. Oko 12 posto stanovništva govori kurdskim jezikom. Arapski i
zazaki jezik su maternji jezici za nešto više od 1% stanovništva.

Najpopularniji sport u Turskoj je nogomet. Najpoznatiji klubovi su: Galatasaray,
Fenerbahçe i Beşiktaş. Popularni su i košarka i odbojka.



https://bs.wikipedia.org/wiki/Selam

Selam (Es-selamu 'alejkum, ar. السلام عليكم) jeste arapski pozdrav koji koriste
muslimani širom svijeta, a u islamskom svijetu ga koriste i nemuslimani. Na
bosanskom jeziku ima značenje "mir (s) vama". Odgovor na ovaj pozdrav glasi Ve
alejkumus-selam (وعليكم السلام), što znači "neka je i (s) vama mir" ili "neka je
i na vas mir".

Poželjno je nazvati selam prilikom dolaska i prilikom odlaska. Ebu-Hurejre
prenosi hadis: "Kad neko od vas dođe na sijelo, neka nazove selam, pa kad ga
htjedne napustiti, neka opet nazove selam; prvi selam nije ništa preči od
drugog."

Prema hadisu, Muhammed je upitan o tome ko treba nazvati selam, pa je rekao: "Od
sunneta je da jahač ili onaj koji je u prijevoznom sredstvu nazove selam
pješaku, a pješak onome koji sjedi, manja grupa većoj." (Sahihul Buhari, 6234;
Muslim, 2160)

Također je konstatirano da treba nazvati selam prilikom ulaska u kuću. Ovo je
zasnovano na ajetu iz Kur'ana: "A kad ulazite u kuće, vi ukućane njene
pozdravite pozdravom od Allaha propisanim, blagoslovljenim i uljudnim." (En-Nur,
61)

Kad nemusliman naziva selam muslimanu, musliman treba odgovoriti sa Ve 'alejkum.



https://bs.wikipedia.org/wiki/Lupus

Lupus ili sistemski eritemski lupus jeste autoimuna bolest u kojoj imunološki
sistem postaje hiperaktivan i napada normalno, zdravo tkivo. To rezultira
simptomima kao što su upala, otok i oštećenje zglobova, kože, bubrega, krvi,
srca i pluća.

Kod normalne funkcije imunološkog sistema proteini koji se zovu antitijela imaju
ulogu u zaštiti i borbi protiv antigena (supstance sposobne da izazovu određene
imune odgovore), kao što su virusi i bakterije. Lupus dovodi imuni sistem u
stanje u kojem on nije u mogućnosti praviti razliku između antigena i zdravog
tkiva. Ovo ima za posljedicu da antitijela imunog sistema direktno djeluju
protiv zdravog tkiva - ne samo antigena - izazivajući oticanje, bol i oštećenje
tkiva.

Historičari medicine u svojim istraživanjima iznose podatak da su osobe s
porfirijom (bolest koja ima mnogo sličnih simptoma s lupusom) označavane kao
vampiri i vukodlaci, zbog osjetljivosti na svjetlost, ožiljaka, rasta kose i
porfirijom izazvanih smećkastocrvenih mrlja na zubima kod teških oblika
recesivnih (nasljednih) porfirija (ili kombinacije poremećaja, poznate kao
dvojna, homozigotna ili jednozigotna porfirija).

SEL je mnogo teži oblik od diskoidnog lupusa jer može utjecati na bilo koji
organ ili organske sisteme. Kod nekih ljudi mogu se javiti upale ili neki drugi
poremećaji samo na koži i zglobovima, a kod drugih se, pored promjena na
zglobovima, javljaju i promjene na plućima, bubrezima, u krvi, a često i na
srcu. Ovaj tip lupusa često karakterizira smjenjivanje perioda kad je bolest
aktivna i perioda remisije (kad bolest miruje).

Ovaj tip lupusa nastaje kao reakcija imunološkog sistema organizma na određene
lijekove i karakteriziraju ga simptomi veoma slični simptomima SEL-a. Lijekovi
koji su najčešće povezani s ovim oblikom lupusa iz grupe su hidralizina, koji se
koriste u liječenju hipertenzije, i prokainamida za liječenje srčane aritmije,
ali ima i preko 100 drugih lijekova koji mogu izazvati ovo stanje. Nakon
prestanka uzimanja lijekova ovaj oblik lupusa se povlači i obrnuto.

Neonatalni ili lupus kod novorođenčadi veoma je rijedak oblik lupusa koji se
javlja kad majka proizvodi autoantitijela na vlastiti fetus. U većini slučajeva
bolest nestaje spontano između 3-6. mjeseca života, ne ostavljajući nikakve
posljedice. Nerođeno dijete i novorođenče takve majke može imati osip kože koji
ne ostavlja nikakve ožiljke, ali se mogu javiti i druge komplikacije na srcu
(poznate kao urođeni srčani blok) i u krvi (poremećaj u broju krvnih ćelija,
koji je rijetko ozbiljan i prolazi za nekoliko sedmica bez liječenja).

Rizici od trudnoće kod bolesnica s lupusom realni su za majke i fetus. Oko 10%
trudnoća u svijetu trenutno završavaju pobačajem. U 1. tromjesečju gubitak ploda
ponekad se ne može povezati sa znacima aktivnog lupusa. Kasnije se javljaju
gubici ploda, prije svega zbog antifosfolipidnog sindroma, ponekad i bez obzira
na tretman heparinom i aspirinom. Sve žene s lupusom, čak i ako nemaju pobačaj u
historiji bolesti, trebale bi biti testirane na antifosfolipidna i
antikardiolipinska antitijela prije začeća. Ove trudnoće su s visokim rizikom,
ali uz odgovarajuću kontrolu razvoja fetusa, uključujući i ultrazvuk za praćenje
rasta i razvoja placente i biofizičkog profila, uglavnom od 26. sedmice pa
nadalje, mnoge od ovih beba mogu biti spašene od nastanka ozbiljne
insuficijencije placente. Ne postoji konsenzus ljekara o tome da li je za
liječenje trudnica s lupusom indicirana primjena antifosfolipidnih antitijela
kod prve trudnoće, jer su dobri rezultati dobijeni i primjenom samo aspirina.

Prema Američkoj fondaciji za lupus (LFA), 1,5 do 2 miliona Amerikanaca ima neki
oblik lupusa. Broj slučajeva bolesti kod sistemskog eritemskog lupusa iznosi 5,1
na 100.000 godišnje. Učestalost lupusa je oko 52 slučaja na 100.000 ljudi u
SAD-u. Iako se bolest javlja kod oba spola, kod žena se bolest javlja 9 puta
češće, a nastaje obično između 15 i 45. godine života. Kod afroameričkih žena
znaci bolesti mnogo su teži i prati ih visok mortalitet.

Procjenjuje se da u Italiji boluje, s klinički jasnim znacima lupusa, oko 60.000
ljudi. Godišnje povećanje broja slučajeva lupusa u Italiji iznosi oko 1.500. Na
osnovu rezultata ove procjene, bolest koja je do 2005. u Italiji tretirana kao
rijetka, od 2006. je klasificirana kao hronična bolest jer skoro svaki 5000.
stanovnik Italije boluje od ove bolesti.

Najveća učestalost SEL-a u svijetu prijavljena je u Italiji, Španiji, na
Martiniqueu i karipskim ostrvima pod suverenitetom Velike Britanije.

Očekivano trajanje života pacijenata s lupusom produženo je sa četverogodišnjeg
preživljavanja sa stopom od 50% u 1950. na 15-godišnje preživljavanje sa stopom
od 80% danas. Kod mlađih bolesnika uzrok smrti u roku od 15 godina najčešće su
infekcije. Poslije 35. godine pacijent ima više izgleda da umre od infarkta
miokarda.

Zarazne bolesti jedan su od vodećih uzroka morbiditeta i mortaliteta kod lupusa
s udjelom od 29% svih smrtnih slučajeva kod tih pacijenata. Žene s lupusom
između 35 i 44 godina imaju 52 puta veći rizik od infarkta miokarda nego žene
mlađeg životnog doba.

10-godišnja stopa preživljavanja u pojedinim zemljama u Aziji i Africi znatno je
niža i u rasponu je od 60-70%.

Poznato je iz svakodnevne prakse da se lupus često javlja kao porodična bolest,
što navodi na pretpostavku da je za njegovu pojavu bitna nasljedna
predispozicija. Ona stvara uslov za nastanak lupusa, ali se bolest javlja tek
poslije kontakta organizma s nekim faktorima iz životne sredine koji pokreću
mehanizam bolesti.

Veći broj slučajeva kod žena nego kod muškaraca (odnos 9:1) ukazuje na to da
bolest mogu aktivirati i određeni hormoni. Hormoni poput estrogena reguliraju
progresiju simptoma bolesti jer imaju tendenciju da njihov nivo raste pred
menstruaciju i/ili u toku trudnoće.

Patogena autoantitijela primarni su uzrok oštećenja tkiva kod oboljelih od
lupusa. Produkcija ovih antitijela nastaje pomoću složenog mehanizma koji
uključuje svaki ključni aspekt imunološkog sistema.

Abnormalni mobilni i humoralni odgovor na formiranje ovih autoantitijela
modulira se genetskim predispozicijama, životnom sredinom, hormonalnim i drugim
faktorima;

Ponekad se klinička slika razvija postepeno, a ponekad iznenada. Ona može biti u
blažem ili izraženijem obliku. Većina ljudi sa znacima lupusa ima poremećaj u
nekoliko organa i u težim slučajevima to može dovesti do problema sa bubrezima,
srcem, plućima, krvlju ili nervnim sistemom.

Da bi se olakšala dijagnostika lupusa i njegovo razlikovanje od ostalih bolesti,
Američka reumatološka asocijacija (ARA) sastavila je listu od 11 kriterija koji
ukazuju na lupus. Oni su, zapravo, neki od najčešćih simptoma kod bolesnika s
lupusom. Iskusni ljekari ipak mogu postaviti dijagnozu lupusa i bez ovih
kriterija.

Bolesnik s lupusom mora imati najmanje 4 od 11 karakteristika bolesti s ove
liste u bilo kojem trenutku od početka bolesti. Kriteriji su:

Ovi testovi mogu pomoći u postavljanju dijagnoze lupusa. U svakodnevnoj praksi
primjenjuju se sljedeće laboratorijske analize, testovi i druge metode
dijagnostike:

Trenutno ne postoji idealan lijek za lupus niti je otkriven novi lijek u
posljednjih 50 godina. Mada postoji veliki broj novih lijekova, trenutno su svi
oni u fazi istraživanja ili je u toku njihovo kliničko ispitivanje. Rana
dijagnoza i pravilno liječenje mogu biti značajan činilac i od presudnog značaja
u kontroli bolesti i suzbijanju njenih simptoma. Efikasno liječenje lupusa se
prije svega sastoji od:

Pored lijekova, bolesnicima s lupusom preporučuje se higijensko-dijetetski režim
i druge mjere, prije svega prevencije, koje u suštini predstavljaju zdrav načina
života.

Američka medicinska hit-serija Dr. House "popularizirala" je lupus među širom
publikom zbog Houseovog kontinuiranog spominjanja ove bolesti, tačnije, njenog
isključivanja kao dijagnoze ("Nikad nije lupus"). Autor serije David Shore dobio
je nagradu Loop od losanđeleskog ogranka Američke fondacije za lupus zbog
podizanja svijesti o ovoj bolesti.



https://bs.wikipedia.org/wiki/Evropska_unija

Evropska unija (skraćeno: EU) je unija (zajednica) dvadeset osam evropskih
država, koje su, prije svega, locirane na teritoriji Evrope. Unija je oformljena
pod sadašnjim imenom Ugovorom o Evropskoj uniji (više poznatim pod imenom
Mastrihtski ugovor) 1992. godine. Mnogi aspekti EU su postojali i prije
potpisivanja ovog ugovora, preko raznih organizacija oformljenih pedesetih
godina dvadesetog vijeka.

29. oktobra 2004, predsjednici i premijeri evropskih država donijeli su prvi
ustav Evropske unije, koji trenutno čeka ratifikaciju pojedinačno svake zemlje
potpisnice.

Zahvaljujući ovakvom ustrojstvu, Evropska unija se ne može definisati ni kao
internacionalna organizacija ni kao konfederacija ili federacija. Moglo bi se
reći da je sui generis cjelina.

Pravna osnova Evropske unije su ugovori između njenih članica. Oni su donošeni
tokom godina. Prvi takav ugovor je Ugovor u Parizu (1951) kojim je oformljena
Evropska zajednica za ugalj i čelik između šest evropskih zemalja. Ovaj ugovor
je istekao prije donošenja docnijih ugovora. Sa druge strane, Rimski ugovor
(1957) i dalje traje, poslije njega je donesen Mastrihtski ugovor (1992), koji
je Evropsku uniju konstituisao pod tim imenom. Najviše amandmana na Rimski
ugovor se ticalo pristupa 10 novih članica 1. maja 2004.

Ako Ustav ne prođe prilikom ratifikacije svih članica, onda bi bilo neophodno
ponovo otvoriti pregovore u vezi njegovog donošenja.[potreban citat] Većina
političara i državnih zvaničnika se slažu oko toga da je sadašnji pred-ustav
nije odgovarajući za trenutnih 28 država članica (kao i za buduće). Stariji
političari (naročito u Francuskoj) imaju stav da ako ustav ne ratifikuje
nekoliko članica treba nastaviti bez njih.

Pokušaji da se ujedine disparatne nacije Evrope prethode nacionalnoj državi. Oni
su se dešavali konstantno kroz historiju kontinenta još od propasti Rimskog
carstva. Franačko carstvo Šarlemanja, Sveto Rimsko carstvo i Poljsko-Litvanski
Komonvelt ujedinili su velika prostranstva. Mnogo kasnije, tokom 19. vijeka -
carinske unije pod Napoleonom i osvajanja nacističke Njemačke '40. godina
dvadesetog vijeka su imala samo trenutno postojanje.

S obzirom na izvorne jezičke i kulturne različitosti u Evropi, ovi pokušaji
obično su podrazumjevali vojno potčinjavanje nevoljnih i neposlušnih nacija, što
bi potom dovelo do nestabilnosti i konačnog neuspjeha. Jedan od prvih prijedloga
za mirno ujedinjenje kroz saradnju i jednakost članstva dao je začetnik
pacifizma Viktor Igo (1851). Nakon katastrofa Prvog, a zatim i Drugog svjetskog
rata, pokretačka snaga za osnivanje Evropske unije (odnosno onoga iz čega će se
ona potom razviti) značajno je porasla, vođena željom da se Evropa obnovi i
spriječi mogućnost da se takvi užasi rata ikada ponove. Evropska zajednica za
ugalj i čelik (oformljena 1951, a koju su činile: Zapadna Njemačka, Francuska,
Italija i zemlje Beneluksa) je bila inicijalna kapsula za dalje ujedinjenje
Evrope.

Prva carinska unija, koja se izvorno zvala Evropska ekonomska zajednica,
osnovana je Rimskim ugovorom 1957, a implementirana 1. januara 1958. Kasnije se
promjenila u Evropsku zajednicu, koja je sada "prvi stub" Evropske unije. EU se
razvila od trgovačkog sistema do ekonomskog i političkog partnerstva.

U skorije vrijeme, EU nastavlja da širi svoj uticaj na istok. Primila je
nekoliko (12) novih članica, a planira da primi još nekoliko novih u skorijoj
budućnosti.[potreban citat] Nada je da će to uticati na njihove ekonomije, i
političku stabilnost, kao što je to svojevremeno bio slučaj sa Španijom,
Portugalom i Grčkom.

Dalje proširenje na istok donijelo bi na duge staze značajnu korist u ekonomiji,
ali zemlje još dalje ka istoku Evrope još nisu podobne za ulazak u
Uniju[potreban citat], naročito zbog njihovih ekonomija. Proširenje Evropske
unije bi mnogo značilo za razrješenje poslijeratne krize na području bivše
Jugoslavije, kao i na Kipru.

Od 1. jula 2013. EU ima 28 zemalja članica. Ukupna površina tih 28 zemalja je
4.324.782 km2. Da je jedinstvena zemlja, bila bi sedma po redu država u svijetu
po površini. Broj građana EU (pod uslovima Mastrihtskog sporazuma) u 28 zemalja
je otprilike 506 miliona (2013). Bila bi treća zemlja po broju stanovništva na
svijetu, poslije Kine i Indije, da se radi o pravoj državi.

U periodu od 1952. do 1958. godine šest osnivačkih zemalja EU bile su: Belgija,
Francuska, Zapadna Njemačka, Italija, Luksemburg i Holandija. Dvadeset i dvije
zemlje su im se pridružile u "talasima proširenja" koji su dati u sljedećoj
tabeli:

Prvo proširenje bilo je najproblematičnije od svih, kada su u tadašnju Evropsku
Zajednicu trebale biti primljene Velika Britanija, Danska i Irska. Velika
Britanija je za prijem aplicirala još 1961, no na prijem je morala čekati do
1973. Razlog za to predstavljalo je protivljenje francuskog predsjednika De Gola
prijemu Velike Britanije zbog straha da će prijemom ove zemlje koja je održavala
veoma bliske veze sa SAD, SAD imati uticaja na oblikovanje EZ. Ostale zemlje
članice se nisu u toj mjeri odupirale prijemu Velike Britanije te su smatrale da
će njenim ulaskom u EZ oslabiti dominantan uticaj Francuske. No, ni Francuzi
nisu dovijeka mogli zaustavljati proširenje, pa je tako u Hagu De Golov
nasljednik Pompidu 1969. glasao za nastavak pregovora o proširenju. Od izuzetnog
je značaja package deal EZ koji kao protivuslugu Francuskoj za dozvolu
proširenja EZ nudi da sama završi nacrt i strukturu zajedničke agrarne politike.
Inače, ni Velika Britanija ni Danska nisu EZ vidjeli kao političku integraciju
nego isključivo kao ekonomsku u kojoj će profitirati, a pitanje ograničenja
nacionalnih suvereniteta se nije postavljalo.

Turska, Makedonija, Island, Srbija i Crna Gora su zvanični kandidati za
pristupanje EU. Islandski ministar vanjskih poslova je 16. juna 2013. godine
informisao Evropsku komisiju o namjerama novoizabrane islandske vlade da
pregovore o pristupu EU stavi na čekanje. Države, kao što su npr. Norveška i
Švicarska ne žele pristupiti EU. Norveška to ne želi učiniti jer je narodnim
referendumom odbačeno njeno priključenje, ponajviše zbog euroskepticizma, dok
npr. švicarski razlozi leže u tradiciji te države koja je vijekovima čuvala
neutralnost. Norveška i Švicarska imaju posebne bilateralne sporazume sa EU, što
im omogućava bescarinsku zonu, te na taj način njihova izolovanost od EU ne
predstavlja probleme sa ekonomskog aspekta. Na ovu temu pogledati i članak
Sporazum o stabilizaciji i pridruživanju.



https://bs.wikipedia.org/wiki/Muamer_Zukorli%C4%87

Muamer Zukorlić (Orlje, općina Tutin, SFRJ, 15. februara 1970.) predsjednik je i
glavni muftija Mešihata Islamske zajednice u Srbiji i bošnjački političar
Srbije. U srbijanskim medijima je kritikovan zbog svog političkog djelovanja, i
istovremenog obavljanja visoke funkcije u Islamskoj zajednici Srbije. Na
predsjedničkim izborima u Srbiji 2012. godine kandidovao se kao nezavisni
kanditat za funkciju predsjednika Srbije. Član je i jedan od osnivača Bošnjačke
akademije nauka i umjetnosti (BANU).

Osnovnu školu je završio u selu Ribariće, općina Tutin i Gazi Husrev-begovu
medresu u Sarajevu. Islamski fakultet, odsjek šerijatsko pravo, upisuje u
Konstantini u Alžiru, kojeg završava u ljeto 1993. god. Za prvog predsjednika
Mešihata Islamske zajednice Sandžaka izabran je oktobra 1993. godine njegovim
osnivanjem, da bi na tu funkciju bio ponovo izabran 1998. i 2003. godine.
Postdiplomske studije je apsolvirao u Libanu. Na Objediniteljskom Saboru
Islamske zajednice u Srbiji 27. marta 2007. god. izabran je za predsjednika
Mešihata Islamske zajednice u Srbiji i glavnog muftiju, da bi u julu 2008. god.
na izborima u Islamskoj zajednici bio ponovo izabran za njenog poglavara. U svom
petnaestogodišnjem predvođenju Islamske zajednice, muftija Zukorlić je zaslužan
za osnivanje niza njenih ustanova. Osnivač je prvog islamskog glasnika u
Sandžaku – Glasa islama, čiji je bio prvi glavni i odgovorni urednik. Inicijator
je osnivanja Izdavačke djelatnosti “El Kelimeh”, izdavačke kuće u Srbiji, kao i
Mekteba za predškolski i školski uzrast. Utemeljio je medresu "Gazi Isa-beg" i
jedan je od glavnih razloga njenog brzog razvoja. Prvi je dekan Fakulteta za
islamske studije, predsjednik je Internacionalnog univerziteta u Novom Pazaru i
njegov osnivač i prvi rektor. Izabran je i za nosioca liste Bošnjačke kulturne
zajednica na izborima za Bošnjačko nacionalno vijeće (BNV) gdje je odnio pobjedu
i gdje je postao član skupštine BNV-a. Član je Rijaseta Islamske zajednice u
Bosni i Hercegovini.

Na prvim direktnim izborima za Nacionalni savjet Bošnjaka koji su održani 6.
juna 2010. godine pojedinačno najveći broj glasova (45—50%) je osvojila
Bošnjačka kulturna zajednica na čijem je čelu muftija Muamer Zukorlić. Državni
organi su donijeli odluku o nepriznavanju prava Bošnjačkoj kulturnoj zajednici
da samostalno formira Nacionalni savjet jer nije osvojila ukupnu većinu glasova.
Uprkos ovoj odluci Bošnjačka kulturna zajednica je proslavila pobjedu i izvršila
konstituisanje Bošnjačkog nacionalnog vjeća koje je na sjednici održanoj 25.
jula 2010. godine usvojilo deklaraciju kojom se bošnjački narod proglašava
konstitutivnim narodom u Srbiji.

Poslije pobjede na izborima za Nacionalne savjete, Muamer Zukorlić je poručio da
je „teritorija Sandžaka slobodna i da više nikad neće biti porobljena“!



https://bs.wikipedia.org/wiki/Hrvatska

Hrvatska je država u Srednjoj Evropi, Sredozemlju i na Balkanu između Slovenije
i Bosne i Hercegovine na obalama Jadranskog mora. Ukupna površina Hrvatske je
87.661 km2, kopno 56.594 km2. Glavni grad je Zagreb. Ukupno stanovništvo je
4.284.889, od tih, 90% su Hrvati, 4,5% Srbi (1990. godine 12,2%) i 0,5%
Bošnjaci. Dominantna religija je katoličanstvo. Hrvatska je od 2004. godine bila
kandidat za ulazak u Evropsku uniju.

Hrvatska je postala NATO članica u aprilu 2009. godine. Pregovori s Evropskom
unijom su službeno otvoreni u oktobru 2005. godine, a zatvoreni u junu 2011.
Evropska komisija i Vijeće Evrope postavili su 1. jula 2013. godine kao ciljani
datum ulaska Hrvatske u EU, te je od tog dana Hrvatska primljena u punopravno
članstvo Evropske unije.

Prije dolaska Slavena, na teritoriji sadašnje Hrvatske su živjeli Iliri koje je
osvojilo Rimsko carstvo u 1. vijeku naše ere. Hrvati su naselili područje u 7.
vijeku i osnovali dvije kneževine: Panonsku Hrvatsku i Primorsku Hrvatsku.

U vrijeme primorsko-hrvatskog kneza Branimira, ona je po prvi puta međunarodno
priznata; pismom pape Ivana VIII od 7. juna 879. Hrvati su prihvatili
katoličanstvo u 9. vijeku. Većinu hrvatskih zemalja ujedinio je kralj Tomislav u
jedinstveno kraljevstvo 925. godine kralj Tomislav je ujedinio dvije kneževine i
stvorio hrvatsko kraljevstvo. Hrvatska je moćna država sve do 1102. godine kad
je priložena Mađarskoj.

Mohačka bitka 1526. godine je bila ključni događaj u kojem je propala vlast
ugarske dinastije Jagelovića. Nakon poraza Hrvatsko-mađarskih snaga, Osmansko
carstvo osvaja Liku, Dalmaciju, i Slavoniju. Kasnije, sa slabljenjem
turskog-osmanlijskog carstva (koje je započelo turskim porazom kod Siska 1593.
godine), mnoga hrvatska područja postupno podpadaju pod austrijsku vlast.
Hrvatski nacionalni pokret jača u prvoj polovini 19. vijeka ali Hrvatska gubi
dio svoje autonomije nakon revolucije 1848. godine.

Nakon prvog svjetskog rata, Hrvatska je postala dio Kraljevstva Srba, Hrvata i
Slovenaca. Politički konflikt sa Beogradskim režimom karakterizirao je ovaj
period sve do smrti prve Jugoslavije 1941. godine, kada se osniva kvislinška
tvorevina Nezavisna država Hrvatska.

Hrvatska je jedna od prvih zemalja u Evropi u kojoj je organiziran oružani otpor
nacističkom i fašističkom poretku, 22. juna 1941. Nakon drugog svjetskog rata,
Hrvatska postaje dio federativne (druge) Jugoslavije.

Nakon smrti utemeljitelja druge Jugoslavije, maršala Josipa Broza Tita 1980.
godine, počeo je njen postepeni raspad.

Stranka Franje Tuđmana (HDZ) pobjedila je na prvim slobodnim izborima u
Hrvatskoj 1990. godine. Međutim, Srbi u Hrvatskoj, instrumentalizirani od strane
velikosrpski nastrojenog nacionalističkog srbijanskog političkog vodstva
podržanog od strane srbijanskih intelektualnih krugova te vrhuške Jugoslavenske
narodne armije, podižu pobunu (tzv. balvan revolucija) te uspostavljaju
kvazi-državnu tvorevinu tzv. Republiku srpsku krajinu koju su kanili pridružiti
ostalim tzv. srpskim zemljama na području tada već bivše SFRJ. Hrvatski
domovinski rat je završio 1995. godine kada je Hrvatska vojska oslobodila većinu
teritorija koji je bio privremeno okupiran u uspješnoj operaciji "Oluja",
odnosno 1998. nakon mirne reintegracije okupiranoga dijela Slavonije.

22. januara 2012. godine na referendumu o pristupanju Hrvatske, Evropskoj Uniji,
građani Hrvatske i hrvatsko iseljeništvo, izjasnilo se dvotrećinskom većinom za
ulazak u EU. Od 1. jula 2013. godine Hrvatska je i zvanično ušla u Evropsku
uniju kao 28. članica.

Prema ustavu iz 1991. godine, Hrvatska je parlamentarna demokratija. Ustav je
bio usvojen 22. oktobra 1991. godine. Hrvatska je postigla nezavisnost od bivše
Jugoslavije 25. juna 1991. godine. Ustav je bio mijenjan četiri puta.

Glavni sud Republike Hrvatske je vrhovni sud. Sudci vrhovnog suda bira državno
sudbeno vijeće. 14 članova državno sudbenog vijeća izabire Hrvatski Sabor svakih
osam godina. Također je važan ustavni sud koji se sastoji od 13 sudaca.
Predsjednik Ustavnog suda bira se svake četiri godina.

Zakonodavna vlast Republike Hrvatske je Hrvatski Sabor koji može imati između
100 i 160 članova (zastupnika). Izbori za zastupnike u Saboru se održavaju svake
četiri godine. Sabor zasjeda od 15. januara do 30. juna, te od 15. oktobra do
15. decembra.

Trenutni predsjednik Vlade Republike Hrvatske je Andrej Plenković, a
predsjednica države je Kolinda Grabar-Kitarović. Glavne političke stranke
Hrvatske su Socijaldemokratska Partija Hrvatske, Hrvatska Demokratska Zajednica,
Hrvatska Seljačka Stranka, Hrvatska Narodna Stranka, Hrvatska Stranka Prava,
Istarski Demokratski Sabor, Hrvatska Stranka Penzionera te Hrvatska
Socijalno-Liberalna Stranka.

Hrvatska je podjeljena na dvadeset županija. Županije su uspostavljene 1990.
godine nakon usvajanja novog Ustava. Teritorijalna podjela je definirana
međunarodnim standardom ISO 3166-2:HR. Svaka županija je dalje podjeljena na
nekoliko gradova i općina. Svaka županija ima svoju županijsku skupštinu.
Članovi skupštine se biraju svakih četiri godina u izborima. Na čelu županije je
premijer (župan). Osim županija postoji i službeni grad Zagreb, koji je zbog
stanja i važnosti odvojen od svoje županije. Županije Hrvatske su:

Hrvatska se nalazi na raskrsnici srednje, južne, i istočne Evrope. Hrvatska
graniči sa šest država. To su Bosna i Hercegovina, Slovenija, Mađarska, Srbija,
Crna Gora i Italija preko jadranskog mora. Hrvatska obala na Jadranu podijeljena
je na dva dijela zbog bosanskohercegovačkog grada Neuma.

Hrvatska ima jezera i brežuljke na kontinentalnom sjeveru i sjeveroistoku
(središnja Hrvatska i Slavonija kao dio Panonske nizine), pošumljene planine u
Lici i Gorskom Kotaru, i kamenitu obalu na Jadranskom moru (Istra, Sjeverno
Primorje, i Dalmacija.

Klima je u unutrašnjosti Hrvatske umjereno kontinentalna, u gorskoj Hrvatskoj
pretplaninska i planinska, u primorskom dijelu sredozemna (sa suhim i toplim
ljetima te vlažnim i blagim zimama), a u kninskom,drniškom i sinjskom zaleđu
podsredozemna (s nešto hladnijim zimama i toplijim ljetima). S prosječno 2.600
sunčanih sati u godini, jadranska obala jedna je od najsunčanijih u Sredozemlju,
a temperatura mora ljeti je do 25 °C.

Ukupna površine Hrvatske je 56.542 km2. Jadranska obala duga je 5.835 km.
Hrvatskoj pripada ukupno 1.185 otoka.

Važniji gradovi u Hrvatskoj su Zagreb (glavni grad), Split, Dubrovnik, Rijeka,
Osijek, Pula, i Zadar (Također pogledajte Spisak gradova u Hrvatskoj).

Privreda Hrvatske zasniva se na lakoj industriji, kao i sektoru usluga. Turizam
je značajan izvor prihoda. Bruto domaći proizvod po glavi (base PPP) 2002.
godine iznosio je $11.200 ili 42,7% prosjeka Evropske unije. Prema procjenama iz
2002. godine, 21,7% radnika su nezaposleni. Potrebno je istaknuti problem visoke
zaduženosti države (oko 84 % BNP-a) gdje je poradi razvoja i stvaranja nužnog
kapitala za poslovanje država na čelu s bankama bila primorana se dodatno
zaduživati u inostranstvu. Stanje hrvatske privrede je tipično za zemlje u
tranziciji iz komunizma. Iako je došlo do privatizacije i preustroja u svim
područjima, glavni problemi su velika nezaposlenost i slabe privredne reforme.
Situaciju otežava loš sistem sudstva i administracije, pogotovo u pogledu
vlasništva nad nekretninama.

Glavni poljoprivredni proizvodi Hrvatske su žito, kukuruz, ječam, lucerna,
masline, i krompiri. Glavne industrije su za hemijske proizvode, plastiku,
tekstilnu rob, i turizam. Glavni partneri za izvoz su Italija (22,4%), Bosna i
Hercegovina (14,4%), Njemačka (12,5%), Slovenija (8%) i Austrija (7,3%). Glavni
partneri za uvoz su Italija (16,8%), Njemačka (16.4%), Slovenija (7,8%), Rusija
(6,8%), Austrija (6,7%), i Francuska (5,2%).

Prema procjenama iz 2005. godine, ukupno stanovništvo Hrvatske iznosilo je
4.495.248. 18,3% stanovništva su mlađi od 14 godina, 66¸1% su između 15 i 64
godina stari, a 15,6% su stariji od 65 godina. Prosječna starost 38,9 godina,
37,1 za muškarce a 40,7 za žene.

Glavna etnička grupa države su Hrvati, koji čine skoro 90% stanovništva.
Značajnije manjine su Srbi (4,5%), Bošnjaci (0,5%), Mađari (0,4%) i drugi.
Demografska tranzicija je završena: prirodni prirast mjeri se u promilima.
Očekivani životni vijek i pismenost su veliki.

Glavna vjera je katoličanstvo, a postoje i pravoslavne i sunitske muslimanske
manjine. Službeni jezik je hrvatski, koji spada u južnoslavenske jezike i
koristi latinicu. U Istarskom kantonu upotrebi je i italijanski jezik.

Popis stanovništva u Hrvatskoj 2011. godine proveden je od 1. do 28. aprila
2011, prema stanju na dan 31. marta. Popis je proveden na temelju Zakona o
Popisu stanovništva, kućanstava i stanova u Republici Hrvatskoj 2011. godine
(Narodne novine, broj 92/10.) Popisom su se obuhvatile sljedeće jedinice popisa:
stanovništvo, kućanstva osoba i stanovi i ostale stambene jedinice. Po Popisu
stanovništva 2011. godine na površini od 56.542 km2 u Hrvatskoj živjelo je
4.284.889 stanovnika. Gustoća naseljenosti je 75,8 stanovnika/km2.

Hrvatska kultura zasniva se na viševjekovnoj historiji iz koje su očuvani mnogi
spomenici, umjetnička i naučna djela. Hrvatska ima šest spomenika svjetske
baštine i osam nacionalnih parkova. Zanimljivo je da je Hrvatska ostavila trag i
na historiji kravata kao izvor tih odjevnih predmeta.

Hrvatska je dala mnoge umjetnike i naučnike svjetskog glasa kao što su kipar
Ivan Meštrović, fizičari Ruđer Bošković, Nikola Tesla i mnogi drugi. Posebnost
Hrvatske su njeni brojni i plodni izumitelji, među koje spadaju Eduard Slavoljub
Penkala (nalivpero) i Faust Vrančić (padobran).



https://bs.wikipedia.org/wiki/Francuska

Francuska (francuski: la France), službeno Republika Francuska (francuski:
République française), je suverena država u Zapadnoj Evropi koja uključuje i
nekoliko prekomorskih departmana i teritorija. Francuska se graniči sa Belgijom,
Luksemburgom, Njemačkom, Švicarskom, Italijom, Monakom, Andorom i Španijom.
Francuska je jedna od samo tri zemlje (uz Maroko i Španiju), koja ima i
atlantsku i mediteransku obalu. Zbog svog oblika, za Francusku se često koristi
naziv "Heksagon" (francuski: l’Hexagone).

Po površini, Francuska je najveća zemlja Zapadne Evrope i Evropske unije, dok je
treća zemlja po površini u Evropi. S gotovo 67.000.0000 stanovnika, Francuska je
druga najmnogoljudnija zemlja Evropske unije. Francuska je unitarna
polupredsjednička ustavna republika sa glavnim gradom Parizom, koji je najveći
grad te kulturno i prometno središte zemlje. Aktuelni Ustav, usvojen 4.
oktobra 1958. godine, definiše državu kao sekularnu i demokratsku, uz
suverenitet koji proizlazi iz naroda. Nacionalni ideali izneseni su u
slavnoj Deklaraciji o pravima čovjeka i građanina, jednom od najranijih
dokumenata o ljudskim pravima, koja je donesena 26. kolovoza 1789. godine u
jeku Francuske revolucije.

Francuska je bila dominantna svjetska i evropska sila još od kasnog srednjeg
vijeka, a najveći utjecaj imala je u periodu od druge polovine 19. do sredine
20. stoljeća, kada je posjedovala drugo najveće kolonijalno carstvo na svijetu,
iza Britanskog. Tokom svoje duge i bogate povijesti, Francuska je izrodila
cijeli niz uglednih i utjecajnih umjetnika, naučnika i mislioca tako da i danas
ostaje jedan od globalnih kulturnih centara. Francuska je četvrta u svijetu po
broju spomenika na UNESCO-voj listi svjetske baštine, a godišnje privlači oko
83.000.000 stranih turista - više nego ijedna druga zemlja u svijetu.

Francuski građani uživaju visoki životni standard dok se zemlja nalazi na samom
vrhu na poljima obrazovanja, zdravstvene skrbi, očekivanog trajanja života,
građanskih sloboda i razvoja. Francuska je jedna od zemalja osnivača Ujedinjenih
nacija te drži jedno od stalnih mjesta u Vijeću sigurnosti. Francuska je,
također, članica brojnih međunarodnih organizacija, poput OIF-a, G8, G20,
NATO-a, OECD-a, WTO-a i Latinske unije. Francuska je i jedna od osnivača i
vodećih zemalja Evropske unije.

Granice današnje Francuske podudaraju se sa drevnom Galijom, koju su
nastanjivali Gali, keltski narod. Galiju su osvojili Rimljani u 1. vijeku p. n.
e., pa su Gali usvojili romanski jezik i kulturu. Kršćanstvo se ukorijenilo u
Galiji u 2. i 3. vijeku naše ere. Istočne granice Galije uz Rajnu osvojila su
germanska plemena u 4. vijeku, prvenstveno Franci, od kojih dolazi staro ime
zemlje, "Francie".

Iako se osnivanje francuskog kraljevstva obično smješta u 5. vijek, Francuska se
kao zasebna zemlja prepoznaje od 9. vijeka, kad se franačko kraljevstvo Karla
Velikog podijelilo na istočni i zapadni dio. Istočni dio je bio začetak današnje
Njemačke, a zapadni Francuske.

Nasljednici Karla Velikog vladali su Francuskom do 987. godine, kad je vojvoda
Hugo Capet okrunjen za kralja Francuske. Na prijestolju su se u slijedećih
osamsto godina izmijenile tri dinastije: Capet, Valois i Bourbon. Kraljevstvo je
ukinuto 1792. godine, kad je Francuska revolucija (započeta 1789.) uspostavila
republiku.

U napoleonskim ratovima (1803-1815.) Francuska je osvojila veći dio Evrope i
postala carstvo, ali zatim je vraćena u stare granice. U 19. vijeku su se
izmjenjivala razna državna uređenja, da bi se od Francusko-pruskog rata (1870.)
ustalila republika.

Francuska je tokom 19. i 20. vijeka izgubila brojne kolonije, bogatstvo i vodeći
položaj među državama svijeta. U Prvom i Drugom svjetskom ratu bila je na strani
pobjednika. Od 1958. godine Francuska je stabilna predsjednička demokratija
poznata kao Peta Republika.

Poslijeratno zbližavanje Francuske i Njemačke bilo je ključno za ekonomsku
integraciju Evrope, pa je u januaru 1999. godine uveden euro. Danas se Francuska
zalaže za još veće političko, vojno i sigurnosno ujedinjenje Evrope.

Reljef Francuske je u osnovi dosta jednostavan. Pretežan dio Francuske čine
niski stari masivi. Najveći i najstariji je Centralni masiv, koji zahvata veliki
dio jugoistočne i centralne Francuske. On je izgrađen od veoma starih stijena.
Na Centralnom masivu ima više starih vulkanskih kupa koje jedva dosežu 2.000
metara visine. Od mlađih planina na istoku Centralni masiv je odvojen dubokom
dolinom rijeke Rone. Starih pobrđa ima i na poluotoku Bretenja. Druga oblast
starih planina nalazi se na sjeveroistoku Francuske, na granici prema Njemačkoj.
To je masiv Vogeza, starih, jako sniženih i raščlanjenih planina. Između Vogeza
i Centralnog masiva nalaze se niska, prohodna i dobro naseljena pobrđa.

Na zapadu Francuske su nizine. Nizine su uz rijeke, u riječnim dolinama,
uravnjene i zasute mnoštvom plodnih riječnih nanosa. Između riječnih dolina
nizine su blago zatalasane. Najviše nizina ima oko Pariza, u Pariskom bazenu, i
u dolini rijeke Garone, na jugozapadu Francuske. Na jugu i jugoistoku nalaze se
mlađe ulančane planine Pirineji i Alpe. Pirineji su srednje visoke i dosta
neprohodne planine na granici između Francuske i Španije. Alpe se nalaze na
granici Francuske sa Italijom i Švicarskom. Francuske Alpe su visoko naborane
planine. Mnogim vrhovima Alpe premašuju visinu od 4.000 metara. Na Alpe na
sjeveru nastavlja masiv Jura. Planine Jure su mnogo niže od Alpa. Najviši vrh
Jure ima visinu od samo 1.723 metra. Pirineji, Alpe i Jura izgrađene su od
mezozojskih sedimentni stijena.

Francuska se klimatski dijeli na četiri oblasti: oblast okeanske (atlanske),
umjereno kontinentalne, mediteranske i planinske klime. Izrazitu okeansku klimu
ima sjeverozapadni i zapadni dio Francuske. Prostori okeanske klime odlikuju se
veoma blagim zimama i umjereno toplim ljetima. Kiše su prilično ravnomjerno
raspoređene prema mjesecima. Godišnja količina padavina je umjerena i iznosi od
800 mm. Najveći dio istočne Francuske ima umjereno kontinentalnu klimu. U ovom
klimatskom području ljeta su mnogo toplija nego na zapadu. Zime su umjereno
hladne i pretežno sušne. Pjeskovite kiše naročito padaju u toplijem dijelu
godine. Godišnja količina padavina ne prelazi 700 mm. Jugoistočna Francuska,
prostori uz Sredozemno more odlikuje se izrazitom mediteranskom klimom.
Mediteranskoj klimi obilježja daju duga, topa i sušna ljeta i blage i kišovite
zime. Godišnje u ovim prostorima izluči se više od 1.000 mm padavina.

Francuska ima dobro razvijenu riječnu mrežu. Najviše rijeka dotječe u Atlantski
okean. Rijeke Atlantskog okeana imaju tokom godine prilično ujednačenu količinu
vode. Sve one u srednjem i donjem dijelu toka imaju karakter mirnih ravničarskih
rijeka. Ušća su im potopljena i tako proširena. Zahvaljujući tome, na ušćima su
izgrađene velike morske luke. Najveće rijeke sliva Atlantskog okeana su: Garona,
Loara i Sena. Na krajnjem sjeveroistoku je najveća rijeka Mozel. Ona iz
Francuske otječe u Rajnu u Njemačku. Najveća rijeka Sredozemnog sliva je Rona.
Ona prikuplja vode Alpa, pa je to plahovita rijeka, bogata vodom. Većina
francuskih rijeka je međusobno povezana plovnim kanalima. U planinskim
izvorištima mnogih rijeka, posebno onih koje nastaju u Alpama i masivu Jure,
izgrađene su mnogobrojne elektrane.

Kao i inače u zapadnoj Evropi, prirodni biljni pokrov je jako izmjenjen i u
Francuskoj. Ranije su najveći dio zapadne Francuske prekrivale listopadne šume i
prirodni pašnjaci. Šume su gotovo potpuno iskrčene. Ravnice su pretvorene u
plodne oranice, livade i pašnjake. Na šumskim krčevinama zasađeni su vinogradi i
voćnjaci. Samo se, tu i tamo, nalaze ostaci nekadašnjih šuma koje se posebnom
brigom ljudi štiti od daljeg uništavanja. Nešto više, pretežno listopadnih, šuma
ima na istoku. Crngorične šume prekrivaju dijelove mlađih nabornih planina. Na
jugu Francuske, uz mediteransko primorje, prirodni i biljni pokrov čine makija i
zimzelene šume.

Francuska je unitarna polupredsjednička republika s dugogodišnjom demokratskom
tradicijom. Ustav Francuske je usvojen na referendumu 28. septembra 1958.
godine. Novi ustav značajno je ojačao izvršnu vlast u odnosu na onu
legislativnu. Egzekutiva je bicefalna: Predsjednik Republike (trenutno François
Hollande), koji je šef države i bira se direktno na izborima na mandat od 5
godina (prethodno 7 godina), i Vlada, na čijem je čelu premijer kojeg imenuje
predsjednik. Aktuelni premijer je Manuel Valls.

Parlament je dvodoman i sastoji se od Narodne skupštine, koja ima 577 neposredno
biranih zastupnika, i posredno izabranog Senata, koji ima 348 zastupnika.
Zastupnici Narodne skupštine predstavljaju jedinice lokalne samouprave te se
biraju na mandat od 5 godina. Skupština ima pravo raspustiti Vladu, što znači da
sastav Vlade i osoba mandatara zavisi o tome koja stranka drži većinu u Narodnoj
skupštini. Zastupnike u Senatu bira izborni kolegij na mandat od 6 godina
(ranije 9 godina), s tim da se, od septembra 2008., svake tri godine bira
polovina zastupnika. Zakonodavne ovlasti Senata uvelike su ograničene i u
slučaju neslaganja među dva doma, prednost uvijek ima Narodna skupština. Vlada
ima velik utjecaj na određivanje dnevnog reda Parlamenta.

Politiku Francuske odlikuju dva suprotstavljenja bloka: lijevi blok okupljen oko
Socijalističke partije i desni, prethodno okupljen oko stranke Okupljanje za
republiku, a danas oko njenog nasljednika, Unije za narodni pokret.

Francuska je podijeljena na 27 administrativnih pokrajina (région), od kojih se
22 nalaze u Kontinentalnoj Francuskoj. Pokrajine su podijeljene na 101 departman
(département). Broj departmana se koristi, između ostalog, u poštanskim
brojevima i registracijskim oznakama vozila.

Departmane čini 341 okrug (arrondissement), koji se sastoje od 4051 kantona
(canton), a njih sačinjava 36697 komuna (commune). Komune biraju (gradska)
vijeća, zbog čega je većina komuna član određene grupe koja se sastoji od dviju
ili više komuna, sa zajedničkim vijećem.

Od 101 departmana, njih pet (Francuska Gvajana, Gvadalupa, Martinik, Mayotte,
Réunion) je u prekomorskim pokrajinama, koje su ujedno i departmani
(Départements d'outre-mer). Ostali prekomorski posjedi Francuske svrstani su u
pet kolektiva (Collectivité d'outre-mer) (Francuska Polinezija, Saint
Barthélemy, Sveti Martin, Sveti Petar i Mikelon, Wallis i Futuna), jedan sui
generis kolektiv (Nova Kaledonija), te Francuski južni i antarktički teritoriji
i otok Clipperton.

Francuska privreda pripada skupini najrazvijenijih zemalja svijeta. U svim
privrednim djelatnostima ostvaren je visok stepen razvijenosti.Francuska
ekonomija se sastoji od razvijenog privatnog poduzetništva i znatnog ali
opadajućeg državnog vlasništva. Velike površine obradive zemlje, primjena
najnovije tehnologije i subvencije učinile su Francusku vodećom poljoprivrednom
silom Zapadne Evrope. Vlada i dalje vrši znatan uticaj na ključne segmente
infrastrukture. Ima većinsko vlasništvo u željezničkim, energetskim,
zrakoplovnim i telekomunikacijskim tvrtkama. Od početka 1990-ih država postupno
prodaje svoje udjele u France Telecom, Air France i osiguravajućim, bankovnim i
vojnim segmentima.

Francuska je zajedno sa 11 drugih članica Evropske Unije uvela euro 1. januara
1999. godine. Euro je početkom 2002. godine posve zamijenio francuski franak.

Industrija je visoko razvijena. Francuska ima dobro razvijenu metalurgiju i
metalnu industriju, mašinogradnju, industriju saobraćajnih sredstava
(automobilsku, avionsku, industriju vagona, lokomotiva i brodova), elektro i
elektroničku industriju. Kozmetička i tekstilna (modna konfekcija) industrije su
najrazvijenije u svijetu. Hemijska i prehrambena industrija dopunjavaju skladan
industrijski razvoj Francuske. U svjetskoj proizvodnji i trgovini Francuska se
nalazi odmah poslije SAD-a, Njemačke i Japana.

Rudna bogatsva Francuske dosta su ograničena. Ona ima solidne zalihe željezne
rude, kalija i boksita. Prema proizvodnji i preradi ovih ruda, Francuska zauzima
visoko mjesto u svijetu.

Energetski potencijal ne zadovoljava potrebe visoko razvijene zemlje. Francuska,
s obzirom na to da nema dovoljno vlastitog uglja i nafte, uvozi naftu i zemni
plin. Ona je dobro iskoristila svoj vodni potencijal, izgrađene su i mnoge
nuklearne elektrane, a u novije vrijeme i elektrane koje koriste snagu plime i
oseke za proizvodnju električne energije.

Francuska je jedna od najvećih i najznačajnijih zemalja u Evropi. Ona izlazi na
niz veoma važnih mora i proteže se kroz niz veoma važnih oblasti (Atlantik, La
Manche, Sredozemlje, oblast Alpa, doline Rajne i Rone), pa je mnogi smatraju
„ključnom zemljom zapadne Evrope“. Francuska je također visokorazvijena zemlja,
što sve zajedno čini njenu saobraćajnu mrežu gustom, visoko razvijenom i
sigurnom. Francuska ima razvijen drumski, željeznički, vazdušni i vodni
saobraćaj. Najveći saobraćajni čvor zemlje i jedna od najvećih u Evropi je
glavni grad, Pariz.

Prema podacima iz 1998. godine ukupna dužina željezničke mreže u Francuskoj je
31.939 km, od čega je 31.840 km pod nadležnošću SNCF-a. Ovo se odnosi na pruge
standardnog kolosijeka. Pored toga u zemlji postoji i 99 km pruga uskog
kolosijeka (1000 mm). Francuska željeznica je veoma napredna i ona je prevazišla
mnoge prirodne prepreke, poput La Manche, gde postoji podzemna veza željeznicom.
Također, francuska željeznica slovi za najbržu na svijetu. Gradska železnica je
prisutna u svim većim francuskim gradovima. Metro sistem je prisutan u najvećim
gradovima. Za razliku od drugih zemlja vozovi se kreću levom stranom (izuzev u
Lionskom metrou). Pariz ima najrazvijenu metro mrežu sa 16 linija.

Ukupna dužina puteva u Francuskoj u 1998. godini je 893.300 km, od čega je na
savremene auto-puteve otpadalo 12.000 km, a na magistralne puteve 30.500 km.
Uprava nad auto-putevima je u rukama privatnih preduzeća, ali pod nadgledanjem
državnih organa.

Francuska je etnički veoma homogena zemlja. Više od 90% njenog ukupnog
stanovništva čine Francuzi. Ostalo stanovništvo čine doseljenici iz mnogih
evropskih zemalja, iz Afrike i stari Baski. Prosječna naseljenost Francuske je
mnogo manja od naseljenosti u zapadnoj Evropi. Sada u Francuskoj na kvadratnom
kilometru površine živi 113 stanovnika. Stanovništvo je veoma neravnomjerno
razmješteno. Tako u tri veća grada i njihovoj okolini (Pariz, Marseille i Lyon)
živi više od trećine ukupnog stanovništva zemlje. Dobro je naseljeni zapadni i
sjeverni dio Francuske. Najmanje je naseljeni planinski predjeli na jugu i
jugoistoku, Centralni masiv i Korzika. Većina Francuza živi u gradovima. Gotovo
tri četvrtine stanovništva zemlje danas živi u gradskim naseljima.

Domorodačko stanovništvo čine: Flamanci na krajnjem sjeveru, Bretonci u
Bretanji, Baskijci na jugozapadu, Katalonci na istočnim Pirenejima, Elzašani u
Elzasu i Korzikanci na Korzici. Ne znaju se tačni podaci o manjinama, jer je
pojam "etnička manjina" gotovo nepoznat u Francuskoj. Naime, još od Francuske
revolucije država primjenjuje "zakon tla" (droit du sol), koji kaže da su
prebivalište i etnički identitet nerazdvojni, tj. onaj ko živi u Francuskoj
automatski je Francuz. Etničke manjine su kroz historiju asimilirane na sve
načine, i to vrlo uspješno. Tek je nedavno, i to pod pritiskom Evropske Unije,
Francuska dala važnija prava etničkim manjinama.

Službeni jezik je francuski, ali postoji više lokalnih jezika: baskijski,
bretonski, katalonski, korzički, flamanski, njemački (elzaški), oksitanski.
Francuska vlada i školstvo tek su odnedavno dopustili njihovo korištenje.
Regionalni se jezici danas uče u nekim školama, ali francuski ostaje jedini
službeni jezik, kako na lokalnoj tako i na državnoj razini.

Glavna vjera u Francuskoj je katoličanstvo. Više od 80% stanovnika se izjašnjava
kao katolici, ali to je zapravo samo tradicionalna vjerska pripadnost, jer
najveći dio ljudi uopće ne drži katoličkih obreda, s obzirom da je Francuska još
od Francuske revolucije vrlo svjetovna zemlja. Ipak, ona sadrži Lourdes, možda
najslavnije katoličko mjesto hodočašća na svijetu.

Islam se u zadnjih pedeset godina jako proširio Francuskom zbog muslimanskih
doseljenika iz bivših kolonija u sjevernoj Africi. Danas oko 9% stanovništva
Francuske prakticira islam. Protestantizam se znatno smanjio nakon progona u 16.
i 17. vijeku, pa protestanti danas čine samo 2% stanovništva. Jevreji čine samo
1% stanovništva, ali to je čak jedna trećina ukupnog broja Jevreja u Evropi.
Jevrejska je zajednica oduvijek igrala vrlo važnu ulogu u Francuskoj, kako
ekonomski tako i kulturno.

Francuska kultura dala je ogroman doprinos čitavom evropskom naslijeđu. Na tlu
Francuske stvoren je ogroman broj dijela koja se ubrajaju u najvrijednija
ostvarenja evropske i svjetske kulturne baštine. Od srednjeg vijeka do
savremenog trenutka skoro svi umjetnički stilovi imaju reprezentativne
predstavnike u Francuskoj. Mnogi od njih su i nastali u Francuskoj i proširili
svoj uticaj van njenih granica. Počev od [[arhitektura|arhitekture, slikarstva,
kiparstva, muzike, književnosti do visoke mode i dizajna, Francuska, kolijevka
obrazovanja, sa pravom drži primat jedne od kulturnih prijestonica planete.

Francuska književnost smatra se jednom od najbogatijih i najraznolikijih
književnosti, najznačajnija zbog svog istraživanja ljudskog društva i pozicija
individualca u društvu. Francuska književnost reflektira kulturnu i političku
historiju Francuske. Do Francuske revolucije 1789, Francuska je imala društveno
uređenje prema klasnom statusu, sa pravilima koja su određivala kako se
pripadnici jedne klase trebaju odnositi prema članovima druge klase. Pogled
kulture i društva slijedio je hijerarhijsku strukturu društva, uključujući i
književne žanrove i stilove. Hijerarhija žanrova imala je epiku na vrhu, a
prozne žanrove, kao romane, na dnu. Nekoliko francuskih klnjiževnika je dobilo
Nobelovi nagradu:

Francuska ima dugu i bogatu muzičku tradiciju. Kroz ranije faze razvoja muzike,
francuski su kompozitori ostavili velik trag na razvoju klasične muzike, dok je
u savremenom periodu Francuska ponudila nekoliko značajnih imena popularne
muzike. Francuska klasična muzika dugo je bila u sjeni talijanske i njemačke.
Iako je francuski barok ponudio imena poput Jeana-Baptistea Lullyja, jednog od
pionira opere, ili Marca-Antoinea Charpentiera, preludij čijeg je Te Deuma jedno
od najprepoznatljivijih djela današnjice, dvorska muzika poticana na raskošnom
dvoru Louisa XIV. nije se uspjela nametnuti u odnosu na onu svojih susjeda.
Izvjesni renome postigao je i Jean-Philippe Rameau, jedan od kompozitora kasnog
baroka, dok je François Couperin bio glavni predstavnik rokokoa u Francuskoj.
Klasicizam je donio konačni krah dominacije talijanske muzike, no u Francuskoj
nije imao značajnog odjeka. Francuska se na sceni klasične muzike u cijelosti
etablira u periodu romantizma, kada se estetski duh tog pokreta masovno širi
cijelom Evropom.

U 20. vijeku došlo je do brzog prodora popularnih žanrova, poput jazza, rocka i
popa. Vrlo brzo, formirao se specifičan muzički žanr, poznat kao chanson
française. Najznačajniji interpretatori šansona bili su Édith Piaf i Charles
Aznavour. Francuski umjetnici ostavili su i značajan trag na polju elektronske
muzike, ponudivši nekoliko pionirskih autora tom žanru. Jean-Michel Jarre je već
tokom 70-ih godina etablirao žanr i ostvario međunarodnu karijeru, dok je David
Guetta tokom 2000-ih postao jedan od najpopularnijih svjetskih muzičara.
Globalnu slavu i popularnost tokom 2000-ih godina dostižu i elektronski dueti
Daft Punk i Air, potonji koji je sarađivao i na nekoliko soundtrackova filmske
muzike.

Sistemski uzgoj domaćih životinja, peradi i ribe, poboljšana obrada zemlje te
kultura sira i vina sačuvana od antičkoga doba, stvorili su iz italijanske
kuhinje svojevrsno umjetničko djelo, koje je Katarina Medici prenijela u
Francusku. Gastronomija razvijena na toj osnovi proslavila je francusku kuhinju
u svijetu. Asimilacijom vrsnih jela i iz drugih evropskih zemalja francuska
gastronomija je stvorila u 19. vijeku tzv. Internacionalnu kuhinju, koja je
pridonijela homogenizaciji ukusa klasifikacijom jela i vina.

U francuskim jelima rijetko ima masti, a nikada nema zaprške. Jela se zamašćuju
maslacem ili uljem, a i to se uklanja sa jela ako je masnoća prevelika. Druga
karakteristika francuske kuhinje je u raznovrsnosti jela. Po svom geografskom
položaju Francuska je najpotpunija cjelina u pogledu ljudske ishrane u Evropi.
Francuska prehrana je bogata vitaminima i vlaknima, što je od velike koristi za
probavu. Još je jedna važna odlika francuske kuhinje njeno bogatstvo raznim
umacima - postoji više od 3.000 patentiranih umaka u Francuskoj. Oni čine hranu
bogatom i ukusnom. S druge strane, mlijeko i mliječne proizvode teško je
zapaziti na tipičnoj francuskoj trpezi. Jedini izuzetak tom pravilu je poznati
francuski sir. Francusko je vino često korišteno, i kao sastojak u pripremi
raznih jela.



https://bs.wikipedia.org/wiki/Brazil

Brazil je najveća i najmnogoljudnija država u Južnoj Americi i površinom zauzima
polovinu ovog kontinenta. Ukupna površina iznosi 8.514.877 km2. Po veličini
površine peta je u svijetu, iza Rusije, Kanade, Kine i SAD.

Proteže se na velikom području, obuhvatajući središte kontinenta i istočnu obalu
Atlantskog okeana. Graniči sa Urugvajem, Argentinom i Paragvajem na jugu,
Bolivijom i Peruom na zapadu, te Kolumbijom, Venecuelom, Gvajanom, Surinamom i
Francuskom Gvajanom. Velik dio Brazila pripada slivu rijeke Amazon i prekriven
je kišnim šumama. Brazil je federacija koja se sastoji od 26 država i Saveznog
okruga glavnog grada Brazilije. Većina stanovnika ove nacije su koncentrisani
duž istočne obale. Iako se njen glavni grad Brazílija nalazi daleko u
unutrašnjosti, sve veći broj migranata se također kreće ka unutrašnjosti.
Razvijeni gradovi ove nacije, ogromne hidroelektrane i industrijski kompleksi,
rudnici i plodno obradivo zemljište čine je jednom od glavnih svjetskih
ekonomija. Međutim, Brazil se također bori sa izuzetno velikim socijalnim
nejednakostima, zagađenjem prirodne okoline, povremenim finansijskim krizama, a
ponekad i zastojem političkog sistema.

Brazil je jedinstven u južnoameričkom kontinentu, jer se nakon nezavisnosti od
Portugala nije podijelio u odvojene zemlje kao britanske i španske kolonije u
regiji. Umjesto toga, zadržao je svoj ​​identitet kroz vijekove i razne oblike
vlasti. Zbog te hegemonije, portugalski jezik je glavni govorni jezik osim među
brazilskim Indijancima, posebno onima u udaljenijim prostranstvima amazonskog
sliva. Na prijelazu u 21. vijek Brazilci su obilježili 500. godišnjicu od
dolaska Portugalaca sa mješavinom javne proslave i neodobravanja.

Stotine izvornih plemena naseljavala su Brazil u vrijeme dolaska Evropljana, od
kojih su neka živjela unazad najmanje 10 000 godina u brdsko-planinskim
područjima Minasa Geraisa. Bili su podijeljeni u četiri jezičke grupe:
Tupi-Guarani, Ge, Karib, i Aravak. Tupi-Guarani su uglavnom naseljavali područja
duž atlantske obale, Ge narodi su živjeli na otvorenom središnjem platou. Karibs
i Aravaks koji su bili napredniji u tehnologiji, a posebno u pravljenju keramike
i živjeli su u slivu rijeke Amazon. Najagresivniji su bili Karibs narodi koji su
bili ratoborni, a ponekad su praktikovali kanibalizam kao i Tupi narodi koji su
živjeli na morskoj obali. Većina brazilskih domorodačkih naroda obitavala je u
privremenim naseljima. Nizine Južne Amerike imale su životinje koje se nisu
mogle pripitomljavati kao lame i zamorci sa Anda, a samim tim i brazilska
plemena su bila u neprestanom pokretu u potrazi za divljači. Sistem rijeke
Amazon redovno je plavio okolna područja, čineći život na njegovim rubovima
nesigurnim. Njegova zemljišta su bila slaba, obeshrabrujući sadnju
poljoprivrednih biljaka. Nije bilo pisanih jezika, tako da zabilježena historija
indijanskih naroda datira samo od dolaska Evropljana, (neobučenih posmatrača u
najboljem slučaju) koji su zapisali ono što su mogli razumjeti iz priča domaćih
pripovjedača. Portugalski moreplovci koji su stigli u Novi svijet 22. aprila
1500. godine bili su dugo vremena iskusni u poslovima pomorstva i putovanjima
otkrivajući nove zemlje. Kao rezultat toga , nisu bili opsjednuti snovima o
zlatu i sjajnim narodima koji su motivisali manje iskusne istraživače,
uključujući i Špance.

Portugalski kralj je poslao impozantnu armadu u Indiju pod vođstvom Pedra
Álvaresa Cabrala, čiji je pravac jedrenja sačinio sam Vasco da Gama. Da bi
izbjegao mirni Gvinejski zaliv, Cabral je odjedrio tako daleko na zapad da je
22. aprila 1500. godine ugledao kopno Južne Amerike. Portugal je novi posjed u
početku zvao "Vera Cruz" ("Istinski krst"). Međutim, ubrzo je preimenovan u
Brazil zbog obilne količine brazila, drva (Pau-Brasil) pronađenih na toj
teritoriji, a za koje je utvrđeno da daju vrijednu crvenu boju. Portugalci nisu
uspjeli otkriti plemenite metale u Brazilu i zato su usredsredili svoju pažnju
na unosnu trgovinu sa Azijom. Brazil je postao neka vrsta ničije zemlje nad
kojom je portugalska kruna imala samo površnu kontrolu. Evropski rivali brzo
iskorištavaju to zanemarivanje. Posebno su Francuzi ulazili na ovaj portugalski
posjed u Južnoj Americi i sami isporučivali brazil drva u Evropu. Portugalska
apatija se završava za vrijeme vladavine Joao III, koji je postepeno pomakao
pažnju u kolonijalnim poslovima iz Azije u Ameriku. Portugalska kruna je 1533.
godine napravila prvi sistematski napor da se uspostavi vlast u Brazilu.
Podijelila je koloniju u 15 nasljednih kapetanija ili feuda, a svaka je se
protezala oko 260 km. duž obale i na neodređenoj udaljenosti ka unutrašnjosti.
Samo dvije kapetanije su na kraju bile uspješne: São Vicente (u sadašnjoj državi
São Paulo) i Pernambuco. Kapetanija Pernambuco je bila pretvorena u veliko
područje za proizvodnju šećera, nudeći prvi primjer profitabilnog
poljoprivrednog izvoza iz Novog svijeta u Evropu.

Kralj Joao III je odlučio da ojača svoju vlast u Brazilu objedinjavanjem
neefikasnih kapetanija (portugalski donatários) pod centralnu administraciju. Za
generalnog guvernera imenovan je Tomé de Sousa, portugalski plemić sa velikim
iskustvom iz Afrike i Indije. Sousa je došao u Brazil 1549. godine i osnovao
grad Salvador (današnji Bahia), glavni grad iz kojeg će se Brazilom upravljati u
narednih 214 godina. Sousa također postavlja lokalne zvaničnike u kapetanijama i
utvrđuje strateške tačke duž obale. U gradovima je osnovao opštinske
organizacije slične onima u Portugalu. Brazil je tada počeo da privlači
doseljenike u sve većem broju. Do 1600. godine Bahia i Pernambuco su imali svaki
po oko 2,000 evropljana i više nego dvostruki broj afričkih robova i domaćih
indijanaca. Brazil jedva da je i doveden pod kraljevsku Portugalsku vlast prije
nego što je Francuska napravila odlučan napor da se uspostavi stalna kolonija na
tom području. Godine 1555. francuski vojnici zauzimaju prekrasnu luku Rio de
Janeiro, koja neobjašnjivo nije bila okupirana od strane Portugalaca. Velike
portugalske snage pod Memom de Sá, guvernerom-generalom blokirali su ulaz u luku
i na kraju prisilili francuski garnizon na predaju. Osnovali su grad Rio de
Janeiro 1567. godine za odbranu od budućih napada. Portugal je bio ujedinjen sa
Španijom od 1580-1640 godine, a Brazil je samim tim bio izložen napadima od
strane neprijatelja Španije uključujući i novu nezavisnu Holandiju. Holanđani su
zauzeli i kratko držali Salvador od 1624-1625 godine. 1630. godine Holandska
zapadnoindijska kompanija je poslala flotu koja zauzima Pernambuco i koji ostaje
pod holandskom kontrolom četvrt vijeka. Kompanija je za guvernera svog novog
posjeda izabrala princa Johana Mauritsa od Nassau-Siegena, jednog od možda
najsposobnijih administratora u Holandiji. Holanđani su također pozvali
istaknute umjetnike i naučnike da upoznaju Evropu sa resursima i ljepotama
Brazila. Međutim, samo zaradom privučeni direktori društva odbili su da podrže
prosvijećenu socijalnu politiku Johana Mauritsa, tako da on daje ostavku 1644.
João Fernandes Vieira, bogati vlasnik plantaže je potom pokrenuo pobunu kojom je
postepeno uklonio nekompetentnog nasljednika Johana Mauritsa. Brazilci, koji su
sami bez portugalske pomoći porazili i protjerali Holanđane 1654. godine,
ostvarili su dostignuće koje je pomoglo u rađanju brazilskih nacionalističkih
osjećaja. Tokom 18. vijeka privatni istraživači pronašli su zlato i dijamante u
državi Minas Gerais. Zlato i dijamanti iz ovih rudnika se uglavnom koristilo za
finansiranje dugova portugalskog kraljevskog dvora. Eksploatatorskim načinom
istraživanja ovih rudnika kao i prekomjernim porezima opterećivana je
kolonijalna vlast u Brazilu. Neki od popularnih pokreta za nezavisnost su
protestvovali zbog nasilnog poreza od strane kolonijalne vlasti, ali su često
bivali odbačeni nasiljem od strane Portugala. Proizvodnja zlata je opala krajem
18. vijeka, počevši period relativne stagnacije u brazilskom zaleđu. Domorodačka
indijanska i afrička robovska radna snaga su se u velikoj mjeri koristile u
Brazilu za razvoj kolonijalne ekonomije.

Pored proizvodnje šečera, zlata i dijamanata Brazil je u to vrijeme proizvodio
znatne količine duhana i pamuka. Uzgoj stoke je također imao veliku važnost u
ekonomiji kolonije. Portugalska kolonijalna politika se zasnivala na
iskorištavanju Brazila, a ne na njegovom razvijanju. Zato je Portugal uveo
trgovinski monopol zabranjivajuċi izgradnju industrije koja bi bila takmac onoj
u Portugalu. Prvi glavni grad portugalske kolonije Brazil bio je grad Salvador u
današnjoj saveznoj državi Bahía, osnovan 1549. Salvador je ostao glavni grad do
1763., kad je Rio de Janeiro postao novi glavni grad. Portugal je povukao ovaj
potez zbog svoje zabrinutosti radi spora sa Španijom oko granice koja razdvaja
južnu granicu Brazila od španskih kolonija duž rijeke Rio de la Plata. Sa
završetkom 18. vijeka Brazil je skoro dostigao svoju današnju veličinu.

Godine 1808. desio se najdramatičniji događaj u Brazilu od dolaska Cabrala.
Vojska Napoleona Bonaparte ušla je u Portugal prisiljavajuċi cijeli kraljevski
dvor da brzo pobjegne preko Atlantika u Brazil. Portugalsko prisustvo u Brazilu
je sada imalo sasvim drugačiju ulogu što će imati dalekosežne posljedice za
Brazil i brazilstvo. Prebacivanje portugalskog kraljevskog dvora preko Atlantika
nije bila nova ideja. Brazil je obezbjeđivao bolji strateški položaj za
upravljanje carstvom koje se prostiralo širom svijeta, nego što bi to bio slučaj
sa upravljanjem iz zapadnog ruba Evrope. Ipak, bilo je potrebno da Napoleonova
vojska umaršira u Lisabon da bi ubrzala ovaj potez. Britanci su pružili
opkoljenoj naciji pomoċ u vidu pomorske pratnje za 36 portugalskih brodova kojom
je plovila kraljevska porodica s pratnjom od 15 000 ljudi. U zamjenu za podršku
britanaca kralj Joao im je odobrio ekonomske povlastice u Brazilu. Za manje od
sedmicu dana po dolasku u Brazil kralj Dom Joao je potpisao odluku o otvaranju
brazilskih luka za trgovinu sa inostranstvom što ċe otvoriti novu eru u
brazilskoj historiji. Nigdje ova promjena nije bila toliko vidljiva kao u Rio de
Janeiro-u gdje se kraljevska porodica naselila. Dom Joao je odmah započeo
mijenjati ovaj tropski zabačeni grad u evropsku metropolu dostojnu kraljevskog
dvora. On je uspostavio nacionalnu biblioteku, akademiju likovnih umjetnosti,
kraljevsku školu medicine, štampariju, nacionalnu banku, kovačnicu za kovanje
novca i botaničke vrtove. Nadgledao je izgradnju ogromnog akvadukta kojim su
doticale velike količine svježe vode u grad. Prisustvo kraljevske porodice dao
je veliki psihološki poticaj Brazilcima. To je prvi (i jedini) put da je bilo
koji evropski vladar "utabao tlo" svojih američkih posjeda. Godine 1816.
krunisao se kao Joao VI kralj Brazila i Portugalije dovodeći Brazil politički u
istu ravan sa Portugalom. Kralj je također uspostavio više centralizovanu vlast
sa birokratijom u Rio de Janerio-u koja je uglavnom bila sastavljena od
Portugalaca. Osim toga, kraljevski dvor donio je strast za sve što je francusko,
a to će se uskoro proširiti na gornju i intelektualnu klasu u Brazilu. Ova
zaljubljenost u francusku kulturu će razviti čvrste korijene i imaće značajan
uticaj na razvoj brazilske kulture. Nakon što su portugalska i britanska vojska
pod komandom vojvode od Wellingtona istjerali Francuze iz Portugala, vlast u
zemlji je preuzelo kraljevsko upravno vijeće. Kralj se vraća u Lisabon, a 1821.
godine za upravitelja Brazila ostavlja Princa Pedra. U Portugalu kralj Joao VI
morao se suočiti sa revolucionarnim pokretom koji je osnovao zakonodavnu
skupštinu (Côrtez) u nastojanju da ograniči moċ monarhije. Portugalci su
pokušali da vrate Brazil u njegov prethodni položaj podaničke kolonije. Pismom
iz 1822. godine naredili su Princu Pedru da se vrati u Portugal, što je on odbio
uz opšte odobravanje brazilske elite.

Duh nezavisnosti je zahvatio brazilsku elitu, a tokom skupa u oktobru 1822.
godine Princ Pedro je proglašen imperatorom Brazila. Iste godine 1. decembra
krunisan je za ustavnog monarha nove nacije. Za godinu dana portugalska vojska
se povlači iz Brazila. Novi monarh iako je rođen u Portugalu bio je u svakom
pogledu mnogo više Brazilac nego Portugalac. Godine 1824. podržao je ustav koji
mu kao imperatoru daje velika zakonska prava. Ovo će dovesti do mnogobrojnih
borbi sa zakonodavnom skupštinom sastavljenom od zemljoposjednika i predstavnika
urbanih ekonomskih interesa. Njegova tvrdoglavost i stalno oslanjanje na
portugalske savjetnike samo ċe poveċavati broj njegovih političkih protivnika.
Njegova vlada je smatrana ekonomski i administrativno neefikasnom, a politički
pritisci su ga na kraju prisilili da odstupi sa vlasti 1831. godine. Vratio se u
Portugal, ostavljajući iza svog petogodišnjeg sina Pedra II. Dok Pedro II nije
dostigao zrelost, Brazilom su upravljali zamjenici (regenti). Ovaj period je bio
nemiran i obilježen brojnim lokalnim pobunama uključujući i "Male pobunu",
najveću urbanu pobunu robova u Americi, koja se desila u Bahia 1835. godine.

Godine 1840. Pedro II je krunisan za cara. Njegova vladavina je istaknuta po
značajnom porastu izvoza kahve i kraj trgovine robljem iz Afrike 1850. godine,
iako će ropstvo u Brazilu biti ukinuto tek 1888. godine. Kad je konačno ukinuto
ropstvo, desio se veliki priliv imigranata iz Evrope. Do 1870. godine uticaj
cara na domaću politiku je počeo da opada zbog kriza sa Rimokatoličkom crkvom,
vojskom, i robovlasnicima. Republikanski pokret je polahko stekao snagu. Na
kraju je carstvo palo zbog toga što ga dominantne klase više nisu trebale da bi
zaštitili svoje interese. Imperijalna centralizacija je bila u suprotnosti s
njihovom željom za lokalnom autonomijom. I zbog toga je do 1889. godine Pedro II
odstupio sa vlasti, a usvojen je republikanski sistem.

Pedro II je bio svrgnut 15. novembra 1889. godine od republičkog vojnog udara na
čelu sa generalom Deodorom da Fonsecom, koji je postao prvi predsjednik zemlje
kroz vojno uzdizanje. Ime zemlje postalo je Republika sjedinjenih brazilskih
država (promijenjeno 1967. godine u Federativna republika Brazil). Od 1889-1930,
dominantne države Sao Paulo i Minas Gerais smenjivale su se u kontroli
predsjedništva.

Vojna hunta je preuzela kontrolu 1930. godine. Getúlio Vargas je preuzeo dužnost
ubrzo nakon toga će ostati kao diktatorski vladar (sa kratkim demokratskim
periodom između) do 1945. godine. On je ponovno izabran 1951. godine i ostaje na
dužnosti do njegovog samoubistva 1954. godine. Naredne vlade su nastavile
industrijski i poljoprivredni rast i razvoj ogromne unutrašnjosti Brazila.

Vojska je preuzela vlast u Brazilu u puču 1964. godine i ostaje na vlasti do
marta 1985. godine kada padaju u nemilost zbog političkih borbi između režima i
brazilske elite. Baš kao što je brazilske promjene režima 1889, 1930, i 1945.
godine pokrenule konkurentske političke snage i izazvale podjele unutar vojske,
isto tako to je učinilo promjenu režima 1964. godine. Tancredo Neves je izabran
za predsjednika na indirektnim izborima 1985. godine, što je Brazilu vratilo
civilnu vlast. Umro je prije preuzimanja dužnosti, a potpredsjednik, José
Sarney, je položio zakletvu kao predsjednik umjesto njega. Demokratija je
ponovno uspostavljena 1988. godine, kada je donesen današnji savezni ustav.
Fernando de Mello Collor je bio prvi predsjednik koji se istinski birao
glasanjem nakon vojnog režima. Collor je preuzeo dužnost marta 1990. godine. U
septembru 1992. godine, Nacionalnog kongres je glasao za opoziv Collora nakon
niza skandala otkrivenih od strane medija. Potpredsednik, Itamar Franco,
preuzima predsjedavanje. Uz pomoć ministra finansija, Fernanda Henriquea
Cardosa, administracija Itamara Franca provodi tzv. Plano Real ekonomski paket,
koji je uključivao novu brazilsku valut real privremeno vezanu za američki
dolar. Na izborima održanim 3. oktobra 1994. godine Cardoso se kandidovao za
predsjednika i pobijedio, a ponovo je izabran 1998. godine. Nakon njega 27.
oktobra 2002. godine za predsjednika je izabran Luiz Inácio Lula da Silva, a
ponovo je izabran 29. oktobra 2006. godine.

Brazil je 5. po veličini država na svijetu. Nalazi se u Južnoj Americi, i ujedno
je najveća država na tom kontinentu. Nju većinom prekriva tropska šuma, a na
istočnoj strani izlazi na Atlantski okean. Kroz Brazil protiče jedna od najvećih
rijeka na svijetu Amazon. Amazon ima najveću količinu vode od svih rijeka na
svijetu. Glavne rijeke koje protiču kroz Brazil su: Amazon, San Francisko,
Tokantins... Brazilski krajolik je ogroman i složen, prošaran rijekama,
močvarama, planinama, i visoravnima zajedno sa drugim glavnim karakteristikama
prelazeći granice drugih država i regija.

Brazil je pretežno tropska zemlja poznata po svojim velikim amazonskim nizinama.
Međutim, visočja pokrivaju većinu nacionalne teritorije. Fizičke karakteristike
Brazila mogu se svrstati u pet glavnih fiziografskih podjela: Gvajansko gorje na
sjeveru, Amazonske nizine, Pantanal u središnjem i zapadnom Brazilu, brazilska
visočja (uključujući i velike obalske planinske vijence) i obalske nizine.

Brazil ima vlažnu tropsku i suptropsku klimu, osim u suhljim područjima na
sjeveroistoku, koji se ponekad nazivaju sušni četverougao ili sušni poligon.
Proteže se od sjevernog dijela države Bahia do obale između Natala i São Luísa.
To područje prima oko 375-750 mm padavina godišnje. Najveći dio Brazila prima
1,000-1,800 mm godišnje, ali padavine su često mnogo obilnije u dijelovima
amazonskog sliva i primorskom obodu Sierra do Mara. U središnjim dijelovima
brazilsko gorje dobija najveći dio svojih padavina tokom ljetnih mjeseci
(novembar-april), često u obliku bujnih kiša. Oluje i poplave mogu udariti na
sjeveroistoku zemlje u to vrijeme, u zavisnosti od pravca kretanja vremenskih
činilaca. Ovo područje može također doživjeti i duže periode suše. Ovi
promjenljivi vremenski uslovi otežavaju život u kontinentalnim područjima
sjeveroistoka (portugalski, Sertão), te su glavni razlog za iseljavanje izvan
ovog područja. Ljetne temperature su uglavnom stalne za ovo doba godine. U
januaru temperatura u najvećem dijelu nizina je u prosjeku oko 26° C, dok je na
planinama nekoliko stepeni hladnije zavisno od nadmorske visine.

Veliki prostor Brazila se sastoji od različitih ekosistema, koji zajedno
održavaju neke od najvećih svjetskih bioraznolikosti. Zbog intenzivnog
ekonomskog i demografskog rasta, sposobnost Brazila da zaštiti prirodna životna
staništa je sve više pod prijetnjom. Opsežna sječa šuma, posebno oko sliva
rijeke Amazon, uništavanje područja veličine jedne male zemlje svake godine, i
potencijalno brojnih vrsta biljaka i životinja. Između 2002. i 2006. godine
površina amazonskih prašuma koja je potpuno desetkovana, u svrhu podizanja stoke
i iskorištavanja drvne građe jednaka je po veličini sa američkom saveznom
državom Južna Karolina. Do 2020. godine procjenjuje se da bi najmanje jedna
polovina biljnih i životinjskih vrsta u Brazilu mogla izumrijeti.

Smatra se da Brazil ima najveći broj kopnenih kičmenjaka i beskičmenjaka u
odnosu na druge zemlje svijeta. Također, Brazil ima najveću raznolikost primata,
najveći broj sisara, drugi po broju vodozemaca i leptira, treći po broju ptica,
i peti po broju reptila. Postoji veliki broj ugroženih vrsta, mnogi od njih žive
u ugroženim staništima kao što je atlantska šuma.

Zakonodavnu vlast vrši dvodomni nacionalni kongres (Congresso Nacional), koji se
sastoji od Zastupničkog doma (Câmara dos Deputados) i Saveznog senata (Senado
Federal). Kongres se sastaje svake godine u dvije sesije od četiri i pol
mjeseca. Ustav daje Kongresu moć da odlučuje o pitanjima koja se odnose na
saveznu vladu, posebno onih koji se odnose na fiskalnu politiku i administraciju
sindikata. Kongres također potpisuje međunarodne ugovore po dogovoru od strane
izvršne vlasti, ovlašćuje predsjednika da proglasi rat i odlučuje da li ili ne
savezna vlada može intervenisati u poslovima države. Ako je predsjednik stavio
veto na kongresnu odluku ili bilo koju od njegovih odredbi, Kongres ima 30 dana
da nadvlada veto apsolutnom većinom glasova. Savezni Senat sa 81 sjedišta se
sastoji od tri predstavnika iz svake države i saveznog okruga, koji služe
osmogodišnje mandate. Senatorski izbori se održavaju svake četiri godine, a
senatori se neposredno biraju od strane svakog stanovnika ove države.

Izvršnu vlast vrši predsjednik, koji je šef države i vlade. Neposredno je
izabran na četvorogodišnji mandat (i ima pravo na jedan reizbor), a imenuje
kabinet raznih ministara državnih i nekoliko drugih šefova na nivou ministarskih
odjela. Izvršna vlast ima široka ovlaštenja, posebno u ekonomskoj i vanjskoj
politici, finansijama i unutrašnjoj sigurnosti. Predsjednik može podnijeti
zakonske prijedloge Kongresu i tražiti zakonodavno odobrenja u roku od 30 dana.
Ako Kongres ne postupi u ovom periodu, zakonski prijedlozi se smatraju
odobrenim. Predsjednik može djelimično ili potpuno staviti veto na bilo koji
zakonski prijedlog koji podnosi Kongres uz izdavanje privremenih mjera koje
ostaju na snazi do ​​30 dana. On je također vrhovni komandant oružanih snaga.

Vrhovni Savezni sud (Supremo Tribunal Federal) je najviši sud u Brazilu. On se
sastoji od 11 članova koje imenuje predsjednik uz odobrenje Saveznog senata. Sud
daje konačne odluke o ustavnim pitanjima i razmatra predmete koji se odnose na
predsjednika, potpredsjednika, Kongres, sudstvo, glavnog tužioca, ministre,
diplomate, strane zemlje, kao i političke ili administrativne podjele Unije.
Viši sud pravde (Superior Tribunal de Justiça) sastoji se od 33 sudija koje
imenuje predsjednik uz odobrenje Senata. To je najviši sud u zemlji koji
razmatra nekonstitucionalna pitanja i razmatraju slučajeve u koje su uključeni
guverneri država i saveznog okruga. Obična sudska grana također uključuje žalbe
saveznim sudovima poznatim kao Regionalni savezni sudovi. Svaka država ima
državne i savezne sudovima sa kojima ostvaruje prvostepenu nadležnost.

Brazil je politički i ekonomski najistaknutija zemlja u u Latinskoj Americi.
Međutim, socijalni i ekonomski problemi sprečavaju je da postane efikasna zemlja
sa globalnom moći. Između II svjetskog rata do 1990. godine, demokratske i vojne
vlade pokušavale su da prošire uticaj Brazila u svijetu vođenjem državne
industrijske politike i nezavisne spoljne politike. Još donedavno, ova zemlja je
imala za cilj jačanje veza s drugim zemljama Južne Amerike i uključivanje u
multilateralnoj diplomatiji preko UN-a i Organizacije američkih država.

Trenutna vanjska politika u Brazilu temelji se na poziciji ove zemlje kao
regionalne sile u Latinskoj Americi, vodeċa među zemljama u razvoju, i svjetska
sila u nastajanju. Brazilska vanjska politika se uglavnom ogleda kroz
multilateralizam, mirno rješavanje sporova, i nemiješanje u poslove drugih
zemalja. Brazilski ustav također navodi da će ova zemlja težiti ka ekonomskoj,
političkoj, socijalnoj i kulturnoj integraciji naroda Latinske Amerike.

Brazil ima najveću vojsku, avijaciju i mornaricu u Južnoj Americi koja ima više
od 300.000 vojnika, što je otprilike jedna trećina od ukupnog broja vojnog
osoblja u regiji. Mnogo njenog naoružanja je napravljeno u Brazilu, uključujući
dizel podmornice, borbeni avioni, zračne transportne snage i vatreno oružje. U
drugom dijelu 20. vijeka, Brazil je postao vodeći izvoznik oružja. Međutim,
njegova prodaja je opala u kasnim 1980-im kada je prestao rat između Irana i
Iraka i kad je počeo kolaps sovjetskog bloka. Do sredine 1990-ih Brazil je
postao uvoznik oružja.

Iako je brazilski predsjednik vrhovni komandant, nacija nema dugogodišnju
tradiciju civilne kontrole nad vojskom. Mnogi visoki oficiri čije karijere su
ukorijenjene u periodu od vojne vladavine 1964-1985 i dalje smatraju vojnu
instituciju kao glavnog političkog faktora ove nacije i najviše posvećenog
čuvara nacionalnih interesa. Međutim, mlađi oficiri su izgleda više spremni da
prihvate ustavna ograničenja. Od 1985. godine Brazil je demokratski izabrana
vlada koja predsjedava u relativno stabilnim i mirnim uslovima i postepeno
ograničava politički uticaj vojske. Dugotrajna zabrinutost nad odbranom južne
granice Brazila je u velikoj mjeri u opadanju zato što su Brazil i Argentina
ojačali svoje ekonomske veze.

Historijski, nacionalna strategija odbrane Brazila je bila usredsređena uglavnom
ka kompaktnoj južnoj granici sa Argentinom i Urugvajem. Međutim, 1990. godine
moguća argentinska vojna prijetnja je nestala nakon što su Brazil i Argentina
razvili jače ekonomske veze. Vojska je dijelom preusmjerila svoje napore na
neizgrađene sjeverne i zapadne granice, kojima su prijetili gerilci iz Kolumbije
i međunarodni trgovci drogom (posebno oni koji su krijumčarili kokaina iz
Bolivije i Perua u Kolumbiju). Od 1994. godine Brazil je uložio značajna
sredstva u praćenju i kontroli zračnog saobraćaja i drugih kretanja u amazonskom
području. Posebno je pažnja posvećena širokom pojasu duž sjeverne granice gdje
se nalaze koordinirajući sistem satelita, kopneni i vazdušni radari, vremenski
senzori i drugi uređaji koji imaju civilne i vojne vrijednosti. Povećan je broj
uzletišta, garnizona, riječnih patrola, a manje vojne ispostave su također
uspostavljene ili ojačane. Međutim, s obzirom na ogromna prostranstva u ovom
području vojno prisustvo ostaje uglavnom simbolično.

Većina službenika za provođenje zakona u Brazilu su pripadnici Vojne policije,
čije su jedinice pod komandom na državnom nivou. Vojnom policijom se upravlja
nezavisno od oružanih snaga počevši od 1988. godine. Brazilska civilna policija
je zadužena za kriminalni istraživački rad, dok tek nekoliko hiljada pripadnika
Federalne policijske uprave pokušava da patrolira ogromna mora ove nacije,
zračne i kopnene granice. To je zadatak za koji su se dugo oslanjali na vojnu
pomoć. Nasilje i korupcija među policijskim snagama je uzrok ozbiljne
zabrinutosti u Brazilu, pogoršanom niskim platama i niskom školskom spremom.
Svake godine policija u Sao Paulo-u i Rio de Janeiro-u je umiješana u stotine
vansudskih ubijanja kao i trgovinom droge, otmicama, krađama, i drugim
zločinima. Pokušaji promjena su otežani zbog pukog broja takvih incidenata i
čestim sukobima između policijskih agencija.

Brazil je država sa najrazvijenijom ekonomijom u latinskoj Americi, sedma po
veličini u svijetu po berzovnoj razmjeni i sedma po paritetu kupovne moći, u
skladu sa podacima Međunarodnog monetarnog fonda i Svjetske banke. Brazil ima
miješanu ekonomiju sa velikim prirodnim bogastvima.

U Brazilu se nalazi prašuma Amazon. Razvijena je posebno industrija i privreda.
Trenutni BDP po stanovniku iznosi 10.200 US$, stavljajući Brazil na 64. mjesto u
svijetu.

Glavni izvozni proizvodi uključuju avione, električnu opremu, automobile,
etanol, tekstilnu robu, obuću, željeznu rudu, čelik, kafu, narandžin sok, soju,
i na kukuruzu uzgajanu govedinu. Brazil je deseti najveći potrošač energije u
svijetu, važan proizvođač nafte i gasa, i drugi u svijetu proizvođač goriva iz
etanola. Veliki udio imaju firme iz SAD, Švicarske, Japana, Francuske. U
posljednje vrijeme zabilježen je veliki industrijski napredak. Svake godine se
posijeku velike površine šume. Te se nove površine upotrebljavaju u
poljoprivredi. Najveći dio plantaža je u vlasništvu velikih feudalaca. Veliki
uticaj imaju i strane kompanije. Brazil i dalje nastavlja sa industrijskim i
poljoprivrednim rastom kao i razvojem unutrašnjosti svoje teritorije. Koristeći
ogromna prirodna bogatstva i veliku radnu snagu, ova zemlja danas ima najveću
ekonomsku moć u Južnoj Americi i regionalni je lider, jedna je od prvih zemalja
u ovom području koja je započela ekonomski oporavak. Visoka nejednakost u
prihodima i kriminal i dalje predstavljaju goruće probleme, kao i usporeni
ekonomski rast u proteklih nekoliko godina.

Strukturu stanovništva u Brazilu čini mješavina bijelih doseljenika (uglavnom
Portugalaca i Španaca koji su izvršili kolonizaciju "nove zemlje"), crnih
potomaka bivših robova koje su bijeli doseljenici dovodili kako bi ih koristili
za rad na plantažama, te indijanskih plemena koje su naseljavale Brazil prije
dolaska bijelih doseljenika.

Portugalski je službeni jezik, a jezik kojim Brazilci govore je
dijalekt/vernakular kojeg lingvisti nazivaju brazilski portugalski. Razlike
između razgovornog brazilskog portugalskog jezika i razgovornog evropskog
portugalskog jezika slične su razlikama između razgovornog švicarskog njemačkog
i službenog njemačkog. Portugalski je maternji jezik ogromne većine Brazilaca,
ali je nacionalni leksikon proširen brojnim stranim riječima. Ovaj jezik je
prošao kroz mnoge izmjene, kako u Portugaliji tako i u svojoj bivšoj koloniji,
jer je prvi put uveden u Brazilu u 16. vijeku. Te dvije zemlje su u velikoj
mjeri standardizovale svoje pravopise, ali izgovori, riječnik i značenja riječi
odstupaju toliko da je sada možda lakše za neke Brazilce da shvate Španski jezik
iz filmova iz drugih zemalja Latinske Amerike od filmova iz Portugala.
Italijani, Nijemci, Japanci i imigranti iz španskog govornog područja uveli su
nove riječi i izraze u brazilski portugalski, kao što su sveprisutni izraz "čau"
(bosanski, zbogom), koji je usvojen od italijanske riječi "ciao". Strani
proizvodi i tehnologija uveli su dodatne izraze. Brazilski starosjedilački
narodi govore desetine jezika, a neki stručnjaci ukazuju da se najveća razlika
između brazilskog i portugalskog jezika može pratiti sve do prvog kontakta sa
Indijancima. Jezička grupa Tupi-Guarani naroda je posebno uticala na brazilska
imena mjesta i dodala možda hiljade riječi i izraza brazilskom portugalskom
jeziku. Tupian je bio glavni jezik starosjedilačkih naroda u Brazilu prije
evropskog kontakta. Postao je jezik sporazumijevanja između Indijanaca i
portugalskih trgovaca, misionara, avanturista i administratora. Naširoko se
koristio u amazonskom području i zapadnom Brazilu do 19. vijeka.

Savezna vlada, država, savezni distrikt, i opštine svaki upravljaju svojim
obrazovnim sistemom. Prema novom ustavu 25 posto od državnih i općinskih poreza
i 18 posto od saveznih poreza se usmjerava za obrazovanje. Privatni školski
programi su dostupni kao dopuna javnom školstvu. U 2003. godini stopa pismenosti
je iznosila 88 posto stanovništva, a stopa pismenosti mladih (uzrasta 15-19
godina) bila je 93,2 posto. Međutim, prema UNESCO-u obrazovanje u Brazilu i
dalje pokazuje vrlo nizak nivo efikasnosti za 15-godišnjeg učenika, posebno u
javnoj školskoj mreži.

Sistemom javnog zdravstva se upravlja i obezbjeđuje od strane svih nivoa vlasti,
dok privatna zdravstvena zaštita ispunjava dodatnu ulogu. Nekoliko problema
otežava efikasnost brazilskog zdravstvenog sistema. U 2006. godini najveċi
zdravstveni problemi su bili: smrtnost novorođenčadi, smrtnost djece, smrtnost
majki, smrtnost uzrokovana nezaraznim bolestima i smrtnost uzrokovana vanjskim
uzrocima (saobraċaj, nasilje i samoubistva).

Oko dvije trećine Brazilaca se pridržavaju katoličanstva, koja je prestala da
bude zvanična religija nakon proglašenja republike 1889. godine. Brazilska
biskupija je osnovana 1551. godine. Da bi Indijance "pripitomio" i preveo na
hrišćanstvo kralj je poslao jezuite samo devet godina nakon osnivanja ovog
katoličkog reda 1540. godine. Međutim, prvi biskup se pokazao previše krut
(protivio se jezuitskoj praksi učenja hrišćanstva bez nasilnog nametanja), i kao
rezultat toga jezuiti su se preselili u unutrašnjost dalje od biskupove
nadležnosti. Kada je vijest o biskupovom svadljivom ponašanju stigla u Lisabon,
bio je opozvan 1556. godine. Međutim njegov brod se na putu za Portugal zbog
nevremena slupao duž obale Brazila. On je zarobljen i živ pojeden "od strane
Caeté Indijanaca koje je on tako strasno prezirao".

Nakon nezavisnosti dolazi do popuštanja ranijih bliskih veza između crkve i
države. Dominacija katolika među imigrantima u 19. i 20. vijeku doprinijela je
trajnoj prisutnosti ove religije. Veći dio ostatka stanovništva su protestanti,
uključujući fundamentalističke i pentekostalske grupe. Evangeličke grupe su
okupile veliku podršku tokom 1990-ih prelaskom nekih članova iz katoličkih
redova. Kao odgovor na ovo katolička grupa je pokrenula niz harizmatičnih misa i
skupova.

Brazil ima sve veći broj pristalica pravoslavlja, budizma, šintoizma, islama i
drugih religija. Sve one zajedno su brojčano skoro jednake onima koji obavljaju
oblik duhovnosti ili spiritizam, koji se temelji na učenjima francuskog duhovnog
učitelja Allana Kardeca iz 19. vijeka. Mnogi Brazilci također praktikuju
sinkretističke religije, kao što su Macumba, Candomble, Xangô i Umbanda koje su
spoj hrišćanskog vjerovanja sa obredima uvezenim iz Afrike ili spiritističkoj
praksi. Candomble dominira u državi Bahia. Nago Candomble sekta, nastala iz
vjere Joruba robova, posebno je raširena i utiče na obrede drugih sekti. Macumba
i Umbanda imaju mnogo pristalica u državi Rio de Janeiro, dok je Xangô
najuticajniji u Pernambuco-u. Sljedbenici ovih religijskih pravaca uglavnom
identifikuju svoja božanstva sa rimokatoličkim svecima i vjeruju da će ova
božanstva posredovati za njih kod vrhovnog bića. Sveštenici i sveštenice su
uglavnom afričkog porijekla, ali pristalice se mogu naći iz svake etničke grupe
i društvene klase, posebno u urbanim centrima. Možda desetine miliona brazilskih
katolika povremeno učestvuju u ovim sinkretskim ili spiritualističkim gozbama i
svečanostima.

Srž brazilske kulture je izvedena iz portugalske kulture, zbog jakih
kolonijalnih veza sa portugalskom imperijom. Između ostalih uticaja, portugalci
su donijeli portugalski jezik, rimokatoličanstvo i kolonijalne arhitektonske
stilove. Kultura je, također pod jakim uticajem afričkih naroda, starosjedilaca
i neportugalskih evropskih kultura i tradicija.

Brazilski karneval je godišnja proslava koja se održava 40 dana prije Uskrsa
koji obilježava početak posta. Brazilski karneval ima različite regionalne
karakteristike. Drugi regionalni festivali su Boi Bumba i Festa Junina (junski
festivali).

Brazilac Antônio Carlos Gomes (desno na slici) bio je prvi kompozitor iz "Novog
svijeta" čije muzičko djelo je bilo prihvaćeno u Evropi. Jedini neevropljanin
koji je bio uspješan kao operski kompozitor u Italiji, u vrijeme "zlatnog doba
opere," savremenik Verdija i Puccinija. Njegova opera Il Guarany izvedena je
premijerno u milanskoj La Scala-i 1870. godine, a kasnije iste godine i u Rio de
Janeiro-u za rođendan brazilskog cara. Sa ovim djelom je ostvario međunarodnu
slavu, a Verdi je ovu operu nazvao djelom genija i izvedena je u većini
evropskih muzičkih centara. Neke od njegovih opera pokazuju brazilski osjećaj sa
elementima narodne polifonije.

Klasični kompozitor Heitor Villa-Lobos je bio taj koji je napravio raskid sa
tradicijom stvarajući izrazito brazilske kompozicije tkajući narodne teme i
ritmove portugalskog, indijanskog i afričkog porijekla u njegovu muziku. U
savremenoj muzici, João Gilberto i Antonio Carlos Jobim su predstavili svijetu
bossa nova ritmove (uključujući poznatu pjesmu "Djevojka iz Ipaneme") miješajući
samba ritmove sa jazz muzikom prijatnom uhu. Francisco Buarque de Hollanda
komponovao je širok spektar popularne muzike, uključujući balade i društveno
aktuelne lagahne opere. Pjesnik-tekstopisac Vinicius de Moraes obuhvatio je
urbani brazilski duh u njegovim nezaboravnim tekstovima. Pjevač pop muzike
Roberto Carlos Braga pridobio je značajan broj sljedbenika u cijeloj Latinskoj
Americi u drugom dijelu 20. vijeka. Drugi interesantni muzički stilovi su
Sertanejo veoma prisutni u južnom, središnjem i zapadnom dijelu Brazila. Tu su
zatim Axé koja je spoj sambe i reggae muzike koja se često čuje u
sjeveroistočnom Brazilu, i pagode koja je vrsta energične sambe razvijene u
urbanim područjima. Muzički uticaji iz Brazila, Sjeverne Amerike i Evrope su
pomiješani stvarajući tzv Tropicalia stil. Veći Brazilski gradovi povremeno su
domaćini savremenih muzičkih događaja, i besplatnih koncerata klasične muzike na
otvorenom koji privlače mnoštvo slušalaca u Rio de Janeiro-u, Sao Paulo-u, Belo
Horizonteu i drugim gradovima. Brazil također ima dugu tradiciju narodne muzike,
kao što je na sjeveroistoku Brazila tzv. cantoria (pjevana poezija) takmičenja u
kojima muzičari improvizovanjem pokušavaju osvojiti muzičke "dvoboje."

Brazilska književnost datira s kraja 16. vijeka, do radova prvih portugalskih
istraživača u Brazilu, kao što je Pêro Vaz de Caminha, ispunjenih opisima faune
i flore, i komentarima o autohtonom stanovništvu, što je očaravalo evropske
čitaoce. Brazil je imao mnogo svjetski poznatih književnih ličnosti čiji ukupni
broj književnih djela je po mnogima bogatiji od onih iz Portugala zbog raznih
etničkih i regionalnih tema. Joaquim Machado de Assis, sin oslobođenog roba bio
je vodeći glas tokom 19. vijeka sa svojim romantičnim romanima. U 20. vijeku na
sjeveroistoku se stvara posebno širok spektar vrhunskog pisanja, uključujući i
Gilberta Freyrea na temu života za vrijeme ropstva. Tu su i tragedije Graciliana
Ramosa o velikoj suši, zatim João Guimarães Rosa sa pričama o preživljavanju i
nasilju u unutrašnjosti, i Jorge Amado sa vedrim pričama postavljenim u području
uzgajanja kakao-a, Bahia. Priče Érica Veríssima iz južnog Brazila su prevedena
na mnoge jezike.

U roku od godinu dana od prvog eksperimenta braċe Lumiere u Parizu 1896. godine
pojavljuju se prvi kinematografi u Rio de Janeiro-u. Deset godina kasnije glavni
grad se mogao pohvaliti sa 22 kino kuće i sa prvim prikazanim brazilskim filmom
"Davitelji" (portug. Os Estranguladores) od Antonia Leala. Od tada filmska
industrija u Brazilu bilježi stalni napredak koji iako nikada nije bio veliki,
svojim ​​filmovima je tokom godina privukao međunarodnu pažnju. Zbog ogromne
veċine Brazilaca koji su u to vrijeme bili nepismeni, zvučni filmovi se
pojavljuju već 1910. godine kao dio muzičkog kina. Prevodioci i glumci smješteni
iza ekrana obezbjeđivali su glasove u filmu praċeni muzikom. Godine 1920.
filmovi su bili sinhronizovani sa gramofonskim pločama tako da je
"presnimavanje" bilo moguće. Tokom 1920-ih i 1930-ih godina Humbert Mauro je bio
središnja ličnost u podizanju kvaliteta lokalnog filma na visoki nivo.

U 1930. godine u doba nijemog filma u Brazilu, snimljen je film Maria Peixota
Limite. Smatra se jednim od najznačajnijih filmova u historiji brazilske
kinematografije. Velike sovjetski režiser Sergej Eisenstein naziva film

Krajem 1960-ih, tzv. tropski pokret je obuzeo umjetničku scenu u Brazilu, tako
da je i filmska industrija potpala pod njene čari. Ovaj umjetnički pokret je
naglašavao potrebu da se izmijene svih strani uticaji i pretope u brazilski
nacionalni proizvod. Najbolji film koji predstavlja ovaj pokret bio je Macunaima
od Joaquima Pedra de Andradea. Radeći u isto vrijeme kao i tropikalisti tu je i
pokret marginalno kino (cinema marginal). Ovo je još jedna grupa režisera koji
su se pojavili u Sao Paolo-u i Rio de Janeiro-u koji su također pravili filmove
sa malo novca. Ova grupa je pravila filmove s temama koje su se odnosile na
margine društva. Njihovi filmovi su smatrani "teškim". Godine 1969. nastala je
vladina filmska agencija Embrafilme. Oni su bili odgovorni za koprodukciju,
novčanu podršku i distribuciju velikog broja filmova 1970-ih i 1980-ih.
Embrafilme je dodao komercijalnu dimenziju filmskoj industriji i omogućio joj je
da pređe na više ambicioznih projekata.

1980-ih kino dvorane nisu bile dobro posjećene. To je dijelom zbog popularnosti
televizije. Mnoge kino dvorane su bile zatvorene, a posebno u unutrašnjosti
zemlje. Pa ipak, neki važni filmovi su napravljeni koji su obrađivali politička
pitanja. Danas se savremeni brazilski filmovi prikazuju na televiziji i u kinima
širom svijeta. Brazil je danas više svjestan bogatstva njegove tri različite
kulture koje obogaċuju njegovu filmsku industriju. Savršen primjer za to je film
O Quatrilho snimljen 1996. godine. Bio je jedan od pet kandidata za najbolji
film na stranom jeziku na dodjeli filmske nagrade Oscar 1996 godine. Saveznim
zakonima za poticaj kulture federalna vlada potiče i podržava firme da doprinose
sa postotkom poreza koji će se koristiti za podršku umjetnosti. Kao rezultat
ovih zakona, imamo "oživljavanje brazilskog filma", sa povećanim prihodima od 80
miliona brazilskih reala (brazilska valuta) 1997 godine. Tokom 1990-ih Hector
Babenco je postao prvi značajni brazilski režiser u Hollywoodu.

Nogomet je najpopularniji sport u Brazilu. Brazilska nogometna reprezentacija je
prema službenom rangiranju FIFA-e među najboljima u svijetu, i s 5 osvojenih
naslova svjetskih prvaka najtrofejnija. Košarka, odbojka, automobilizam, i
borilačke vještine također privlače veliku publiku. Brazilska odbojkaška
reprezentacija trenutno drži naslove prvaka Svjetske lige, Svjetskog Grand
Champions kupa, svjetskog prvenstva i Svjetskog kupa. Drugi sportovi sa sve
brojnijim poklonicima su tenis, rukomet, plivanje i gimnastika. Varijacije nekih
sportova porijeklom su iz Brazila: nogomet na plaži, futsal (dvoranski nogomet)
i "footvolley" pojavili su se kao varijacije nogometa. U borilačkim vještinama,
brazilci su razvili capoeiru, vale tudo, i brazilski džiju-džicu. Brazil je
jedna od najuspješnijih nacija u automobilizmu, te su brazilski vozači do sada
osvojili 8 naslova svjetskih prvaka u Formuli 1, 6 pobjeda na 500 milja
Indianapolisa te naslove i pobjede u brojnim drugim kategorijama i prvenstvima.
Brazil je bio domaćim mnogim istaknutim međunarodnim sportskim događajima,
uključujući Svjetsko prvenstvo u nogometu 1950. koje će se u Brazilu održati i
2014. Automobilistička staza u São Paulu, Autódromo José Carlos Pace, domaćin je
godišnje Velike nagrade Brazila. São Paulo je organizovao IV. Pan Američke igre
1963., a Rio de Janeiro XV. Pan Američke igre 2007. Godine 2009., Rio de Janeiro
je odabran kao domaćin Olimpijskih igara 2016., prvih koje će se održati u
Južnoj Americi.

Mornari iz Velike Britanije (gdje je nogometna igra nastala) prvi su igrali
nogomet na brazilskom tlu. Mladić po imenu Charles Miller je taj kome pripada
zasluga za upoznavanje Brazilaca sa ovim sportom. Godine 1894. on je donio sa
svog putovanja u Englesku dvije nogometne lopte i pravilnik ove igre. Igrao je
nogomet tokom svog putovanja u inostranstvo, a po povratku pomogao je
organizovati nekoliko timova u Sao Paulo-u. Isprva nogometni igrači su bili
uglavnom britanski radnici u firmama u britanskom vlasništvu. Zatim je Mackenzie
univerzitet organizovao tim sastavljen prvenstveno od Brazilaca, prvi takav
nogometni klub.

Entuzijazam za ovu igru se proširio među imućnim mladim Brazilcima od kojih su
mnogi bili izloženi nogometu prilikom njihovih posjeta Evropi, pa su počeli da
organizuju svoje timove. Mnogi rani fudbalski timovi u Sao Paulo-u i Rio de
Janeiro-u su bili pod pokroviteljstvom društava koja su bila za bogate, a igre
su se igrale na poljima obezbijeđenim od strane ekskluzivnih klubova.

U drugoj deceniji 20. vijeka nogomet dobija još jedan poticaj s prilivom
evropskih imigranata koji su počeli da osnivaju svoje timove. Za dugo vremena
nogomet u Brazilu je ostao vrlo britanski. Siromašniji sloj Brazilaca ubrzo je
razvio vlastitu fascinaciju nogometom. Za siromašne je to bio idealan sport koji
je zahtijevao samo loptu i malo slobodnog prostora. Igra se pokazala idealnom za
brazilski temperament i postala je savršen mehanizam za individualno i
kolektivno samoizražavanje. Usvojili su ga kao svoj sport, identifikovali se s
njim nastavljući mijenjati ga.

Čini se da nogomet spaja sport i sambu. Tokom igre navijači često udaraju u
bubnjeve od početka do kraja utakmice tako podstičuċi bolju igru kod igrača,
koji preobražavaju driblinge na terenu u oblik plesa. Njihovi potezi uvijek
zrače spontanost, jednu od karakteristika sambe.

Ovaj sport tako pokazuje običnim ljudima u Brazilu da je socijalna pravda koju
oni ne vide u svakodnevnom životu moguća, i njihova ljubav prema ovoj igri
predstavlja njihovo prihvatanje te mogućnosti. Brazil ima više stadiona (pet) s
kapacitetom od preko 100.000 sjedišta što je više od bilo koje druge zemlje.
Nogometni tim ove zemlje je prvi koji je četiri puta osvojio svjetski kup i
predstavlja predmet velikog nacionalnog ponosa. Osim toga, nogomet je proizveo
trajnog i neprikosnovenog nacionalnog heroja Brazila, Peléa, kao i možda još
veċeg idola Manéa Garrinchu.



https://bs.wikipedia.org/wiki/Islam

Islam (ar. الإسلام al-islām; "predanost jednom Bogu") je monoteistička religija
koja je nastala na Arabijskom poluostrvu u 7. vijeku. Prema broju pripadnika,
danas je druga najrasprostranjenija religija i religija s najbržom stopom rasta
na svijetu.

Sljedbenici islama, muslimani, vjeruju u postojanje samo jednog boga (Allaha) te
da je Muhammed s. a. w. s (Božiji mir i blagoslov na njega) Njegov rob i
poslanik. Zajedno s judaizmom i kršćanstvom islam je jedna od tri abrahamske ili
ibrahimske religije.

Muslimani vjeruju da je islam originalna, potpuna i univerzalna verzija
prvobitne vjere koja je kroz historiju više puta objavljivana posredstvom većeg
broja božijih poslanika, uključujući Adema, Nuha, Ibrahima, Musu i Isaa. Isto
tako, vjeruju da je Kur'an nepromijenja i posljednja božija objava. Islamski
koncept i praksa sadrže i pet stubova islama, koji su obavezni za sve muslimane
kao i islamsko pravo, odnosno šerijat, kojim se dotiče gotovo svaki aspekt
ljudskog života i općenito društva, od bankarstva i blagostanja do položaja žena
u društvu i okoline.

Pojavivši se početkom 7. vijeka, prvobitno u Mekki, islam se brzo proširio
Arabijskim poluostrvom da bi se u 8. vijeku halifat prostirao od Iberijskog
poluostrva na zapadu do rijeke Ind na istoku. Zlatno doba islama se odnosi na
period između 8. i 13. vijeka kada je islamski svijet doživio naučni, privredni
i kulturni procvat.

Većina muslimana pripada jednoj od dvije najzastupljenije denominacije. Sunita
je oko 75 do 90% dok je šiitskih muslimana oko 10 do 20%. Oko 13% od ukupnog
broja muslimana živi u Indoneziji, državi sa najvećom muslimanskom većinom. 32%
muslimana naseljava Južnu Aziju, svaki peti musliman živi na Bliskom istoku a
oko 15% njih su stanovnici podsaharske Afrike. Znatne muslimanske zajednice
egzistiraju u Evropi, Kini, Rusiji i obe Amerike. Konvertiti u islam i
imigrantske muslimanske zajednice danas postoje u gotovo svakom dijelu svijeta.

Na arapskom jeziku islām znači "predanost" (jednom Bogu, Allahu s.w.t.) i opisan
je kao dīn (ar. dîn el-islâm), što znači "način života" ili "religija".
Etimološki, izvodi se iz istog korijena kao i selām ("mir"; čest pozdrav među
muslimanima). Termin musliman (muslim) također je povezana s riječju islām i u
bosanskom jeziku ima značenje "onaj koji se predaje Bogu".

Muhammed a.s. je rođen u Mekki godine 570. Oko godine 610. počeo je prenositi
ashabima poruke koje dobija od Allaha i koje su kasnije skupljene u knjizi
Kur'an. Sve propovijedi tvrde da je Bog (Allah) jedan, milostiv i svemoćan, kao
i da nadzire tok događaja. Na Sudnji dan on će ljudima suditi prema njihovim
djelima i poslati ih u dzennet ili džehennem. Bogati sloj pobunio se protiv nove
religije, i to zbog osude njihovog ponašanja u Kur'anu, i počeo progoniti
Muhammeda a.s. a i njegove sljedbenike. 622.g. Muhammed a.s. se iz Meke seli u
Medinu i taj čin zvan hidžra označava prekretnicu u islamu te je iskorišten kao
period u odnosu na koji se računa vrijeme u islamskom svijetu. Tu su
ustanovljeni glavni obredni oblici, a to su namaz (molitva), zekat, post (mjesec
ramazan) i hodočašće u Mekku. Nakon smrti, Muhammed a.s. je ostavio iza sebe,
kako novu religiju tako i državu.

Sljedbenici islama, poznati kao muslimani vjeruju da je Bog (ili, Arapski :
Allāh) poslao svoju direktnu objavu čovječanstvu Muhammedu, sallallahu alejhi ve
sellem, preko meleka Džibrila (Gabrijela) kao što je poslao objave ostalim
poslanicima, Ademu, Nuhu, Ibrahimu, Musāu i Isāu. Muslimani vjeruju da je Kur'an
posljednja od Allahovih knjiga objavljenih čovječanstvu, da je potpuno tačna
(bez grešaka) i da je nepromjenjiva, što obećava i Allah, a u djelo sprovode
ljudi koji Kur'an znaju napamet, ti ljudi zovu se hafizi. Budući da su prethodne
knjige koje je Allah s.w.t. slao ljudima, a to su: Suhufi - Ibrahimu a. s,
Tevrat - Tora- Musau a.s. (Mojsiju), Zebur - Davud a. s, Indžil (Evanđelje)
izmijenjene od strane ljudi ili djelimično zaboravljene (prepričavane) Allah
s.w.t. je poslao Kur'an da bi ukazao čovječanstvu na pravi put . Kur'an se do
danas sačuvao u izvornom obliku, zahvaljujući izuzetnoj pažnji da se ne izmijeni
niti slovo u njemu.

Muslimani smatraju da je islam ista ona vjera koju su vijekovima propovijedali
Božiji poslanici sve od Adema a. s. i da je Kur'an (sveta knjiga muslimana)
posljednja Božija objava, a Muhammed s. a. v. s. posljednji Božiji poslanik.
Islamsko učenje vidi Kršćanstvo i Judaizam kao derivacije učenja određenih
poslanika - Ibrahima a. s (Abrahama); i u tome prepoznaje njihove zajedničke
Abrahamske korijene, a Kur'an ih naziva "ljudima Knjige" (Ehlul-Kitab). Islam
ima tri primarne grane podjele nastale iz razilaženja u podjeli vlasti nakon
smrti Muhammeda s.a.v.s, te tri podjele su : suniti, Šiiti, Haridžijski*.
(Riječi Sunnit, Šiit ili Haridžija ne spominju se u Kur'an ili hadisu)

Dvije najveće podgrupe muslimana su sunniti i šiiti. Sunniti sačinjavaju veliki
postotak muslimanskog svijeta iako je moguće pronaći velike većine Šiita koje
žive u zemljama Bliskog Istoka kao što su Iran ili Irak. Ipak, u Saudijskoj
Arabiji sunniti su većina.

Osnovni uslovi za pripadnost islamu kod sunnitskih muslimana nazivaju se još i
islamskim šartima, dok kod šiitske manjine postoji blago različita terminologija
koja opisuje pet osnovnih vjerovanja, tzv. "Korijeni religije". Svi muslimani se
slažu sa stavom da su i Sunnitska i Šiitska osnovna vjerovanja ispravna.

Kur'an (ar. القرآن al-qur'ān) u prenesenom prijevodu "čitanje"; također zvan Al
Qur'ān Al Karīm; je sveta knjiga islama. Muslimani vjeruju da je Kur'an objava
Božijih riječi i kulminacija Božje objave čovječanstvu, preko Božjeg poslanika
Muhammeda a.s. u periodu od 23 godine preko meleka Džibrila.

"U ime Allaha, Milostivog, Samilosnog! [...] Ova Knjiga, u koju nema nikakve
sumnje, uputstvo je svima onima koji se budu Allaha bojali..."

Kur'an je sveta Božja knjiga koja je objavljena Božjem poslaniku Muhammedu
(s.a.v.s.). Objava je počela u mjesecu Ramazanu. Božiji poslanik Muhammed
(s.a.v.s.) je kao i obično meditirao u pećini Hira, kad mu se melek Džibril
ukazao i počeo sa : "Čitaj u ime Gospodara svoga koji stvara!" Tada je Muhammed
a.s odgovorio da ne zna da čita, ali je Džibril nekoliko puta ponovio "Čitaj!"
To je bio Muhammedov a.s prvi susret sa Džibrilom. Objava Kur'ana u potpunosti
trajala je 23 godine, jedan dio objavljen je u Mekki, dok je drugi dio objavljen
u Medini. U početku ljudi su Ga učili napamet a kasnije su počeli i da Ga
zapisuju. Noć kada je Allah swt upotpunio Kur'an zove se Lejletul kadr (Noć
kadr).

Kur'an je najčitanija knjiga na svijetu. Ima preko 2 miliona hafiza, tj. ljudi
koji znaju čitav Kur'an napamet. Rekao je Allahov Poslanik, s.a.v.s.: "Najbolji
među vama su oni koji uče Kur'an i druge podučavaju njemu."

Islam ima tri osnovne grupe vjernika: sunite, šiiti i haridžije. Do raskola (u
učenju) došlo je kad se postavilo pitanje ko će naslijediti Muhammeda a. s.
Suniti (koji čine oko 90% muslimana) tvrdili su da niko ne može naslijediti
Muhammeda a. s, jer je Kur'an oblikovao i dovršio objavu Božijeg vodstva.
Muhammedov a. s. nasljednik zato može biti samo čuvar nasljeđa, on će biti kalif
s podređenom vlašću kao vođa vjernika, a bira ga zajednica postupkom idžme. Za
šiitske muslimane glavna je osoba vjerske vlasti imam, koji je nasljednik zato
jer ima sposobnost nadahnutog i nepogrešivog tumačenja Kur'ana, a šiiti govore o
sebi kao o pozvanom i određenom narodu. Najvažnija mistična tradicija, sufizam,
pridonosi sjedinjenju šijitske i sunitske svijesti.

Neka od dostignuća arapskih, odnosno muslimanskih učenjaka i mislilaca koriste i
nalaze se u temeljima zapadne civilizacije. Na Zapad su posredovala učenja koja
su usvojena na Istoku, djela grčkih, perzijskih i indijskih pisaca, medicinski
priručnik Avicene, koji se donosi na Zapad kao dostignuća perzijskih liječnika,
decimalni sistem, astronomija. Zapad je ponovo otkrio Aristotela i usvojio
njihov stil u arhitekturi i umjetnosti. Islamski stil osjetljiv je na ukrase i
nastoji preokrenuti stvarni izgled stvari u apstraktni. 1258. Mongoli razaraju
Bagdad, što se označava kao početak općeg stagniranja širenja Islamskog carstva.

Prema podacima iz 1996, svaki četvrti stanovnik zemaljske kugle je musliman, a u
brojkama to je preko 1.482.597.000 muslimana od ukupno 5.777.940.000 ljudi na
Zemlji ili u procentima 26%.

Gledajući po kontinentima, muslimana ima najviše u Aziji (1.022.692.000), ali je
zanimljivo da oni nisu većina na tom kontinentu, nego ih ima 30%. Pravi
"muslimanski kontinent" je, ustvari, Afrika gdje muslimani predstavljaju
nadpolovičnu većinu, tačnije 59%, a ima ih ukupno 426.282.000. Muslimani su
apsolutna većina u čak 59 država svijeta, a država s najvećim brojem muslimana
je Indonezija sa 196.288.020 muslimana ili 95% od ukupnog broja stanovnika.
Odmah iza su velike muslimanske zajednice u Pakistanu, Egiptu, Sudanu, Turskoj
itd. Zanimljivi su podaci o muslimanskim "manjinama" u najmnogoljudnijim
zemljama svijeta, Kini gdje ih ima 133.100.545 ili 11%, i Indiji 133.295.027 ili
14%. Muslimani su apsolutna većina u zemljama kao što su Maldivi, Mauritanija i
Džibuti.

Godišnja stopa porasta broja muslimana je 6,40% što je zaista mnogo, a radi
poređenja, kršćani imaju stopu porasta 1,46%. Prema ovome u 1997. godini
muslimana je bilo 1.577.483.000, a procjena za 1998. je 1.678.442.000. Možda je
najbolji pokazatelj velikog porasta broja muslimana podatak da se u posljednjih
pedeset godina taj broj povećao za nevjerovatnih 500% dok se broj kršćana za
isto vrijeme povećao za samo 47%, hindusa za 117% i budista za 63%. Svakako da
je najveći uzrok ovome izrazito veliki natalitet kod muslimana, ali je sigurno
da ovom broju značajno doprinosi i primanje islama od strane nemuslimana što
svjedoče podaci o velikom porastu broja muslimana na Zapadu.

U periodu od 1989. do 1998. broj muslimana u Evropi se povećao za 142,35%, u
Sjevernoj Americi za 25% i Australiji za 257,07%, međutim što se Australije
tiče, ovaj procenat i nije toliko značajan s obzirom da tamo do prije dvadeset
godina gotovo da i nije bilo muslimana. Bitno je još napomenuti da su muslimani
u najjačim zapadnim zemljama (SAD, Velikoj Britaniji i Francuskoj) druga najveća
vjerska grupa.



https://bs.wikipedia.org/wiki/Rat_u_Bosni_i_Hercegovini

Rat u Bosni i Hercegovini je općeprihvaćeni naziv za međunarodni vojni sukob na
području Bosne i Hercegovine, koji je trajao od 6. aprila 1992. do 14. decembra
1995. godine između Srbije i Crne Gore, Republike Bosne i Hercegovine i
Republike Hrvatske. Ovaj rat se često imenuje i kao Agresija na Bosnu i
Hercegovinu i Građanski rat u Bosni i Hercegovini. Bosna i Hercegovina je
zvanično podigla optužnicu protiv Srbije i Crne Gore za genocid pred
Međunarodnim sudom pravde. Sud je 21. februara 2007. objavio presudu u kojoj je
zaključio da je rat imao međunarodni karakter.

Pretpostavlja se da je u gotovo četvorogodišnjem ratu stradalo između 100.000 i
200.000 ljudi, dok je preko dva miliona stanovnika moralo napustiti svoje
domove. Prema najnovijim izvještajima u ratu je stradalo oko 94.000 stanovnika1,
a raseljeno je oko 1,8 miliona. Rat je uzrokovan kompleksnom kombinacijom opće
političke, društvene i sigurnosne krize u zemlji, koja je uslijedila nakon
završetka Hladnog rata i pada socijalističkog poretka u SFRJ. Rat je okončan
potpisivanjem mirovnog sporazuma u Daytonu, 21. novembra 1995. godine.

Rat u Bosni i Hercegovini je usko vezan sa raspadom Jugoslavije. Jugoslavenska
kriza počinje slabljenjem dotadašnje komunističke vlasti, a što se može
okarakterisati kao dio općih promjena koje su uslijedile završetkom Hladnog rata
u svijetu. U slučaju Jugoslavije, komunizam je sve više gubio ideološku snagu
pred najezdom nacionalističkih i separatističkih ideologija krajem 1988. i
početkom 1989. godine, naročito u Srbiji i Hrvatskoj, potom u Bosni i
Hercegovini, te u manjoj mjeri i u Sloveniji.

Ovaj proces je također proporcionalan sa dolaskom Slobodana Miloševića na vlast
u Srbiji, koji je svoj put započeo odazivajući se na buđenje iste
nacionalističke ideologije, te postavljajući se kao vođa Srba na Kosovu 1989.
godine. Osnovni cilj Miloševićeve politike je bilo osvajanje vlasti i dominacije
nad jugoslovenskom federacijom. Da bi ostvario svoj cilj, Milošević je iscenirao
nekoliko procesa, koji su doveli do preuzimanju vlasti prije svega u Vojvodini i
Crnoj Gori, postavljajući na vlast garnituru političara koji su odgovarali
njegovoj viziji buduće Jugoslavije. Ta vizija se zasnivala na dominaciji Srbije
kao najmnogoljudnije republike u SFRJ, te Miloševiću kao vođi Srbije. Kriza
Jugoslavije se pogoršava nakon što Milošević manipuliše proces, koji je doveo do
obaranja vlasti Kosovskih Albanaca na Kosovu, nakon čega konsolidira kontrolu
nad gotovo pola Jugoslavije. Ovakav odnos snaga dovodi do reakcije drugih
republika, a prevenstveno Slovenije.

Na 14. kongresu Saveza komunista Jugoslavije 20. januara 1990. godine Milošević
je po prvi put upotrebio svoju dominaciju za obstrukciju mnogih Ustavnih
amandmana, koje su slovenski predstavnici u saveznom parlamentu pokušali da
sprovedu, kako bi se ponovo uspostavio balans u snagama između saveznih
republika. Kongres se završava debaklom i napuštanjem delegata iz Slovenije i
Hrvatske, što se može okarakterisati i kao početak raspada Jugoslavije.

Produbljenje krize omogućava nacionalističkim opcijama da dođu do vlasti, među
kojima najviše dolazi do izražaja Franjo Tuđman u Hrvatskoj, koji se javlja kao
pandan Miloševićevoj nacionalističkoj politici. Slovenija i Hrvatska nedugo
potom započinju proces osamostaljivanja i proglašavanja nezavisnosti, koji vode
u oružane sukobe. Ovo je pogotovo slučaj sa Hrvatskom, koja je u to vrijeme
imala izraženu srpsku manjinu, kako u provinciji (sjeverna Dalmacija i područje
oko Knina, Lika, Kordun, Banija), tako i u velikim gradovima (Zagreb, Rijeka,
Split, Osijek, Zadar, Vukovar).

Popis stanovništva na dan 31. marta 1991. godine za BiH navodi ukupno 4.377.033
stanovnika.

1 Pri popisu stanovništva 1991. godine nije postojala mogućnost izjašnjavanja
kao Bošnjak.

2 Pod kategoriju ostali su navedeni slijedeći narodi i narodnosti: Crnogorci,
Makedonci, Slovenci, Albanci, Česi, Italijani, Židovi, Mađari, Nijemci, Poljaci,
Romi, Rumuni, Rusi, Rusini, Slovaci, Turci, Ukrajinci, te ostali sa nepoznatim,
regionalnim i neizjavljenom nacionalnom pripadnošću.

Po popisu stanovništva 1991. godine Bošnjaci su bili većina u 45 općina (u 13
relativna, u 31 apsolutna), Srbi u 34 općina (5 relativna, 29 apsolutna), a
Hrvati su bili većina u 20 općina (6 relativna, 14 apsolutna).

Na prvim slobodnim demokratskim skupštinskim izborima 18. novembra 1990. godine
pobijedila je koalicija tri najveće nacionalne stranke u zemlji sastavljena od
Stranke demokratske akcije (SDA), Srpske demokratske stranke (SDS) i Hrvatske
demokratske zajednice BiH (HDZ BiH).

1Pod kategoriju ostali su navedeni slijedeći narodi i narodnosti: Crnogorci,
Makedonci, Slovenci, Albanci, Česi, Italijani, Židovi, Mađari, Nijemci, Poljaci,
Romi, Rumuni, Rusi, Rusini, Slovaci, Turci, Ukrajinci, te ostali sa nepoznatim,
regionalnim i neizjavljenom nacionalnom pripadnošću.

Nacionalne stranke su, bez obzira na povremena prepucavanja i uzajamne optužbe
oko metoda agitacije (npr. nerijetko vezanje zelene zastave SDA i hrvatske
šahovnice) i bojazan da se ne napravi politički savez Bošnjaka i Hrvata protiv
Srba, ipak su uspostavile prećutni savez. Iako su se programski i politički
međusobno razlikovale, osnovni razlog koji ih je povezivao i stvarao idilu
harmonije i tolerancije bio je antikomunizam, odnosno zajednička želja da
dotadašnjoj socijalističkoj vlasti u zemlji dođe kraj.

Stranke su podijelile vlast po nacionalnom ključu, tako da je za predsjednika
Predsjedništva Republike BiH izabran Bošnjak, prvobitno Fikret Abdić, koji je
mjesto ustupio Aliji Izetbegoviću. Za predsjednika Skupštine izabran je Srbin
Momčilo Krajišnik, a za predsjednika Vlade Hrvat Jure Pelivan. Sporazum o
podjeli vlasti funkcionirao je za vrijeme izborne utrke, u pobjedi na izborima,
te u podjeli funkcija, čime je ustvari i okončan.

Završetak raspada SFRJ, započet slovenskim proglašenjem nezavisnosti i
kratkotrajnim ratom protiv JNA, nastavio se intenziviranjem napora Hrvatske na
sticanju nezavisnosti. U Hrvatskoj su u ljeto 1991. godine intenzivirani ratni
sukobi između JNA i Hrvatske vojske (tada republičkog Ministarstva unutarnjih
poslova (MUPH) i jedinica Zbora narodne garde (ZNG). JNA je koristila teritorije
BiH kao odskočnu dasku za vojne operacije i pomaganje pobune dijela srpskog
stanovništva u Hrvatskoj, a sve komunikacije prema pobunjenim Srbima u tzv.
Krajini i zapadnoj Slavoniji išle su preko teritorija BiH. Nakon isteka
tromjesečnog moratorija na proglašenje nezavisnosti, sklopljenog uz posredovanje
predstavnika Evropske zajednice na Brionima u julu 1991. godine, JNA proglašava
djelomičnu mobilizaciju 3. oktobra 1991.godine, a Hrvatska 8. oktobra 1991.
godine proglašava prekid svih veza s ostatkom SFRJ.

Skupština BiH je, reagirajući na slijed događaja, 15. oktobra 1991. godine
donijela Akt o reafirmaciji suverenosti Republike Bosne i Hercegovine. Tim činom
odlučeno je da se povuku predstavnici BiH iz rada saveznih organa dok se ne
postigne dogovor između svih republika koje sačinjavaju Jugoslaviju. Na to su
pristali predstavnici SDA i HDZ, dok su predstavnici SDS-a odbili djelovati po
donesenom aktu.

Na razini Predsjedništva i Vlade BiH donesena je odluka prema kojoj se regruti i
rezervni sastav neće slati u JNA. Ujedno, mobilizirani su rezervni odredi MUP-a
BiH i upućeni prema Bosanskoj Gradiški i Bosanskoj Kostajnici da bi spriječili
eventualne sukobe i napade na Hrvatsku iz BiH. Ipak, nisu uspjeli u svom
zadatku, jer su ih zaustavile srpske paravojne formacije.

Od sredine septembra do sredine novembra 1991. godine, oslanjajući se na općine
u kojim je osvojio vlast, SDS uspostavlja tzv. srpske autonomne oblasti (SAO),
koje su u svim svojim djelovanjima bile nezavisne od centralne vlasti. Kao
vrhunac, uslijedio je referendum srpskog naroda, 9. i 10. novembra 1991. godine,
na kojem su Srbi izglasali uspostavljanje tzv. samostalne srpske republike u
granicama BiH, s namjerom priključenja ostacima SFRJ. Bosanska Vlada u Sarajevu
iznijela je stav da referendum smatra neustavnim i nevažećim, tako da nije
poduzela nikakve dalje mjere. Kao odgovor na poteze SDS-a, HDZ BiH je 12.
novembra 1991. godine proglasio tzv. Hrvatsku zajednicu Posavine u Bosanskom
Brodu, a 18. novembra 1991. godine u Grudama je proglašena i tzv. Hrvatska
zajednica Herceg Bosna (HZHB).

SDS je 9. januara 1992. godine "autonomne oblasti" formalno proglasio tzv.
Srpskom Republikom Bosnom i Hercegovinom (kasnije preimenovana u Republiku
Srpsku - RS) prije nego što je Skupština BiH 25. januara 1992. godine uopće
donijela odluku da se održi referendum o nezavisnosti. Potom je uslijedilo
proglašenje tzv. Hrvatske zajednice Središnje Bosne 27. januara 1992. godine. U
srpskom slučaju, stvaranje autonomnih oblasti je bilo prenošenje recepta pobune
iz Hrvatske na bosanskohercegovački teritorij. U dijelovima zemlje gdje je
osvojio većinu glasova, a time i mandat, SDS je postojeći državno-upravni aparat
podredio svojim ciljevima i te općine su mu služile kao baza za dalje ratne
pripreme. Tamo gdje nije osvojio većinu, SDS je počeo planirati stvaranje tzv.
srpskih općina, što je odgovaralo njihovoj viziji nacionalne podjele, u kojem bi
bile stvorene posebne institucije samo za Srbe.

Iznenađenje je bilo stvaranje hrvatskih zajednica, koje su podsjećale na srpske
autonomne oblasti. Obje vrste ekskluzivno nacionalnih teritorijalno upravnih
jedinica nastajale su na područjima gdje su nacionalne stranke osvojile većinu,
a time i vlast, pa nije bilo stvarne potrebe za utemeljivanje dodatnog upravnog
aparata uz već postojeći, koji je bio pod njihovim nadzorom. Stvaranje takvih
oblasti i zajednica objašnjavalo se brigom za zaštitu naroda. S obzirom da
ustavna prava Srba i Hrvata u RBiH nisu bila ugrožavana, a njihovo učešće u
državnoj vlasti bilo je proporcionalno, stvaranje nacionalnih zajednica je
predstavljalo antiustavni pokušaj podjele države i pripajanja teritorija
susjednim državama po planovima i kartama političkog vodstva Srbije i Hrvatske.
Sami akti su obrazloženi organiziranjem pojedinog naroda, samoupravom usljed
nesposobnosti i neusaglašenosti centralnog aparata, kao i samoodbranom usljed
neefikasnosti republičkog MUP-a, te raspadom Teritorijalne odbrane BiH i
osnivanjem niza paravojnih jedinica po nacionalnoj osnovi (Patriotska liga,
Hrvatsko vijeće odbrane, te niza srpskih dobrovoljačkih jedinica, koje su
potpomagane od strane JNA i dobrovoljačkih jedinica sa teritorije Srbije). Samim
tim činom bile su jasne poruke vodećih političara koji su govorili o jedinstvu i
nedjeljivosti BiH, a radili na podjeli BiH stvaranjem nezavisne vlasti, posebne
policije, uprave, vojske, komunikacijskog i monetarnog sistema.

Odgovor na neustavno stvaranje novih teritorijalno političkih jedinica u
Republici BiH bio je pokušaj državnih organa da se po svaku cijenu očuva mir.
Političke stranke SDS i HDZ su, uz SDA, izbornim rezultatima stekle legalitet,
uz pretpostavljeni legitimitet da učestvuju u republičkoj vlasti. Uz lojalne
građane, postojale su i struje koje su intenzivno radile na razbijanju zemlje. U
situaciji neproglašene vojne okupacije, otvorene pripreme za odbranu bile su
izrazito otežane i ometane. Uz očevidno razbijačku politiku SDS-a, uloga trećeg
partnera u vlasti, HDZ-a, bila je ambivalentna. Dok je dio HDZ-a BiH (uvjetno
nazvan bosanskim) radio na stabilizaciji stanja u državi (izjašnjavanje na
Referendumu o nezavisnosti zemlje, sudjelovanje u odbrambenim naporima), drugi
dio (uvjetno nazvan hercegovački) je povlačio poteze koji su pridonosili
destabilizaciji države (stvaranje hrvatskih zajednica, pregovaranje s ekstremnim
krilom SDS-a, čiji su vrhunac sastanci Boban-Karadžić u Grazu). U takvoj
situaciji, s otvorenim protivnikom i nestabilnim saveznikom, inzistiranje SDA na
očuvanju mira po svaku cijenu pokazuje se kao logičan izbor. Naknadni pregled
aktivnosti državnih predstavnika ukazuje da se razdoblje prije rata iskoristilo
za brojne međunarodne kontakte i traženje pomoći. S pravom se može ustvrditi
kako je glavni strategijski cilj bilo dobijanje međunarodnog priznanja, nakon
ispunjenja postavljenih uvjeta za priznanje od strane Evropske zajednice. Da BiH
nije stekla međunarodno priznanje prije rata, upitno je da li bi to pravo, s
obzirom na intenzitet agresije, uspjela ostvariti tokom rata.

Rast napetosti u Republici BiH doveo je do masovnog ličnog naoružavanja i
porasta broja incidenata. Prema podacima republičkog MUP-a iz juna 1991. godine,
92.500 Bošnjaka prijavilo je 110.400 komada oružja, 131.900 Srba prijavilo je
157.200 komada oružja, a 43.000 Hrvata je prijavilo 51.800 komada oružja. Smatra
se da je stvarni broj oružja u posjedu građana bio gotovo triput veći.

Prvi znak rata u BiH bilo je uništenje sela Ravno, u istočnoj Hercegovini,
nastanjenog Hrvatima, u srpskom okruženju, u novembru 1991. godine. Selo je
napadnuto u djelovanju JNA u agresiji prema Hrvatskoj u akciji u smjeru
Dubrovnika. Nakon uništenja sela, uslijed političke neorganiziranosti
bosanskohercegovačkih političara, kao i vojne nespremnosti i neorganiziranosti,
dolazilo je do nekorektnih izjava pojedinih političara, koje su unosile razdor i
nesporazume u političkom vrhu. Propagadnim djelovanjem JNA, mogle su se čuti
izjave pojedinih novinara da selo Ravno uopće nije u BiH. Selo je uništeno u
ratnim operacijama JNA i crnogorskih rezervista radi osvajanja Dubrovnika. Na
primjeru Ravnog, pokazala se nemogućnost republičkog rukovodstva da spriječi
korištenje teritorija BiH od strane JNA kao poligona za napad na Hrvatsku.

Propagandnim ratom JNA mogu se također dodati napadi srpskih paravojnih
formacija u Posavini, koji su na tadašnjoj Radio televiziji Sarajevo prikazani,
kao marginalni lokalni sukob, sa posjetom na licu mjesta, tada politički visoko
rangiranih Fikreta Abdića i Biljane Plavšić. Slične akcije poduzimali su i drugi
političari (Stjepan Kljuić) npr. u propuštanju kolone tenkova na Gornjem
Malovanu, koja je zaustavljena od lokalnog stanovništva i politički
organiziranih pojedinaca. Kolona je propuštena i tenkovi su kasnije korišteni u
akcijama zauzimanja Kupresa. Također je interesantna akcija zauzimanja releje na
Vlašiću 1992. godine, koja je direktno prenošena na Prvom programu Radio
Sarajeva. Sve do zauzimanja releja od strane JNA, mogli su se čuti komentari
zaposlenika, kao i poziv na pomoć. Nakon zauzimanja releja, emitovanje programa
je nastavljeno bez komentara. Od jeseni 1991. godine do početka rata, širom
Bosne i Hercegovine dolazi do brojnih incidenata. Tako patrole MUP-a BiH
presreću kamione s oružjem za koje niko ne zna "odakle su i kuda idu",
rezervisti iz Srbije i Crne Gore, mobilizirani za rat protiv Hrvatske prilikom
prolaza kroz BiH, često prave ekscese i otvaraju nasumičnu vatru radi
zaplašivanja stanovništva, pojavljuju se barikade i samozvani "organi reda" vrše
kontrolu saobraćaja. Sve ćešće su noćne pucnjave.

Sve veći broj incidenata, dolazak jedinica JNA koje su se povukle iz Hrvatske i
Slovenije, crnogorskih i srpskih rezervista, doveli su do toga da je republičko
vodstvo mobiliziralo dio rezervnog sastava republičkog MUP-a, jedinog oružanog
sastava koji je zadržan pod nadzorom republičkih vlasti. Uz mobilizaciju
rezervnog sastava MUP-a i JNA je počeo provoditi mobilizaciju, iako je
republičko Predsjedništvo preporučilo neodazivanje na te pozive. Na pozive JNA
odazivali su se uglavnom Srbi, dok su Bošnjaci i Hrvati odlazili u rezervni
sastav MUP-a. Da bi se održao red, čak su, u dogovoru sa zapovjednikom
Sarajevske vojne oblasti, generalom Milutinom Kukanjcem, uspostavljene mješovite
patrole MUP-a BiH i JNA, bez većih rezultata. Iako je zapovjedništvo nad
bosanskohercegovačkom TO-om spadalo u nadležnost republičkih vlasti, JNA je
akcijom izmještanja oružja TO-a pod svoj nadzor razoružao tu formaciju. Ujedno,
veliki broj kadrova TO-a, kao i zapovjednik general Vukosavljević bili su Srbi,
što je dodatno otežavalo pristup mobilizacijskim spiskovima. Oduzimanje oružja
Teritorijalne odbrane od strane JNA nije išlo jednostavno i bez otpora. U
općinama sa večinskim hrvatskim i bošnjačkim stanovništvom, općinske su vlasti
uspješno odbile predavanje oružja JNA i opkoljavanjem i zauzimanjem skladišta
opreme JNA, došle do neznatnih zaliha oružja i materijalno tehničkih sredstava.
Politički sukobi između HDZ BiH i SDA u tim općinama započeti su načinom podjele
plijena, te organizacijom blokade manjih skladišta u središnjoj Bosni.

Referendum o nezavisnosti BiH proveden je 29. februara i 1. marta 1992., na
kojem je 64 do 67% od biračkog tijela izašlo na glasanje, a gotovo 98% je
glasalo za nezavisnost. Kao odgovor na Referendum, srpske paravojne jedinice su
podigle u razdoblju od 1. do 5. marta barikade u Sarajevu i u drugim
bosanskohercegovačkim gradovima (Bosanski Šamac, Derventa, Odžak), među kojima
se izdvaja Bosanski Brod, oko kojeg su se razbuktale oružane borbe. U Bosanskom
Brodu pripadnici srpske paravojne jedinice su nakon Referenduma (1. mart 1992.)
podigli barikadu, koju su polahko pomicali prema mostu na Savi. Nakon dva dana,
3. marta 1992., blokirali su most praznom cisternom. Na policijsku patrolu koja
je pokušala ukloniti barikadu otvorena je paljba, a policajci su na nju
uzvratili i uspjeli ukloniti barikadu, nakon čega se sukob razbuktao da bi se s
manjim ili većim intenzitetom (razmjenjivanje pješačke i topničke paljbe)
nastavio do službenog početka rata.

Tokom marta rukovodstvo SDS-a završava pripreme za početak rata. Dovršava se
formiranje "srpskih opština", kao paralelnih organa vlasti, tamo gdje SDS nije
pobijedio na izborima, i vrše se pripreme za izdvajanje srpskih kadrova iz
republičkog MUP-a koji su trebali činiti srpski MUP. Potkraj marta bilježe se
mjestimična puškaranja (23. marta u Goraždu; 29. marta u Kupresu, Mostaru i
Derventi), da bi se sukobi od početka aprila 1992. proširili cijelom Bosnom i
Hercegovinom:

Kao što je vidljivo iz djelomične hronologije događaja u prvoj polovini aprila
1992., ratni sukobi u Bosni i Hercegovini počeli su i prije službenog početka
rata, 6. aprila 1992. godine, kad je napadnuto Sarajevo. S obzirom da je još u
novembru 1991. godine napadnuto i uništeno selo Ravno u istočnoj Hercegovini u
operaciji odmazde JNA, to bi se moglo smatrati predpočetkom rata. Borbe u
Bosanskoj Posavini, koje su se razbuktale u martu 1992. godine, također
predstavljaju "rat prije rata". Ali, kao primjer metodologije djelovanja JNA i
srpskih paravojnih jedinica može se uzeti Bijeljina, u kojoj su borbe trajale od
1. do 4. aprila 1992. godine. Paravojna jedinica Arkanove Srpske garde počela je
napad na grad, gdje im se suprotstavila manja grupa pripadnika Patriotske lige.
Oni su uspjeli slomiti otpor i počeli su s masovnim egzekucijama, koje nisu bile
manifestacija "ratnog ludila", nego sistematično uklanjanje viđenijih ljudi, kao
i bošnjačkog stanovništva. Operacija u Bijeljini imala je dvostruki zadatak.

Prvo: Bijeljina je komunikacijski značajna, jer je ona sjecište dvaju krakova
kojima su počeli srpski napadi na BiH - sjevernobosanskog (posavskog) i
istočnobosanskog (drinskog) pravca. Ovladavanje Bijeljinom, središnjim gradom
Semberije, omogućilo je potpunu kontrolu tog kraja, osiguranje zaleđa prema
Srbiji, a time i logističku podršku. Kontrolom Semberije osigurao se nadzor nad
donjim tokom rijeke Save i ušćem Drine u Savu.

Drugo: Brutalnost kojom je izvršen napad, njegova medijska pokrivenost, paradna
dotjeranost i pokazna opremljenost Arkanovih Tigrova ponajprije su imali
funkciju zastrašivanja bosanskohercegovačkog stanovništva. Napad je izvršen uoči
Bajrama, kao još jedan simbolični čin. Bijeljina je bila generalna proba prije
početka otvorenog sukoba. U zauzeću Bijeljine vidljiv je obrazac kasnijeg
djelovanja JNA i srpskih paravojnih jedinica.

Taj obrazac u praksi se manifestirao koncentracijom nadmoćnih snaga, uz podršku
oklopno-mehaniziranih jedinica i artiljerije. Grad predviđen za zauzimanje bio
bi okružen i prometne komunikacije stavljene pod kontrolu. Putem sredstava
javnog informiranja lokalno stanovništvo je pozivano na nepružanje otpora,
najčešće korištenjem sintagmi o "Jugoslaviji" i "bratstvu i jedinstvu". U
slučaju slabijeg otpora, osvajanje grada preuzimale su na sebe pješadijske
jedinice koje je karakterizirala brutalnost prema zarobljenicima i civilnom
stanovništvu. Uz likvidaciju predstavnika legalnih vlasti i uglednijih građana
počinjalo se sa etničkim čišćenjem, a paravojne jedinice su kao nagradu sticale
pravo na pljačku. Ako bi došlo do jačeg otpora (koji su u praksi najčešće
pružale lokalne snage naoružane ličnim naoružanjem), pješadija bi stala i
pozvala artiljeriju da "omekša otpor". Uopće, srpske snage uglavnom su
izbjegavale direktnu borbu i koristile su se neselektivno artiljerijom gdje god
je to bilo moguće. Takav način upotrebe artiljerije srpski general Mladić je
kasnije u opsadi Sarajeva definirao kao "razvlačenje pameti".

Cilj JNA bio je ovladati glavnim gradom i zauzeti sve državne institucije.
Srpske paravojne formacije su se pridružile JNA u sprovođenju plana. Počele su
dizati barikade u gradu, s namjerom da ga presijeku napola. Istovremeno, u gradu
su počeli djelovati brojni snajperisti, s namjerom sijanja panike i paralize
života. Patriotska liga je odgovorila podizanjem kontrabarikada i razbijanjem
srpskih barikada, te je tako uspjela očistiti jezgro grada i uspostaviti
unutrašnje komunikacije. Kako je JNA djelimično izašla na ranije pripremljene
položaje u okolini grada, počela su neselektivna djelovanja artiljerijskim
oruđima po samom gradu. Sefer Halilović, zapovjednik Glavnog štaba Armije RBiH,
je u augustu 1992. procijenio da se u srpskoj opsadi Sarajeva na okolnim brdima
nalazi 450 artiljerijskih oruđa svih mogućih kalibara, sa oko 120 tenkova, 200
oklopnih transportera i masa protivavionskih topova.

Jedinice JNA su 2. maja 1992. godine u prodoru pokušale zauzeti centar grada i
zgradu Predsjedništva RBiH, ali su u žestokom okršaju odbačene. Tog dana, dolazi
do zarobljavanja predsjednika Izetbegovića na sarajevskom aerodromu. Istog
poslijepodneva odbrambene snage BiH opkoljavaju kasarnu JNA u centru grada. TVSA
uspostavlja vezu sa Izetbegovićem u kojem predsjednik poručuje međunarodnoj
javnosti da je talac srpskih snaga. Članovi Predsjedništva RBiH (Ejup Ganić i
Stjepan Kljujić) pokušavaju animirati svjetsku javnost na otmicu predsjednika.
Nakon pregovora bosanske i srpske strane uz posredstvo UNPROFOR-a dogovorena je
razmjena Izetbegovića za generala 2. vojne oblasti, Milutina Kukanjca uz
slobodan izlazak JNA sa kompletnim naoružanjem. Prilikom izlaska kolona je
napadnuta i presječena u Dobrovoljačkoj ulici i tom prilikom ubijen i ranjen
veći broj vojnika dok su ostali zarobljeni.

Za vrijeme Izetbegovićevog zatočeništva, došlo je do pokušaja preuzimanja vlasti
od Fikreta Abdića, tada člana Predsjedništva RBiH. Abdić je onemogućen u svom
naumu, nakon čega se on povlači u Cazinsku krajinu.

Cilj napada JNA bio je ovladavanje tokom rijeke Drine, presjecanje komunikacije
BiH i Sandžaka i etničko čišćenje bošnjačkog stanovništva iz sliva rijeke na
potezu od Bijeljine do Foče. Gornji tok rijeke Drine je slabo naseljen, a u
istočnoj Hercegovini živi pretežno srpsko stanovništvo, tako da južno od Foče
nije bilo značajnijih ratnih ciljeva. Srpske snage zauzele su Bijeljinu,
Zvornik, Višegrad i Foču, dok su se Srebrenica i Goražde odbranili i potkraj
ljeta su lokalne snage Armije RBiH uspjele osloboditi značajnu teritoriju i
izbiti na rijeku Drinu, a dijelom i na državnu granicu.

Cilj djelovanja JNA bio je ovladavanje tokom rijeke Save i područjem Posavine,
uspostavljanje sigurnog koridora koji bi zapadne dijelove BiH, koje su već
nadzirali Srbi (banjalučka i dobojska regija), kao i krajine u Hrvatskoj
kopnenim putem povezali sa Srbijom. U tu svrhu angažiraju se krupni
oklopno-mehanizirani sastavi, i cijelo ljeto vode se intenzivne borbe. Sjeverni
dio Posavine (uz Savu) pod nadzorom je HVO-a, koji intenzivno potpomaže Hrvatska
vojska, uz pružanje logistike na frontu i učestvujući i s krupnijim sastavima.
Glavni problem odbrane sjevera Bosanske Posavine bio je postojanje dviju linija
zapovijedanja - političke i vojne. Dok je vojna logika nalagala odsudnu odbranu
i presjecanje koridora prema Krajini, čime bi se ubrzao i pad Krajine u
Hrvatskoj, a snage HV-a i HVO-a bile su dovoljno opremljene i motivirane za
uspješno izvršenje takvih operacija, politički argument je presudio i došlo je
do povlačenja HV-a iz Bosanske Posavine, nakon čega je uslijedilo i srpsko
zauzimanje toga dijela BiH.

Južni dio Posavine (Gradačac, Brčko) pod nadzorom je Armije RBIH. Ljeto 1992.
prošlo je u žestokim ofanzivama i protuofenzivama, ali je krajnji rezultat za
srpsku stranu bio povoljan. Srbi su imali tri faze ofenzivnih djelovanja. U
aprilu i maju su zauzeli Bosanski Šamac (17. april 1992.) i Brčko (7. maj
1992.). U junu su zauzeli Derventu (7. juni 1992.), Modriču (10. juna 1992.) i
Odžak (13. juna 1992.), a konačni slom odbrane uslijedio je 6. oktobra 1992.
godine srpskom okupacijom Bosanskog Broda. U razdobljima između srpskih ofanziva
slijedile su protuofenzive HV-a i HVO-a, u kojima se, navodno, uspjele doći do
ispred Doboja, ali su tada zaustavljene političkim direktivama. Na svom dijelu
fronta, Armija RBiH zabilježila je uspjeh odbranom Gradačca, a manje je poznat
podatak da su jedinice Armije RBiH do 1993. godine držale ratnu liniju u
predgrađima Brčkog na približno kilometar od rijeke Save. Na sjevernoj strani
Posavine, pod nadzorom HVO-a se održala samo enklava kod Orašja, gdje se lokalno
vodstvo usprotivilo odluci o povlačenju.

U situaciji kad su snage JNA odsjekle jug Hrvatske i držale Dubrovnik u
okruženju, namjera JNA je bila odsjeći Mostar s juga, te pravcem Stolac -
Čapljina - Metković ovladati istočnom obalom Neretve i, vjerovatno, deltom
Neretve, te izbiti na more. Srpske snage su u ofanzivi (24 - 28. april 1992.)
uspjele ovladati istočnim dijelom Mostara i probiti se do Čapljine. Tu su
zaustavljene intervencijom Hrvatske vojske i potisnute istočno od Stolca. U
borbama je oslobođena lijeva obala Neretve u Mostaru i JNA je potisnuta u
Podveležje. Oslobođenje Mostara bio je svijetli trenutak borbe u Hercegovini i
primjer da se samo združenim djelovanjem može postići uspjeh. Arif Pašalić,
lokalni zapovjednik Armije RBiH, izjavio je da je u borbama učestvovalo 340
boraca Samostalnog mostarskog bataljona, 60 policajaca HVO-a, jedan vod HOS-a i
specijalna jedinica HVO-a, uz kvalitetnu artiljerijsku podršku HVO-a. Nakon
stabilizacije vojnog stanja u zapadnoj i centralnoj Hercegovini, počinju brojni
incidenti, počevši od ubistva generala HOS-a Blaža Kraljevića, koji će završiti
sukobom Armija RBiH i HVO-a.

U ratnim operacijama u ljeto i jesen 1992. godine, uspostavlja se ratna linija
koja se do kraja 1994. godine neće bitnije mijenjati. Iako su srpski izvori
tvrdili da Vojska Republike Srpske kontroliše oko 70% teritorije, Sefer
Halilović navodi da su Armija RBiH i HVO od aprila do septembra 1992. godine
oslobodili 58% državne teritorije. Tačni podaci nisu utvrđeni. Najkvalitetniji
dio teritorije pod nadzorom VRS-a bila je banjalučko-dobojska regija, s brojnim
stanovništvom i urbano-industrijskim centrima. Područje jugozapadne Bosne (od
Drvara do Livna) slabo je naseljeno i razvijeno, a otprije je poznato kao
demografska "crna rupa" BiH, bez dovoljno domicilnog stanovništva za
funkcionalnu odbranu. Podrinje je značajno zbog hidroenergetskog potencijala
Drine i velikog rudnog bogatstva, ali protjerivanjem većinskog bošnjačkog
stanovništva ostalo je bez demografskog potencijala. Istočna Bosna i Istočna
Hercegovina su brdsko-šumski i kraški krajevi, također rijetko naseljeni i slabo
razvijeni. Tek zauzećem najvećeg dijela Bosanske Posavine, Republika Srpska je
stekla značajnije kvalitetne teritorijalne dobitke.

Srpske snage nisu uspjele u svome osnovnom naumu - brzom zauzimanju teritorije
BiH i kvalitetnom osiguranju najvažnijih komunikacijskih pravaca prema tzv.
Krajini u Hrvatskoj. Stoga su u jesen 1992. godine, nakon zauzimanja Jajca,
prešle u strategijsku defanzivu koja će trajati do kraja rata.

Armija RBiH je do augusta 1992. godine izvršila punu mobilizaciju i imala
168.500 vojnika, bez snaga HVO-a i MUP-a BiH. Najveći problemi bili su odnosi s
HVO-om. Dok je HVO, kao što je rečeno u izjavi prilikom osnivanja, zabranjivao
postojanje bilo kakvih jedinica na području koje je smatrao da pripadaju
"Herceg-Bosni", na teritoriji pod kontrolom Armije RBiH jedinice HVO-a su
prihvaćene kao dio oružanih snaga BiH. Prema navodima oficira Armije RBiH, HVO
je od početka rata zaustavljao konvoje s oružjem i logistikom. Glavni problem
bilo je uspostavljanje jedinstvenog zapovjedništva koje bi objedinjavalo i
koordiniralo vojna djelovanja. Taj problem biće izražen do kraja rata, iako su
sva iskustva rata govorila da su vojni uspjesi mogući tamo gdje postoji
koordinirano djelovanje.

Krajem aprila 1993, sukob između Bošnjaka i Hrvata eskaliralo je u totalni rat
međunarodnog karaktera. U to vrijeme u Travniku je HVO zahtjevao da se bosanska
armija razoruža i raspusti, pozivajući se na Vance-Owenov plan, prema kome je
Travnik stavljen u "hrvatsku pokrajinu". HVO je zahtjevao povlačenje svih
nehrvatskih snaga iz te pokrajine.

U roku od nekoliko sedmica u aprilu i maju 1993. godine i srpskog odbijanja
Vance-Owenovog plan, nemoći međunarodne zajednice da sprovede mirovni plan i
konačno izbijanja totalnog hrvatskog-bošnjačkog rata. Sve ovo je primoralo
bosansku vladu i Armiju RBiH da se suoče sa novim stanjem stvari. Uslijedio je
krupan politički i vojni preokret: Bošnjacima predvođena Armija RBiH počela je
da uzvraća udarac. Vojna strategija Trećeg korpusa bila je da isiječe jedan
trougao teritorije u srednjoj Bosni koji bi se prostirao od Tuzle na
sjeveroistoku do Sarajeva na jugoistoku i Mostara na jugozapadu. Problem je bio
što bosanska vlada nije kontrolisala to područje. Teritorija pod kontrolom vlade
Republike Bosne i Hercegovine bila je svedena na grupu izolovanih enklava oko
Travnika, Zenice, Tuzle, Bihaća, Sarajeva i enklava u istočnoj Bosni. Nijedna od
ovih enklava nije mogla da se održi bez stalne međunarodne pomoći, prije svega u
doturanju humanitarne pomoći, pošto su pristup u i iz svake od njih presjecale
srpske ili hrvatske snage koje su ih opsjedale.

Glavni prioritet Trećeg korpusa je bio obezbjeđivanje linija komunikacije između
raštrkanih teritorija u području Viteza. Armija RBiH krenula u napad na hrvatska
sela u brdima iznad doline u kojoj se nalazi Vitez. Do početka ljeta, Armija
RBiH je obezbijedila neku vrstu puta, koji je zaobilazio džep Viteza straga i
povezivao Travnik sa Zenicom i dalje sa Tuzlom. S druge strane ni "Herceg-Bosna"
nije mirovala. U Gornjem Vakufu je došao kraj tromjesečnog primirja, nakon do
tada najveće ofanzive hrvatskih snaga na gradsko jezgro i okolna sela. Napadi su
započeli jula 1993, pa do februara 1994. Na obje strane su počinjeni ratni
zločini, pljačke i paljenje imovine.

Nakon stravičnih izvještaja o Karadžićevim logorima za Bošnjake, u toku ljeta
počeli su da pristižu jezivi izvještaji o maltretiranju i mučenju Bošnjaka u
hrvatskim logorima. Stipe Mesić se prisjetio u Zagrebu da je o logorima prvi put
čuo od Joze Primorca, aktiviste HDZ-a, nakon čega je svoja saznanja prenio
Franji Tuđmanu, koji se zbog toga nije mnogo zabrinuo, rekavši da sve strane
imaju logore3.

Međunarodni komitet Crvenog krsta je polovinom augusta uspio doći do 6.474
zatvorenika u 51 logoru - od kojih su 4.400 zatvorenika držali Hrvati (broj za
koji je bosanska vlada tvrdila da je daleko ispod stvarnog), 1.400 Bošnjaci i
674 Srbi.

Dana 15. septembra 1993, Vijeće sigurnosti UN-a je izdalo saopćenje u kojem od
Hrvata zahtjeva raspuštanje logora, podsjećajući na osjećaj "odvratnosti i
osude" koju je izrazila međunarodna zajednica godinu dana ranije prilikom
otkrivanja srpskih logora.

Na samoj granici sukobom zahvaćene teritorije nalazio se Vareš, prije rata sa
relativnom hrvatskom većinom, Bošnjaci i Hrvati su uspijevali da se odupru
sukobu cijelo ljeto 1993. godine, kada na scenu stupa podijeljenost unutar
hrvatskog naroda. Lokalno rukovodstvo je bilo za dalju saradnju sa Bošnjacima
zastupajući interes probosanske struje, ali situacija se pogoršala dolaskom
jedinice HVO-a iz Kiseljaka oktobra 1993. Lokalni hrvatski načelnik i šef
policije su kraće vrijeme zatvoreni, a potom smijenjeni sa funkcija, te je
postavljen novi načelnik općine. Bošnjački muškarci su odvedeni u
zarobljeništvo, izvršeni su napadi na kuće Bošnjaka. Za nekoliko dana skoro svo
civilno bošnjačko stanovništvo je pobjeglo na jug u selo Dabravinu. Međutim
Hrvati nisu mogli niti htjeli da brane Vareš, prije svega jer im se nije uklapao
u teritorijalne planove. Istog časa kada su stekli kontrolu nad gradom počele su
pripreme za evakuaciju stanovništva u Hercegovinu. Postojala su dva puta za
bijeg, oba preko srpske teritorije. Evakuacija preko srpske teritorije nije
predstavljala problem s obzirom na saradnju kiseljačkog HVO-a sa Srbima, ali
bošnjačko selo Stupni Do, dva kilometra udaljeno od Vareša, je predstavljao
problem. U to vrijeme Franjo Tuđman 22. oktobra 1993. saziva sastanak u
Predsjedničkim dvorima uz prisustvo Janka Bobetka, Imre Agotića, Josipa Lucića i
Gojka Šuška u kojem iznosi teritorijalnu viziju "Herceg-Bosne" na liniji Novi
Travnik-Vitez-Busovača uz rješavanje pitanja Mostara i Gornjeg Vakufa4.

U noći 23. oktobra 1993, nakon neprestanog cjelodnevnog bombardovanja sela
Stupni Do, pripadnici hrvatskih jedinica upadaju u selo nakon čega čine masakr
nad stanovništvom. Orgijanje nad civilima i imovinom je trajalo danima, sve do
sitnih sati 3. novembra 1993. kada hrvatski načelnik naređuje hrvatskom
stanovništvu da se do zore spreme za evakuaciju i okupe na gradskim ulicama,
pozivajući ih preko megafona. Rekao im je da se "muslimanska armija približava
gradu sa sjevera, zapada i juga." Preko 10.000 ljudi pobeglo je u jednoj jedinoj
noći3.

Kako je rat bjesnio vlada Sjedinjenih Američkih Država počela je da vrši
pritisak na Zagreb. Američki predsednik Clinton je imenovao svog izaslanika
Carls Redmana koji je imao zadatak da uvjeri Tuđmana da zaboravi na pretenzije
prema Bosni. Amerikanci su iznijeli stav da ukoliko se to ne desi, Hrvatska će
izgubiti podršku za oslobađanje trećine svoje teritorije pod srpskom kontrolom.
Inicijativu o prestanku sukoba je podržala i Njemačka već ranije naklonjena
Hrvatskoj. Vijeće sigurnosti je 3. februara 1994. postavilo Hrvatskoj rok od
dvije sedmice da povuče trupe svoje regularne vojske iz Bosne ili da se suoči sa
posljedicama. Hrvatskoj je zapriječeno da će proći kao i Srbija pod sankcijama
ukoliko ne ispoštuje ultimatum. Pritisak je urodio plodom. U narednih nekoliko
dana bosanska i hrvatska delegacija su pozvane u Vašington. Sporazum o
bošnjačko-hrvatskoj federaciji je bio potpisan, a Hrvatskoj je zauzvrat obećana
vojna i ekonomska pomoć.

Početkom sukoba i opsadom Sarajeva BH vlasti su zahtijevale vojnu intervenciju
međunarodne zajednice koja je bivavši zapletena u interne politike bila nemoćna
da zauzme jasan i snažan stav. Kao odgovor počela je masivna organizacija
dostavljanja humanitarne pomoći te uspostava UNPROFOR-a na prostoru BiH kao
neutralne vojne jedinice UN-a čiji mandat opet nije bio sasvim jasan, osim u
tome da UNPROFOR nije smio se miješati u ratne operacije bilo koje strane niti
koristiti silu. Kasnije se ustanovilo, nakon što je brojno UNPROFOR-ovo osoblje
bilo držano kao taoci od strane srpske vojske (u Goraždu i Srebrenici. Vidi
Genocid u Srebrenici) da je njihova uloga u ratu u BiH vjerovatno još više
izkomplicirala situaciju, naročito na vojno-političkom planu.

Nekoliko mirovnih misija je organizovano od strane međunarodne zajednice na
čijem čelu su bili prominentni zapadni političari. Čitav niz primirja je bilo
potpisano samo da bi ostali kao "mrtvo slovo na papiru". Zapadni diplomati
svojim stavovima i ponašanjem ipak su razbili "utopijsku viziju" da će rješenje
za rat u BiH doći iz vana, što se također kasnije ispostavilo netačno. Zapadni
diplomati, među kojima su se najviše isticali Lord Owen i Lord Carrington su
djelomično doprinijeli kulturi odnosa zapada prema BiH a što se podrazumjevalo
na već jasnu apatiju i nedostatak liderstva. Jedan od poznatijih političkih ali
i neuspjelih rješenja je bio takozvani Vens-ovenov mirovni sporazum. U epilogu
može se zaključiti da je osnovni problem stava međunarodne zajednice bio
nerazumjevanje stanja na terenu i osnovnih ciljeva i tendencija ideologije
srpske, hrvatske i bošnjačke strane. Dok su se stvari u BiH rješavale na frontu
stav međunarodne zajednice koji su insistirali na mirovnom diplomatskom rješenju
se dojmio utopijski.

Umješanost međunarodne zajednice je eskalirao u kontraverznosti kako se konflikt
komplicirao. Jedna od najkontraverznijih odluka UN-a je bila osnivanje tzv
“sigurnosnih zona“ Žepa, Srebrenica, Goražde i Sarajevo. Evidentna nemoćnost
međunarodne zajednice da kontroliše situaciju je kulminirala padom Srebrenice i
Genocidom u Srebrenici u kojem je oko 8.000 Bošnjaka likvidirano od strane
srpskih snaga. Iako je Genocid u Srebrenici pokrenuo čitav niz promjena u odnosu
međunarodne zajednice prema ratu u BiH interesantno je za napomenuti da za
vrijeme u kojem je Sarajevo bilo pod “zaštitom“ UN-a kao “sigurnosna zona“, u
Sarajevu je ubijeno oko 12.000 civila od strane srpske vojske.

Pored manjih selektivnih intervencija zračne sile NATO-a tokom rata od 1992-1995
ono što se može smatrati odlučnom vojnom intervencijom međunarodne zajednice
(NATO-a) počelo je oko 02.00 sata 30. augusta 1995. godine bombardovanjem
srpskih položaja oko Sarajeva. Prema mnogim tvrdnjama, vojna intervencija je
bila direktan odgovor na zadnji masakr sarajevskih civila 25. avgusta 1995.
godine na Markalama u kojem je stradalo preko 60 civilista stanovnika Sarajeva.
Ipak prema mnogim izvorima se može tvrditi da je vojna intervencija
prouzrokovana nizom razloga od kojih je masakr na Markalama bio samo jedan koji
je izazvao dovoljno političkog momentuma da se NATO sa SAD-om kao liderom jasno
i direktno uključi u konflikt.

Operacija Namjerna Sila (Deliberate Force), kako je nazvana intervencija,
uključila je bombardovanje srpskih položaja, uz nekoliko prekida ili pauzi, koje
je trajalo oko 2 sedmice i zvanično je okončana sa dogovorom deblokade Sarajeva
14. septembra 1995. godine.

Prevashodna namjena vojne intervencije NATO-a je bila uspostavljanje vojnog
balansa na terenu i tjeranje srpske strane da se odazove mirovnom procesu. Pored
bombardovanja srpskih vojnih uporišta oko Sarajeva, NATO-ov plan je uključio i
selektivno bombardovanje strategijskih srpskih vojnih položaja širom Bosne i
Hercegovine u šta se uključuje i bombardovanje komunikacijskog centra srpske
vojske nedaleko od Banja Luke, a koji je za posljedicu imao destabilizaciju
srpskih vojnih položaja u zapadnoj Bosni i značajno napredovanje Operacije Oluja
od strane hrvatskih i bosanskih snaga. Nato je za 15 dana bombardovanja izveo
3.200 naleta, i pritom na srpske položaje istresao 10.000 tona eksploziva. Kao
posljedica vazdušnih udara NATO-a poginula su 152 civila, a 273 su teže ili
lakše ranjena.

Uspjehom operacije Bljesak, predsjednik Clinton je dao odobrenje za početak
operacije Oluja. Sjedinjene Američke Države su bile aktivno uključene u
pripremu, nadzor i početak operacije Oluja. Zeleno svjetlo Bijele kuće i
predsjednika Clintona za operaciju Oluja bilo je dostavljeno Hrvatskoj od
kapetana Richarda C. Herricka, koji je izvijestio da SAD nemaju ništa protiv
otpočinjanja ove operacije i da ova treba da bude ‘brza i efikasna‘ i završena u
roku od 5 dana.

Ovo je predstavljalo završnu fazu vojne saradnje izmedju SAD i Hrvatske, koja je
otpočela 1992. godine. 1995. godine Clinton se spremao za ponovne izbore i Bob
Dole, kao republikanski kanditat, postavljao je sve glasnije zahtjeve Senatu za
ukidanje embarga na uvoz oružja za bosanske Muslimane. Za Clintona, Balkan
postaje jedno od ključnih strateških pitanja za dalji ostanak u Bijeloj kući.

U svojoj strategiji za razrješenje krize, američka administracija na čelu sa
Clintonom je odlučila da iskoristi hrvatsku vojsku za napad na srpske snage,
zbog čega je potpisana Splitska deklaracija između Izetbegovića i Tuđmana, koja
je dopuštala ulazak hrvatskih vojnih snaga pod vođstvom generala Ante Gotovine
na teritoriju Bosne i Hercegovine u svrhu saradnje sa Armijom Bosne i
Hercegovine. Za uspjeh te operacije bilo je neophodno da hrvatske snage osvoje
Dinaru iznad Knina i da oslobode Knin i Krajinu u operaciji Oluja, da bi se
odmah zatim prebacile na teritoriju Bosne i izvršile pritisak na Srbe i time
prisilile Miloševića da potpiše Dejtonski sporazum.

Vrlo brzo je došlo do neke vrste nagodbe između hrvatske i američke obavještajne
službe. Hrvatska je dala američkoj službi (DIA) 500 kg ruskih podvodnih mina i
najmodernija ruska torpeda, kao i dešifrirajuće kodove korištene između ruske i
jugoslavenske vojske.[potreban citat]

Ovo oružje transportovano je u SAD preko splitskog vojnog aerodroma. Herculesi
C-130 spustili su se u toku noći, oružje je natovareno i u najvećoj tajnosti
prebačeno u SAD ili u američke vojne baze u Evropi. Hrvatska strana otkrila je
također lokaciju tvornice za proizvodnju hemijskog oružja u u Bijelom polju
pokraj Mostara. Ovo je bio samo početak saradnje, jer odmah potom SAD je
isporučila Hrvatskoj sisteme za prisluškivanje i nadgledanje teritorije Srbije i
Crne Gore, pomoću kojeg se moglo istovremeno osluškivati i snimati 20.000
telefonskih razgovora.

Prilikom združenih napada na srpske položaje aktivno je učestvovala regularna
vojska Republike Hrvatske. Na frontu prema Krajini, angažovano je bilo pet
brigada Hrvatske vojske sa ljudstvom iz Splita, Varaždina, Zagreba, Trogira,
Bjelovara i Gospića, kao i tri domobranske pukovnije iz Metkovića, Splita i
Unesića. Ukupno, ovdje se nalazilo 30.000 vojnika Republike Hrvatske.

U regionu Posavine bilo je angažirano također 30.000 pripadnika Hrvatske vojske.
Riječ je o brigadama iz Vinkovaca, Županje, Zagreba, Osijeka, Nove Gradiške,
Slavonskog Broda i Našica.

Daytonski sporazum je bio kulminacija tzv Šatl (Shuttle) diplomatije koju je
odpočeo Richard Holbrooke sa svojim timom pod sponzorstvom SAD-a. Šatl se
sastojao od posredničke diplomatije između zaraćenih strana. Jednostavnije
gledano kontakt grupa Šatl diplomatije je igrala ulogu kurira i moderatora koji
su proslijeđivali i moderirali zahtijeve zarađenih strane.

Mnoge osnove i preduslovi Daytonskog sporazuma započeli su zapravo Šatl
diplomatijom još godinu dana prije završne konferencije. Jedan od najosnovnijih
principa na kojima je Daytonski sporazum bio zasnovan je bila podjela Bosne i
Hercegovine po ključu 51-49 (51% teritorije Federaciji BiH i 49% Republici
Srpskoj) koji je usaglasila tzv. kontakt grupa.

Konferencija je trajala od 1. novembra do 21. novembra 1995. godine. Glavni
učesnici su bili bosanski predsjednik Alija Izetbegović, srbijanski predsjednik
Slobodan Milošević, hrvatski predsjednik Franjo Tuđman, te glavni američki
posrednik Richard Holbrooke, i general Wesley Clark. Sporazum je zvanično
potpisan u Parizu, 14. decembra. Sadašnja upravna struktura Bosne i Hercegovine
i sastav vlade bili su neki od rezultata dogovora.

Pod međunarodnom zajednicom u ratu i Bosni i Hercegovini se prvenstveno ubrajaju
UNPROFOR, NATO, Evropska unija, UN i SAD kao i druge države i međunarodne
paravojne formacije koje su imale relativno značajan doprinos u tok zbivanja u
Bosni i Hercegovini.

Uloga međunarodne zajednice u ratu u Bosni i Hercegovini se danas u mnogim
krugovima, lokalnim i međunarodnim, karakteriše kao najveća kolektivna greška u
modernoj historiji 2. Ova greška podrazumjeva stav inicijalne neodlučnosti i
apatije na političkom nivou koju je međunarodna zajednica zauzela a koji se
prevashodno održavao na nivou UN-a i Evropske unije. Ta greška je prouzrokovala
otezanje i komplikovanje konflikta te daljnja razaranja i žrtve. Svakako se
nemože zanemariti da su međunarodne snage pretrpjele i značajne gubitke (320
poginulih vojnika UNPROFOR-a i brojni ranjeni).

Jedan od prvih poteza koji mnogi danas karakterišu kao inicijalna greška koja je
značajno doprinijela procesu raspada Jugoslavije je bila unilteralna odluka
Njemačke o priznanju Hrvatske nezavisnosti. Taj potez, koji su mnogi smatrali
ipak neminovnim, je stavio Bosnu i Hercegovinu u izuzetno nezgodnu poziciju.

Pogoršanje krize u Jugoslaviji međunarodna zajednica je primila sa polovičnim
reakcijama i mjerama kao što je bilo implementacija mirovnih posmatrača po
mandatu UN-a koji nisu imali kapacitet da preduzmu značajne mjere kako bi
ublažili ili poboljšali efekte krize. Sama nesposobnost međunarodne zajednice je
ohrabrila nacionalističke vođe i one kojima je put u rat već bio zacrtan kao
dugoročni cilj. Čitav niz rezolucija koje su izglasane pri UN-u nisu imale metod
primjene osim rezolucija koje su uspostavile embargo oružja za sve države bivše
Jugoslavije i ekonomski embargo protiv Srbije i Crne Gore. Obje rezolucije su u
manjoj ili većoj mjeri također kršene tokom rata.

Krajem 1980-ih i početkom 1990-ih Bosna i Hercegovina je pored Makedonije bila
najsiromašnija republika u sastavu SFRJ. Infrastruktura unutar države kao i
industrijske grane su bile loše razvijene. Kao direktan rezultat rata između
1992. i 1995. godine već niska industrijska proizvodnja unutar zemlje je opala
za oko 80%. Ratna dejstva su također dovela do uništavanje loše infrastrukture u
zemlji. Sve ovo je dovelo do velikog porasta nezaposlenosti i opada životnog
standarda stanovništva. U prvim godinama (1996. - 1998.) poslije potpisivanja
Daytonskog mirovnog sporazuma zabilježen je visok procentualni rast industrijske
proizvodnje. Međutim pokazalo se da ovu visoku stopu rasta industijske
proizvodnje nije bilo moguće zadržati. BDP Bosne i Hercegovine se danas počinje
približavati BDP zemlje u 1991. godini.

Poslije pobjede nacionalno orijentariranih stranaka u prvim višestranačkim
izborima u BiH postojalo je mišljenje da će ove stranke postepeno napustiti
nacionalnu retoriku i početi se profilirati kao i većina drugih evropskih
stranaka na uobičajenoj lijevičarsko-desničarskoj skali. Dolaskom rata na tlo
BiH ovaj proces je zaustavljen. Uspjehom SDP-a na izborima 200X[potreban citat].
godine smatrano je da je ovaj proces ponovo krenuo sa mrtve tačke ali uspjesi
nacionalnih stranaka u pratećim izborima su pokazali da se bosansko-hercegovački
politički milje još uvijek nalazi daleko od političkih miljea u ostatku Evrope.

1 Mi smo bili dosljedni u ovom pogledu. Rekli smo da smo za suverenu i nezavisnu
Bosnu i Hercegovinu, ukoliko ona obezbijedi tamošnjim Hrvatima status
konstitutivnog naroda. U Bosni i Hercegovini (Izetbegović, op.a.) polazi od teze
da se srpski narod moze umiriti...a s druge strane on predlaže da ostatak Bosne
i Hercegovine, odnosno muslimanska Bosna, ostane unitarna država. Predstavnici
hrvatskog naroda u Bosni i Hercegovini se sa ovim ne mogu složiti pošto znaju da
bi kao manjina bili podvrgnuti majorizaciji...predstavnici hrvatskog
stanovništva u Bosni i Hercegovini tražili su da se tamošnjem hrvatskom življu
garantuje status konstitutivnog naroda u Bosni i Hercegovini (obraćanje Franje
Tuđmana novinarima u Zagrebu, 6. aprila 1992.)3

2 "HRZ i TRZ ostaju kod svojih zaključaka donijetih na ranijim odvojenim
sjednicama, da hrvatski narod ovih regija ostaje i dalje uz jednoglasno
prihvaćena opredjeljenja i zaključke usvojene na dogovorima s Predsjednikom, dr.
Franjom Tuđmanom, 13. i 20. juna 1991. godine u Zagrebu. Ove dvije regionalne
zajednice, (...) odlučuju da hrvatski narod u Bosni i Hercegovini mora konačno
povesti odlučnu, aktivnu politiku, koja treba dovesti do realizacije našeg
vjekovnog sna - zajedničke hrvatske drzave." (zaključci iz dokumenta potpisanog
novembra 1991. u Grudama o ciljevima hrvatskog naroda)5

3On je rekao: "Čuj Stipe, iznenađen sam, upravo sam bio u Hercegovini (op.a.
tamo mu je živio brat). Tamo imaju logore. Izgledaju kao u nacistička vremena,
još gore, ne daju im ni hrane ni vode i maltretiraju ih." Pitao sam ko su ti
ljudi u logorima, a on je rekao da su to bivše komšije, iz istih sela i gradova,
a njihova jedina krivica bila je to što su Muslimani. Drugu veliku grupu tamo
činili su vojnici HVO-a koji su preko noći razoružani i poslati tamo. Bio je
jako iznenađen, posebno tretmanom u logorima. Iskoristio sam ovu informaciju i
prenio je Tuđmanu. On je odgovorio da i drugi imaju logore. (Stipe Mesić) 3

4"Ja sam pred par mjeseci izložio situaciju, dao zadaću ministru odbrane Šušku i
generalu Bobetku, naša pomoć i naše angažiranje u Herceg-Bosni, jer se tamo
rješava, rekao sam im da se tamo rješava pitanje budućih granica hrvatske
države. I, kod toga sam ukazao da je veoma važno da se odbrane, tada, oni
položaji koje je HVO tamo držao. To je bila ona crta, dakle, Novi Travnik,
Vitez, Busovača, Mostar, i da bi trebalo, po mogućnosti, riješiti, što prije,
problem Gornjeg Vakufa. Od tada pa nadalje, vođene su te operacije i imali smo
stanoviti uspjeh. Ali, ta zadaća sasvim nije do kraja izvršena, i koliko sam ja
čuo, koliko smo mi pružali pomoć, ali ima i stanovitih pritužbi, sa tog ratišta,
da po nekakvim, u pogledu materijala i u pogledu ljudstva, da nije bilo dovoljno
pomoći s naše strane. Pa bih želio da čujem s vaše strane, šta je do sada
učinjeno i da se dogovorimo dalje (...)" (Razgovor Franje Tuđmana u
Predsjedničkim dvorima 22. oktobra 1993.)4

7Ima 12 miliona Srba, pa čak i ako šest miliona propadne na polju borbe, još
uvijek će šest miliona žeti plodove borbe - Biljana Plavšić 7

8Ovo nije dobro što vi radite. Ovaj put na koji vi želite da izvedete BiH jeste
ista ona autostrada pakla i stradanja kojim su pošli Slovenija i Hrvatska.
Nemojte da mislite da nećete Bosnu i Hercegovinu odvesti u pakao, a muslimanski
narod možda u nestanak - govor Radovana Karadžića u parlamentu Bosne i
Hercegovine 04.03.1992. 8



https://bs.wikipedia.org/wiki/Br%C4%8Dko_Distrikt

Brčko Distrikt je administrativna jedinica Bosne i Hercegovine. Distrikt se
nalazi u sjeveroistočnoj Bosni. Distrikt je pod međunarodnom upravom. Sjedište
distrikta je grad Brčko.

Brčko Distrikt je službeno osnovan 8. marta 2000, jednu godinu nakon međunarodne
arbitracije za Brčko. Brčko distrikt je formiran na cijeloj teritoriji bivše
općine Brčko. Tokom agresije na Bosnu i Hercegovinu oko 48%[potreban citat]
teritorije općine, kao i sam grad Brčko, bilo je pod kontrolom vojske Republike
Srpske, a ostatak pod kontrolom Armije Bosne i Hercegovine.[potreban citat]

Zbog svog geografskog položaja, distrikt ima velike ekonomske uslove u
poljoprivrednoj i prehrambenoj industriji te trgovini, pogotovu što posjeduje
najveću tržnicu u ovom dijelu Evrope – "Arizonu". Mnoge velike državne fabrike
su prošle fazu privatizacije, a paralelno s tim povećava se, već sada veliki,
broj privatnih poduzeća. Upravo zbog svoga položaja, distrikt Brčko, pored
tradicionalnog lovnog, ima dobre mogućnosti za razvijanje kongresnog i seoskog
turizma. U distriktu Brčko, od njegovog osnivanja do danas, usvojeno je preko
100 vlastitih zakona, koji pomažu građanima da lakše izgrade sredinu koja će
biti ponos cijeloj državi, stvaraju pogodnosti za ulazak zdravih inostranih
investicija i ideja, a ti zakoni postaju i modeli za entitete u BiH.

Distrikt ima i svoj javni medij u instituciji J.P. Radio Brčko, a u perspektivi
je i njegovo proširenje na pisani i TV segment. Također funkcioniše i nekoliko
privatnih medija. Na području Brčko Distrikta BiH djeluju privatni mediji RTV
Hit, Obiteljski radio Valentino, Radio bet Frattelo, Posavina tv, te nekoliko
web portala i stranica.



https://bs.wikipedia.org/wiki/Konvertibilna_marka

Konvertibilna marka (KM) je nacionalna valuta u Bosni i Hercegovini od 1998.
godine. Međunarodna skraćenica za konvertibilnu marku je BAM. Konvertibilna
marka je uvedena na cjelokupnom području Bosne i Hercegovine i zamijenila je
bosanskohercegovački dinar (BAD) po tečaju 1 KM = 100 BAD. Marka je podijeljena
na 100 feninga.

Konvertibilna marka je odlukom Centralne banke Bosne i Hercegovine vezana za
euro i svaka izdana novčanica ima pokriće u eurima. Fiksni kurs je

Novčanice od 50 feninga, 1, 5, 10, 20, 50 i 100 konvertibilnih maraka štampane
su u francuskoj štampariji Francois-Charles Oberthur, Fiduicare u Parizu, a
novčanica od 200 KM u austrijskoj štampariji Oesterreichische Banknoten und
Sicherheitsdruck GmbH (OeBS) u Beču. Sve novčanice su proizvedene u dvije
varijante, osim 200 KM koja je ista za oba entiteta.

U prvoj seriji sa nominalnim datumom izdavanja 22. juna i 27. jula 1998. godine,
izašle su novčanice u apoenima od 50 feninga, 1 marke, 5, 10, 20 50 i 100
maraka. Novčanice su prepoznatljive po tome, na licu novčanice u desnom donjem
uglu, ispod potpisa guvernera Centralne banke Bosne i Hercegovine, nema godine
izdavanja.

1 Novčanica od 50 feninga povučena je iz opticaja 31. marta 2003. godine 2 Na
novčanici od 50 feninga na licu i naličju riječ Pfening je odštampana bez n kao:

3 Novčanica od 1 KM povučena je iz opticaja 31. marta 2009. godine. 4 Novčanica
od 5 maraka je proizvedena sa greškom na naličju. Vrijednost novčanice je
otiskana u ćirilićnom pismu kao PET КОНВЕРТИБИЛНИХ МАPАКА 5 Novčanica od 5
maraka za Republiku Srpsku i Federaciju BiH imaju isti motiv na licu i naličju,
a razllkuju se u redoslijedu ćirilićnog i latiničnog pisma. 6 Novčanica od 5 KM
povučena je iz opticaja 31. decembra 2009. godine. 7 Kod svih novčanica do 100
maraka, u sigurnosnoj traci je pogrešno oštampana skraćenica Centralne banke BiH
i to ЏББХ umjesto ЦББХ. 8 Naziv stotog dijela konvertibilne marke nije
istovjetan na novčanicama (Pfenig - Пфениг) i na kovanom novcu (Fening-Фенинг).

U drugoj seriji sa nominalnim datumom izdavanja 2002. godine, izašle su
novčanice u apoenima od 50 i 100 maraka. Novčanicima su dodati novi sigurnosni
znakovi, te se ispod potpisa guvernera Centralne banke Bosne i Hercegovine,
nalazi godine izdavanja. Poleđina novčanica nije promijenjena, te je jednaka
prvoj seriji.

U trećoj seriji sa nominalnim datumom izdavanja 2007. godine, izašle su
novčanice u apoenima od 50 i 100 maraka, a 2008. godine apoeni od 10 i 20
maraka. Novčanicama su dodati novi sigurnosni znakovi, nominalne vrijednosti
apoena utisnute su u promijenjenoj boji, zaštitna je nit postala djelomično
vidljiva, na licu novčanice su utisnuti fluoroscentni zaštitni simboli, te se
ispod potpisa guvernera Centralne banke Bosne i Hercegovine, nalazi godine
izdavanja. Poleđina novčanica nije promijenjena, te je jednaka prvoj seriji.

Centralna banka Bosne i Hercegovine pustila je u opticaj 2012. godine četvrtu
seriju novčanica u apoenima od 10, 20, 50 i 100 KM. Novčanice ove serije, imaju
devet novih sigurnosih obilježja, a prepoznatljiva su još i po potpisu novog
guvernera i godini izdavanja. Nova zaštitna obilježja su: Vodeni znak, zaštitna
nit s tekstom, prozirni registar, zaštititna nit "Motion", iridiscentna traka,
optički promjenljiva boja, intaglio štampa, mikroštampa, UV obilježja.

Nova serija novčanica ima višetonski vodeni znak s motivom skulptura sa
svjetiljkama na glavnom ulazu zgrade Centralne banke Bosne i Hercegovine u
Sarajevu. Ispod motiva skulpture svaki apoen ima svijetli vodeni znak - oznaku
nominalne vrijednosti. Vodeni znak se vidi pod propusnim svjetlom.

Zaštitna nit je potpuno ugrađena u papir i unutar nje se vidi tekst različit za
svaki apoen: 10 KM, 20 KM, 50 KM i 100 KM. Tekst ima efekat ogledala, te se pod
propusnim svjetlom može čitati i s lica i s naličja.

Kad se novčanica drži prema svjetlu, elementi štampani na lici i naličju
novčanice uklapaju se i čine petougao.

Na apoenima od 10 KM i 20 KM, vertikalno preko cijelog naličja novčanice, nalazi
se iridiscentna traka širine 10 mm. Kod oba apoena traka prikazuje oznaku KM, te
oznaku nominalne vrijednosti. Kada se novčanica posmatra pod različitim glom.
traka svjetluca i mijenja boju.

Intaglio štampa se nalazi na licu novčanice u određenim područjima i može se
osjetiti pod prstima.

Novčanica ima mikrotekst na oba pisma (latinicom i ćirilicom) CBBH ЦББХ u dnu
lica novčanice.

Novčanice na licu i naličju imaju područja štampana fluoroscentnom bojom, koja
svijetle pod UV zracima. U području vodenog znaka, sve novčanice na licu imaju i
fluoroscentnu oznaku nominalne vrijednosti. Osim toga vlakna, ugrađena u papir i
nevidljiva na dnevnom svjetlu, pod UV svjetlom se vide u crvenoj, zelenoj i
plavoj boji. Fluoroscentne osobine imaju i serijski brojevi novčanica.

U prvoj seriji sa nominalnim datumom izdavanja 22. juna i 27. jula 1998. godine,
izašle su novčanice u apoenima od 50 feninga, 1 marke, 5, 10, 20 50 i 100
maraka. Novčanice su prepoznatljive po tome, na licu novčanice u desnom donjem
uglu, ispod potpisa guvernera Centralne banke Bosne i Hercegovine, nema godine
izdavanja.

1 Novčanica od 50 feninga povučena je iz opticaja 31. marta 2003. godine. 2 Na
novčanici od 50 feninga na licu i naličju riječ Pfening je odštampana bez n kao:

3 Zbog štamparske greške u imenu Ive Andrića, koje je ćirilicom bilo napisano
kao Андриђ novčanica od 1 konvertibilne marke za područje Republike Srpske
nikada nije puštena u opticaj. 4 Novčanica od 5 maraka je proizvedena sa greškom
na naličju. Vrijednost novčanice je otiskana u ćirilićnom pismu kao PET
КОНВЕРТИБИЛНИХ МАPАКА. 5 Novčanica od 5 maraka za Republiku Srpsku i Federaciju
BiH imaju isti motiv na licu i naličju, a razllkuju se u redoslijedu ćirilićnog
i latiničnog pisma. 6 Novčanica od 5 KM povučena je iz opticaja 31. decembra
2009. godine. 7 Kod svih novčanica do 100 maraka, u sigurnosnoj traci je
pogrešno oštampana skraćenica Centralne banke BiH i to ЏББХ umjesto ЦББХ. 8
Naziv stotog dijela konvertibilne marke nije istovjetan na novčanicama (Pfenig -
Пфениг ) i na kovanom novcu (Fening-Фенинг). 9 Novčanica od 10 konvertibilnih
maraka sa dizajnom za Republiku Srpsku ima ime Alekse Šantića ispisano
latinicom, iako bi trebalo da je ispisano ćirilicom.

1 Naziv stotog dijela konvertibilne marke nije istovjetan na novčanicama (Pfenig
- Пфениг) i na kovanom novcu (Fening-Фенинг).



https://bs.wikipedia.org/wiki/Kipar

Kipar je ostrvska država koja se nalazi u istočnom dijelu Sredozemnog mora, u
neposrednoj blizini turske obale. Ostrvo je dugo bio raskršće između Evrope,
Azije i Afrike, a još uvijek su prisutni mnogi tragovi drevnih civilizacija -
rimske, bizantijske i venecijanske. Glavne privredne aktivnosti ostrva su
turizam, trgovačka mornarica, izvoz odjeće i farmaceutskih proizvoda, te
poslovne usluge. Republika Kipar je članica Evropske unije.

Najstarija naselja koja su pronađena na Kipru potiču još iz neolita, otprilike
iz perioda od 7000 do 3900 godina stare ere. To su bila naselja Kirokitija i
Kalavasos koji se nalaze u unutrašnjosti Kipra.

U brončanom dobu ovdje doseljavaju Grci i sa sobom donose uticaj Mikenske
kulture. Oni grade i svoje prve gradove ovdje: Salamis, Pafos, Kurion i Kition.
Otprilike u slično vrijeme ovdje i Feničani osnivaju svoje kolonije, tako da su
se već tad počele miješati kulture na ovom ostrvu. Uskoro se na ostrvu formira
10 kraljevina koje su neko vrijeme uspjevale održavati samostalnost. Oko 1600
godine stare ere Egipat osvaja ovo ostrvo. No, nakon pada Egipta, vlast preuzima
Perzija. Za to vrijeme Kipar je ipak bio pod najvećim uticajem Grčke, valjda iz
razloga što su Grci bili i dalje većinski stanovnici. 333. godine stare ere
Aleksandar Veliki osvaja ostrvo i u sastavu države koju je on osvojio Kipar
ostaje manje od 200 godina, kad se javlja Rimsko Carstvo kao velika sila koja
osvaja ovo ostrvo. U 3. vijeku nove ere na Kipar stiže kršćanstvo.

Nakon raspada Rimskog Carstva, Kipar ostaje pod vlašću Bizantije. Uskoro se na
ostrvu pojavljuju i Arapi, koji se ipak nisu dugo zadržali, niti ostavili dublji
trag. 1191. godine tokom Krstaških ratova, ostrvo osvaja engleski kralj Richard
Lavlje Srce. On je vladao ovim ostrvom samo jednu godinu, nakon čega ga je
prodao francuskom vojskovođi Gaju Luzinjanu. Iako je vladao samo jednu godinu
Richard je počeo izgradnju grada Limasola. U ovo vrijeme Kipar je bio bitna
strateška baza križara. 1489. godine vlast nad ostrvom preuzima Mletačka
Republika, a na Maloj Aziji se javila nova velika sila - Osmansko Carstvo. 1570.
godine su protjerali sve Mlečane sa Kipra. Osmanlije tada masovno počinju
naseljavati ostrvo svojim stanovništvom, tako da su postali brojčano nadmoćniji
od "autohtonih" Grka.

Sa vremenom je Osmansko Carstvo sve više slabilo, pa je na Berlinskom kongresu,
po posebnom dogovoru Velike Britanije i Osmanskog Carstva, odlučeno da će Velika
Britanija prva okupirati ostrvo, što je ova uskoro i uradila bez većih problema.
Osmanlije su ovo dopustili u zamjenu za to da Englezi stanu na njihovu stranu u
Tursko-Ruskom ratu.

Pred početak Prvog svjetskog rata Velika Britanija anektira ostrvo, koje sada i
službeno postaje njihova kolonija. Nakon predaje vlasti Velikoj Britaniji,
veliki broj Turaka napušta ostrvo i seli se na teritorije Osmanskog Carstva,
čime Grci opet postaju većinsko stanovništvo. No, kiparskim Grcima se nije
svidjela ni nova vlast, tako da se između dva svjetska rata javlja pokret
"Enosis" što znači "ujedinjenje", čiji cilj je bio oslobađanje od kolonijalne
vlasti i priključenje ostrva matičnoj Grčkoj. U Drugom svjetskom ratu, Kipar
odigrava bitnu stratešku ulogu, a kiparski dobrovoljci se bore na strani
saveznika pod zastavom Velike Britanije. Tek nakon rata i početka dekolonizacije
svijeta, "Enosis" počinje da dobija veću ulogu. Formira se organizacija EOKA
koja sprovodi ovaj pokret, često i uz vrlo radikalne mjere. Neki su je smatrali
oslobodilačkim pokretom, a neki terorističkom i zločinačkom organizacijom.
Početkom 1950-tih godina na njeno čelo dolazi arhiepskop Makarios III, poglavar
kiparske pravoslavne ortodoksne crkve. On je ujedno bio i duhovni vođa pokreta.
Zato ga je Velika Britanija protjerala iz države, te je nekoliko godina proveo u
egzilu na Sejšelima. U međuvremenu je pokret "Enosis" sve više rastao i bivao
sve jači, da je Velika Britanija morala popustiti. Makarios se vraća na čelo
kiparskih Grka i Kipar dobija nezavisnost 1960. godine. Iste godine pristupa
UN-u, a ubrzo i Komonveltu, te Pokretu nesvrstanih. Ipak, Britanija je zadržala
dvije svoje vojne baze na ostrvu: Akrotiri i Dekeliju. Makarios postaje prvi
predsjednik Kipra, te istupa iz EOKA-e.

EOKA je sad imala ispunjen prvi dio plana - oslobađanje od kolonijalne vlasti,
sad je ostao drugi dio plana - ujedinjenje sa Grčkom. Na putu im je glavni
problem bio prisustvo Turaka, koji ni pod koju cijenu nisu željeli da uđu u novu
Grčku državu, zbog poznatih odnosa između Grka i Turaka, koji su se najjače
ispoljavali baš ovdje - na Kipru. Na njihovom čelu je bio dr. Mustafa Kučuk,
koji je ujedno bio i potpredsjednik države. EOKA je sada vršila teror nad
turskim stanovništvom, pa je tako u prvim godinama kiparske nezavisnosti
pobijeno oko 2000 kiparskih Turaka. To je naravno, dalo za posljedicu prve
ozbiljnije ratne sukobe, 1963. - 1964. godine. Rat je zaustavljen uglavnom
zahvaljujući stranom pritisku, ali i predsjedniku Makariosu. Naime, on je odmah
po dobijanju nezavisnosti Kipra izašao iz EOKA-e i odustao od "Enosisa". Uskoro
je suspendovao EOKA-u, te je ona privremeno nestala. Nakon ratnih sukoba uspio
je ubijediti većinu kiparskih Grka da im je bolja nezavisnost od ujedinjenja sa
Grčkom. No, ipak kiparski Turci su bili nepovjerljivi, pa su se povukli iz rada
kiparskih organa vlasti, te su osnovali svoje.

Slijedećih nekoliko godina je bilo relativno mirno. 1967. godine u Grčkoj se
dešava državni udar i na vlast dolazi vojna hunta, čiji je cilj, između ostalih,
bio pripajanje Kipra. Pod njihovim sponzorstvom na Kipru se organizuje
fašistička EOKA B na čijem čelu je bio Jorgios Grivas. Ova grupa, iako tad
ilegalna, nastavila je teror nad turskim stanovništvom. 1974. godine uz pomoć iz
Grčke i ovdje se dešava državni udar. Predsjednik Makarios je zbačen sa vlasti,
te je pobjegao u London, a vlast je došla u ruke EOKA-e B. Na mjesto
predsjednika je postavljen Nikos Sampson, dotadašnji član EOKA-e i glavni
urednik jednih kiparskih novina. Sada više skoro da i nije bilo prepreka ka
ujedinjenju sa Grčkom. Turci se već od ranije koncentriraju u enklave koje su se
nalazile na svim djelovima ostrva, a to je spriječavalo Grke u njihovim
namjerama. Najpoznatija takva enklava je Kokina (Erenkoj) koja je ostala
izolovana od ostatka turske teritorije i do danas. Ipak, veći problem je
predstavljala jedna druga enklava i to dva spojena sela Kofinu i Ajos Teodoris.
Ova enklava je blokirala glavni put Larnake sa Nikozijom i Limasolom, pa ju je
tako Grivas napao. To je Turskoj bio dovoljan razlog i izgovor da pošalje svoje
trupe na Kipar. Desant je izvršen u gradu Kirenija. Nakon toga, turska vojska je
bez većih problema osvajala mjesto po mjesto, selo po selo. Pritom se nije
koristila nimalo blažim sredstvima od EOKA-e. Naime, na prostorima koje su
osvajali nije ostajalo nimalo Grka, koji su uglavnom protjerani, pa je tako
između sto i dvjesto hiljada Grka postalo izbjeglica u vlastitoj zemlji. Ni
Turci nisu ostajali na grčkim teritorijama. Razlog lahkog napredovanja turske
vojske je bio vjerovatno to što se Grci nisu nadali ovom napadu, zatim
razjedinjenost između pristalica Grivasa i Makariosa, kao i to što je Kipar
mnogo bliže Turskoj nego Grčkoj, pa nije mogla na vrijeme da stigne pomoć od
vojne hunte. Tako je Turska vojska zauzela više od trećine teritorije.
Vjerovatno bi i više, no rezolucijom UN-a rečeno im je da prestanu sa ratnim
operacijama i da poštuju suverenitet Kipra, inače će snositi posljedice. Tako su
prestali sa ratom, ali su zadržali svoje vojnike na okupiranom teritoriju. Grčki
neuspjeh ovdje je doveo do sloma vladavine vojne hunte u Republici Grčkoj, a
samim tim i njihovih istomišljenika na Kipru. Njihova vladavina je trajala oko
dvije sedmice, a uskoro nakon toga se iz Londona vraća Makarios i ponovo zauzima
mjesto predsjednika Republike Kipar.

Rat je završen, ali ostrvo je podjeljeno "zelenom linijom" na turski i grčki dio
i tako je ostalo i do danas. Ta linija prolazi kroz Nikoziju, te i nju djeli na
dva dijela. No kako to nije samo linija, već pojas pod kontrolom UN, na nekim
mjestima širok i desetak kilometara, u njemu su ostali mnogi objekti (kao
naprimjer nikozijski aerodrom), pa i mali gradovi i sela. 1983. godine Turci
proglašavaju nezavisnu Tursku Republiku Sjeverni Kipar. Ali, osim Turske je nije
niko priznao, pa se ona u svijetu smatra dijelom Republike Kipar. 2004. godine
je izvršen referendum o ujedinjenju Kipra povodom ulaska u EU. Referendum je
prošao na turskom djelu ostrva, vjerovatno zato što im je dosta izolacije od
svijeta, ali građani grčkog djela nisu prihvatili ujedinjenje. Tako je u
Evropsku Uniju ušao samo južni, odnosno grčki dio.

Glavni politički problem ostrva je ona osnovna podjela na grčki i turski dio. U
ovih tridesetak godina, od podjele do danas nije učinjen bukvalno ni jedan korak
ka ponovnom ujedinjenju. Istina, u interesu i jednih i drugih jeste ujedinjenje,
Grcima jer bi se vratili da žive na cijelo ostrvo, gdje su prije podjele i bili,
a Turcima da bi izašli iz izolacije. Pa je tako i bilo nekih pokušaja i
pregovora, ali problem je taj što ni jedna pregovaračka strana nije nimalo
odstupila od svojih zahtjeva. Turci traže našto nalik zajednici država i
federalnom uređenju, gdje bi stanje bilo otprilike slično stanju u Bosni i
Hercegovini, dok Grci traže sasvim suprotno, nešto nalik unitarizmu. Dakle,
želje ima, ali vizije se totalno razlikuju. Najozbiljniji pokušaj za ujedinjenje
bio je 2004. godine, a sastavio ga je generalni sekretar UN-a Kofi Annan. Ako bi
se prihvatio taj plan cijelo ostrvo bi ušalo u EU, ako ne, samo južni, odnosno
grčki. No, grčki političari su procijenili da ovaj sporazum puno više odgovara
turskoj strani, pa su ga odbacili i to iz slijedećih razloga: plan nije
omogućavao povratak svih grčkih izbjeglica, kao ni povratak svog zemljišta koje
je im prije pripadalo, zatim Turci bi dobili previše mjesta u organima vlasti i
plan također nije uključivao nestanak britanskih baza sa ostrva. Tako je na
referendumu na grčkom dijelu ostrva 75% građana je odbilo sporazum. Iako je plan
prihvatilo 64% građana Sjevernog Kipra, on nije prošao, i u EU je de facto ušao
samo južni dio, iako se službeno i TRSK računa kao dio Republike Kipar pa samim
tim i kao dio EU. No, to je samo formalno, nije ni blizu pravom stanju.

Treba naglasiti da velik problem ujedinjenju predstavlja to što se mnogi
kiparski Grci smatraju više kao državljani Republike Grčke, a Kipar smatraju
njenim dijelom, a isto se može reći i za Turke, koji Tursku doživljavaju kao
svoju matičnu domovinu. A kad se stvaro ovako shvataju, teško može doći do nekog
napretka. Također, ne pomaže ni to što su domaći političari Kipra ustvari samo
marionete Atene i Ankare. Dakle, zaključak je slijedeći, gotovo jedini problem
ovog ostrva je njegova podijeljenost, kakva se malo gdje može sresti u svijetu.

Službena površina Republike Kipar koja stoji u svim svjetskim podacima je
ustvari površina ostrva koja iznosi 9251 km2. No, stvarna površina kojom
raspolaže ova republika je dosta manja. Dakle, kada se oduzme površina Turske
Republike Sjeverni Kipar, ovoj republici ostaje 5896 km2. Ali ni to nije sve.
Površina britanskih baza im oduzima još 154 km2 ili 2% teritorije, a ako se
izuzme i površina UN-ove "tampon" zone, dođe se do podatka da Republika Kipar
raspolaže teritorijom od oko 5500 km2 ili nešto više od polovine teritorije
ostrva. Ova prvobitna površina se piše zato što je TRSK nepriznata i priznaje se
samo kao dio Republike Kipar. Dakle, Republika Kipar raspolaže većim djelom
ostrva, i to na zapadu, jugu, većim djelom centralne oblasti, te nešto manje na
jugoistoku. Taj dio na jugoistoku je odvojen od matične teritorije britanskom
vojnom bazom Dekelija, te se može smatrati eksklavom. A unutar ove baze postoje
i 2 sela koji se smatraju enklavama, jer su potpuno okružene ovom vojnom bazom.
To su sela Ksilotimvu i Ormidia. No, međutim granice sa britanskim vojnim bazama
nisu toliko izražene kao sa turskim djelom ostrva.

Republika Kipar je stekla nezavisnost od Velike Britanije 16. augusta 1960.
godine, kada su je priznale sve svjetske države osim Turske, koja je nije
priznala ni do danas. Zbog već poznatih razloga, ona nema suverenitet nad svom
svojom teritorijom od 1974. godine. Dan nezavisnosti slavi se 1. oktobra.

Zastava Republike Kipar je jedina svijetska zastava na kojoj se nalazi oblik
države na geografskoj karti. Taj oblik se nalazi u centru zastave i obojen je
bakrenom bojom, sa obzirom da je bakar simbol Kipra, te da je ostrvo dobilo ime
baš po njemu. Ispod oblika ostrva, nalaze se dvije ukrštene maslinove grančice
koje trebaju predstavljati jedinstvo i mir između Grka i Turaka. Podloga je
bijela. Zastava je usvojena odmah nakon dobijanja nezavisnosti, a osmislio ju je
tadašnji potpredsjednik dr. Fazil Kučuk, a prihvatio predsjednik Makarios. Uz
zastave Irske, Indije (sve 3 imaju iste boje: narandžastu, bijelu i zelenu) i
Bosne i Hercegovine, predstavlja tzv. "mirovne" zastave. Himna Republike Kipar
je "Ύμνος προς την Ελεύτεριαν - Ymnos is tin Eleftherian". Ovo u prijevodu sa
grčkog glasi "Himna slobodi". Zanimljivo je to da su himna Republike Kipar i
himna Republike Grčke ustvari jedna te ista himna. Dakle, kad igaju
reprezentacije ove dvije zemlje u bilo čemu, dovoljno je da se himna intonira
samo jedanput. Valuta je Kiparska Funta (CYP). 1 CYP = 1.76 EUR.

Vlada Republike Kipar se sastoji od Predsjednika i potpredsjednika, te
Parlamenta koji broji 59 članova, 56 iz reda Grka i 3 iz reda manjina. Sudsku
vlast ima 13 članova. Sadašnji predsjednik Kipra je Tasos Papadopulos koji je
izabran na izborima 2003. godine.

Vojska Republike Kipar se sastoji od oko 6 500 vojnika, sa 8,33 vojnika po 1000
stanovnika jedna je od solidnije militariziranih država. Treba napomenuti da
Kipar iako je članica EU, nije članica NATO-a.

Službeni jezik je grčki. Pored grčkog vrlo je korišten i engleski kojeg govori,
oko 90% domaće populacije, a to je posljedica toga što je Kipar bio britanska
kolonija praktično oko 80 godina.

BDP po glavi stanovnika iznosi 19 633 $, što Republiku Kipar svrstava među
razvijenije države svijeta, tačnije na 36. mjesto, negdje otprilike sa
Slovenijom, Južnom Korejom i Maltom, koje imaju sličan BDP. Otkad je članica EU,
Kipar se ubraja među razvijene zemlje svijeta (ne među zemlje u razvoju, kao do
tad).

Kao što joj samo ime kaže, Turska Republika Sjeverni Kipar zauzima sjever, te
veći dio istoka ostrva. Površina koju zauzima iznosi 3355 km2 ili nešto oko 37%
cijelokupne površine ostrva. No, zbog UN-ove neutralne zone ta površina je nešto
manja. Kao i južni tako i Sjeverni Kipar ima jednu svoju eksklavu, istina mnogu
manju, ali mnogo više izoliranu nego što je to slučaj kod južnjaka. To je selo
Erenkoj (Kokina), koje leži u Morfu zaljevu i od matične teritorije odvojeno je
nekih 5–10 km grčke plaže.

Ovu državu kao suverenu priznaje jedino Turske. A zanimljivo je i to da je
Autonomna Republika Nahičevan, koja je pod suverenitetom Azerbejdžana, također
priznala ovu republiku, dok sam Azerbejdžan nije. Inače, Sjeverni Kipar ima
međunarodni embargo u svakom pogledu: političkom, ekonomskom, trgovinskom,
saobraćajnom, vojnom, sportskom, kulturnom i dr. Ovo je uslovljeno time što se
on smatra okupatorom i arresorom na Republiku Kipar, te se smatra njenim djelom.
Tako Sjeverni Kipar uveliko zavisi od Republike Turske, bez koje praktično ne bi
opstao. Sve svoje vanjske poslove mora izvršavati preko nje. Ipak, u posljednjih
nekoliko godina, ova izolacija polako počinje popuštati, te ova republika sve
više počinje da samostalno djeluje, iako to još nije ni blizu pravih samostalnih
zemalja.

Podloga zastave TRSK je bijela. Na podlozi se nalaze dvije vodoravne crvene
pruge, koje su odvojene od gornjeg, odnosno donjeg ruba. Između ovih pruga se
nalazi crveni polumjesec i zvijezda, simbol islama, koji je službeno državna
religija, iako se TRSK deklariše kao sekularna država.

Valuta je Nova Turska Lira, koja je zamjenila staru Tursku Liru 1. januara 2005.
godine

Sadašnji predsjednik je Mehmet Ali Talat. Pored njega vladu čini premijer Ferdi
Sabit Sojer, te parlament od 50 članova, u kojem većinu ima Turska Republikanska
Stranka. Izbori su inače svakih 5 godina, a sadašnji predsjednik je prošle
godine na izborima pobijedio Raufa Denktaša koji je bio predsjednik od
samoproglašavanja nezavisnosti 1983. godine.

Službeni jezik je naravno turski. Grčki ovdje baš i nije poželjno čuti, a
naravno isto se odnosi i na turski jezik sa druge strane granice.

BDP po glavi stanovnika iznosi 8,095 $. To jeste manje od polovine BDP-a grčkog
Kipra, ali kada se uzme u obzir da je ovo zemlja u izolaciji, te da gotovo skroz
zavisi od Turske, ovo je više nego solidna cifra. Ovo je veći BDP po glavi
stanovnika, čak i od BDP-a same Turske. Ipak, ova nelogičnost u pogledu BDP-a
TRSK i BDP-a njenog zaštitnika i mogu tako reći finansijera, dobija smisao kada
se zna da Sjeverni Kipar ima stanovnika kao prosječno naselje Istanbula, te da
Turci iz svog budžeta izdvajaju dobar dio novca za svoje sunarodnjake sa Kipra.

Dakle, nakon odlaska kolonijalne vlasti Velike Britanije sa Kipra, oni su ovdje
ostavili svoje dvije vojne baze koje egzistiraju i do danas i važne su strateške
pozicije ove države, zbog blizine Bliskog istoka. Površina ovih baza je 154 km2
ili nešto manje od 2% ostrva. Na ovoj teritoriji živi oko 15 000 ljudi: oko 8
000 njih su britanski vojnici i njihove porodice, dok su ostalih 7 000 domaći
Grci koji ili rade u ovim bazama ili ovdje imaju svoje posjede kojih se nisu
htjeli odreći.

Svi zakoni na ovoj teritoriji su isti kao i u Velikoj Britaniji, te se ovi
dijelovi ostrva zvanično i tretiraju kao dio Ujedinjenog Kraljevstva.

1974. godine je uspostavljena linija razgraničenja, čime je ostrvo podjeljeno na
grčki i turski dio, a ta linija je nazvana "zelena linija" po boji flomastera
kojim su je ucrtali na karti UN-ovi mirovni pregovarači. Oko ove linije je
uspostavljena neutralna zona pod kontrolom UN. Ona prolazi i kroz glavni grad
Nikoziju i različite je širine na pojedinim svojim dijelovima, od stotinjak
metara baš u Nikoziji, do 5–10 km u nekim drugim dijelovima ostrva. Njena
površina se ne može tačno izraziti, jer to je ipak "tampon" zona koja nema
čvrste granice, a i ona iz godine u godinu postaje sve labavije određena. Ipak,
otprilike se može reći da zauzima sličnu površinu kao i britanske baze, znači
negdje oko 1.8%. Ova zona ima tri svoja segmenta. Prvi je najmanji i nalazi se
oko turske eksklave Kokina (Erenkoj). Drugi, ubjedljivo najveći segment, proteže
se kroz centralni dio ostrva, između ostalog i kroz Nikoziju, od Morfu zaljeva
na zapadu, do baze Dekelija na istoku. Mnogi objekti, gradići i sela koji su se
sticajem okolnosti našli u ovoj zoni, stavljeni su van funkcije, odnosno
raseljeni su, tako da u ovoj zoni ne živi gotovo niko osim UN-ovih vojnika, koji
ovdje čuvaju mir. Najznačajniji objekat koji je ostao u ovoj zoni je svakako
aerodrom u Nikoziji, koji je iz tog razloga od 1974. godine van funkcije, pa su
južnjaci izgradili aerodrom u Larnaki, a sjevernjaci nešto malo izvan Nikozije.
Pravo čudo i izuzetak predstavlja malo mjesto od oko 3000 stanovnika, po imenu
Pilis (Pila), koje se nalazi u ovoj zoni nedaleko od baze Dekelija. To je,
naime, jedino mjesto na ostrvu, a vjerovatno i u svijetu, gdje Turci i Grci žive
zajedno. I konačno, treći segment "tampon" zone je dosta kraći i ide od baze
Dekelija, tačnije mjesta Ajos Nikolaos, do zaljeva Famagusta.

Bitno je reći i to da su kroz "zelenu liniju" do danas otvorena 4 punkta kroz
koje se može doći iz jednog djela ostrva u drugi. Najvažniji takav punkt se
nalazi u Nikoziji, pored Ledra palače.

Postoji nekoliko teorija o nastanku imena Kipar (Κύπρος, Kibris, Cyprus, Zypern,
Chipre…). Jedna je da nastao od grčke riječi za čempres (valjda odatle engleska
riječ cypress). Druga teorija je ta da je drugo ime božice Afrodite, koja se po
vjerovanju rodila baš na ovom ostrvu (Kipar se inače još naziva i Afroditino
ostrvo), bilo Kipris, pa je po njoj ovao ostrvo dobilo naziv. Ipak,
najvjerovatnija teorija, koja je danas prihvaćena, je ta da ime potiče od grčke
riječi za bakar.

Naime, u antičko doba Kipar je bio poznat kao jedno od većih, ako ne i najvećih
nalazišta bakra na Mediteranu. Pa je tako latinsko ime hemijskog elementa bakar
(Cuprum) dobilo ime po nepravilnom čitanju naziva ovog ostrva.

Za Kipar se može reći da ima povoljan geografski položaj. Leži u istočnom
Mediteranu, na raskrsnici tri kontinenta: Evrope, Azije i Afrike. Po
prirodno-geografskim činjenicama pripada Aziji, ali u svim društvenim aspektima
je okrenut ka Evropi. Na kraju krajeva, član je Evropske Unije. Znači, ovo je
najistočnije ostrvo u Sredozemnom moru, a sa površinom od 9251 km2, treći je po
veličini u istom (nakon Sicilije i Sardinije). Što se tiče država, po površini
je 161. na svijetu i po tome je najsličniji Libanu i Porto Riku.

U geološkom i geotektonskom pogledu Kipar predstavlja dio Male Azije, koji se u
prošlosti odvojio. U klimatskom i vegetacijskom smislu ovo ostrvo je smješteno u
sjevernom umjerenom pojasu, tačnije mediteranskoj podoblasti.

Sa saobraćajnog aspekta ima više nego povoljan položaj. Ova zemlja se nalazi
bukvalno između istoka i zapada, te je pri prelazu između istih gotovo
nezaobilazna stanica. Za Kipar se često kaže da je najistočnija zapadna zemlja.
To im je donijelo mnogo koristi u saobraćajnom pogledu. Sa obzirom na to da se
nalazi 64 km južno od Turske, 97 km zapadno od Sirije, te 439 km sjeverno od
Sueckog kanala, skoro svaki brod koji prolazi ovda i ide dalje na istok, i
obrnuto, zaustavlja se u nekoj od kiparskih luka. Više od 1000 stranih brodova
danas plovi svjetskim morima pod kiparskom zastavom. Osim brodskog, Kipar je
važna stanica i za avionski saobraćaj. Mnogi avioni koji lete sa zapada na
bliski istok, pa i dalje, slijeću prvo na aerodrome u Larnaki i Pafosu (češće
Larnaki). Glavni grad Nikozija ne posjeduje aerodrom za korištenje. Aerodrom u
Larnaki je moderan i odgovara svim svjetskim standardima. Sa njega polijeću
avioni, kako za sve veće evropske gradove (Frankfurt[potreban citat], London,
Pariz, Rim, Amsterdam i dr.), tako i za mnoge destinacije na Bliskom istoku i
zemljama Perzijskog zaliva.

Što se tiče historijskog i političkog položaja, koliko god on bio povoljan,
toliko se nepovoljno odrazio na ovo ostrvo. Naime, bukvalno svaka veća sila koja
se pojavila na Mediteranu nije ga mogla promašiti, upravo zbog tog povoljnog
položaja. Pa su tako vlast nad njim izmijenjali: Fenicija, Grčka, Egipat,
Perzija, Aleksandar Veliki, Rim, Bizantija, Arapi, Britanija, Francuska,
Mletačka Republika, Osmansko carstvo, opet Britanija, sve do "relativne"
nezavisnosti. Kažem relativne, zato što Kipar i dan danas više zavisi od velikih
sila i susjeda (prije svega Grčke, Turske, Velike Britanije, SAD-a i EU), a
manje sam od sebe. Dakle, sve važnije političke odluke se donose prvo na
relaciji Atina-Ankara, pa se tek onda pitaju kiparski zvaničnici, koji uglavnom
samo potvrde te odluke.

Zbog iznimne strateške važnosti Kipar je kroz historiju sve do danas bio u
interesnim sferama velikih sila, te je često odigravao veliku ulogu u raznim
ratovima, poput npr. križarskih, gdje je za križare bio bitno mjesto odakle su
planirali dalje poteze, ili u dva svjetska rata gdje je uz Gibraltar i Maltu,
bio također bitna strateška baza Velike Britanije na Mediteranu. Danas, također,
kao "najistočnija zapadna zemlja" ima bitnu ulogu u svjetskoj politici zbog
neposredne blizine Bliskom istoku, za kojeg se interesiraju iz dobro poznatih
razloga zapadne sile. Tako da je i nakon dekolonizacije ostrva, Velika Britanija
ovdje ostavila svoje vojne baze koje zauzimaju solidan prostor (2% površine
ostrva). Ovo se nimalo ne sviđa domaćem stanovništvu (pogotovo Grcima), međutim
njih ovdje niko ništa ne pita.

Dakle, Kipar se prostire na nešto više od 9000 km2. Na toj relativno maloj
površini može se primjetiti složenost prirodno-geografskih osobina, koja se ne
bi očekivala na ovako malom prostoru.Ostrvok je izduženo u pravcu zapad-istok i
izgledom podsjeća na električnu gitaru. U pravcu zapad-istok rastojanje je
224 km, a sjever-jug najduže rastojanje je 121 km. Dužina obalne linije je
648 km. Obala je dobro razuđena. Izdvaja se nekoliko poluostrva od kojih je
najveće Karpas, koje se nalazi na sjeveroistoku ostrva. Između poluostrva i
rtova postoji nekoliko zaliva koji su uglavnom dobili imena po lukama koje su
smještene u njima (Famagusta, Larnaka, Akrotiri, Episkopi, Hrizohu, Morfu i
dr.). Osim glavnog ostrva, druga veća ostrva ne postoje. Istina postoji nekoliko
manjih ostrvca, no njhova površina je toliko zanemarljiva da se ne mogu ni
ucrtati na karte. U reljefnom pogledu ostrvo Kipar čine planine, nizije i duge
plaže. Geološki i tektonski pripada Maloj Aziji sa kojom je u prošlosti bio
spojen. To je sve tako bilo do alpske orogeneze, koja se desila u tercijaru, a
zahvatila je evropski prostor od Pirineja, Alpi, Dinarida, te se širila preko
Male Azije dalje na istok. Tada je došlo do izdizanja kopna današnjeg Kipra. A
kako se nešto diglo, logično je da se nešto moralo i spustiti. E, to nešto što
se spustilo je današnji morski prolaz između ovog ostrva i Male Azije, koji se
poslije ispunio vodom i tako je ovaj dio kopna postao ostrvo. Dakle, za ovao
ostrvo kažemo da je nastao alpskom orogenezom i samim tim da spada u mlađa
kopna.

Dakle, od nešto više od 9000 km2 koji čine ovo ostrvo, 10 km2 otpada na vodu,
što i nije baš nešto puno. Treba napomeniti da Kipar ima samo dvije stalne
rijeke i to: Pedias i Jalias. Njihovi tokovi su nešto manji od 100 kilometara.
Obje teku kroz Mesaoriju i ulijevaju se u zaliv Famagusta. One se uglavnom
koriste za navodnjavanje poljoprivrednog zemljišta. Kažem da su jedini stalni
tokovi, iz razloga što ostale rijeke, koje su inače i mnogo manje, imaju svoj
tok samo u vremenu kakvih jakih kiša i uglavnom za vrijeme kada se otapa snijeg
sa planina. Primjeri nekih takvih rijeka su: Jerakaz i Jialusa (sa sjevernih
planina) te Diakrizos, Kuris, Vasiliskos (sa južnih). A inače u proljeće se
često zna desiti da se ove rijeke poplave, pa tako odnose plodan mulj i
zemljište u more. No, domaće stanovništvo se dosjetilo da gradi brane na njima,
kako bi spriječavali ovo već gore navedeno. Sve ove rijeke imaju u gornjim
tokovima nešto veće padove, pa i imaju i neki određeni hidroenergetski
potencijal. No, nije nešto naročito velik, pa nezadovoljava potrebe ostrva. Iz
istog razloga se i ne koristi previše. Riječni režim je nivalno-fluvijalni, tj.
rijeke dobijaju više vode od otapanja snijega, nego od kiša. Ne treba ni
spominjati da rijeke pripadaju mediteranskom slivu.

Što se tiče jezera, njih na ostrvu postoji nekoliko i uglavnom su slatkovodna.
Ipak dva najveća jezera su slana, valjda zbog neposredne blizine moru. U
prošlosti su i bili dio mora. To su jezera Akrotiri i Larnaka, a nalaze se na
jugu ostrva u blizini istoimenih gradova.

Sa obzirom da je Kipar tipično mediteranski ostrvo, onda je logično zaključiti i
da ima tipičnu sredozemnu (Cs) klimu. Kipar je inače najtoplije ostrvo
Mediterana, a sa oko 340 sunčanih dana godišnje, ovo je najosunčanija država u
ovom djelu svijeta (pogotovo se to odnosi na Evropu). Ipak, treba naglasiti da
klimatske odlike nisu iste na svim djelovima ostrva. Pa je tako u unutrašnjosti
i sa povećanjem nadmorske visine ta sredozemna klima nešto izmjenjena, iako se
radi o malom prostoru. Glavni faktor klime koji uzrokuje ove izmjene je pravac
pružanja planina Trodos i Besparmak, koji idu paralelno sa obalom te zatvaraju
unutrašnjost ostrva. Posljedica toga je to da unutrašnjost ima toplija ljeta,
hladnije zime, te manju količinu padavina od priobalja.

Što se tiče temperatura, na cijelom ostrvu vladaju topla ljeta, sa prosječnim
temparaturama od oko 30 °C (zavisno od mjesta do mjesta), s tim što u
unutrašnjosti temperature često budu nešto više. Zimi se temperature u priobalju
kreću između 10 i 20 °C, a u unutrašnjosti su nešto niže, te u najhladnijim
mjesecima (januar i februar) mogu dostići vrijednosti oko 0 °C (najniža ikad
zabilježena temperatura u Nikoziji je bila -5 °C). Temperature na višim
nadmorskim visinama su također dosta niže nego na ostatku ostrva, te se i ljeti
po noći spuštaju do i ispod nule, a na najvišim vrhovima gorja Trodos snijeg se
zadržava sve do augusta.

Padavine na ostrvu se javljaju uglavnom zimi i to u obliku kiše, a na višim
nadmorskim visinama u obliku snijega. Padavine nisu ravnomjerno raspoređene.
Najviše padavina primaju planinske oblasti, u prosjeku od oko 1000 mm godišnje.
Najmanje padavina izlučuje se u centralnom dijelu (nizija Mesaorija) i to u
prosjeku između 350–500 mm. Npr. glavni grad Nikozija ima količinu padavina od
440 mm godišnje. To malo padavina što dobija centralni dio, uglavnom dolazi sa
sjeverne strane, iz razloga što su sjeverne planine nešto niže od južnih. Zimi,
kada se ove padavine pretežno izlučuju, zna doći do bujica i poplava, iz razloga
što se one javljaju u velikim količinama za kratko vrijeme.

Kipar je u posljednjih 15-tak godina doživio brz ekonomski rast. Osnovni razlozi
za to su: relativno bogatstvo privrednim sirovinama potrebnim za razvoj
ekonomije (koje je ipak imalo više značaja u prošlosti nego danas), prije svega
rudama i šumom, zatim plodno zemljište, povoljan geografski položaj, povoljni
klimatski uslovi, te jeftina imigrantska snaga. Ove faktore za razvoj privrede
nije potrebno dodatno objašnjavati. Naravno, postoje i neki negativni faktori po
privredu, koji su uglavnom društveno-političkog karaktera. Tu se podrazumjeva
nedavna historija ostrva što za posljedicu ima podjelu ostrva. Vrlo vjerovatna
činjenica je ta da bi Kipar bilježio još veći privredni napredak kada ne bi bilo
ove podjele.

Inače i prije 1974. godine Kipar je imao dosta dobar ekonomski razvoj sa
tendencijom daljeg napredovanja. No, turskom invazijom te godine i podjelom
ostrva, ekonomska situacija se drastično mijenja, a BDP opada za jednu trećinu,
a otprilike i trećina ljudi na ostrvu tada biva nezaposlena. Od tada se grčki i
turski dio počinju zasebno razvijati. Republika Kipar se brzo oporavlja, prije
svega zbog pomoći Velike Britanije, a najbolji pokazatelj je i to što se u
slijedećih 7 godina nezaposlenost smanjila za 90%. Cjelokupni tercijarni sektor
predvođen turizmom, koji je i osnova ekonomskog razvoja ostrva, doživljava puni
zamah, posebno u 90-tim godinama, kada se dešava "eksplozija" u ovoj oblasti,
što je nastavljeno i u ovom desetljeću. Pored tercijarnog, također su i primarni
i sekundarni sektor privrednih djelatnosti doživjeli brz oporavak (istina
sekundarni nešto manje nego što se očekivalo).

Ulazak u EU je još više učvrstio dobro ekonomsko stanje i dao temelje za još
mnogo veći ekonomski rast. Sa druge strane Sjeverni Kipar je bio u težoj
poziciji za oporavak, jer su između ostalih sankcija, dobili i onu ekonomsku.
Ali, ipak uz veliku pomoć Republike Turske i oni uspjevaju da dignu svoju
ekonomiju i stave je na jedan solidan nivo, koji jeste istina dosta niži nego
kod južnjaka, ali za jednu zemlju u izolaciji je više nego fantastičan. Istina
je da Sjeverni Kipar bez Turske, ne bi mogao opstati u bilo kakvom pogledu, a
najmanje ekonomskom. Sva ekonomija ovdje je zasnovana na turskoj pomoći i
ulaganju, a svaku vezu sa svijetom TRSK održava upravo preko Turske.
Najklasičniji primjer toga je izvoz proizvoda, koji se vrši isključivo preko
Turske.

BDP Republike Kipar za godinu 2005. iznosi oko 20 000$ po glavi stanovnika, a
BDP TRSK oko 8 000$.

Primarni sektor ili poljoprivreda kako sam rekao zapošljava 5% aktivnog
stanovništva i ostvaruje otprilike isti procenat učešća u BDP-u ostrva.
Poljoprivreda se veže uglavnom da centralnu oblast plodne Mesaorije. Grane koje
dominiraju su ratarstvo, voćarstvo, vinogradarstvo, te nešto manje stočarstvo.
Pod usjevima je 8% obradivog zemljišta. U ratarstvu dominira uzgoj krompira
(kojeg i izvoze), te paradajza, kupusa, pšenice, kukuruza, ječma, pamuka, lana i
duhana. Duhan je posebno važan jer u izvozu učestvuje sa 7%. Voćarstvo i
vinogradarstvo su također vrlo značajni, a u izvozu učestvuju sa 25%. Tu se
podrazumjeva uzgoj citrusa, agruma, smokvi, lubenica, jabuka, vinove loze i dr.
Od vinove loze se dobija poznato kiparsko vino, koje je jako važan izvozni
proizvod, i grožđice. Stočarstvo je slabije razvijeno, a veže se uglavnom za
planinska područja. Dominira govedarstvo, peradarstvo i svinjogojstvo. Ribarstvo
je skoncetrisano u priobalju ostrva i dosta je razvijenije od stočarstva. Za
šumarstvo treba reći da je u problemima zbog neplanske sječe. Ostrvo je inače
prirodno bogato šumom, ali veliki dio tog bogatstva je posječen. Ipak, kiparske
vlasti su sprovele niz zakona i reformi u vezi ovog pitanja, pa se očekuje
poboljšanje situacije u budućnosti.

Sekundarni sektor uglavnom je predstavljen kroz rudarstvo i industriju.
Rudarstvo danas ima manji značaj nego što je imalo kroz historiju. Kipar je bio
jedno od najvećih nalazišta bakra u poznatom svijetu u antičko doba, pa je i
dobio ime po bakru. Danas zaliha bakra skoro da i nema, a značajnija rudna
bogatstva predstavljaju azbest i hrom.

U industriji najveći broj radnika je zaposlen u prehrambenoj industriji, te
nešto malo manje u tekstilnoj. U zadnje vrijeme je postala značajna i
petrohemijska industrija, koja se zasniva na uvozu nafte. U Larnaki se nalazi
značajna rafinerija nafte. Nafta je najznačajniji uvozni proizvod, jer je Kipar
nema nikako, iako se nalazi na Bliskom istoku. Hemijska industrija se bavi
proizvodnjom đubriva koja su vrlo bitna za ovdašnju poljoprivredu. Metalna i
mašinska industrija su tek u razvoju i uveliko zavise od uvoza. Prehrambena
industrija vrši preradu poljoprivrednih proizvoda. Tu su najvažnije razne vrste
voća i agruma, zatim već spomenuto vino, pa onda mliječna i mesna industrija, a
u Nikoziji se nalazi i velika tvornica duhana. Tekstilna industrija zajedno sa
industrijom kože i obuće učestvuje u izvozu sa 35%. Uglavnom se prerađuju
vlastite sirovine, poput pamuka i svile. Ova industija je više razvijena u TRSK,
posebno čipkarstvo, koje je ovdje izuzetno kvalitetno.

Kipar ubjedljivo najviše koristi ima od tercijarnog sektora, a to se prije svega
odnosi na turizam, od kojeg u principu i zavisi cijelo ostrvo. Kipar ima sve
predispozicije za razvoj turizma, što je vrlo dobro i iskorišteno. Kipar ima
godišnju turističku posjetu nešto manju od 2,5 miliona, a zarada čini oko 3/4
budžeta države. Osnovu turizma čini kupališni turizam, baziran na prelijepim i
raznolikim obalama i plažama, od strmih do ravnih i postranih, od šljunkovitih
do pjeskovitih. Plaže Pafosa, Limasola, Aje Nape, Morfua i dr. spadaju među
najljepše plaže Mediterana, pa možda čak i svijeta. U prilog razvoja ovog
turizma ide i to što Kipar ima otprilike 340 sunčanih dana godišnje. Osim
kupališnog razvijen je i kulturno-historijski turizam. Na ostrvu se nalazi
nekoliko antičkih gradova od kojih su najpoznatija tri: Salamis, Kurion i
Amatus. Također i u većim gradovima postoje mnoge stare građevine interesantne
za turiste, poput Kolosi dvorca u Limasolu, tvrđave Pafos, Selimije džamije u
Nikoziji itd. Mnogi od ovih objekata su pod zaštitom UNESCO-a, uključujući tu i
9 pravoslavnih manastira i crkvi. U unutrašnjosti Kipra postoje brojna, kako
grčka tako i turska sela, u kojima se život odvija na prilično tradicionalan
način, te je Kipar pogodan i za seoski turizam. Također, postoji i mogućnost i
razvitka planinskog, zimskog i skijališnog turizma na Trodosu, ali taj oblik
turizma je daleko iza ovih ostalih.

Kipar ima povoljan saobraćajni položaj. Vezano za cestovni saobraćaj, da kažem
da Kipar ima oko 13 000 km cesta od čega je oko 7 000 km asfaltirano. Treba
napomenuti da je ovaj saobraćaj mnogo razvijeniji na južnom nego na sjevernom
dijelu ostrva. Na Kipru ne postoji željeznički saobraćaj. Zračni saobraćaj je
dosta razvijen. Glavni aerodrom se nalazi u Larnaki, a veoma značajan, pogotovo
za dolazak turista, je i aerodrom u Pafosu. Sjeverni Kipar ima aerodrom Erkan
nedaleko od Nikozije, ali zbog međunarodne izolacije, odavde se može letjeti
samo za Tursku i Azerbejdžan. Istina, u zadnje vrijeme sankcije popuštaju, pa se
ponekad avioni sa ovog aerodroma zapute i u neke zapadne zemlje, primjerice
Veliku Britaniju. Na Kipru postoji još nekoliko manjih aerodroma i heliodroma,
koji ne služe za međunarodni saobraćaj. Pomorski saobraćaj je vrlo razvijen.
Glavne luke Limasol i Larnaka su vrlo prometne. Sjeverni Kipar ima dvije luke:
Famagusta i Kirenija, ali brodovi ovamo dolaze samo iz Turske zbog već opisanih
razloga.

Na kraju vezano za privredu su podaci o izvozu i uvozu, a tiče se 2001. godine.
Pretpostavka je da je situacija nakon ulaska u EU povoljnija. Ukupna vrijednost
izvoza Republike Kipar je 1,3 milijarde $, a TRSK 63 miliona $. Ali vrijednosti
uvoza su slijedeće: za R. Kipar 3,9 milijardi, a za TRSK 301 milion. Ovdje se
vidi da i jedan i drugi dio ostrva imaju trgovinski deficit. Ali, oni ovaj
neostatak i više nego kompenziraju velikom zaradom od turizma, a Sjeverni Kipar
i novčanom pomoći od Turske. Glavni trgovinski partneri Kipra su: Velika
Britanija, Grčka, Italija, SAD, Rusija, Njemačka, Turska, Sirija, Liban itd.
Podaci se odnose na oba dijela ostrva.

Vezano za stanovništvo, treba napomenuti da većina podataka (uglavnom brojčanih)
napisanih u slijedećem tekstu, važe za cijelokupno ostrvo.

Prema podacima iz 2005. godine, Kipar ima 780 133 stanovnika. Gustoća
naseljenosti ostrva iznosi negdje oko 84 st/km2, što Kipar svrstava u zemlje sa
srednjom gustinom stanovništva. Kao ni u većini država, stanovništvo nije
ravnomjerno raspoređeno. Najgušće je naseljen priobalni sektor oko većih
gradova, prije svega Limasola i Larnake i prostor centralne nizije Mesaorije
pogotovo u neposrednom okruženju glavnog grada Nikozije. Najslabije je naseljen
unutrašnji planinski dio. Međutim, ni ovi prostori nisu nešto ekstremno
naseljeni, odnosno nenaseljeni, pa tako najveća naseljenost ne prelazi 200
st/km2, a najmanja je negdje u granici između 20 i 40 st/km2. Iz činjenice da
18% stanovništva (Turaka) živi na 37% prostora, da se zaključiti da je Sjeverni
Kipar rjeđe naseljen od južnog. Etnička struktura stanovništva je slijedeća: 78%
Grci, 18% Turci i 4% ostale etničke grupe. Gotovo svi i Turci i Grci žive na
svom dijelu ostrva, uz slučajne izuzetke. Tako 0,5% Grka živi u Sjevernom Kipru
i to na poluostrvu Karpas. Treba reći da 40% ovog naroda je izbjeglica u
vlastitoj državi. Sa druge strane 1.3% Turaka živi u južnom dijelu i njih je
mnogo manje izbjeglica.

Što se tiče ostalih, ovdje ima mnogo manjinskih naroda, a ovaj podatak od 4%
nije do kraja relevantan, jer njihov broj iz godine u godinu raste, a ima i
dosta neprijavljenih ljudi, kao i oni koji su ovdje na privremenom radu ili
nešto dužem turističkom odmoru. Dvije "autohtone" manjine koje žive ovdje duže
vrijeme su Armenci i Maroniti, dok u novije vrijeme Kipar su naselile i druge
etničke grupe, poput Engleza, Nijemaca, Rusa, Jevreja, Južnih Slavena (najviše
Srba) i dr. Ipak ogromna većina ovih stanovnika živi u Republici Kipar, a
izuzetak je jedino jedan broj Maronita i Kurda koji žive u TRSK.

Religijska struktura se gotovo poklapa sa etničkom. Dakle, Grci su pravoslavci,
a Turci sunitski muslimani, uz jedan manji broj ateista u oba naroda. Ostatak su
Armenski pravoslavci, Maronitski kršćani, rimokatolici, protestanti, jevreji i
ostali pravoslavci.

Slična je situacija i sa jezičkom strukturom. Grci govore grčki, a Turci turski
jezik. Ove manjine prakticiraju u svojim zajednicama svoje jezike, a oko 90%
stanovništva govori i engleski jezik. Vezano za stepen urbanizacije treba samo
reći da 69% stanovništva živi u gradovima, a ostatak je naravno ruralno
stanovništvo.

Nepismenost na Kipru iznosi oko 2% (0,8% muškarci i 3,1% žene). Na Kipru osnovno
obrazovanje traje 6, srednje još toliko, a oba su obavezna. U južnom dijelu
ostrva postoji nekoliko univerziteta, dok učenici iz Sjevenog Kipra moraju ići u
Republiku Tursku ako se žele dalje školovati.



https://bs.wikipedia.org/wiki/Crna_Gora

Crna Gora je država republikanskog oblika vladavine u jugoistočnoj Evropi.
Nezavisnost je proglašena 3. juna 2006. godine istupanjem iz državne zajednice
sa Srbijom, tako da spada u red najmlađih evropskih država. GDP Crne Gore iznosi
10.600$ (2008)

Po uređenju Crna Gora je građanska, demokratska, ekološka i država socijalne
pravde, zasnovana na vladavini prava. Zvanična valuta u Crnoj Gori je Euro, a
službeni jezik u Crnoj Gori je crnogorski jezik . Ćirilično i latinično pismo su
ravnopravni. U službenoj upotrebi su i bosanski, srpski, albanski i hrvatski
jezik.

Zastava Crne Gore je crvene boje, a oivičena je pozlaćenim okvirom, razmjere
1:2. U centru se nalazi grb kralja Crne Gore Nikole I Petrovića, no bez njegovih
inicijala: HI na njoj. Državnu zastavu je usvojio Parlament Republike Crne Gore
12. jula 2004.

Grb Crne Gore je isti kao grb Kralja Crne Gore Nikole I Petrovića, no bez
njegovih inicijala HI na njemu. Dvoglavi orao predstavlja grb Crnojevića -
crnogorske dinastije, lav u sredini grb srednjovjekovne porodice Balšić koji su
vladali teritorijama Crne Gore, a kruna i okolni simboli predstavljaju
nekadašnju Kraljevinu. Zlatni dvoglavi orao sa raširenim krilima u poletu, na
glavama okrenutim jedna od druge stoji zlatna kruna sa krstom, na grudima na
plavoj pozadini i zelenoj podlozi je zlatni lav u pokretu. Orao u kandžama drži
dva predmeta, simbole duhovne (skiptar, koji je zlatni sa krstom na vrhu) i
svjetovne vlasti (šara, ili kugla, plave boje sa zlatnim okovom i krstom na
vrhu), jedan u jednoj, drugi u drugoj kandži. Ovaj grb se radi na crvenoj
pozadini.

Crna Gora se prostire između 41º51' i 43º33' sjeverne geografske širine. Njena
najjužnija tačka nalazi se na ušću Bojane u Jadransko more, a najsjevernija na
obroncima planine Kovač, blizu Čajniča. Rastojanje između njih iznosi 193 km
vazdušne linije. Nešto su manja rastojanja između najzapadnije, 18º26' E,
podgorina Orjena blizu sela Vrbanje, i najistočnije tačke 20º21' E, Sjenova
planina istočno od Rožaja. Rastojanje između njih iznosi 166 km. Površina Crne
Gore iznosi 13812 km2. Geografski centar nalazi se u području izvorišta rijeke
Morače od kojeg ni jedan dio Crne Gore, osim najjužnijeg dijela Ulcinjskog
primorja, nije udaljen više od 90 km.

Crna Gora leži u jugozapadnom dijelu Balkanskog poluostrva i izlazi na Jadransko
more pa je ona balkanska i jadransko-mediteranska zemlja. Spuštajući se do
41º51' N, Crna Gora se približava Sredozemnom moru više od svih južnoslovenskih
država. Tako je od Bara do Otrantskih vrata rastojanje 180 km vazdušne linije.
Željeznička pruga Beograd-Bar meridijanskim pravcem povezuje jadranski i
panonski basen, odnosno južnu i srednju Evropu.

Kopnene granice Crne Gore duge su 614 km. Najduža je granica prema Bosni i
Hercegovini – 225 km, odnosno 36,6% ukupne kopnene granice, a najkraća prema
Hrvatskoj na zapadu – 14 km ili 2,3% ukupne kopnene granice (neki izvori navode
i 25 km). Na jugoistoku Crna Gora se graniči sa Albanijom (172 km ili 28%), a na
sjeveroistoku sa Srbijom (124 km ili 20,2%) i na istoku sa Kosovom. Na
jugozapadu Crna Gora dužinom od 293,5 km izlazi na Jadransko more, što odgovara
skoro polovini dužine njenih kopnenih granica. Ujedno, priobalni dio mora, uz
međunarodne vode, čini granicu sa Italijom, koja je u nekim dijelovima Crne
Gore, u periodima mletačke dominacije, ostvarila i vrlo velik kulturološki
uticaj.

Po popisu stanovništva, domaćinstava i stanova 2011. koji je obavljen od 1. do
15. aprila 2011. godine u skladu s međunarodnim preporukama, a u cilju
utvrđivanja statističkih podataka o stanovništvu, kućanstvima i stanovima u
kritičnom momentu popisa 31. marta 2011. godine u 24:00 sata. Ovo je prvi popis
na teritoriji Crne Gore od ponovnog stjecanja neovisnosti 2006. godine. Prvi
rezultati popisa su pokazali da Crna Gora ima 625.266 stanovnika i 194.795
kućanstava. Konačni rezultati su pokazali da je u Crnoj Gori bilo 620.029
stanovnika. Na prethodnom popisu je bilo 620.145 stanovnika i 17.947 interno
reseljenih lica koja nisu uključena u stalno stanovništvo, pa je novim popisom
ustanovljen pad broja stanovnika za 18.063.

Prema ustavu Crne Gore službeni jezik je crnogorski, u službenoj upotrebi
bosanski, srpski, albanski i hrvatski. Po popisu stanovništva 2011. godine
srpskim jezikom se koristi 42,88%, crnogorskim 36,97%, bosanskim 5,33% i
albanskim 5,27% ukupnog broja popisanog stanovništva.

Vlada Crne Gore 2003. u školske je programe uvela maternji jezik koji se
definira kao "crnogorski, srpski, bošnjački odnosno hrvatski jezik". Albanski
jezik uči se u općinama koje naseljava albansko stanovništvo.

Većina stanovništva su pripadnici Srpske i Crnogorske pravoslavne crkve. Poslije
pravoslavlja, islam je druga vjera po broju vjernika u Crnoj Gori.

2004. je i izabrana državna himna Republike Crne Gore: Oj, svijetla majska zoro.
Nastala je kao narodna pjesma Crne Gore.

Republički praznik je 13. juli, po Berlinskom kongresu iz 1878. godine kojim je
Crna Gora priznata za 27. nezavisnu državu svijeta i početku narodnoga ustanka u
Crnoj Gori protiv okupacije Sila osovine 1941. godine.



https://bs.wikipedia.org/wiki/Penis

Penis (iz lat.) je naziv za muški vanjski erektivni spolni organ koji služi za
reprodukciju i mokrenje. Smješten je iznad testisa i ispod simfize.

Kroz penis putem mokraćne cijevi iz mokraćnog mjehura izlazi mokraća. U penisu
se nalazi završni dio sjemenovodnih puteva kojima spermiji tokom spolnog odnosa
stižu u vaginu. Penis se sastoji od tijela penisa lat.corpus penis i glavića
lat.glans penis.Tijelo penisa je građeno od dva kavernozna i spužvastog tkiva.
Ove dvije vrste tkiva čine erektilno tijelo penisa.

Spolni organi se formiraju krajem šesnaeste sedmice trudnoće i tada postaju
vidljivi i putem ultrazvučnog pregleda. Kod male djece je nerazvijen i s
vremenom se povećava, a uobličava tokom puberteta.

Prosječna veličina penisa odraslog muškarca u mirovanju je 6 do 10 cm, ali
maksimalna rastezljivost je različita kod muškaraca različitih rasa. Tako npr.
za bijelu rasu prosječna veličina penisa u erekciji iznosi 9 do 19 cm, odnosno
prosječna rastezljivost je 14,5 cm, promjer 4 cm, a opseg na korijenu penisa 12
cm. Kod muškaraca crne rase ligament koji podržava penis (u visini stidne kosti)
labaviji je nego kod bijele rase, pa je položaj penisa tokom erekcije
vodoravniji. Kod muškaraca bijele rase taj je ligament čvršći pa je penis pod
oštrim kutom u odnosu na trbuh, što neznatno skraćuje njegovu dužinu. Izuzetno,
kod nekih muškaraca penis u erekciji može dosegnuti i 25 - 27 cm, tada je riječ
o makrofaliji, a u literaturi je zabilježena i veličina od 35 cm, ali bez
objašnjenja da li se radi o patološkoj pojavi.

Prilikom seksualnog uzbuđenja krvni sudovi penisa ispune se krvlju što dovodi do
erekcije, odnosno ukrućenosti spolnog organa što omogućava penetraciju.

Muškarci za vrijeme spolnog uzbuđenja uz dva usklađena neovisna refleksa
ostvaruju pražnjenje (emisiju) i potom brizganje sjemena (ejakulaciju), a
mišićna stezanja u penisu redovno prati orgazam.

Hirurško, zračenjem ili hormonima odstranjivanje spolnih žlijezda (testisa)
naziva se kastracija, a potpuno uklanjanje penisa naziva se penektomija, a
podvezivanje sjemenovoda vazektomija.



https://bs.wikipedia.org/wiki/Kur%27an

Kur'an (arapski: القرآن‎‎, fonetski: al-Qurʾān) je sveta Allahova knjiga koja je
objavljena posljednjem Allahovom poslaniku Muhammedu. Period objave počeo je
Muhammedovim poslanstvom i trajao je neposredno do pred kraj njegova života, u
periodu od 610. do 632. godine. Taj period od 23 godine se dijeli na period od
13 godina objave u Meki i 10 u Medini. U zavisnosti gdje je objavljivan,
Kur'anski dijelovi, tj. sure, se dijele na mekanske i medinske sure.

Arapska riječ Kur'an po svom je obliku infinitiv, koji u bosanskom jeziku
prevodimo glagolskom imenicom. Prema tome, riječ Kur'an znači "čitanje" ili
"sakupljanje". Korijen ove riječi su 2 arapska glasa: kaf (ﻕ), ra (ﺭ), te sukun
(ّ ). U svim oblicima koji su izvedeni iz ovog korijena proteže se jedno glavno
značenje te riječi, a to je "sakupiti". Kur'an se čita ili, kako je to
uobičajeno reći među bosanskim muslimanima, "uči". Neki islamski učenjaci
smatraju da je Kur'an nazvan tim nazivom zato što u sebi sakuplja i sadrži
ajete, sure, zapovijedi, zabrane, obećanje, prijetnje, vijesti o prošlim
narodima itd. Po ovome bi riječ Kur'an značila "zbirka". To je značenje riječi
"Kur'an" s jezičke strane, dok ta riječ, po vjerovanju muslimana, označava
posljednju Božiju knjigu, koja je preko meleka Džibrila objavljena posljednjem
Božijem poslaniku Muhammedu.

Osim ovih imena, neki islamski učenjaci navode još neka imena koja su u Kur'anu
spomenuta, ali ne kao prava imena, već kao atributi Kur'ana. Od tih imena su:
"Nur" (svjetlo), "Mev'iza" (savjet), "Burhān" (jasni dokaz), "Hudā" (uputstvo),
"Bejjān" (jasno tumačenje), "Hakīm" (Mudri) itd.

Kur'an se sastoji od 114 sura s ukupno 6.236 ajeta (prema kufanskom brojanju,
koje je najraširenije; tačan broj ajeta je različit, ne zbog sadržaja, nego zbog
različitih metoda njihovog brojanja). Svaka sura, osim sure Et-Tevba, počinje
Bismillom ("U ime Allaha, Sveopćeg dobročinitelja, Milostivog, Samilosnog").
Muslimani obično povezuju sure ne s njihovim brojevima, nego s arapskim imenima
koja su na neki način izvedena iz dane sure.

Sure u Kur'anu nisu poredane po hronološkom redu objavljivanja. Nakon kratkog
uvoda, Kur'an se nastavlja najdužom surom, a završava kraćima.

Od ukupno 114 sura od kojih se sastoji Kur'an, 82 sure su mekanske, njih 20 su
medinske dok se za preostalih 12 pouzdano ne zna mjesto objave. Pa iako postoje
različita mišljenja o broju mekanskih i medinskih sura, najčešće se smatra da je
ukupno 85 mekanskih dok su preostale, njih 29, medinske sure.

Kur'an je jedna od prvih pisanih knjiga u Arabiji. Napisan je u ranoj formi
klasičnog arapskog jezika. Postoji nekoliko ostalih primjera arapskog iz tog
vremena.

Ubrzo nakon smrti Muhammeda 632. godine, islam se proširio izvan Arabije, te
osvojio većinu tadašnjeg "civiliziranog" svijeta. Arapi su se morali suočiti s
milionima stranih osoba, s kojima su morali na neki način komunicirati. Jezik se
brzo mijenjao da bi mogao odgovoriti novonastaloj situaciji, gubeći na svojoj
kompleksnosti i rječniku. Nekoliko generacija nakon Poslanikove smrti, mnoge
riječi korištene u Kur'anu postale su nejasne za obične ljude koji su govorili
svakodnevni arapski, budući da se arapski jezik puno promijenio velikom brzinom.
Beduini su govorili izmijenjenim jezikom, prihvatljivo malom brzinom
izgovaranja, tako da su rani arapski leksikografi tražili njih da im
objašnjavaju teške riječi ili razjašnjavanju neke stvari iz gramatike. Dijelom
zbog potrebe religije da objasni Kur'an onima koji su slabije govorili arapski,
arapska gramatika i leksika postale su značajne nauke, pa je model za literarni
jezik zadržao do danas taj govor iz kur'anskih dana.

Muslimani smatraju Kur'an velikim i značajnim, između ostalog, i zbog njegove
poezije i literarne dotjeranosti, kao i da je ta njegova literarna perfekcija
dokaz njegovog božanskog porijekla. Budući da je ta perfekcija vidljiva samo za
govornike arapskog jezika, stoji kao još jedan razlog zašto se samo originalni
arapski tekst smatra kao pravi Kur'an. Prijevodi su smatrani manje sjajnima,
prije kao interpretacije Božijih poruka nego same direktne poruke od Boga.
Tradicionalno upravljanje prijevodima i publikacijama Kur'ana daje upute da, kad
je knjiga izdana, ona ne može imati jednostavni naslov "Kur'an". Naslov uvijek
mora sadržavati odredbeni pridjev (sprečavajući konfuziju s ostalim
"recitacijama", u arapskom smislu), pa zbog toga najviše izdanja Kur'ana nose
naslove poput Sveti Kur'an, Plemeniti Kur'an i sl.

Svaki priznati učenjak islamske škole trebao bi biti u mogućnosti da u najmanju
ruku čita i razumije Kur'an u njegovoj originalnoj formi. Mnogi muslimani, djeca
i odrasli, uključujući i one koji uopće ne razumiju arapski jezik, uče Kur'an
djelomično ili u cjelini, u originalnom obliku, jer je to zaista potrebno radi
obavljanja namaza (molitve).

Objava je počela u mjesecu ramazanu. Muhammed je, kao i obično, meditirao u
pećini Hira kad mu se melek Džibril ukazao i obratio riječima: "Čitaj u ime
Gospodara svoga koji stvara!" Tada je Muhammed a.s. odgovorio da ne zna čitati,
ali je Džibril nekoliko puta ponovio "Čitaj!" To je bio Muhammedov a.s. prvi
susret sa Džibrilom. Objava Kur'ana u potpunosti trajala je 23 godine. Jedan dio
objavljen je u Mekki, dok je drugi dio objavljen u Medini. U početku su ga ljudi
učili napamet, a kasnije su ga počeli i zapisivati. Noć kad je Allah dž.š.
upotpunio Kur'an zove se Lejletul kadr (Noć određenja).

Prema nekim podacima, oko 10 miliona ljudi zna Kur'an napamet. Međutim, s
obzirom na to da je to samo broj ljudi koji su službeno, pred komisijom
preslušavani za hifz (učenje Kur'ana napamet), pretpostavlja se da je taj broj
dosta veći. Ljudi koji znaju cijeli Kur'an napamet nazivaju se hafizi. Prenosi
se da je Muhammed u jednom hadisu rekao: "Najbolji među vama su oni koji uče
Kur'an i druge podučavaju njemu." S obzirom na ovaj hadis i oćenito zbog velike
ljubavi koju muslimani osjećaju prema Kur'ana, hafizi su širom islamskog svijeta
poštovani i cijenjeni kao čuvari ove svete knjige.

Među ashabima je bilo mnogo hafiza. Iz vremena Poslanika kao hafizi se navode:
Ubejj ibn Ka'b, Muaz ibn Džebel, Zejd ibn Sabit, Ebu-Derda, Abdulah ibn Mes'ud i
drugi.

Poslanik je uvijek davao prednost onima koji su Kur’an znali napamet. U hadisu
se navodi da je "u bici na Tebuku bajraktar plemena Benu Nedždžar bio Ammar ibn
Hazm. Poslanik je od njega uzeo zastavu i predao je Zejdu ibn Sabitu. Tada je
Ammar upitao Poslanika: 'Allahov Poslaniče, da nije do tebe stiglo nešto ružno o
meni?' 'Ne', reče Allahov Poslanik, 'Kur'an ima prednost,' a Zejd ibn Sabit je
hafiz Kur'ana'."

Poslanik je imao oko 40 ljudi koji su zapisivali objavu po njegovom diktiranju,
onako kako je njemu diktirao Džibril. Zabranjivao je da se bilo šta drugo
bilježi od njega osim Kur'ana. Ako bi neko nešto zabilježio osim Kur’ana,
Poslanik je insistirao da se to pobriše.

U vremenu Ebu-Bekra došlo je do sukoba između muslimana i lažnog poslanika
Musejleme, u kojem je poginulo oko 70 hafiza i Ebu-Bekr je naredio da se ono što
su dotadašnji hafizi znali (bilo ih je mnogo) uskladi i zapiše u jednu knjigu.
Taj zadatak je povjeren Zejdu ibn Sabitu. On je to uradio i Kur'an je tako
zapisan i pohranjen kod Ebu-Bekra, zatim poslije njegove smrti kod Omera, a onda
kod njegove kćerke Hafse. Poslije je taj Kur’an prepisivan, a zatim štampan.
Potrebno je navesti da je kroz cijeli taj period bio ogroman broj hafiza.

Opisan je kao Uputa za bogobojazne. U Kur'anu stoji: "Ramazan je mjesec u kojem
je počelo objavljivanje Kur'ana, koji je uputa za sve ljude." Što se tiče
bogobojaznih, njima je Kur'an uputa, jer oni uzimaju korist od njega i slijede
"svjetlo koje iz njega svijetli". Što se tiče drugih, Kur'an je uputa za njih
zato što im objašnjava pravi put; oni ga mogu slijediti ili ne, ali ipak znaju
da je to Allahov govor.

Muslimani smatraju da Kur'an upućuje ka onome sto je najispravnije, tj. ka putu
koji je najispravniji, najnepristrasniji i najpravedniji. Kaže Allah dž. š:
"Zaista ovaj Kur'an upućuje ka onome što je najispravnije i donosi radosne
vijesti vjernicima koji čine dobra djela da ih čeka velika nagrada." (El-Isra,
9).

Prijevod Kur'ana je uvijek bio problematičan i težak posao. S obzirom na to da
muslimani Kur'an smatraju nadnaravnim i božanskim, mnogi smatraju da je Kur'an
zapravo i nemoguće prevesti na drugi jezik. Arapski jezik ima polisemičnu
prirodu i značajno se mijenja u odnosu na kontekst, što prijevod čini mnogo
težim.

Bez obzira na to, prijevodi približnog značenja postoje na skoro svim jezicima
svijeta. Prvi prijevod Kur'ana (sura El-Fatiha) na strani jezik uradio je
poznati ashab Selman el-Farisi u 7. vijeku. Prvi potpuni prijevod Kur'ana bio je
na perzijski jezik u 9. vijeku.

Islamska tradicija navodi da su neki ajeti prevođeni za vrijeme Poslanika , i to
za vrijeme hidžre u Abesiniju. Ti prijevodi su predočeni abesinskom negusu i
bizantskom vladaru, Herakliju.

Robert Keton (1110? – 1160?), srednjovjekovni teolog, astrolog i arabist, prvi
je preveo Kur'an na zapadne jezike (latinski) Pisac Aleksandar Ros prvi je
preveo Kur'an na engleski 1649. godine, i to s francuskog, od franuskog
prevodioca Andre du Ryera, koji je Kur'an preveo 1647.

Prvi prijevod na neki od jezika na Balkanu štampan je u Beogradu 1895. Njegov
autor bio je ljekar Mićo Ljubibratić.

1936. u Sarajevu se pojavio "Kur'an Časni" u prijevodu Džemaludina Čauševića i
Muhameda Pandže. Ovaj prijevod je izašao i 1969, kao i više puta poslije. 1937.
izašao je u Mostaru prijevod Kur'ana Alija Rize Karabega.

1977. u izdanju Orijentalnog instituta u Sarajevu izašao je prijevod Kur'ana od
Besima Korkuta. Ovaj prijevod je, također, imao više izdanja.

Devedesetih godina prošlog vijeka prijevod Kur'ana s komentarom načinio je i
Mustafa Mlivo, a potom i dr. Enes Karić.

Što se tiče prijevoda Kur'ana na Brajevom pismu od 2001. godine postoji na
bosanskom jeziku. Do sada je na Brajevom pismu u dva navrata štampan prijevod
Kur'ana, kojeg je preveo na bosanski jezik Besim Korkut. Prvi put je izvršeno
štampanje 2001. godine. Drugi put prijevod Kur'ana na Brajevom pismu izašao je
2011. godine.

Muslimani naspram Kur'ana imaju velike obaveze, i to savladavanje čitanja
Kur'ana na arapskom jeziku, podučavanje djece njemu, nastojanje da se uči
napamet i bez grešaka. Već je naveden hadis: "Najbolji među vama su oni koji uče
Kur'an i druge podučavaju njemu."

Ono što se traži od muslimana je da uloži maksimalan trud u učenju Kur'ana i
nije dovoljno da se ograniči samo na suhoparno izgovaranje harfova, ako je u
mogućnosti da se usavrši u tome i da ga izgovara (uči) na najispravniji mogući
način. Poslanik obećao je dvostruku nagradu čovjeku koji uči Kur'an, a teško mu
je da pravilno izgovara sve njegove riječi, pa kaže: "Onaj koji uči Kur'an
mučeći se imat će dvostruku nagradu." Ovo važi samo za one koji nisu u
mogućnosti potpuno pravilno učiti Kur'an. Međutim, oni koji mogu naći učitelja,
koji će ih ispravno podučiti i u mogućnosti su savladati materiju, obavezni su
to uraditi. Kaže Poslanik : "Onaj koji je vješt u učenju Kur'ana bit će sa
cijenjenim i plemenitim Allahovim izaslanicima (melecima na Sudnjem danu)."
Važno je spomenuti da onaj koji nije kadar usavršiti svoje učenje ne smije
zanemariti učenje Kur'ana, nego je obavezan da ga uči onako kako je u
mogućnosti. Allah dž.š. kaže: "Allah ne opterećuje nikoga preko njegovih
mogućnosti." (El-Bekara, 268).



https://bs.wikipedia.org/wiki/Prijedor

Prijedor je grad, općina i naselje u zapadnom dijelu Bosne i Hercegovine, na
obali rijeke Sane, te brežuljcima kojima se planina Kozara spušta u Prijedorsko
polje. Područje općine zauzima 834 km2, a sam grad se nalazi na nadmorskoj
visini od 135m. Općina Prijedor je po veličini i po broju stanovnika druga u
Republici Srpskoj i šesta u Bosni i Hercegovini.

Prijedor, (u turskim izvorima Pridor), grad u sjeverozapadnoj Bosni niže od ušća
rječice Gomjenice u Sanu, na istočnoj obali rijeke Sane.

Arheološki nalazi pokazuju naseljenost područja od davnina (gradina Zecovi sa
slojevima prethistorije, antike i srednjega vijeka; kasnoantička nekropola
Rakovčani; srednjovjekovni grad Kozarac; sojenice, nekropole).

Grad nastaje u 18. st. od iseljenog muslimanskog stanovništva iz Like i Udbine a
koji su prešli u Bosnu u doba Bečkog rata (1683-1699). Najstariji dio Prijedora
nastao je na ostrvu Svinjarici gdje je strateški bila najbolja odbrana i gdje je
napravljeno drveno utvrđenje osigurano sa jugozapada rijekom Sanom, a sa
sjeveroistočne strane močvarnom uvalom. Kasnije je izgrađena kamena tvrđava sa
tri ulazne kapije, kulom za dizdara i barutanom. Novim dogradnjama grad je dobio
tri kule (Šuplja, Grozdanića i Gradska).

Od postanka Prijedor je bio u sastavu kadiluka Kostajničke bekije čije je
središte bilo u Kozarcu. Tu je sjedište Prijedorske kapetanije od 1757, a koja
je obuhvatala raniju Kamengradsku, Novsku i Kozaračku kapetaniju. Tu je i
sjedište samostalnog kadiluka od sredine 18. st., a on je obuhvatao Kozarac,
Omarsku, Ljubiju i Prijedor. Prijedorska tvrđava je popravljana 1768. Godine
1835, kada se ukidaju kapetanije, pa i Prijedorska, tvrđava ima 15 topova.
Posada napušta tvrđavu 1851. Tvrđava je srušena 1890. kao nepotrebna, a od
njenog kamena popločane su ulice u novom dijelu grada. Od 1873. Prijedor je
povezan željeznicom sa Banja Lukom. U doba austrougarske uprave je središte
kotara u Bihaćkom, a kasnije u Banjalučkom okrugu. Godine 1879. ima 818 kuća i
4.681 stanovnika, a 1910. ima 944 kuća sa 5.184 stanovnika (većina: 2.415
muslimana, 2.089 pravoslavnih, 588 katolika). Pored džamije, grad je imao
pravoslavnu (1891) i katoličku crkvu (1896). U 20. st. dobija novu privrednu i
stambenu infrastrukturu obilježenu industrijalizacijom. Intenzivniji razvoj
nastaje nakon otvaranja željezničke pruge Bosanski Novi - Banja Luka.

Sa okupacijom grada od strane vlasti Republike Srpske, Prijedor je nakon
Srebrenice i Sarajeva mjesto najvećeg masovnog zločina nad civilnim
stanovništvom u Bosni i Hercegovini za vrijeme rata od 1992-95. godine. U
prijedorskoj općini do sada je otkriveno preko 60 masovnih grobnica prijedorskih
Bošnjaka i Hrvata, u kojima je do sada pronađeno oko 2.000 tijela, od kojih je
oko 500 identifikovano. Gotovo čitavo nesrpsko stanovništvo grada je prognano, a
mnogi su završili u obližnjim logorima Omarska, Keraterm i Trnopolje. Prema
podacima Komisije za nestala lica procjenjuje se da je oko 4.100 Bošnjaka i
Hrvata ubijeno na prostorima u i oko Prijedora. Najviše Hrvata je pobijeno u
Ljubijskog regiji, samo u selu Briševu preko 70 hrvatskih civila je ubijeno u
julu 1992. godine u akciji tzv. "Sanske brigade", jedinica Vojske Republike
Srpske.

U prijeratnom Prijedoru, najveći poslodavac bila je fabrika paprnih proizvoda
Celpak čija su postrojenja dijelom demontirana a dijelom zastarjela. Pogon u
cjelini danas stoji na prodaji. Osim Celpaka na području općine se nalazi
najveći rudnik željezne rude Evrope, Ljubija. Fabrika namještaja Javor iz sklopa
prijeratnog Šipada je preuzeta u privatno vlasništvo. Jedan od sadašnjih većih
poslodavaca je trgovačka firma Janjoš u privatnom vlasništvu.

U Prijedoru se svake godine dodjeljuje književna Nagrada "Skender Kulenović", a
svake treće godine Književni vijenac Kozare.

O Prijedoru su opjevane mnogobrojne pjesme i sevdalinke, kao što je "Čaršijska".



https://bs.wikipedia.org/wiki/Travnik

Travnik je naselje i sjedište istoimene općine u centralnom dijelu Bosne i
Hercegovine, 90 km zapadno od Sarajeva, te je ujedno glavni grad
Srednjobosanskog kantona. U općini Travnik živi oko 57.000 stanovnika. Poznat je
po tome, što je bio prijestolnica osmanskih vezira od 1686. do 1850. godine, pa
i njegovo kulturno nasljeđe datira iz tog perioda.

Travnik se nalazi vrlo blizu geografskog centra Bosne i Hercegovine. Rijeka
Lašva protiče kroz grad, od zapada prema istoku, prije svoga ušća u rijeku
Bosnu. Grad Travnik se nalazi u velikoj lašvanskoj dolini, koja povezuje dolinu
rijeke Bosne na zapadu sa dolinom rijeke Vrbas, na istoku.Travnik leži na
nadmorskoj visini od 514 metra. Njegovo najistaknutije geografsko obilježje su
planine Vilenica i Vlašić, koja je dobila ima po Vlasima, i jedna je od najviših
planina u Bosni i Hercegovini, sa nadmorskom visinom od 1943 metra.

Travnik ima kontinentalnu klimu, sudeći po svom položaju između Jadranskog mora
na jugu i Panonije na sjeveru. Prosječna ljetna temperatura je 18.2°C (64.8°F).
Sa druge strane, prosječna zimska temperatura je 5°C (33°F). Snijeg u Travniku
pada svake godine.

U vrijeme bosanske države na ovom području je postojala srednjovjekovna župa
Lašva. Ona se prvi put spominje 1244. godine u popisu biskupskih posjeda. Župa
se protezala na cijeli kraj dolinom rijeke Lašve i njenih pritočica, a u
upravnom pogledu pripadala je Gornjoj Bosni.

Drugi put je spominje bosanski kralj Tvrtko I 1380. godine u pismu Hrvoju
Vukčiću, kojim ga postavlja za velikog vojvodu i daruje mu kao leno: Bilu,
Trebeušu i Lupnicu u župi Lašva

Treći značajan pomen župe je u vrijeme hrvatsko-ugarskog kralja Sigismunda, oko
1400. godine, kojom velikašu Vuku (iz župe Lašva, sinu Nikole Drusića iz Guče
Gore) dodjeljuje kao nagradu imanje Paka (današnji Pakrac) u Slavoniji.

Kako je Travnik dobio ime, još nije protumačeno, iako se odmah može
pretpostaviti da ga je dobio po pašnjacima i iz korijena riječi trava. Ima
mišljenja da je dobio ime po tvrđavi koja je nastala prije osmanlijske
okupacije, a gdje je bio smješten činovnik koji ubire travarinu, pa je po
njegovo nazivu "travnik" grad dobio ime.

Sam grad Travnik prvi put se spominje 1463. godine u vezi s događajima koji su
doveli do propasti bosanskog kraljevstva. Prvi ga spominje Dursun-beg koji je
pratio sultana Mehmeda II u njegovom pohodu na Bosnu. On doslovno kaže: "Idući
sultan Mehmed II prema Jajcu zaustavi se u Travniku". Prema narodnoj predaji, na
mjestu gdje se sultan zaustavio da klanja danas se nalazi "Šarena Džamija" ili
"Sulejmanija".

Po posljednjem službenom popisu stanovništva iz 1991. godine, općina Travnik
imala je 70.747 stanovnika, raspoređenih u 88 naselja. Poslije potpisivanja
Daytonskog sporazuma, općina Travnik gotovo u cjelini ušla je u sastav
Federacije Bosne i Hercegovine. U sastav Republike Srpske ušli su dijelovi
naseljenih mjesta: Donji Korićani i Gornji Korićani.

Povoljan geografski položaj, ali i izuzetna prirodna bogastva učinili su da
Travnik kroz historiju bude frekventno i razvijeno područje. I danas su u
okolini grada razvijeni poljoprivreda i stočarstvo. A posljednjih decenija
Travnik je imao nekoliko preduzeća u različitim industrijskim granama, koja su
činila kičmu razvoja grada, ali i regije. "Borac" - firma koja zapošljava
najviše radnika je uprkos ratnim dešavanjima, sačuvala domaće i inostrano
tržište. Nažalost, ratni vihor, ali i neadekvatni i nejasni zakoni o
privatizaciji nakon agresije, doveli su nekadašnje gigante u jako loš položaj.
Nakon rata, javlja se mogućnost većeg ulaganja privatnog kapitala, pa se
pojavljuju tada nova, ali danas već prepoznatljiva imena u privredno
industrijskom razvoju grada Travnika: "Pharmamed" (farmaceutska ind.), "Bajra" i
"Prima-inter" (mesna ind.), "Vlašić-milk" u Karauli (proizvodnja mlijeka),
"Nuno-flips" (proizvodnja flipsa), "Feniks" (proizvodnja tjestenine) i drugi.
Poseban pečat privredi grada Travnika daje Udruženje privrednika Travnik UPUT,
koje je zapravo baza razvoja ideja i velika podrška preduzećima i pojedincima
koji rade na ekonomskom razvoju ovog kraja.

Travnik ima snažnu kulturu, koja datira još iz perioda kada je ovaj grad bio
sjedište vezira Osmaskog carstva, odgovornih za Bosanski ejalet. Stari dio
Travnika postoji još od vremena bosanske nezavisnosti u prvoj polovini 15.
vijeka. U gradu se nalaze brojne džamije i crkve, kao i grobovi važnih
historijskih ličnosti, te odlični primjeri osmanske arhitekture. Gradski muzej,
izgrađen 1950. godine, je jedna od najimpresivnijih kulturnih institucija u
regiji.

Kao i kod mnogih bosanskih gradova, turizam Travnika je uveliko zasnovan na
historiji i geografiji. Obližnja planina Vlašić je jedna od najvećih u Bosni i
Hercegovini, što je čini odličnim mjestom za skijanje, pješačenje i sankanje.
Zbog toga što turizam nije jak u gradu, Vlašić je glavna turistička atrakcija.
Grad Travnik je također veoma interesantan. Mnoge građevine, koje potiču iz
osmanskog perioda, dobro su očuvane, kao na primjer brojne džamije, orijentalne
kuće, sahat kula, te ulične česme. Stari dio grada datira iz ranog 15. vijeka.



https://bs.wikipedia.org/wiki/Jajce

Jajce je naselje i sjedište istoimene općine u centralnom dijelu Bosne i
Hercegovine, na ušću rijeke Plive u Vrbas.

Jajce je jedno od najznačajnijih mjesta bosanske i jugoslavenske historije.
Historijsko gradsko područje Jajca je nominovano 2008. na listu svjetske baštine
UNESCO-a, a 2009. kandidatura je povučena.

U srednjem vijeku Jajce se prvi put spominje 1396. godine. Tu je rezidencija
Hrvoja Vukčića Hrvatinića, a kasnije bosanskih kraljeva. Tu je pogubljen
posljednji bosanski kralj Stjepan Tomašević 1463. godine.

Općina Jajce je smještena na nadmorskoj visini između 362,5 m (vodopad) i 1.400
m (Suhi Vrh). Gradska jezgra Jajca nalazi se na nadmorskoj visini koja na
tvrđavi iznosi 470 metara, dok je nadmorska visina na Plivskim jezerima 426,6
metara.

Ideja o stavljanju kulturno-historijske baštine u gradskoj jezgri grada Jajca na
UNESCO-ovu listu pokrenuta je još 1979. godine, a 26 godina kasnije Općinsko
vijeće je usvojilo odluku o pristupanju tim aktivnostima. Kandidatura je
podnesena, ali nažalost 2009. godine, zbog uočenih nedostataka, nominacija je
povučena. Trenutno Jajce nije kandidat za svjetsku baštinu UNESCO-a



https://bs.wikipedia.org/wiki/Holandija

Holandija (holandski: Nederland) je mala gusto naseljena država koja se nalazi u
zapadnoj Evropi i kojoj pripadaju i tri ostrva na Karibima. Holandija se graniči
sa Njemačkom na istoku i Belgijom na jugu, a na sjeverozapadu izlazi na Sjeverno
more. Najveći i najvažniji gradovi Holandije su Amsterdam, Hag i Roterdam.
Glavni grad Holandije je Amsterdam dok je sjedište vlade i parlamenta u Hagu.
Roterdamska luka je najveća luka u Evropi.

Holandija ima 16.669.112 stanovnika na površini od 41.526 km2 što je čini jednom
od najgušće naseljenijih država (401 stanovnik po km2). Samo Bangladeš, Južna
Koreja i Tajvan imaju veću populaciju i veću gustoću stanovništva. To je dijelom
zbog plodnog tla i blage klime. Oko 18% površine sačinjava voda a veliki dio
zemlje se nalazi ispod nivoa mora. Zemlja je zaštićena od vode pomoću sistema
nasipa te raznih odvoda. Melioracijom tla stvaraju se polderi. Upravno je zemlja
podijeljena u dvanaest provincija. Holandija je drugi najveći izvoznik
prehrambenih i poljoprivrednih proizvoda, nakon SAD-a.

Holandija je bila treća zemlja u svijetu koja je imala izabrani parlament, a od
1848. godine regulirana je kao unitarna država sa parlamentarnom demokratijom i
ustavnom monarhijom. Holandija ima dugu historiju društvene tolerancije i
generalno se smatra liberalnom zemljom. Abortus, prostitucija i eutanazija su
legalizirani, dok prema upotrebi određenih vrsta narkotika vodi progresivnu
politiku. Ona je 2001. godine postala prva zemlja na svijetu koja je
legalizirala istospolne brakove.

Holandija je jedan od osnivača EU, Eurozone, G-10, NATO-a, OECD-a i Svjetske
trgovačke organizacije. Zajedno sa Belgijom i Luksemburgom sačinjava Beneluks.
Ova država je sjedište Organizacije za zabranu hemijskog oružja i pet
međunarodnih sudova: Stalnog arbitražnog suda, Međunarodnog suda pravde,
Međunarodnog krivičnog suda za bivšu Jugoslaviju, Međunarodnog krivičnog suda i
Specijalnog suda za Liban. Prva četiri se nalaze u Hagu, kao i sjedište Europola
i agencije za saradnju u pravosuđu Eurojust. Zbog toga se Hag smatra pravnom
prijestolnicom svijeta. Holandija je također dio šengenske zone.

Holandiju su naselili Kelti, te Germani, a bila je dio Rimskog carstva. U 8.
vijeku širi se kršćanstvo. Kasnije se razvijalo zanatstvo, te brodska trgovina.
Često je mijenjala gospodare. Holandija je važno kulturno područje pogotovo u
renesansi. Godine 1579. formirana je Urtreska unija koja se borila protiv
Španaca. Priznata je 1588. od Španije. U početku se zvala Republika Ujedinjenih
Provincija, kasnije Holandija. Početkom 17. vijeka doživjela je veliki napredak.
Uskoro je postala jedna od najjačih trgovačkih sila. Zauzela je neka područja u
Indiji, u Indoneziji u Sjevernoj Americi. U to vrijeme Holandija je bila
najbogatija zemlja Evrope. U njenim bankama bilo je najviše novca. Od sredine
17. vijeka gubi svoj značaj. Gubi ratove protiv Engleza, Francuza, te svoje
kolonije. U ratu protiv revolucionarne Francuske je poražena. Napoleon je
stvorio Batasku republiku 1806. godine. Nakon rata 1815. Belgija je pripojena
Holandiji. Izgubila je u međuvremenu neke svoje kolonije. Koristila je
kolonijalna bogastva za razvitak svoje industrije. Nije učestovala u 1. sv.
ratu, a u Drugom svjetskom ratu je bila okupirana od nacističke Njemačke, ali je
oslobođena pred sam kraj rata. Izgubila je svoje posjede. Danas Holandija ima
važnu trgovačku ulogu u Evropi.

Kraljevina Holandija (holandski: Koninkrijk der Nederlanden) je suverena država
sa teritorijama u zapadnoj Evropi i Karibima. Danas, Kraljevina Holandija ima
četiri države:

Nalazi se u zapadnoj Evropi. Izlazi na Sjeverno more. Površina je 42.000 km2,
ima oko 17 miliona stanovnika. Glavni grad: Amsterdam ,ostali su: Den Haag,
Rotterdam, Utrecht, Eindhoven, Breda itd. Reljef je nizinski, rijeke su Rajna,
Waal, Maas...

Visoko razvijena te industrijalizirana zemlja. Industrija; metalna,
brodogradnja, metalurgija, elektrotehnička, tekstilna, elektronska, oblikovanje
dijamanata, hemijska. Rude: kameni ugalj, zemni plin. Poljoprivreda visoko
razvijena sa sitnim posjedima koji grade kombinate; pšenica, ječam, krompir,
šećerna repica. Razvijen plovni saobraćaj.

Nedovršeni članak Holandija koji govori o državama treba dopuniti. Dopunite ga
prema pravilima Wikipedije.



https://bs.wikipedia.org/wiki/Albanija

Albanija (zvanično: Republika Albanija, alb. Republika e Shqipërisë, kraće
Shqipëria, neodređena forma Shqipëri) jeste država u Jugoistočnoj Evropi odnosno
na Balkanskom poluostrvu. Graniči sa Crnom Gorom i Kosovom na sjeveru,
Makedonijom na istoku i Grčkom na jugu. Na zapadu prirodnu granicu čine obale
Jadranskog i Jonskog mora, zbog čega se ona ubraja u sredozemne države. Zemlja
je članica Ujedinjenih nacija, NATO saveza, CEFTE, ekonomske kooperacije
crnomorskih država, Organizacije islamske konferencije, Regionalnog vijeća za
saradnju u Jugoistočnoj Evropi (SEECP), OSCE-a te kandidat za pristupanje
Evropskoj uniji. Glavni i najveći grad Albanije je Tirana.

Sa površinom 28.748 km2, Albanija je nešto manja od Belgije, a sa 2,82 miliona
stanovnika ima približno kao tri četvrtine stanovništva Bosne i Hercegovine.

Albanija ima 362 km dugu obalu Jadranskog i Jonskog mora, sa brojnim pjeskovitim
i kamenitim plažama. Među poznatijim turističkim mjestima su Velipoja, Shëngjin,
Drač i Vlora na Jadranskoj obali te Dhërmi, Himara i Saranda na Jonskoj obali.
Na najužem mjestu Jadranskog mora, Otrantskim vratima, albanska obala je
udaljena od Italije samo 73 km, a mjesto Ksamil udaljeno je samo 2 km od grčkog
ostrva Krfa.

Oko polovine površine Albanije zauzima brdovito područje sa nadmorskim visinama
iznad 600 m. Manji dio od toga su područja visokih planina. Od jezera Skutari na
sjeveru pa sve do grada Vlora na jugu proteže se duž obale vrlo uski pojas
aluvijalnog tla koji je ponegdje širok samo par kilometara. Taj pojas se u
centralnom dijelu Albanije širi u veliku Muzakijsku niziju (Myzeqeja). Na obali
se nalaze brojne lagune i močvarna, vlažna područja. Pošto samo doline,
brežuljkasto područje, dijelovi primorskih ravnica i neke visoravni omogućavaju
gušću naseljenost stanovništa, u takvim regijama je ona relativno visoka, dok su
drugi dijelovi zemlje relativno slabo naseljeni.

Na sjeveru Albanije nalaze se Prokletije (Albanske Alpe), koje pripadaju
planinskom lancu Dinaridi. Najviši vrh Albanije sa 2.764 m nadmorske visine je
Korab, koji se nalazi sjeveroistočno od Peshkopia i čini granicu sa Makedonijom.
Osim njega također je poznata i planina Jezerca. Ona je sa 2.694 m n.v. najviša
planina koja se u potpunosti nalazi u Albaniji.

Sve veće rijeke Albanije ulijevaju se u Jadransko more. Sa 282 km, Drim je
najduža rijeka ove zemlje. Crni Drim otiče iz Ohridskog jezera. Kod
sjeveroalbanskog grada Kukësa spaja se sa Bijeli Drimom koji izvire na Kosovu.
Rijeka Drim teče prema zapadu kroz više većih vještačkih jezera i kod Skadra se
ulijeva u Jadransko more. Druge veće rijeke u Albaniji su Mat, Shkumbin, Seman
sa Devollom i Vjosom koje više ili manje direktno teku u zapadnom pravcu prema
Jadranskom moru, pri čemu prolaze kroz brojne planinske lance. Preko kratke
rijeke Bojane (alb. Bunë) odlijeva se Skadarsko jezero prema moru a jednim
dijelom ona čini i granicu prema Crnoj Gori.

U Albaniji preovladava suptropsko-sredozemna klima sa prosječnim godišnjim
temperaturama od 16 °C i prosječnom količinom padavina nešto manjom od 1200 mm.

U Tirani, naprimjer, dva ljetna mjeseca su izuzetno sušna. Sjeverni i istočni
brdsko-planinski krajevi imaju prilično jake zime. U tim područjima, često i
ljeto bude relativno hladno. Zimi su mnoga mjesta u planinskim područjima
odsječena od svijeta zbog velike količine snijega i sniježnih nanosa. Na jugu na
obalama Jonskog mora klima je znatno blaža, što je primjetno i zimi koje su tamo
obično vrlo blage. U priobalnim područjima zimske količine padavina su dosta
veće. U obalnom gradu Saranda godišnje bude gotovo 300 sunčanih dana.

Nešto više od polovine stanovnika Albanije (54%) živi u gradovima. Najveći
gradovi u zemlji nalaze se u zapadnim priobalnim nizijama. U većim gradovima
posljednjih godina je zabilježen snažan porast broja stanovnika, dok manja
mjesta pokazuju smanjenje stanovništva. Naročito se Tirana proširila u okolna
područja te danas sa svojim predgrađima i gradom Drač čini metropolsku regiju.

Na području današnje Albanije u antičko doba su živjeli Iliri, indoevropski
narod koji se pojavio otprilike oko 1000. p. n. e.. Njihov glavni grad bio je
Skadar u sjevernozapadnoj Albaniji koji i danas postoji. Rimljani osvajaju
područje 9. godine n. e. a teritorija moderne Albanije je podjeljena između
rimskih provincija Makedonije, Dalmacije i Epirusa.

Tokom većeg dijela srednjeg vijeka, Albanija pripada Bizantu. Albanci se prvi
put spominju 1043. godine kao Albanic. Godine 1204. zbog pomoći u ratovanju
protiv Mletaka, Bizant uspostavlja nezavisnu albansku kneževinu Epirus.

Godine 1478. godine, teritoriju današnje albanske države osvaja Osmanlijsko
carstvo, ali tek nakon što je slomljen otpor Albanaca pod vodstvom čuvenog
Skenderbega. U Osmanlijskom carstvu, Albanci postepeno prelaze na islam.
Albanska islamska zajednica je bila podjeljena među sunitima i bektašima.

U drugoj polovini 19. vijeka počinje albanski nacionalni pokret. Godine 1878.
osnovan je Prizrenski savez sa ciljem da se napravi nezavisna Albanska država. U
to doba napravljena je moderna abeceda albanskog jezika.

Albanija 1912. godine dobija svoju nezavisnost od Osmanlijskog carstva. Godine
1928. Ahmed-beg Zogu, sin vođe jednog albanskog plemena, uspijeva nagovoriti
parlament da pretvori Albaniju u kraljevinu, a da on postane kralj. Kralj Zogu
vlada Albanijom do 1939. godine, kad je osvaja fašistička Italija.

Nakon Drugog svjetskog rata, Albanija postaje komunistička država. Njom vlada
Enver Hoxha koji prvo pokušava preuzeti jugoslavenski komunizam, pa onda
sovjetski i konačno kineski. Nakon kraja kineske izolacije prema zapadu, Hoxha
prekida odnose između Albanije i Kine te upostavlja politiku izolacije Albanije.
Ova politika uzrokuje propast albanske privrede.

Enver Hoxha umire 1985. godine a reforme prema demokratiji počinju 1991. godine
nakon pada komunizma širom svijeta. Novi, demokratski ustav usvojen je 1998.
godine.

Zakonodavac je skupština Albanije (alb. Kuvendi i Shqipërisë), čijih 140
zastupnika se bira u mandat od četiri godine.

Na ranijim demokratskim izborima, naročito onim prije 2007. dešavale su se razne
nepravilnosti koje su međunarodni posmatrači vrlo negativno ocijenili. Tek su
parlamentarni izbori 2013. bili prvi koji su prošli bez većih neregularnosti te
na kojima su stranke gubitnice priznale izborni poraz, što se ranije nikad nije
desilo, a za organizaciju tih izbora Albanija je pohvaljena na međunarodnom
nivou. Na parlamentarnim izborima održanim 3. jula 2005. pobijedila je tada
opozicijska Demokratska stranka Albanije (PDSh) na čijem čelu je bivši
predsjednik Sali Berisha, ali nisu uspjeli osvojiti apsolutnu većinu u
parlamentu. Zbog brojnih prigovora i neophodnih ponavljanja brojanja u tri
izborna okruga, zvanični rezultat izbora potvrđen je i objavljen tek početkom
septembra 2005. Berisha je tada postao premijer Albanije. Međutim, na lokalnim
izborima 18. februara 2007. Berishina Demokratska stranka zabilježila je poraz.

Na općinskim izborima 2011. Berisha i Demokratska stranka ponovno su ostvarili
pobjedu. Između ostalih, njegova stranka je dobila većinu u općinskom vijeću i
mjesto gradonačelnika Tirane, gdje je od 2000. vladao Edi Rama. Prije
parlamentarnih izbora 2013. u aprilu je LSI (Socijalistički pokret za
integraciju) napustio koaliciju sa Demokratama formiranu 2009. te se pridružio
Socijalistima. Na tim izborima pobjedu je odnijela koalicija pod vodstvom
Socijalista sa glavnim kandidatom Edijem Ramom, koji je postao Berishin
nasljednik na mjestu premijera.

Politika u Albaniji obilježena je djelovanjem dvije velike stranke: Demokratske
stranke Albanije (PD) i Socijalističke stranke Albanije (PS). PD je nastala
1990. iz protivkomunističkih studentskih pokreta, dok je PS stanka nasljednica
Stranke rada Albanije, koja je zemljom vladala gotovo 50 godina tokom
socijalističke diktature njenog predsjednika Envera Hoxhe. Danas, da bi neka
stranka došla do apsolutne većine u parlamentu, po pravilu bira koalicijskog
partnera, pri čemu pojedine manje stranke političkog centra već bile uključene u
demokratske i socijalističke vlade.

Albanska vojska se gotovo raspala nakon pobune i nemira u zemlji 1997. godine.
Zbog tih događaja, vlada je 2001. započela desetogodišnji program reformi, kako
bi vojsku dovela na tehnološki viši nivo te je profesionalno usavršila. Nova
albanska vojska sastoji se iz 14.500 aktivnih vojnika i 5.000 u rezervnom
sastavu. Novost je i da je Albanija ukinula obavezu služenja vojnog roka te
danas raspolaže isključivo sa profesionalnim vojnicima. Izdaci za odbranu 2011.
bili su u visini 1,52% BDP-a.

Albanija je podijeljena u 12 okruga (qark na albanskom). Regije su dalje
podijeljene u 36 oblasti („rrethe“ na Albanskom). Glavni grad, Tirana, ima
specijalan status.

Već cijeli niz godina Albanija se nalazi u jednom teškom procesu privredne
transformacije sa ranije centralno-planske socijalističke u modernu, otvorenu
tržišnu ekonomiju. Nakon teške krize 1990tih, privreda je postepeno bilježila
oporavak: mnoga država preduzeća su privatizirana, izgrađeni pravni okviri
poslovanja, stopa inflacije stabilizirana, smanjena je stopa nezaposlenosti a
bruto nacionalni proizvod i prosječni mjesečni dohoci radnika povećani. Sektor
turizma je zabilježio snažan porast prihoda. Infrastruktura je značajno
poboljšana. Nacionalna ekonomija raste iz godine u godinu, a tokom finansijske
krize 2007. Albanija je, za razliku od većine drugih evropskih država, čak
zabilježila i rast privrede. Broj građana koji žive ispod granice siromaštva je
smanjen, a od 2008. uvedena je proporcionalna (jedinstvena) stopa poreza od 10%,
koja je među najnižim u Evropi.

Ipak, u Albaniji još uvijek postoje brojni strukturalni problemi. Stopa
nezaposlenosti je još uvijek relativno visoka, tako naprimjer u periodu
juli-septembar 2010. iznosila je 13,5%. Iz ove stope izuzete su osobe koje rade
u poljoprivredi, jer se ne smatraju nezaposlenim. Prema podacima Svjetske banke
2008. godine bilo je 12,4% albanskog stanovništva koji su se smatrali
siromašnim. U 2006. prosječna mjesečna primanja iznosila su 28.322 leka
(približno 225 eura).

Jedan od većih problema u zemlji je i slaba infrastruktura. Iako su glavne
saobraćajne veze znatno obnovljene i izgrađene, veći dio transportnih puteva u
planinskim krajevima je i dalje u veoma lošem stanju. U tim područjima opskrba
vodom je također ograničena na nekoliko sati dnevno, a česti su i prekidi
napajanjem električnom energijom. Zbog ovih problema u ruralnim područjima,
mnogi stanovnici su napustili sela i odselili bilo u gradove ili čak u
inostranstvo.

U 2010. bruto domaći proizvod iznosio je oko 11,955 milijardi US$, po tekućim
cijenama. Sve do 2008. BDP je rastao izuzetno brzo u pojedinim periodima daleko
iznad 5% (po realnim cijenama). Rast privrede u tim godinama zasivao se na
velikoj aktivnosti u oblasti građevinarstva, ali i sitnih preduzeća i uslužnih
djelatnosti. Međutim, zbog izražene energetske krize, poljoprivreda, rudarstvo i
industrija su zabilježili smanjenje proizvodnje, te su vrlo sporo napredovale.

Najvažniji izvozni partneri Albanije u 2010. bili su Italija (48,8 %), Kina
(8,4 %), Turska (6,7 %), Grčka (5,6%), Španija (5,4%) i Indija (4,9%). Najviše
se uvozila roba iz Italije (34,8 %), Grčke (12,9 %), Kine (6,2%), Turske (6,0%)
i Njemačke (4,6%). Iz Albanije se najviše izvozi hrana, hrom, tekstilni
proizvodi, sirova nafta, asfalt i pamuk. U uvozu također dominiraju prehrambeni
proizvodi, mašine, hemikalije, tekstil i druga potrošna roba.

Budžet Albanije 2009. obuhvatio je izdatke u vrijednosti od oko 4,1 milijarde US
dolara, dok su budžetski prihodi iznosili oko 3,36 milijarde US dolara. Iz toga
proizilazi budžetski deficit u visini oko 6,3% BDP-a. Javni dug u 2009. iznosio
je 6,44 milijarde US dolara odnosno 54,9 % BDP-a.

Plan budžeta za 2012. godinu predviđao je izdatke u visini od 28,7% BDP-a te
prihode u visini od 25,7% BDP-a. Prema tome, budžetski deficit je iznosio oko 3%
BDP-a. Te godine udio javnih izdataka u budžetu (u %) bio je raspoređen, između
ostalih, u sljedeće oblasti:

Prema popisu stanovništva koji je proveden u Albaniji u oktobru 2011, zemlja je
imala 2.800.138 stanovnika. To predstavlja smanjenje broja stanovništa za preko
8% u periodu od 2011. godine, što je pravdano velikim iseljavanjem stanovnika.
Prvi put u njenoj historiji, manje od polovine stanovnika živjelo je na selu
(46,5%). Ministarstvo unutrašnjih poslova Albanije objavilo je u decembru 2015.
da je u registru stanovnika upisano više od 4,4 miliona osoba. Međutim, većina
tih osoba živi u inostranstvu.

U doba komunističke vlasti u zemlji, ona je stalno vršila procese
industrijalizacije i urbanizacije zemlja, ali i pored toga velika većina
Albanaca je prije 1990. i dalje živjela na selu. To i danas obilježava
mentalitet mnogih ljudi i u gradovima, čak i onih koji nisu doselili u grad, već
njihovi roditelji ili, u svakom slučaju, neko od rođaka još i dalje živi na
selu. Tradicionalna srednja klasa stanovništva u Albaniji je i dalje rijetka.
Moderna građanska kultura postojala je početkom 20. vijeka samo u većim
gradovima poput Skadra, Korçe, Drača i Đirokastra. Tek od 1920tih njima se
pridružuje nova albanska prijestonica Tirana. Komunisti su odbijali građansku
samosvijest ovih gradova te su nakon 1945. značajno uništili građanska kulturna
dostignuća.

Vrijeme nakon prekretnice 1990. donijelo je velike demografske promjene. S jedne
stane, stotine hiljade Albanaca je bilo legalno ili ilegalno otišlo u Italiju,
Grčku, druge zemlje EU ili Sjevernu Ameriku, dok je s druge strane uslijedila
velika unutrašnja migracija, "bijeg" sa sela u gradove, u kojem su stanovnici
planinskih naselja i sela doselili u gradske centre. Albanska vlada je 2004.
objavila podatak da se broj emigranata popeo na jedan milion za manje od 15
godina. Međutim, i pored odseljavanja broj stanovništva u glavnom gradu Tirani i
lučkom gradu Draču zabilježio je ogroman porast zbog unutrašnjeg doseljavanja.
Tirana je sa 250 hiljada stanovnika 1990. porasla na 600.000 danas. Sela i mali
gradovi su gotovo pusti. U brdima i na jugu zemlje postoje brojna sela u kojima
niko ne živi.

Iako su Albanci prije 1990. imali najvišu stopu prirodnog prirasta u Evropi
(kontracepcijska sredstva su bila zabranjena), danas su sa 1,32 rođena djeteta
po jednoj ženi daleko ispod evropskog prosjeka od 1,5 djeteta po ženi. Glavni
grad ima čak i niži prosjek od oko 1 djeteta po ženi, što je daleko najniža
vrijednost među većim evropskim gradovima. Ova okolnost zajedno sa
nezaustavljivim odseljavanjem stanovništva doveli su do brzog starenja albanskog
stanovništva, koje, zbog još uvijek velikog udjela mlađe populacije od 15 do 30
godina starosti, nije značajnije izraženo. U međuvremenu prosječna starost
stanovništva porasla je na 35,3 godine.

U etničkom smislu, Albanija ima prilično ujednačeno (homogeno) stanovništvo.
Albanci, prema podacima s popisa 2011, predstavljaju najveći etničku grupu sa
82,58% stanovništva.

Na istom popisu 13,96% stanovništva nije dalo odgovor u smislu etničke
pripadnosti. Ostalih 1,58% stanovništva dalo je nevaljan ili neodređen odgovor.
Na osnovu velikog udjela ovako nedorečenih odgovora, čije uzroke treba tražiti u
brojnim pozivima na bojkot od strane organizacija etničkih manjina, ovi podaci,
prema riječima Dhimitëra Doke, ne predstavljaju jasnu i nedvosmislenu sliku
etničke strukture stanovništva Albanije.

Prema odgovorima datim na popisu stanovništva, Grci sa 0,87% stanovništva
predstavljaju najveću etničku manjinu a žive pretežno na jugu zemlje. Romi i
Vlasi (Arumuni) također žive u Albaniji, obje grupe sa po 0,3% stanovništva
zemlje. Međutim njihovi pripadnici žive u cijeloj zemlji, vrlo raspršeno, a veće
zajednice su koncentrirane u većim gradovima te u južnim dijelovima zemlje.
Poslije njih slijede etnički Makedonci sa 0,2% stanovništva Albanije, koji žive
u nekim selima duž državne granice prema Makedoniji. Kao Balkanski Egipćani
izjasnilo se 0,12% stanovništva. Ova zajednica uglavnom živi u većim gradovima,
a u etničkom smislu su se izdvojili iz Roma. Relativno mala manjina je 0,01%
Crnogoraca. Oni žive uglavnom na sjeverozapadu Albanije prema granici sa Crnom
Gorom. Pored navedenih, sve ostale etničke grupe u zemlji sačinjavaju ukupno
0,09% stanovništva.

Bošnjaci sa oko 10.000 pripadnika također predstavljaju jednu od manjina u
Albaniji. Njih oko 3.000 živi u regiji između Drača i Tirane, tačnije u
naseljima Borak i Šijak. Oni su tamo i dalje zadržali svoj nacionalni identitet
i jezik. Međutim, na popisu stanovništva 2011. njihov broj nije iskazan zasebno.

Albanija se nalazi u području gdje je, između ostalog, prisutan i veliki broj
biljnih vrsta. Albanska flora ima 3.221 poznatu vrstu, od čega je 489 endema
karakterističnih za Balkansko poluostrvo, dok 40 vrsta raste samo u Albaniji.

U obalnom pojasu rastu palme, narandže i limun. U dubokim riječnim dolinama koji
protiču kroz gorje rastu velike šume oraha i badema. U šumama na sjeveru zemlje
rastu između ostalih jele, smrče, hrastovi, bukve i javor. Za Albaniju su
naročito karakteristične hrastove šume koje čine oko petinu svih šuma u zemlji.
Na toplijem jugu države i u priobalnim nizijama rastu borovi, lipe i masline.
Sredozemni grmovi (makija) rasprostranjeni su sve do nadmorske visine od 800 m,
a osim njih i lovor, eukaliptus i smokva.

U velike površine netaknute okoline, Albanija čini životni prostor velikom broju
rijetkih ptica kao i drugim životinjama, koje su u ostalim područjima ovog
dijela Evrope već nestale. U zabačenim planinskim područjima žive vukovi,
euroazijski ris, lisice, jeleni, divlje koze i divlje svinje. Broj smeđih
medvjeda je krajem 1990ih znatno opao. Osim toga u Albaniji živi više od 350
vrsta ptica, između ostalih to su jastrebovi, orlovi i lunje. Vlažna i močvarna
područja duž obale i jezera su važne stanice za mnoge ptice selice. U albanskim
vodama i moru živi oko 260 ribljih vrsta kao i neke rijetke vrste kornjača poput
velike želve (Chelonia mydas) i glavate želve (Caretta caretta).

Međutim, u Albaniji je u posljednjih 25 godina zabilježen pad biološke
raznolikosti. Dvije biljne i četiri životinjske vrste su već izumrle. Kod 27
vrsta sisara, 89 vrsta ptica, šest vrsta riba i 4 biljne vrste zabilježen je pad
broja jedinki za više od polovine.

Albanija je dom velikom broju biljnih i životinjskih vrsta, ali se istovremeno
bori sa cijelim nizom ekoloških problema, između ostalih nelegalnim lovom i
ribolovom, prekomjernim izlovom ribe, nelegalnom sječom šuma i njihovim krčenjem
te prekomjernom ispašom pašnjaka. Prema podacima iz 2002, 3,6% površine zemlje
je bilo zaštićeno u okvirima rezervata ili nacionalnih parkova dok je 2010. taj
postotak narastao na 9,9. Albanija pripada takozvanom "Zelenom pojasu Evrope" te
se nalazi u "Plavom srcu Evrope".

U Albaniji postoji 14 nacionalnih parkova, koji zauzimaju oko 6,9% površine
zemlje, te pomorski nacionalni park Karaburun-Sazan. Najveći po površini su
nacionalni park Prespansko jezero, nacionalni park Šebenik-Jablanica i
nacionalni park planine Dajtit. Parkovi su mjesta gdje rastu brojne ugrožene
biljne vrste i utočište za brojne ugrožene životinjske vrste, a smatraju se
mjestima netaknute prirode. Međutim, nedostaje efektivan i praktičan način
zaštite tih područja. Pojedini nacionalni parkovi su također i omiljena
turistička odredišta.

Najpopularniji sport u zemlji je nogomet. U najvišem rangu nogmetnog takmičenja,
Kategoria Superiore, takmiči se 12 klubova. Do danas najviše titula šampiona
ostvario je klub iz Tirane KS Dinamo Tirana. Nogometna reprezentacija Albanije
ostvarila je najvišu pobjedu u Balkanskom kupu 1946. godine. Također, po prvi
put se 2015. kvalificirala na Evropsko prvenstvo u nogometu. Osim nogometa, u
zemlji su popularna košarka, odbojka i streljaštvo. Posljednjih godina,
automobilske utrke također dobijaju na popularnosti.

Albanija je članica UEFA, FIFA i Međunarodnog olimpijskog komiteta. Tek 2013. u
Tirani je održano neko značajnije međunarodno takmičenje i to Evropsko prvenstvo
u dizanju tegova.

Prva poštanska marka Albanije izašla je 5. maja 1913. godine, gotovo šest
mjeseci nakon proglašenja nezavisnosti. Tiskana je jedna marke sa nominalnom
vrijednošću od 1 groša, odnosno 1 turske pjastre Marke su bile zapravo službeni
okrugli pečat Ministarstva pošte Albanije, sa albanski dvoglavim orlom kao
grbom, tekstom MINISTERIA E POST-TELEG E TELEFONËVET u crnoj boji i bez
naznačene nominalne vrijednosti. Ukupno je tiskano 2232 komada. Drugo izdanje
izašlo je 1. juna, a varijacija te marke 14. oktobra 1913. Radi se ponovo o
pečatu, ali bez grba sa nominalnom vrijednošću od jednog groša. Varijanta iz
juna je tiskana u karnetima od 45 komada, a na poštanskim šalterima je rezana u
približno kvadratične marke, a marke su zbog teksta zarotiranog za 45°
lijepljene tako da je zarotirani vrh kvadrata bio dolje. Postoje varijante u
crnoj i plavoj boji. Drugo izdanje je perforirano iglom šivaće mašine, a
perforacije su obilježavane grafitnom olovkom. Tiraž junske serije bio je 1643
komada, a oktobarske oko 800. Petnaest dana kasnije 16. juna izlazi serija od 8
maraka, koje su marke Osmanlijskog carstva iz 1908, 1909 i 1911. godine, na
kojima je ručno utisnut crni pečat u obliku albanskog dvoglavog orla. Nominalna
vrijednost je od 2, 5, 10 i 20 para, 1, 2, 2½, 5, 10, 25 i 50 pjastri. Marke su
u raznim bojama, a pored orla u donjem dijelu marke je polukružno utisnuto
albansko ime Albanije SHQIPËNIA. Tiraž ove serije bio je od 11.375 komada za
marku sa nominalnom vrijednošću od 1 pjastre (plave boje), do 16 komada za
najvrijedniju marku sa nominalnom vrijednošću od 50 pjastri u naranđastosmeđoj
boji. Ova serija je jedna od najvrijednijih albanskih maraka, te vrijednost na
tržištu za visoke nominalne vrijedosti, u zavisnosti od kvaliteta, prelazi
nekoliko desetina hiljada eura.

Sve do uvođenja nove albanske valute albanskog franka, albanske marke su imale
nominalne vrijednosti u turskoj pjastri ili u manjim jedinicama parama. U
decembru 1913. izlazi serija od 6 maraka sa motivom Skenderbega sa nominalnim
vrijednostima od 2, 5, 10, 25, 50 qintara, kao stotog dijela franka i 1 franka.
Marke imaju štamparsku grešku jer je ime Skenderbega umjesto Skanderbegu
oštampano Skanderbergu. Ova serija je poznata u manjoj količini (oko 50
kompleta) sa pečatom Shkoder i Lezkë u zlatnoj boji. Tiraž je bio 500.000 sa
niže vrijednosti, a 100.000 za marku od 1 franka.



https://bs.wikipedia.org/wiki/Trougao

Oštrougli trougao ima sva tri unutrašnja ugla manje od 90 stepeni (kosi uglovi).

Površinu P možemo računati i po Heronovoj formuli (Heronov obrazac): P = ( s ∗ (
s − a ) ∗ ( s − b ) ∗ ( s − c ) ) {\displaystyle P=\scriptstyle {\sqrt
{(s*(s-a)*(s-b)*(s-c))}}} gdje je s {\displaystyle s} poluobim trougla; s = ( a
+ b + c ) / 2 {\displaystyle s=(a+b+c)/2}

Trouglovi A 1 A 2 A 3 {\displaystyle A_{1}A_{2}A_{3}} i B 1 B 2 B 3
{\displaystyle B_{1}B_{2}B_{3}} su slični i jednako orijentisani ako i samo ako
je a 2 − a 1 a 3 − a 1 = b 2 − b 1 b 2 − b 1 {\displaystyle {\frac
{a_{2}-a_{1}}{a_{3}-a_{1}}}={\frac {b_{2}-b_{1}}{b_{2}-b_{1}}}}

△ A 1 A 2 A 3 ∼ △ B 1 B 2 B 3 {\displaystyle \triangle A_{1}A_{2}A_{3}\sim
\triangle B_{1}B_{2}B_{3}} pnda i samo onda sko je A 1 A 2 / A 1 A 3 = B 1 B 2 /
B 1 B 3 {\displaystyle A_{1}A_{2}/A_{1}A_{3}=B_{1}B_{2}/B_{1}B_{3}}

| a 2 − a 1 a 3 − a 1 | = | b 2 − b 1 b 3 − b 1 | {\displaystyle
{\begin{vmatrix}{\frac
{a_{2}-a_{1}}{a_{3}-a_{1}}}\end{vmatrix}}={\begin{vmatrix}{\frac
{b_{2}-b_{1}}{b_{3}-b_{1}}}\end{vmatrix}}} i a r g a 2 − a 1 a 3 − a 1 = a r g b
2 − b 1 b 2 − b 1 {\displaystyle arg{\frac {a_{2}-a_{1}}{a_{3}-a_{1}}}=arg{\frac
{b_{2}-b_{1}}{b_{2}-b_{1}}}}

a 2 − a 1 a 3 − a 1 = b 2 − b 1 b 2 − b 1 {\displaystyle {\frac
{a_{2}-a_{1}}{a_{3}-a_{1}}}={\frac {b_{2}-b_{1}}{b_{2}-b_{1}}}}

| 1 1 1 a 1 a 2 a 3 b 1 b 2 b 3 | = 0 {\displaystyle
{\begin{vmatrix}1&1&1\\a_{1}&a_{2}&a_{3}\\b_{1}&b_{2}&b_{3}\end{vmatrix}}=0}

Lako je provjeiti da za trouglove A 1 ( 0 ) {\displaystyle A_{1}(0)} , A 2 ( 1 )
{\displaystyle A_{2}(1)} , A 3 ( 2 i ) {\displaystyle A_{3}(2i)} i B 1 ( 0 ) , B
2 ( − i ) , B 3 ( − 2 ) {\displaystyle B_{1}(0),B_{2}(-i),B_{3}(-2)} ovaj uslov
nije zadovoljen mada su oni oćigledno slični. Ovi trouglovi, međutim, nisu istih
orijentacija. Za trouglove suprotnih orijentacija važi sledeći stav.

Ako su tjemena A 1 , A 2 , A 3 {\displaystyle A_{1},A_{2},A_{3}} trougla A 1 A 2
A 3 {\displaystyle A_{1}A_{2}A_{3}} određena su kompleksnim brojevima z 1 , z 2
, z 3 {\displaystyle z_{1},z_{2},z_{3}} respektivno, tada su sledeća tvrđenja
ekvivalentna:

Ako su tjemena A 1 , A 2 , A 3 {\displaystyle A_{1},A_{2},A_{3}} pozitivno
orjentisanog trougla A 1 A 2 A 3 {\displaystyle A_{1}A_{2}A_{3}} sljedeća
tvrđenja su ekvivalentna

Nedovršeni članak Trougao koji govori o matematici treba dopuniti. Dopunite ga
prema pravilima Wikipedije.



https://bs.wikipedia.org/wiki/Doboj

Doboj je grad u sjevernom dijelu Bosne i Hercegovine. Leži u aluvijalnoj ravnici
na 146 m nadmorske visine, na lijevoj obali rijeke Bosne između ušća rijeka
Usore i Spreče u Bosnu. Prije rata, do 1992. godine bio je sjedište općine koja
je obuhvatala područje od 691 km2. Taj prostor sada pripada općinama Doboj,
Doboj Istok, Doboj Jug i Usora. Prva od ovih općina se nalazi u Republici
Srpskoj dok se ostale tri nalaze u Federaciji BiH. Prema podacima iz 1991.
godine u općini je živjelo 102.549 stanovnika, od čega u samom gradu 27.498
stanovnika.

Po navedenom popisu, stanovništo su činili: Bošnjaci 41.164, Srbi 39.820, Hrvati
13.264, Jugoslaveni 5.765 i ostali 2.536. Danas je taj etnički sastav izmjenjen
uslijed nastajanja novih općina i etničkog čišćenja.

Pored grada Doboja, u općini su 1991. postojala još četiri naseljena mjesta sa
preko 2.000 stanovnika:

Rezultati arheološko - historijskih istraživanja, naručito onih do kojih se
došlo obimnim radovima u drugoj polovini 20. vijeka, pokazuju postojanje jednog,
inače vrlo rijetkog kontinuiteta ljudskog naseljavanja i življenja oko Doboja.
Od najstarijih epoha prahistorije, u svakom vremenskom razdoblju, ovdje žive
ljudi zasnivajući naseobine oko ušća Usore i Spreče u Bosnu. Otkrivena su i
istraživana brojna staništa pračovjeka, lovca starog kamenog doba (paleolita),
ne u pećinama, vec na otvorenom po glavicama glinenih brijegova iznad riječnih
dolina. Naselja zemljoradnika, iz mnogo kasnijeg mlađeg kamenog doba (neolita)
su zasnivana u ravnicama pokraj žitorodnih polja, koja tada po prvi put u
historiji, čovjeka hrane hljebom.

Iza toga, u vrijeme bakarnog, bronzanog i željeznog doba ljudska naselja se
utvrđuju bedemima od nabijene gline miješane sa pljevom od žitarica, a potom još
i pale da bi se što duže održale, ili se utvrđuju suhozidom od kamena, dok se za
lokacije odabiraju glavice na teško pristupačnim uzvišenjima. -

Značajno je što postoje nesumnjivi tragovi, da još u ovim prahistorijskim danima
od Panonije i srednje Evrope, pa prema Mediteranu i Jadranskom primorju, ide
putni pravac - komunikacija, a sa njom u oba pravca protok i razmjena
materijalnih dobara, tehničkih umijeća, duhovnih tekovina, znanja, ideja. Na
takav nacin i naše oblasti učestvuju u opštem napretku starog prahistorijskog
svijeta. Konačno su Rimljani, koji naše krajeve osvajaju tokom poslednjih
desetljeća stare ere, kroz dolinu Bosne probiti trasu druma i popločati ga
kamenom u 2. vijeku nove ere.

Kao iskusni osvajači oni su odmah uvidjeli stratešku vrijednost prostora ovog
dijela doline rijeke Bosne, pa već u ranom 1. vijeku nove ere su sagradili
veliki vojnički logor Castrum. Oblika je pravougaonika veličine oko 160 x 135 m,
debljina zidova oko 1,90 m, i danas su dijelom očuvani oko 1,50m. Na svakom
ovalnom uglu su kule, a na polovini svake stranice postoje otvori - kapije, koje
su opet sa obije strane zaštićene kulama. U sredini velikog pravougaonika je
zgrada štaba, a okolo citavog Castruma je opkopan široki rov i navedena voda iz
stotinjak metara udaljenog korita Bosne. Čitav kompleks je građen od kamenih
blokova, čija su lica u zidovima nemarno uravnata, a kamen je vezan krečnim
malterom. To su prve građevine kod kojih je korišteno krečno vezivo, jer do tada
je u našim krajevima gradnja kamenom bila prahistorijskog tipa, u suhozidu bez
veziva.

U pravcu zapada preko širokog rova sa vodom, a u podnožju uzvišenja sagrađeno je
naselje Canabea. To je valjda najstarije naselje gradskog tipa u našim oblastima
jer je istovremeno Castrumu. Nađeni su temelji više od desetak izduženih
građevina sa po dva/tri ulaza u uske hodnike i iz kojih su zatim ulazi u manje
prostorije - kabine veličine oko 2,5 x 3 m. Tu su živjele legionarske naložnice
(krive, a ne vjenčane vojničke žene). Naselje je imalo veliku zgradu kupatila sa
toplom vodom koja je vodovodnim cijevima od keramike provedena kroz čitavo
naselje. Izmedu građevina je ulica, oko 8 m široka, popločana je kamenom od koga
su i sve građevine Canabea.

Groblje Castruma i Canabea, a svakako i nekih naselja u najbližoj okolini, čije
nam lokacije nisu poznate, bilo je na visiji iznad Canabea. Neki su nadgrobni
spomenici djelimično očuvani, pa je iz njih poznato i više imena najstarijih
stanovnika našeg kraja. Četvrti objekat velikog Rimskog kompleksa je Refugium, a
nalazi se na brijegu neposredno iznad ušća Usore. Najkasnija je rimsko-bizantska
gradnja 4 - 5. vijeka na ovom mjestu. Zanimljiva je, jer predstavlja napor
antičkih graditelja da novim konceptima i rješenjima utvrđenja, odbrane zemlju
od navale brojnih barbara. Do naših dana su ostaci ovih spomenika različito
očuvani. Staro rimsko groblje je uništeno krajem 19. vijeka. Refugijum je
uništavao kamenolom također već od kraja 19. vijeka, zatim gradnja Osnovne škole
posle 2. svjetskog rata, pa je očuvana oko jedna četvrtina ovog utvrdenja.

Očito je da savremeni Doboj još uvijek nije uočio rijetko pogodnu šansu za
razvoj značajnog turističkog centra i kroz njega koristan izvor privredne
djelatnosti, što mu pruža ovaj vanserijski vrijedan kulturno - historijski
kompleks.

Naš nalaz fragmenata pečene i nabijene gline pored temelja bedema sadašnje
dobojske tvrđave je ipak drugih odlika. Zemlja je glina ovde doneta, pa miješana
sa pljevom i nabijana, a treba znati kako je ovo osnovni materijal i tipičan
tehnološki postupak gradnje u praistoriji. Sa nekim dodacima (trska, pruće), ili
bez njih, ovako grade stari Slaveni, pa po dolasku na Balkan i na lokaciji gde
zasnivaju dobojsko utvrđenje. Da je ovde bila u funkciji nužna potpora kamenim
bedemima pri gradnji u 13. vijeku, dovoljno bi bilo nabijati uz zidine i sitni
otpadak od kamena koji postoji pri svakoj gradnji. Bliža hronologija ove gradnje
nije moguća, jer pisanih izvora nema. Zato se valja zadovoljiti arheološkim
dokumentima koji daju opštija, ali ipak sigurna određenja u vremenu. Na
nedalekom Doboru kod Modriče su nađeni tragovi ovog tipa gradnje u tri sloja.
Prvi pripada prahistorijskom, bakarnom ili bronzanom dobu, drugi je keltski iz
3. vijeka stare ere, a treći najplići je slovenski 9 - 13. vijeka. Sva tri sloja
sigurno hronološki odreduju fragmenti keramike. U selu Skugrići kod Modriče na
lokaciji gradina - Nenavište, najstariju fortifikaciju, čiji su bedemi od
nabijene gline miješane sa pljevom i paljeni, koju takode određuju fragmenti
keramike 9 - 13. vijeka. Tragove istog tipa gradnje sadrži i lokacija Vitača u
zaseoku Branica kod Obudovca, i iz istog je vremena. Svakako je najčvršći dokaz
nalaz tragova od naselja i njihovih kuća građenih istim materijalom na Crkvini
iznad obala Usore, a potiču iz vremena 9.-13. vijeka, kako to pokazuju brojni
nalazi nakita iz groblja tog naselja. To su odrednice, koje metodom međusobnog
poređenja dovoljno sigurno pokazuju hronologiju najstarije fortifikacione
gradnje na tvrđavi zvanoj Doboj. Uzeta zajedno, zemljana utvrđenja sa nabrojanih
lokacija u sjevernoj Bosni, iskazuju se kao odgovor ovog područja na određen
izazov u jednom vremenu. Historijska događanja dobro poznata iz pisanih
historijskih izvora, upućuju da je taj izazov dolazak Mađara, nomada iz dalekih
azijskih stepa u Panonsku niziju, u naše susjedstvo na sam kraj 9. vijeka.
Njihovi pohodi na konjima radi pljačke stigli su do svih susjednih oblasti, čak
do sjeverne Italije, Francuske, duboko u njemačke oblasti oko Rajne. Zato je
doba prve polovine 10. vijeka izgleda trenutak velike potrebe za odbranom važne
komunikacije kroz dolinu rijeke Bosne kroz koju su konjanici - pljačkaši, jedino
mogli prodirati.

Zemljana utvrđenja su svi Slaveni, od najstarijih vremena, zvali istim imenom. -
Južni: grad, gradina, gradište. - Zapadni: grod, grodišce. - Istočni: gorod,
gorodište. Taj naziv je porijeklom iz duboke indoevropske starine i označavao je
gradnju čovjekovim radom. Ovde je sada mjesto da se u najkraćem prikažu
pretpostavke koje postoje u historijskoj literaturi o postanku imena Doboj.
Uglavnom su dva polazišta u tumačenju značenja ovog imena i najopštije govoreći
svode se na, - prvo, "do" je prefiks imenici boj, koja znaci bitku, lat. pugna.
Po drugom tumacenju "dob" je osnova, i oznacava dobro" mjesto, položaj, što nije
rijedak slučaj u našoj toponimiji kako kod naselja tako i tvrđava u srednjem
vijeku. Npr. dob - or, dob - run, dob - rota.

Koji su to oslonci i dokazi da je gradnja dobojske tvrđave kamenih zidina počela
i zasnovana u 13. vijeku? Danas je moguće pružiti dva ubjedljiva podatka o
takvoj starosti, prvi se odnosi na groblja naselja na lokaciji Crkvina iznad
ušca Usore. Nalazi nakita u brojnim grobovima određuju trajanje naselja od 9.
možda i kraja 8. vijeka, pa sve do u 13. vijek. Očito je život naselja tada
prekinut. Izgradnja tvrđave u 13. vijeku nalagala je zasnivanje varoši.
Preseljavanja velikog dijela stanovnika na susjednu lokaciju pokraj tvrđave koja
se gradi, stoji kao realno moguća. Drugi podatak je također rezultat arheološkog
rada. Početkom 70-tih godina 20. vijeka, vršen je istraživački iskop
unutrašnjosti južne kule. Već na početku je bilo iznenađenje, otkriće kako
osmougaona kula, koja je po odlikama građena od kraja 14. do polovine 15.
vijeka, ali da ona stoji na temeljima jedne starije kule jako zaobljenih uglova.
Ovi temelji su gradnja najkasnije do prve polovine 14. vijeka, a najvjerovatnije
već tokom 13. vijeka. Zatim je pri dnu temelja ove južne kule nađena keramika
proizvedena u drugoj polovini 13. vijeka. Tako nalaz nakita sa groblja na Usori
i keramike iz dna južne kule dobojske tvrđave, otkrivaju vrijeme gradnje od
kamenih blokova u 13. vijek.

Graditelj, ili kako se u srednjem vijeku govorilo neimar, imao je zadatak da na
tjemenu kamene glavice gradi odbrambenu građevinu. Prostor tjemena je oblika
trougla nejednakih strana, pa su po rubovima tih strana sagrađeni zidovi, u
jačini nešto oko 1 m. Na uglovima trougla su kule, orijentacije približno jug -
sjeverozapad - istok, i debljinom zidova oko 1 m. Južna kula je sagrađena sa
kružnom osnovom, istočna isto tako, i kod nje je bio ulaz u tvrđavu, izgleda bez
vrata/kapije, nego preko ljestava i čekrka, što u srednjem vijeku nije rijedak
slučaj. Sjeverozapadana kula je branila prilaz iz pravca prevoja/sedla odakle je
tvrđava, kao cjelina, najugroženija i odakle je bio praktično i jedini mogući
prilaz. To je znači najslabija strana odbrane, a neimar je toga bio svjestan.
Njegov odgovor je bio gradnja na sjeverozapadnoj strani jedne široko razuđene
kule slične bedemu, ali čiji oblik i drugi građevni detalji do danas ostaju
nepoznati. Prvo zbog činjenice da ovaj dio tvrđave nije istraživan sistematskim
arheološkim iskopavanjem, a zatim kao drugo, da je baš na ovom najugroženijem
ali i najodgovornijem tvrđavskom dijelu za odbranu tokom kasnijih vijekova bilo
u više navrata radova na ojačanju zidova i dogradnji novih bedema. Tragovi
takvih dodatnih građevnih djealatnosti upućuju na prvu polovinu 15. vijeka.
Zatim i na pisanim izvorima poznate turske dogradnje iz 1490. godine.Izgradnjom
u 13. vijeku, dobojska tvrđava je omanja do srednje veličine odbrambena cjelina.
U svom vremenu ona predpostavlja napadača sa spravama (katapulti) za bacanje
većih kamenih blokova, kojima su rušeni kameni zidovi. Koncepcijski je njena
osposobljenost od hladnih napadnih oružja nesumnjiva. Medutim ne treba
zaboravljati, kako njeni graditelji nisu očekivali da se o nju razbije neka
velika vojska, ova tvrđava zbog takvih ciljeva i zadataka nije građena. To je
vrlo solidno odbrambeno zdanje na raskršću velikog druma i u sadejstvu sa drugim
utvrđenjima u dolini Bosne ima punu kontrolu nad širokim područjem sve do rijeke
Save, jer dobojsko utvrđenje očekuje neprijatelje sa sjevera. Treba imati na
umu,da je tvrđava građena da kontroliše važan drum i njegovo raskršce u ovom
dijelu doline Bosne.Veliki drum na raskršću ima prazan prostor, a ovaj za
naselje vrijednost trga u srednjevijekovnoj varoši. Neveliki prostor ove
raskrsnice puteva na platou ispred ulaza u tvrđavu, postao je dobojski
srednjevijekovni trg, a kada su oko trga i oko tri puta što ulaze i izlaze na
trg sagrađene kuće, onda je to već čin rađanja male varoši 13. vijeka sa trgom i
tri ulice.

Kasnije je, poslije vremena nešto dužeg od jednog vijeka, iznenada došla velika
promjena. Pojavio se u Evropi barut, stari pronalazak Kineza, pa ga praktični
Evropljani koriste tako, da prave prve topove. Već krajem 14. vijeka ima ih u
Bosni i Srbiji, a majstori su preduzimljivi Dubrovčani, po licenci iz
italijanskih gradova gde ih zovu bombarde, a kod nas lumbarde. Udari metalnih
kugli iz topovskih cijevi dosta lako probijaju zidove tvrđava. Odmah se uvidjelo
i bilo je jasno, da je razorna moć topovskih kugli, jednostavno kobna za
dobojsku tvrđavu. Dok je domet kamenih projektila iz katapulta bio do oko 40-50
koračaja topovska zrna su letjela i duplo više, a samo jedan vijek kasnije
njihov domet je opet uvećan. Prečaga od visije Krnjina što se spušta prema
dolini, a čiji je vrh kamena glavica sa tvrđavom, nadvišava i nije dovoljno
udaljena, pa je sa nje moguće topovima razarati utvrđenje. Drugi nedostatak
tvrđave Doboj je mali prostor na tjemenu kamene gromade pa nije bilo moguće
graditi dodatne odbrambene sadržaje za zaštitu utvrđenja. Ipak je uložen novi
napor na izazove što su donijeli vjetrovi vremena pa je počela, uslovno rečeno,
druga faza građevnih radova. Svakako je odmah u početku 15. vijeka južna
polukružna kula morala biti srušena pri čemu su njeni temelji sačuvani i na njih
sagrađena kula nepravilnog mnogougaonog presjeka. Dodatne gradnje je svakako
bilo i na sjeverozapadnom uglu tvrđave, ali danas nije jasno koliko i kako jer
nije bilo detaljnih istraživanja, pa nije moguće sigurno razlikovati radove sa
početka 15. vijeka od onih koje su Turci izveli krajem 15. vijeka. Sasvim je
ista situacija i kod zida što spaja južnu kulu sa sjeverozapadnim uglom tvrđave
koji je dobio dodatno tačno duplo zadebljanje. U pozadini od sjeverozapadnog
ugla sagrađena je još jedna kula četvrtaste osnove za koju je sigurno vrijeme
gradnje pred polovinu 15. vijeka. To vrlo visoko zdanje svakako je nadvisilo
široku kulu bedem ispred sebe. Pripada tipu malih donžon (donjon) kula, još je
zovu i pirg,- građena je ovde po ugledu na velike donžone npr. Zvornika, Jajca,
kao i susjednog Tešnja.

Zadatak je ovakvih kula da u podnožju imaju prostor za čuvanje baruta usled čega
se grade unutar bedema, zatim su vrlo visoke, na više spratova, sa puškarnicama
i zaravnjenim krovištima sa grudobranima i ležištima za tvrđavske topove. Kako
je naša tvrđava imala na svakoj od kula puškarnice, na po dva sprata, donžon je
građena u njihovoj pozadini i uvijek bila posljednja tačka u odbrani utvrđenja.

16.juna 1415. godine logoruju vojske mađarske, tih dana u ratnom pohodu kroz
dolinu Bosne. Vijest je ovo dubrovačkih trgovaca upućena mađarskom kralju
Sigismundu, a istovremeno i najstariji spomen tvrđave Doboj u pisanim
historijskim izvorima. Varoš, naselje ovaj dokumenat ne spominje.

Zahvaljujući najnovijim istraživanjima starih turskih popisa, teftera, moguć je
danas o tvrđavi, pa i varoši dobojskoj, pružiti izvanredno vrijedne i zanimljive
podatke. Padom bosanske srednjovjekovne države 1463. godine, Turci nisu
zaposjeli oblasti sjeverno od Vranduka, već su prihvatili stvaranje jedne
bosanske kraljevine. Ubrzo su bili u mogućnosti da ovo kraljevstvo zaposjednu,
pa su početkom ljeta 1476. godine bez borbe dobili ovo područje, pa i tvrđavu
Doboj. Ovaj podatak proizilazi iz turskog popisa, teftera za 1468/69. godinu, a
u kojem su naknadno dopisane bilješke od 10. septembra 1477. godine gdje se
konstatuje: popisuje se timar (sitni feud, zemljišni posjed) od 3.985 akci kneza
Jovašina, koji je predao Doboj, i timar od 2.555 akci Stjepana, koji je predao
Doboj. Očito je da su ovi ljudi bili zapovjednici posade stražara - vojnika na
dobojskoj tvrđavi do u ljeto 1476. godine, kada je dokrajčena bosanska
kraljevina sa ove strane Vranduka. Nagrada za predaju tvrđave bez borbe bila su
dva manja spahiluka uz koje je, prema turskom timarskom sistemu, išla obaveza
vojne službe. Iz istih historijskih izvora je vijest o popravkama dobojske
tvrđave u ljeto 1490. godine. U vrlo kratkom vremenu, jer su granice Turska -
Mađarska toga trenutka bile i na dobojskoj tvrđavi, za samo oko 50 dana (12.
juni - 31. juli) vršeni su obimni radovi, sa dnevno po 1.500 ljudi, što običnih
radnika što majstora, a pod vodstvom mojmira (graditelja) Ibrahima.

Početkom jula 1415, kada se Doboj prvi put pominje u pisanim dokumentima, su
Osmanlije, uz pomoć bosanskih snaga potukli ugarsku vojsku koju je kralj
Sigismund poslao dolinom rijeke Bosne da bi povratio izgubljeni uticaj u tim
krajevima i onemogućio osmanske pljačkaške upade u Hrvatsku i Dalmaciju. Tom
osmanskom pobjedom prekinut je ugarski uticaj u srednjovjekovnoj Bosni.
Osmanlije su osvojili Doboj 1503. godine i držali su u njemu posadu, s kraćim
prekidima, sve do 1835. Kada je poslije bitke kod Sente princ Eugen Savojski
prodro u Bosnu sa oko 6 500 ljudi, posada Doboja mu se predala bez borbe 16.
oktobra 1697. U austrijsko-osmanskom ratu, 1716-1718, poslije pada Bosanskog
Broda, Dervente i Bosanske Gradiške, Austro-Ugari su uputili jedan odred prema
Doboju koji je zauzeo i zapalio grad, ali tvrđavu koja je bila ojačana na oko 1
000 vojnika nije mogao osvojiti. Početkom 18. vijeka, Osmanlije su osnovali
dobojsku kapetaniju koja je obuhvatala grad i okolinu a pripadala je tešanjskom
kadiluku.

Za vrijeme okupacije Bosne i Hercegovine 1878. godine, poslije neuspjeha kod
Donje Tuzle, austrijska 20. divizija generala Saparija (Laszlo Szapary), koja je
nastupala od Bosanskog Šamca preko Gračanice prema Zvorniku odbačena je od
5-6000 ustanika pod komandom Mehmeda Vehbi Šemsekadića na položaje oko Doboja.
Od 14. augusta do 6. septembra 20. divizija je vodila više bitaka s ustanicima,
koji su nastojali da je opkole i unište te zauzmu Doboj, čime bi austro-ugarski
13. korpus bio odsječen i izolovan u Bosni. Njoj je u pomoć pristigla 4.
divizija i u borbama 4.-6. septembra, zajedno su odbacile ustanike preko rijeke
Spreče a na lijevoj obali Bosne su ih potisnuli do Tešnja, u koji su ušli bez
borbe. Po sopstvenim podacima, Austro-ugari su izgubili 35 oficira i 992
vojnika. Ponovni pokušaji ustanika da razbiju Austro-Ugare kod Doboja polovinom
septembra su ostali bezuspješni.

Tokom Prvog svjetskog rata Austro-Ugarska je u Doboju organizovala prihvatni
koncentracioni logor u koji su dopremani logoraši prije nego što su deportovani
u zloglasne logore Arad i Sopranjsk. Kroz logor je prošlo oko 45000 ljudi, žena,
djece i staraca (većinom Srba) a veliki broj ih je umro u samom logoru od gladi,
iscrpljenosti i epidemija koje su harale istim. Kroz logor je prošao i nobelovac
Ivo Andrić.

Oružane borbe u Drugom svjetskom ratu oko Doboja su počele 23. august 1941.
napadom ustanika na Doboj, Gračanicu, Maglaj i više drugih manjih uporišta. U
noći između 23. august i 24. august 1941. godine je veći dio grada došao pod
vlast partizana i izvršena jedna od najvećih diverzija toga vremena u Evropi.
Dignuto je u zrak oko 150 vagona sa municijom koja je bila pripremljena za
transport na istočni front. Kao odgovor okupatora je uslijedila "Operacija
Ozren". Doboj je bio izuzetno važan Nijemcima a posebno u završnim operacijama
aprila 1945. pri povlačenju dijelova grupe armija E dolinom rijeke Bosne prema
Bosanskom Brodu. Doboj je konačno postao dijelom Jugoslavije u zoru 17. aprila
1945. godine kada su se Nijemci povukli iz grada a u isti ušle jedinice
partizana.

4. augusta 1991. godine u Doboju je održan miting za mir na kome je
prisustvovalo oko 10.000 ljudi. Miting je održan u Parku narodnih heroja i
prestavljao je simboličan pokušaj građana Doboja da se odupru nadirućem
nacionalizmu.

SDS je početkom maja 1992. godine u Doboju po uzoru na druge općine u BiH
formirao Krizni štab i pruzeo vlast. Bošnjaci i Hrvati su protjerani iz svojih
sela i grada 1992. godine, ali je određeni broj ostao u Doboju sve do 1995.
godine [potreban citat] kada je došlo do pada ozrenskog džepa (Maglaj,
Zavidovići). Biljana Plavšić je priznala krivicu za istrebljenje Bošnjaka i
Hrvata na etničkoj, rasnoj i vjerskoj osnovi na području 37 općina koje se
navode u optužnici Tribunala u Hagu, uključujući i Doboj, što je definisano kao
zločin protiv čovječnosti. Viši Regionalni sud (Oberlandesgericht) u
Dusseldorfu, je septembra 1997, donio presudu za genocid protiv Nikole Jorgića,
Srbina iz Doboja lidera paramilitarne jedinice iz dobojske regije. Osuđen je na
četiri doživotne kazne za učešće u genocidnim aktivnostima na području Doboja.
12. jula 2007, Evropski sud za ljudska prava je odbacio Jorgićevu žalbu i
potvrdio presudu za genocid.

U toku rata je protjerano ukupno 61.000 lica, uključujući 40.000 Bošnjaka i
13.000 Hrvata. 20.000 srpskih izbjeglica je došlo iz Kantona 3 i Kantona 4. Nove
općine Stanari, Doboj Istok, Doboj Jug i Usora su nekada bile dio općine Doboj.
Ukupan bilans poginulih i nestalih osoba (civilnih i vojnih) prema IDC-u je 2311
(2201 ubijenih, 110 nestalih).

Doboj ima izuzetno povoljan geografski položaj. Kada se govori o geografskoj
povoljnosti ovog prostora tu se prije svega misli na komunikacijski značaj.
Naime, duž prostranih riječnih tokova Bosne, Usore i Spreče razvio se, kako
drumski tako i željeznički saobraćaj, dobijajući svoj puni smisao na mikroplanu,
tj. ostvarujući povezanost dvaju makroregija (srednjevropska i mediteranska), a
time i osnove za nastajanje i razvoj ostalih grana privrede.

Prema tome, slobodno se može reći, da je prostor općine Doboj komunikacijska
spona Panonskog i Jadranskog basena, s jedne strane, te Zapadne Evrope i
Centralnog Balkana, s druge strane, i kao takav ima strateški značaj, kako za
mikroregiju tako i za cijelu Bosnu i Hercegovinu.

Prirodne odlike općine Doboj, gotovo u potpunosti, su izražene karakteristikama
prirodno – geografske cjeline sjevernog dijela Bosne i Hercegovine.

U geomorfološkom smislu, na ovom prostoru se smjenjuju različiti oblici.
Sjeverni dio općine Doboj karakterišu brežuljkasti tereni izgrađeni od
kenozoiskih naslaga, koje se blago spuštaju u ravničarske prostore (riječne
doline) sa aluvijalnim zaravnima, dok ka jugu ovi brežuljkasti tereni postaju
viši, oslanjajući se na planinske masive sa juga.

Sa hidrološkog aspekta prostor općine Doboj se može označiti kao relativno
bogat. Njegovu osnovu čine tok rijeke Bosne i slivovi Usore i Spreče, kao i tok
rijeke Ukrine koja čini sjeveroistočnu granicu opštine Doboj sa svojim
pritokama, rijekom Ilovom na sjeverom dijelu Krnjinskog područja i rijekom
Radnjom na južnom dijelu krnjinskog područja.

Na klimatske uslove koji vladaju na ovim prostorima, prema prethodnim
konstatacijama, najviše utiče sjeverni peripanonski dio, koji pripada umjereno –
kontinentalnom panonskom pojasu, a to znači da su ljeta topla a zime umjereno
hladne, dok prosječna godišnja temperatura iznosi 10 C.

Padavine su uglavnom raspoređene, a najintezivnije su u periodu maj – juni, kada
su i najpoterbnije poljoprivrednim kulturama. Prosječno ostvarena količina
padavina kreće se od 1000 – 1100 mm / m2.

Dobojski opštinski parlament ima 29 odbornika, od čega SDS-u pripada 13 mjesta,
PDP-u pet, SNSD-u tri, po dva pripadaju SP i SDA, a jedno SDP-u BiH i tri
nezavisnim odbornicima.

U Doboju je sjedište JOD Željezničkog transportnog preduzeća Republike Srpske i
Korporacije za željeznički saobraćaj BiH. Doboj je najveći željeznički čvor u
BiH, i jedan od najvećih na Balkanu.

Doboj je i pravi sajamski grad. Međunarodni sajam male privrede DOBOJEXPO
okuplja veliki broj domaćih i stranih privrednika, što doprinosi uspostavljanju
direktnih veza između lokalnog, regionalnog, republičkog i međunarodnog tržišta.
Dobojski sajam DOBOJEXPO okuplja brojne privredne subjekte iz zemlje i
inostranstva i zato predstavlja značajan ekonomski činilac u razvoju grada i
cjelokupne regije.

Trenutno je dobojski kraj jedan od najaktivnijih po pitanju investicija u BiH. U
blizini rudnika u Stanarima, EFT Group rukovodi projektom izgradnje TE Stanari
snage 420 MW. Projekat TE Stanari predstavlja jednu od glavnih investicija u
energetskom sektoru Bosne i Hercegovine do danas.

Termoelektrana Stanari, kao najsavremenija elektrana, će proizvoditi 3 miliona
MW energije na godišnjem nivou, ili oko 25% ukupne sadašnje proizvodnje
električne energije u Bosni i Hercegovini. Po projektovanom kapacitetu,
elektrana će koristiti 2,8 miliona tona lignita godišnje iz obližnjeg Rudnika
Stanari.

TE Stanari će biti prvi proizvodni kapacitet ove vrste u Bosni i Hercegovini
koji će biti u skladu sa važećim propisima Evropske unije o zaštiti životne
sredine.

Namjeru da postane pored komunikacionog centra i energetski, Doboj je potvrdio
novim investicijama u vrijednosti 152 miliona evra. Potpisan je ugovor sa
norveškom firmom Technor Energy AC o izgradnji 7 mini hidroelektrana na rijeci
Bosni.

Nalazi se u Stanarima sa površinskim kopom Raškovac i procijenjenim rezervama na
oko 140 miliona tona. Ugalj ima značajan procenat vlage, ali veoma malo sumpora,
što mu daje poseban kvalitet. Projektovani kapacitet rudnika je 600.000
tona/godišnje.

Područje Doboj – Maglaj – Teslić je utvrđeno kao perspektivno područje za
nalaženje značajnih količina termalnih voda, čija se temperatura kreće do 80 C.
Za sada organizovane eksploatacije ovih bogatstava nema a nema ni njihove
zaštite.

Ugljino – kisele termomineralne vode u vidu izvora postoje u sprečanskoj
rasjednoj zoni na lokalitetu Boljanića, sa izdašnošu od 10 l/sec, a prisutne su
i u dijelu zapadnog Ozrena (prostor naselja Rječica).

Ove sirovine se nalaze u ležištu uglja „Stanari“ kao međuslojna glina. Rezerve
se procjenjuju na oko 10 miliona tona. Dobija se kao nus – proizvod, pa je vrlo
jeftin. Povoljnost ovog ležišta je što se nalazi na pruzi Doboj – Banja Luka.

Ova ležišta se odnose na kvarcni pijesak i šljunak, koji se također nalaze u
ležištima uglja u Stanarima. Količine su također značajne, a neophodna je
izgradnja odgovarajuće separacije za ove sirovine.

Trenutno u Doboju postoji 5 osnovnih škola: Osnovna muzička škola, Osnovna škola
Dositej Obradović, Osnovna škola Petar Kočić, Osnovna škola Sveti Sava i Osnovna
škola Vuk Karadžić.

Doboj je regionalni obrazovni centar u kome je lociran velik broj srednjih
škola: Gimnazija Jovan Dučić, Medicinska škola, Metalska škola, Ekonomska i
trgovinska škola, Saobraćajna i elektro škola, Upravna, ugostiteljska i ŠUP
škola. Takođe, Doboj je i univerzitetski grad. Trenutno postoje ove
visokoškolske ustanove:

Slobomir P Univerzitet (Fakultet za menadžment, Pravni fakultet, Filološki
fakultet - odsjek engleski jezik, Fakultet za informacione tehnologije, Faklutet
za grafiku i dizajn, Poreska akademija).

Saobraćajno tehnički fakultet. Na saobraćajnom odsjeku postoje sljedeći odsjeci:
drumski i gradski saobraćaj, željeznički saobraćaj, poštanski saobraćaj,
kumunikacija, logistika. Tehnički odsjek se sastoji od: mašinske (proizvodno
mašinstvo, mašinski inžinjering), elektrotehničke (elektronika i automatika,
elektrotehničko inžinjerstvo) i informatičke studijske grupe (programiranje,
informacione tehnologije i računari). Saobraćajno tehnički fakultet je dio
Univerziteta Istočno Sarajevo.

Međunarodni rukometni TV turnir šampiona ušao je u petu deceniju postojanja. Ova
veličanstvena sportska manifestacija je od male lokalne smotre rukometa na samom
početku izrasla u jednu od najkvalitetnijih i najcjenjenijih rukometnih priredbi
ove vrste u svijetu.

Doboj je jedan od rijetkih gradova gdje se u krugu od svega nekoliko stotina
metara mogu pronaći islamska, katolička, pravoslavna i jevrejska bogomolja.

Doboj je jedan od rijetkih gradova za koje se može reći da je povratak
izbjeglica uspješno proveden. Grad je tako uspio da zadrži svoj prijeratni
multietnički karakter u mjeri koliko je to bilo moguće. Vratilo se oko 10 000
prijeratnih stanovnika koji su bili prinuđeni da napuste svoje domove. Situacija
je daleko od idealne, ali napredak je vidan na svakom koraku.



https://bs.wikipedia.org/wiki/%C5%A0aban_%C5%A0auli%C4%87

Šaban Šaulić je srbijanski pjevač narodne muzike. U toku bogate karijere, zbog
iznimnih glasovnih mogućnosti, u medijima i od publike dobio je nadimak "kralj
narodne muzike".

Rođen je 6. 5. 1951. u Šapcu. Njegova majka Ilduza Demirović je iz Bijeljine,
gdje je on i sam proveo dosta vremena.

Šaulić živi i radi u Beogradu. Sa suprugom Gordanom ima troje djece - kćerke
Sanelu i Ildu (koja je krenula očevim pjevačkim stopama) i sina Mihajla.
Omiljeni hobiji su mu pecanje, u svojoj vikendici u Krčedinu i nogomet.

Prvi album Šabana Šaulića izišao je 1969. godine, kada je imao 18 godina. Do
1976. godine autor njegovih pjesama bio je Buca Jovanović, a od te godine sve
svoje hitove pisao je lično.

Godine 1985. napisao je pjesmu "Gordana", koju je posvetio svojoj ženi (s kojom
je u tom trenutku bio nakratko rastavljen). Pjesme "Dođi da ostarimo zajedno" i
"Dva galeba bela" smatraju se jednim od najboljih ikad otpjevanih narodnih
pjesama. Osim ovih, veliki njegovi hitovi bili su i "Uvenuće narcis beli",
"Sine", "Danima te čekam", "Snežana", "Odlaziš, odlaziš", "Pozn'o bih te međ'
hiljadu žena" i dr.



https://bs.wikipedia.org/wiki/Sanski_Most

Sanski Most je naselje i središte istoimene općine u sjeverozapadnoj Bosni i
Hercegovini. Nalazi se na rijeci Sani u regionu Bosanske krajine između
Prijedora i Ključa. Administrativno pripada Unsko-sanskom kantonu.

Grad Sanski Most iznosi površinu od 12,90 km2, a općina 781,17 km2. Sanski Most
sa okolinom nalazi se u srednjem toku rijeke Sane, sa osloncem na planinu Grmeč
na zapadu i planine Mulež i Behremaginicu na istoku. Kroz općinu Sanski Most
protiču rijeke Sana i osam rječica: Sanica, Dabar, Zdena, Bliha, Majdanska
Rijeka, Japra, Sasinka i Kozica, te nekoliko kraćih ponornica. Na sanskom
području ima nekoliko jakih kraških vrela koja su istovremeno i izvori rječica:
Saničko vrelo, Dabarsko vrelo i vrelo Zdene. U selu Ilidža, podno planine Mulež,
ima jači izvor radioaktivne sumporne vode sa značajnim ljekovitim svojstvima. Na
svom području ima i nekoliko većih pećina, među kojima su Hrustovača, Dabarska
pećina i Fajtovačka pećina. Zbog otvorenosti doline Sane prema sjeveru, ovo
područje je pod uticajem srednjoevropske klime.

Zbog povoljnog geografskog položaja i klime, područje Sanskog Mosta bilo je
naseljeno i u prethistoriji. Na to upućuju brojna nalazišta - gradine.
Prethistorija za ovo područje je vrijeme prije dolaska Rimljana u ove krajeve i
ovladavanje njima. Do sada otkriveni spomenici i drugi nalazi u ovom području
nisu dali podatke o toponomiji i stanovništvu ovoga kraja. Međutim, antički
izvori ukazuju na to da su u dolini rijeke Sane i Vrbasa živjeli Mezeji, ilirsko
pleme. Oko 820. godine spominje se malo naselje po imenu Mren, tj. luka Mren. Iz
tog naselja se razvio grad po imenu Sanski Most, ali taj razvoj je sporo tekao.

O ranom srednjem vijeku pa sve do 13. vijeka o ovom, kao i o ostalim okolnim
područjima, nema nikakvih tragova, što ne znači da ona nisu bila naseljena.
Najstariji do sada pronađeni dokument koji govori o ovim krajevima je Listina
Bele IV od 20. jula 1244. godine. U tom dokumentu, uz Usoru i Soli, spominju se
za vladavine Matije Ninoslava i ovi krajevi.

Dosadašnji radovi historičara, putopisaca i drugih, a na osnovu pronađenih i
djelomično publiciranih dokumenata, ukazuju na to da je ovo područje, najprije
kratko vrijeme, pripadalo Hrvatskoj, a potom srednjovjekovnoj bosanskoj državi.
Prema jednom dokumentu od 30. marta 1304. godine stanovništvo u "Donjim krajima"
je bilo patarenske vjeroispovijesti, zbog čega je došlo do sukoba između
bosanskog bana Mladena (katolika) i knezova Hrvatinića (patarena).

U Listini Bele IV od 20. jula 1244. godine prvi put se spominju i župe sanska,
dubička, mrenska i vrbaška, koje čine Donje krajeve. U jednom dokumentu iz 1258.
godine spominje se sanski župan (knez) Mihailo, a prema drugom dokumentu od 15.
marta 1264. godine taj sanski župan prodaje zemlju "krala" opatiji Topuskoj.
Polovinom 13. vijeka u naslovu bosanskog bana spominju se i Donji kraji. Oni su
najprije zahvatali krajeve južnije od područja današnjeg Sanskog Mosta, ali su
se potom proširili i na područje srednjeg toka rijeke Sane. Prema jednom
dokumentu iz 1334. godine Sana je imala crkveni distinkt vezan uz zagrebačku
biskupiju.

U borbama ugarsko-hrvatskog kralja Sigismunda protiv bosanske i hrvatske
vlastele, župa Sana je došla u ruke Kralja Sigismunda. On ju je 1413. godine
oduzeo od vojvode Hrvoja i poklonio knezovima Blagajskim. Zato je vojvoda Hrvoje
1415. godine nastavio borbu protiv Sigismunda zajedno sa Turcima.

Nakon mnogih bitaka i promjene vladara, sanska oblast od 1499. godine pripada
pod upravu Osmanlija, a Kamengrad je jedno od njihovih glavnih uporišta.
Historija sanskog područja u prva tri vijeka turske vladavine je veoma malo
istražena. Ono što je poznato vezano je isključivo za tvrđavu i naselje
Kamengrad, a nešto kasnije i tvrđavu i naselje Stari Majdan. Kad su Turci
zauzeli Kamengrad, on je postao i sjedište istoimene nahije, koja je obuhvatala
i dio nekadašnje sanske župe. Kad su Turci 1565. godine zauzeli Krupu, u nju je
prešla većina kamengradske posade, a Kamengrad gubi onu ulogu i moć kakvu je
imao do tada.

U dubičkom ratu 1788-1791. godine, koji je započela Austrija protiv Turske
napadima na granicu oko Une i u Lici, vjerovatno su učestvovali i muslimani sa
sanskog područja, koji su dali veoma jak otpor austrijskim četama. Kako je tada
Turska izgubila neke gradove, došlo je do brojnog povlačenja muslimanskih
porodica sa tog područja u područje sanske doline.

Nakon ukidanja bihaćkog sandžaka 1711. godine reorganizacijom bosanskog
pašaluka, Kamengrad je postao središte novog kadiluka, kakav su status imali i
Banja Luka, Bihać, Jajce i dr. Njegovo sjedište je tada bilo u Starom Majdanu
(Madeni Atik). Tada je kadiluk Kamengrad obuhvatio ove župe i gradove:
Kamengrad, Pećigrad (Tur Mihalpekler), Šturlić, Mala Kladuša, Velika Kladuša,
Podvizd, Vranograd (Vrnograč), Todornovi, Bužim, Stijena, Stari Majdan (Madeni
Atik), Sana (Ključ), Bilaj, Blagaj, Jezerski, Krupa, Otoka (Adai Kebir), Most na
Sani (Džisri Sana), Cazin i Ostrožac.

Kapetanije u pograničnim krajevima Bosne i Hercegovine, među kojima je i
Kamengradska, imale su imena prema gradovima. Jedna takva je i Džisri Sana
kapetanija (džisum, arapski - most).

U 1796. i 1812. godini spominje se kapetan Mustafa-beg, koji je umro 1813.
godine. Njega je naslijedio Murat-beg, koji je 27. septembra 1822. godine
fermanom izgubio titulu kapetana, a za nasljednika je imenovan Husein-beg, sin
Hasana-bega Čekića, koji je najvjerovatnije bio posljednji kapetan u ovoj
kapetaniji, jer su kapetanije ukinute 1835. godine. Međutim, istina je
drugačija, jer postoje kako predanja, tako i činjenični dokazi. Naime, kapetani
Kamengrada bili su do iza 1700. godine iz nepoznate ili nepoznatih porodica, a
onda je kapetanija došla u ruke jedne grane novskih Cerića. Prvi po imenu
poznati kapetan bio je Omer-aga. Spomen mu se sačuvao u jednom jajačkom sidžilu.
On je 11. Redžepa 1105 (5. marta 1694) prisustvovao kao svjedok na jednom
vjenčanju. Nešto prije toga, tj. 24. Zilkade 1104 (27. jula 1693), izdao je
bosanski vezir bujruldiju jajačkom kadiji, da se pobrine za konje koji će
prenijeti četiri tovara baruta u Kamengrad i palanke njegova područja. Baš u to
vrijeme harale su hrvatske čete Vakuf, Majdan i druga mjesta oko Kamengrada, pa
će s ovim u vezi biti slanje municije i boravak kapetana Omer-age i novskog
dizdara Arslan-age u Jajcu. Godine 1629. hrvatske su čete popalile Majdan, a
sljedeće su ga godine i zauzele na kraće vrijeme. Godine 1699. bio je
zapovjednik kamengradske krajine od Sane do Krke Ibrahim-aga. Poslije ove
dvojice u poznatim izvorima nema spomena kamengradskim (majdanskim) kapetanima
sve do druge polovine 18. vijeka, ali se je iz više isprava vidjelo da je
kapetanija postojala.

Iz porodice Cerića bila su četiri kamengradska (majdanska) kapetana: Mehmed, sin
mu Alija, unuk Salih i praunuk Derviš. O Mehmedu se zna samo iz predanja. Kako
mu nema mezara ni u Starom Majdanu ni na Brdarima, moglo bi biti da je poginuo u
Dubičkom ratu, kako i predanje kaže. Svakako je bio kamengradski kapetan u
drugoj polovini 17. vijeka, kao i sin mu i nasljednik Ali-kapetan. Njegovo je
ime zapisano na nišanu njegova sina Salih-kapetana. Završio je kapetanovanje oko
1800. godine. Predanje kaže da je sahranjen na Brdarima, ali njegovog nadgrobnog
spomenika nije bilo.

Ali-kapetanov sin i nasljednik je Salih-kapetan. Sigurno se zna da je bio
kapetan do svoje smrti 1827. godine. Umro je na svom imanju u Lušci Palanki i
odande je prevučen na kolima u Stari Majdan i pokopan desno od ulaza u džamiju.
To je put preko 30 km. Svijet s ovog kraja rado je davao volove da vuku kola s
mrtvim tijelom, jer se svako, bez razlike na vjeru, veselio što je nestalo
jednog teškog zulumćara. U ovom kraju se pripovijeda, kako se za uprave
Salih-kapetana desio Ramazan i katolički Božić u isto vrijeme i kako je neki
katolik uoči Božića ubio krme, kad su muslimani klanjali teraviju. Cika krmeta
čula se u džamiji. Sutradan je imam tužio tog kršćanina kapetanu i on ga je
odmah pozvao da ga sudi. U prisustvu imama i drugih ljudi pitao je kapetan toga
kršćanina šta je on prošle noći uradio, i kad je on odgovorio da ne zna da je
išta krivo učinio, kaže mu kapetan zašto ga imam tuži. "Jesam kapetane" -
odgovori kršćanin - "nama je Isus zapovjedio da o Božiću nešto zakoljemo, pa ja
eto učinio kako je zapovijeđeno". Kapetan je pogledao imama i odgovorio "Ovdje
nema suđenja, jer se krst krije za jaka leđa. Idi, krstu, i slušaj Isusa!". Ovu
priču su pričala trojica muslimana. Vidljivo je njegovo ponašanje kao akt
tolerancije, jer je došao od čovjeka čijoj se smrti radovala čitava kapetanija.

Salih-kapetan je imao tri sina: Derviša, Ahmeda i Aliju, od kojih su posljednja
dvojica pokopani na Brdarima. Ali-beg je umro 1880. godine, a kapetaniju je
naslijedio Derviš-beg. U narodu je zvan i Dedo-kapetan, nije bio ništa bolji
čovjek od oca. Pošto je bio pristaša reformi, Zmaj od Bosne je naredio da mu se
spali odžak. On je ostao vjeran sultanu i pokoravao se bosanskom veziru. Nakon
ukinuća kapetanija postao je muselim i u svojoj nahiji i dalje provodio zulume.
Tek kad je bosanski vezir Čerkez Hadži Ćamil-paša 1846. godine izdao naredbu o
nizamskoj nošnji i zabranio upotrebu naziva kapetana, koji se i nakon ukinuća
upotrebljavao u privatnom razgovoru, diže se Krajina zbog toga na ustanak. Kažu
da je bio tada prognan kao jedan od vođa i Derviš-beg u Janjinu, dok Jukić zna
da ga je prognao Omer-paša Latas 1851. godine. Tako je i posljednji kamengradski
kapetan ostavio kosti izvan Bosne.

Derviš-beg je imao tri sina, od kojih je Ibrahim-beg umro 1846, a Tosun-beg i
Hrustem-beg doživješe okupaciju Bosne 1878. Sva trojica su umrli na Brdarima i
ondje su pokopana na porodičnim mezarlucima. U istim je mezarlucima pokopana i
Fatima (zvali su je Naja), kći Mustafe, bihaćkog kapetana. Umrla je 1242 (1826).
Ona je bila žena Salih-kapetana Cerića. Tradicija zna da je Derviš-kapetan imao
ogroman posjed, koji se sterao od Sane do Iline vode, i da ga je uglavnom
pribavio svojoj kući kupnjom, tako da bi prodavcu pošteno isplatio ugovorenu
sumu, a kad bi ovaj otišao, on bi za njim ponekad opremio svoje ljude koji bi mu
novac oteli i predali kapetanu.

Kao kadiluk Kamengrad je osnovan između 1562. i 1574, kad je bio u sastavu
Bosanskog sandžaka. Što se tiče teritorijalnog opsega Kamengrada kao kadiluka u
najranije doba zna se da su mu, pored Kamengradske, pripadale još i nahije Sana
ili Ključ, Sanica i Bilaj-Blagaj. Na teritoriji ovog kadiluka spominju se u
izvorima gradovi: Kamengrad, Pećigrad (turski Mihapekler), Mala i Velika
Kladuša, Šturlić, Podzvizd, Vranograč, Todornovi, Bužim, Stijena, Stari Majdan
(Madeni Atik), Jezerski, Krupa, Otoka (Ada-i Kebir), Sanski Most (Džisri Sana) i
Cazin.

Prodor Turaka u ove krajeve izazvao je velike promjene u sastavu stanovništva, a
intenzivnije naseljavanje muslimanskog stanovništva u ove krajeve uslijedilo je
u 18. vijeku povlačenjem Turaka iz Like i još nekih područja Hrvatske. Tursko
carstvo je izmijenilo demografsku kartu sanske općine tako što je dio
stanovništva poturčila, tj. prevela na islamsku vjeru. Dokaz tog obrata su i
mnoge porodice koje nose srpska prezimena, a i hrvatska. Naseljavanje
hrišćanskog stanovništva je naročito intenzivno polovinom 19. vijeka, a još više
nakon austro-ugarske okupacije Bosne i Hercegovine poslije 1878. godine. Tada
dolazi do većeg pomjeranja Srba i Hrvata iz sela u veća naselja (palanke,
varošice), koja su do polovine 19. vijeka bila isključivo muslimanska.

O događajima i razvoju sanskog kraja u 19. i 20. vijeku ima dosta podataka u
dokumentima, pa ipak ni za jedan period u tim vjekovima, zaključno sa okupacijom
zemlje 1941. godine, nema dovoljno ni dokumenata ni podataka za potpunije
praćenje razvoja događaja. Najveći broj dokumenata omogućuje tek da se u sklopu
općih zbivanja na širim područjima (Bosanska krajina, Bosna i Hercegovina i
Jugoslavija) tek malo spomenu neke pojedinosti vezane za sansko područje.

Austro-Ugarska je započela okupaciju Bosne i Hercegovine 29. jula 1878. godine.
U Bosanskoj krajini su vođene najžešće i završne borbe. Nakon zauzeća Ključa 8.
septembra uslijedilo je zauzimanje Sanskog Mosta, Starog Majdana i Kamengrada.
Dolaskom na ove prostore Austro-Ugarska je provela i novu administrativnu
podjelu na kotare (srezove) i okruge. Prema jednom popisu stanovništva iz 1910.
godine, kotar Sanski Most je imao površinu od 1017 km2, dvije gradske općine
(Sanski Most i Stari Majdan), te 38.422 stanovnika. Prema nacionalnoj strukturi,
na ovom području su živjeli Muslimani, Srbi, Hrvati, španski Jevreji, te jedan
evangelista. Samo Sanski Most je prema popisu stanovništva imao 1914. godine
2.234 stanovnika, od toga 1.249 Muslimana, 679 Srba, 249 Hrvata, 41 španskih
Jevreja, 1 evangelistu i 14 Jevreja. U gradu je bilo preko 50 trgovina i
zanatskih radnji, jedan hotel, te Agencija Zemaljske banke.

U toku Prvog svjetskog rata 1914-1918. godine Austro-Ugarska je mobilisala
veliki broj ljudi iz Bosne i Hercegovine, i poslala ih na bojište prema Italiji,
Srbiji i Rusiji. Kako je rat odmicao, Austro-Ugarska je sa svojim saveznicima
trpjela sve veće gubitke, te je na sanskom području 1917/18. godine bilo jako
puno dezertera. Nakon poraza na balkanskom, a potom i italijanskom frontu, došlo
je do pada Austro-Ugarske, te stvaranja Kraljevine Srba, Hrvata i Slovenaca 1.
decembra 1918. godine u Beogradu. Agitacija za pripajanje Bosne i Hercegovine
Srbiji je bila veoma jaka, te je ona na kraju i pripojena 1918. godine.

Za vrijeme postojanja Kraljevine SHS od 1. decembra 1918. godine, odnosno
Kraljevine Jugoslavije od 6. januara 1929. godine, Sanski Most je bio središte
sreza. Od 1929. do 1941. godine srez Sanski Most je u sastavu vrbaske banovine.
Sanski srez je 1930. godine imao 87 naselja raspoređenih u 8 općina: Budimlić
Japra, Dabar, Gornji Kamengrad, Lušci Palanka, Sanski Most, Sasina, Stari Majdan
i Tomina. Teritorija današnje sanske općine (ranije sreza) 1931. godine je imala
50.671 stanovnika, a početkom 1941. godine 65.880 stanovnika.

U toku Drugog svjetskog rata na ovim područjima došlo je do masovnijeg odziva
stanovništva koje je stalo u odbranu zemlje. Od značajnijih događaja izdvajamo
Drugo zasjedanje ZAVNOBIH-a u Sanskom Mostu (30. juna - 2. jula 1944. godine).

Prema statističkim podacima na području općine Sanski Most u toku Drugog
svjetskog rata bilo je 3.605 žrtava. Po završetku rata krenulo se u obnovu
porušenog grada, te prema jednom članku Enciklopedije Jugoslavije iz 1968.
godine je zapisano:

Tokom rata u BiH od 1992. do 1995. godine Sanski Most je bio pod okupacijom
snaga Vojske Republike Srpske od proljeća 1992. do 10. oktobra 1995. godine. Dio
neesrpsko stanovništvo je bilo primorano napustiti grad, ali je oko 6.000
Bošnjaka i Hrvata ostalo u gradu tokom rata, koji su često maltretirani, mučeni,
ponižavani i tjerani na kopanje rovova i prisilni rad. Počinjeni su i brojni
zločini u selima i naseljima Sanskog Mosta, naročito u Šehovcima, Mahali,
Vrhpolju i drugim. Kraj rata i oslobođenje grada dočekalo je samo oko 1.000
nesrba, a procjenjuje se da je grad izgubio gotovo pola predratnog stanovništva.
Tokom operacije Sana '95, združene snage Petog i Sedmog Korpusa Armije RBiH pod
zapovjedništvom generala Atifa Dudakovića i Mehmeda Alagića napadom sa zapada i
juga 10. oktobra 1995. godine oslobodili su Sanski Most i nastavili napredovanje
sjeverno prema Prijedoru. Neposredno prije oslobađanja grada, prema srpsim
izvorima, oko 27.000 srpskog stanovništva je zajedno sa vojskom pobjeglo i
napustilo grad, a srpske paravojne formacije i Vojska Republike Srpske na čelu
sa Željkom Ražnjatovićem Arkanom vrše brojne zločine i ubistva preostalog
bošnjačkog i hrvatskog stanovništva u gradu i okolini.

Poslije potpisivanja Daytonskog mirovnog sporazuma, 51 naselje je ušlo u sastav
Federacije BiH (u općinu Sanski Most), a 8 u sastav Republike Srpske (u općinu
Oštra Luka), a 16 naselja je podijeljeno.

Naselja u općini Sanski Most: Bjeline, Bojište, Bosanski Milanovac, Bošnjaci,
Brdari, Čaplje, Demiševci, Djedovača, Donji Dabar, Donji Kamengrad, Donji
Lipnik, Đurići, Dževar, Fajtovci, Glavice, Gorice, Gornji Dabar, Gornji
Kamengrad, Gornji Lipnik, Grdanovci, Hrustovo, Husimovci, Ilidža, Jelašinovci,
Kijevo, Kljevci, Kozin, Krkojevci, Kruhari, Lukavice, Lušci Palanka, Lužani,
Majkić Japra Donja, Majkić Japra Gornja, Miljevci, Modra, Naprelje, Okreč, Otiš,
Podbriježje, Podlug, Podovi, Poljak, Praštali, Sanski Most, Skucani Vakuf, Stari
Majdan, Suhača, Šehovci, Tomina, Vrhpolje.

Podijeljena sela: Batkovci, Donja Kozica, Donja Tramošnja, Gornja Kozica, Gornja
Tramošnja, Hadrovci, Koprivna, Mrkalji, Podvidača, Sasina, Slatina, Stara
Rijeka, Škrljevita, Trnova, Usorci, Zenkovići.

Naselja u općini Oštra Luka: Budimlić Japra, Duge Njive, Garevica, Halilovci,
Hazići, Marini, Oštra Luka, Ovanjska.

Po službenom popisu stanovništva iz 1991. godine, općina Sanski Most imala je
60.307 stanovnika, raspoređenih u 75 naselja. Po preliminarnim rezultatima
popisa stanovništva 2013. godine u općini Sanski Most živi 47.359 stanovnika.

Odlukom Komisije za očuvanje nacionalnih spomenika Bosne i Hercegovine u Sanskom
Mostu je proglašeno šest nacionalnih spomenika Bosne i Hercegovine , dok ih je
osam na privremenoj listi.



https://bs.wikipedia.org/wiki/Genocid_u_Srebrenici

Genocid u Srebrenici je ratni zločin izvršen u julu 1995. za vrijeme rata u
Bosni i Hercegovini. Genocid se sastojao od masovnih, planski provedenih
ubistava zarobljenih bošnjačkih muškaraca i dječaka između 12 i 77 godina. Desio
u regionu Srebrenice, a izvršile su ga Vojska Republike Srpske pod komandom
generala Ratka Mladića, uključujući i paravojnu formaciju "Škorpioni", pod
kontrolom Ministarstva unutrašnjih poslova Srbije, zajedno s nekoliko stotina
grčkih i ruskih volontera.

Događaj se smatra jednim od najvećih masakara u Evropi od Drugog svjetskog rata,
u kojem je ubijeno preko 8.000 ljudi. Masakr se generalno smatra jednim od
najužasnijih događaja u savremenoj evropskoj historiji. General Ratko Mladić i
grupa oficira Vojske Republike Srpske u međuvremenu su optuženi za ratne
zločine, uključujući i genocid, pred Međunarodnim krivičnim sudom za bivšu
Jugoslaviju (MKSJ). MKSJ je, između ostalog, donio pravosnažnu presudu u kojoj
masakr u Srebrenici kvalificira kao čin genocida.

Republika Bosna i Hercegovina je svoj put prema nezavisnosti započela 15.
oktobra 1991. parlamentarnom deklaracijom o suverenosti. Evropska zajednica je
priznala Republiku Bosnu i Hercegovinu 6. aprila 1992, a Sjedinjene Američke
Države učinile su to idućeg dana. Međutim, problem nije bio riješen međunarodnim
priznanjem, jer je u to vrijeme počela ofanziva srpskih snaga za osvajanje i
etničko čišćenje teritorije. Međunarodna zajednica pokušala je u više navrata
uspostaviti mir, no ti pokušaji imali su tek ograničen uspjeh. U istočnom dijelu
Bosne, koji je u blizini Srbije, razvio se osobito žestok napad Srba.

Srbi su namjeravali sačuvati Bosnu i Hercegovinu kao sastavni dio Jugoslavije.
To je bio njihov temeljni, dugoročni i politički cilj u Bosni i Hercegovini.
Željeli su živjeti u istoj državi sa drugim Srbima, a jedina država koja je to
mogla garantirati bila je bivša Jugoslavija. Srbi su shvatili da područje
srednjeg Podrinja za njih ima ogromno strateško značenje. Bez područja srednjeg
Podrinja ne bi bilo Republike Srpske, ne bi bilo teritorijalnog integriteta
srpskih etničkih teritorija. Umjesto toga, srpsko stanovništvo bi bilo
prisiljeno prihvatiti takozvani status enklave na svojim etničkim teritorijama.
Teritorija bi bila podijeljenja na dva dijela, cijelo područje bi bilo razbijeno
i bilo bi odvojeno od same Srbije i područja nastanjenih gotovo 100% srpskim
stanovništvom.

Usprkos tome što je u Srebrenici stanovništvo bilo pretežno bošnjačko, srpske
paravojne snage sa tog područja i iz susjednih dijelova istočne Bosne početkom
1992. godine su na nekoliko sedmica okupirale grad. Međutim, u maju 1992. grupa
boraca Armije RBiH pod komandom Nasera Orića uspjela je ponovo osvojiti
Srebrenicu. Tokom nekoliko idućih mjeseci jedinice pod komandom Nasera Orića
širili su oslobođeni teritorij serijom iznenadnih napada. Do septembra 1992.
snage Armije RBiH iz Srebrenice spojile su se sa snagama iz Žepe, grada pod
bošnjačkom kontrolom južno od Srebrenice. Do januara 1993. enklava je dodatno
proširena, tako da je uključivala Cersku, enklavu pod kontrolom Bošnjaka, koja
se nalazila zapadno od Srebrenice. U to vrijeme srebrenička enklava dostigla je
svoj najveći opseg od 900 kvadratnih kilometara, no nikada se nije spojila sa
glavnim područjem pod bosanskom kontrolom na zapadu i ostala je ranjivo ostrvo
usred teritorija pod kontrolom Srba.

U januaru 1993. jedinice pod komandom Nasera Orića, u potrazi za hranom, napale
su srpsko selo Kravica. U napadu je stradalo nekoliko srpskih civila, nakon čega
su jedinice VRS odgovorile kontraofanzivom koja je trajala tokom nekoliko idućih
mjeseci, osvojivši na kraju sela Konjević Polje i Cersku, prekinuvši vezu između
Srebrenice i Žepe i smanjivši veličinu srebreničke enklave na 150 km2.
Stanovnici obližnjih područja, Bošnjaci, slili su se u Srebrenicu, tako da se
broj njenih stanovnika popeo na 50.000 do 60.000 ljudi. Za vrijeme tih vojnih
aktivnosti tokom mjeseci nakon januara 1993. pojavili su se izvještaji o teroru
Bošnjaka nad srpskim civilima, kao i o srpskom teroru nad bošnjačkim civilima.

Komandant Zaštitnih snaga UN-a (UNPROFOR), francuski general Philippe Morillon,
posjetio je Srebrenicu u martu 1993. Do tada je grad već postao prenapučen i
vladali su uslovi opsade. Srpske snage su u svom napredovanju prekinule dovod
vode, tako da u gradu tekuće vode gotovo i nije bilo. Ljudi su struju dobijali
iz improvizovanih generatora za električnu struju. Hrana, lijekovi i druge nužne
potrepštine bili su izuzetno rijetki. Prije odlaska, general Morillon je na
javnom skupu uspaničenim stanovnicima Srebrenice rekao da se grad nalazi pod
zaštitom UN-a i da ih on nikad neće napustiti.

Između marta i aprila 1993. iz Srebrenice je pod pokroviteljstvom Visokog
komesarijata UN-a za izbjeglice (UNHCR) evakuisano otprilike 8.000 do 9.000
Bošnjaka. Evakuacijama su se, međutim, protivile bosanske vlasti u Sarajevu,
smatrajući da se time doprinosi "etničkom čišćenju" teritorije.

Vijeće sigurnosti je 16. aprila 1993. reagiralo tako što je donijelo Rezoluciju
819 kojom je proglasilo da "sve strane i drugi, Srebrenicu i njenu okolinu
trebaju smatrati zaštićenom zonom koja se ne smije oružano napadati niti
izlagati nekom drugom neprijateljskom činu." Istovremeno su još dvije enklave,
Žepa i Goražde, stavljene pod zaštitu UN-a. Prva grupa vojnika UNPROFOR-a stigla
je u Srebrenicu 18. aprila 1993.

Općenito se smatralo da su srpske snage koje su okruživale enklavu
disciplinovane i dobro naoružane. Vojska Republike Srpske je bila organizovana
po teritorijalnom principu i Srebrenica je pripadala području pod kontrolom
Drinskog korpusa. Oko enklave je bilo razmješteno između 1.000 i 2.000 vojnika
iz tri brigade Drinskog korpusa, a te snage bile su opremljene tenkovima,
oklopnim vozilima, artiljerijskim oružjem i minobacačima. Jedinica ARBiH koja je
ostala u enklavi, odnosno 28. divizija, nije bila ni dobro organizovana, a niti
dobro opremljena. Nedostajala je čvrsta komandna struktura i sistem
komunikacije, neki od vojnika ARBiH imali su stare lovačke puške ili uopšte nisu
imali oružja, a samo nekolicina njih imala je prave uniforme. Međutim, Pretresno
vijeće Haškog tribunala je saslušalo i svjedočenja da 28. divizija nije bila
onako slaba kakvom su je neki opisivali. Sigurno je da je broj ljudi u 28.
diviziji nadmašivao broj ljudi u Drinskom korpusu, pri čemu su redovno protiv
snaga VRS-a na tom području vršena izviđanja i diverzije.

Od samog početka obje strane u sukobu su kršile sporazum o "zaštićenoj zoni".
Pretresno vijeće je čulo svjedočenja o smišljenoj strategiji Srba da se
međunarodnim konvojima pomoći ograniči pristup u enklavu. Potpukovnik Thomas
Karremans, komandant Holandskog bataljona je izjavio u svom svjedočenju da su
srpske snage sprječavale njegovom ljudstvu da se vrati u enklavu, te da se
sprječavalo i unošenje opreme i municije. Nužne potrepštine, poput hrane,
lijekova i goriva, bivale su sve rjeđe. Neki Bošnjaci u Srebrenici žalili su se
na napade srpskih vojnika.

Pretresno vijeće je saslušalo velikim dijelom neosporeno i vjerodostojno
svjedočenje o sistematskom odbijanju Bošnjaka da se pridržavaju sporazuma o
demilitarizaciji "zaštićene zone". Bosanski helikopteri su letjeli, kršeći time
odredbu o zoni zabrane letenja, ARBiH je otvarala vatru prema srpskim linijama i
kretala se kroz "zaštićenu zonu", 28. divizija se nastavila naoružavati, a ARBiH
je prisvojila barem jedan dio humanitarne pomoći koji je stizao u enklavu.
Srbima se činilo da bosanske snage u Srebrenici koriste "zaštićenu zonu" kao
podesnu bazu za pokretanje ofanziva protiv VRS-a, a da UNPROFOR ništa ne čini
kako bi to spriječio. General Halilović je priznao da su bosanski helikopteri
letjeli i time kršili zabranu letenja, te da je on lično poslao osam helikoptera
sa municijom za 28. diviziju. U moralnom smislu on to nije shvaćao kao kršenje
sporazuma o "zaštićenoj zoni", s obzirom na činjenicu da su Bošnjaci od početka
bili izuzetno loše opskrbljeni oružjem.

U martu 1995. Radovan Karadžić, predsjednik Republike Srpske, reagujući na
pritisak međunarodne zajednice da se okonča rat i na tekuće napore da se
pregovorima postigne mirovni sporazum, izdao je direktivu VRS-u u vezi sa
dugoročnom strategijom snaga VRS-a u enklavi. U toj direktivi, poznatoj pod
nazivom "Direktiva 7", konkretno se navodi da VRS treba

Ofanziva VRS-a na Srebrenicu započela je 6. jula 1995. Tokom idućih dana pet
posmatračkih punktova UNPROFOR-a u južnom dijelu enklave padaju jedan za drugim
uslijed napredovanja snaga bosanskih Srba. Neki od holandskih vojnika povukli su
se u enklavu nakon što su njihovi položaji bili napadnuti, dok su se posade
drugih posmatračkih punktova predale bosanskim Srbima. Istovremeno su se
odbrambene snage ABiH našle pod teškom vatrom i bile potisnute natrag prema
gradu.

Ujutro 10. jula 1995. situacija u samoj Srebrenici bila je napeta. Stanovnici,
od kojih su neki bili naoružani, preplavili su ulice grada. Potpukovnik
Karremans slao je hitne zahtjeve kojima je tražio zračnu podršku NATO-a za
odbranu grada, no nikakva pomoć nije stigla do otprilike 14:30 11. jula 1995,
kad je NATO bombardirao tenkove VRS-a koji su se primicali gradu. Avioni NATO-a
pokušali su bombardovati i artiljerijske položaje VRS-a iznad grada, no tu su
operaciju morali prekinuti zbog slabe vidljivosti. Planovi NATO-a da nastavi sa
zračnim napadima odbačeni su nakon što je VRS zaprijetio da će ubiti holandske
vojnike koji su se nalazili u zarobljeništvu VRS-a, te da će granatirati bazu
UN-a u Potočarima izvan grada, kao i okolna područja na koja je pobjeglo 20.000
do 30.000 civila.

Kolona se okupila u blizini sela Jaglići i Šušnjari i počela se kretati prema
sjeveru. Svjedoci su procijenili da se u koloni povlačilo između 10.000 i 15.000
ljudi. Oko trećina muškaraca u koloni bili su vojnici Armije BiH iz 28.
divizije, iako nisu svi vojnici bili naoružani.

Oko ponoći 11. jula 1995. kolona se počela kretati duž poteza Konjević
Polje-Bratunac. 12. jula srpske snage pokrenule su artiljerijski napad na kolonu
koja je prelazila asfaltnu cestu na području između Konjević Polja i Nove
Kasabe, na putu prema Tuzli. Samo otprilike jedna trećina muškarca uspješno je
prešla asfaltnu cestu i kolona je razbijena u dva dijela. Cijeli dan i noć
ostatak kolone bio je izložen jakoj vatri i granatiranju. Ljudi sa začelja
kolone koji su preživjeli te patnje opisali su tu akciju kao "lov na ljude".

Muškarci Bošnjaci, koji su u Potočarima odvojeni od žena, djece i staraca (čiji
broj je iznosio otprilike 1000), prebačeni su u Bratunac, gdje su kasnije
dovedeni bošnjački muškarci zarobljeni u koloni. Hiljade zarobljenih Bošnjaka,
koji su u zarobljeništvo dospjeli nakon zauzimanja Srebrenice, pogubljeni su
gotovo do posljednjeg čovjeka. Neke su ubijali vojnici koji su ih zarobili,
pojedinačno ili u malim grupama, a neki su ubijeni na mjestima na kojima su bili
privremeno zarobljeni. Međutim, većina njih pobijena je u pažljivo isplaniranim
masovnim egzekucijama, počevši od 13. jula, i to na području odmah sjeverno od
Srebrenice.

Jedna egzekucija manjih razmjera izvršena je na rijeci Jadar 13. jula 1995. 17
muškaraca odvezeno je na mjesto na obali Jadra. Muškarce su onda postrojili i
strijeljali. Jedan svjedok, koga je metak pogodio u kuk, skočio je u rijeku i
uspio pobjeći.

Prva velika egzekucija dogodila se popodne 13. jula 1995. Između 1000 i 1500
bošnjačkih muškaraca iz kolone, koji su bježali kroz šumu i bili zarobljeni i
zatočeni na poljani kod Sandića, popodne 13. jula 1995, autobusima ili pješke,
odvedeno je u skladište u Kravici. Oko 18 sati, kad se skladište napunilo,
vojnici su počeli ubacivati ručne bombe i pucati direktno u ljude nagurane u
skladištu. Jedan od preživjelih prisjeća se: Odjednom, u skladištu je nastala
velika pucnjava, a mi nismo znali odakle dolazi. Bilo je pušaka, ručnih bombi,
rafala, u skladištu se tako zamračilo da ništa nismo mogli da vidimo. Ljudi su
počeli jaukati, vikati, zapomagati. Onda bi nastalo zatišje, pa bi onda odjednom
sve počelo iznova. I tako su oni nastavili pucati sve dok nije pala noć.

Dražen Erdemović, ratni zločinac koji je priznao zločin, a potom pred Haškim
tribunalom i osuđen, bio je pripadnik 10. diverzantskog odreda VRS-a (prištapske
jedinice Glavnog štaba) i učestvovao je u masovnoj egzekuciji. Erdemović je
svjedočio za optužbu u slučaju Krstić i u svom iskazu spomenuo i sljedeće:
Ljudima ispred nas je naređeno da se okrenu leđima prema nama. Nakon što su nam
okrenuli leđa, mi smo u njih pucali. Izdana nam je naredba da pucamo.

Nakon dugotrajne diskusije o genocidu u Srebrenici, aprila 2002. holandska vlada
(drugi kabinet Wima Koka) odlučila je podnijeti ostavku nakon službene istrage i
izvještaja koji je načinio Nederlands Instituut voor Oorlogsdocumentatie.

Marta 2003. izgrađen je Memorijalni centar Srebrenica - Potočari, koji je
otvorio Bill Clinton. Prvih 600 identificiranih žrtava genocida je pokopano 31.
marta, dok je još 118 našlo svoj smiraj 11. jula iste godine, na osmogodišnjicu
genocida. Na devetu godišnjicu genocida, 11. jula 2004. ukopano je još 338
identificiranih žrtava.

Generalna skupština Ujedinjenih nacija, 54. sjednica, Tačka 42: Pad Srebrenice -
uloga bošnjačkih snaga na terenu

27.juna 2005. američki Predstavnički dom je usvojio rezoluciju (H. Res 199
sponzorisanu od strane kongresmena Christophera Smitha i Benjanina Cardina) i na
taj način obilježio desetogodišnjicu genocida u Srebrenici. Rezolucija je
usvojena sa apsolutnom većinom od 370 glasova za, 1 glasom protiv, dok su 62
glasača bila odsutna.

Srbija je od samog početka sudjelovala u ratu u BiH, prvo preko srpskih
rezervista, regruta i oficira koji su služili JNA, zatim preko raznih
dobrovoljačkih i paravojnih formacija, odnosno vojne, logističke, obavještajne i
tehničke podrške davane oružanim formacijama bosanskih Srba. Prema dokumentima
Tužilaštva, JNA je prilikom „lažnog povlačenja iz Bosne” 1992. godine ostavila
oko 70.000 komada oružja, kao i municiju sa oznakama SR Jugoslavije, čije su
čahure pronađene u Srebrenici.

Bivši načelnik generalštaba Vojske Jugoslavije (VJ) Momčilo Perišić se tereti da
je bio odgovoran za materijalnu i logističku pomoć Vojsci Republike Srpske;
Haško tužilaštvo navodi da je VJ obezbjeđivala i plaćala oficirski kadar VRS,
uključujući beneficije i unapređenja. Obezbjeđivanje oficirskog kadra je vršeno
tajno, kako bi se prikrila umiješanost Srbije u sukobe u BiH. Pri Generalštabu
VJ je postojao "30. kadrovski centar", preko kojeg se vršila isplata oficira u
Bosni, uključujući i Ratka Mladića, komandanta VRS. Kao pripadnici 30.
kadrovskog centra VJ, ti i drugi oficiri umiješani u te zločine dobijali su
plate od VJ. Činove koje su imali i koji su im omogućavali da budu na položajima
vlasti verificirala je i regulirala VJ.

Pored opće logističke i finansijske podrške, u genocidu je direktno učestvovala
i paravojna formacija "Škorpioni", pod kontrolom MUP-a Srbije. Svi autobusi i
kamioni koji su korišteni za deportacije Srebreničana su bili iz Srbije ("7.
Juli" Šabac, "Strela" Valjevo, "Raketa" Užice i drugi).

Skupština Republike Srbije je 30. marta 2010. usvojila Rezoluciju o Srebrenici,
kojom se "izražava saučešće i izvinjenje porodicama žrtava zbog toga što nije
učinjeno sve da se spriječi ova tragedija".

Presudom civilnog apelacionog holandskog suda od 16. jula 2104. godine,
Holandija je okrivljena za deportaciju i ubistva 300 bošnjačkih muškaraca, koji
su nakon zauzimanja Srebrenice 13. jula 1995. od strane Vojske Republike Srpske,
odvedeni i pogubljeni. Optužba je podnesena od strane udruženja Majke
Srebrenice, a u njoj se iznosi da holandski vojnici u Potočarima, nisu ništa
poduzeli za sprečavanje deportacije i ubistava bošnjačkih muškaraca. Presudu je
donijela sudija Larissa Elwin.

Također tvrdilo se i da su srpska sela oko Srebrenice napadana u prodorima iz
Srebrenice između maja 1992. i februara 1993. Srbijanska vlada je predala
izvještaj UN-u, maja 1994. u kojem navodi nekoliko slučajeva etničkog čišćenja u
regionu Srebrenice, Bratunca u Skelana, navodeći imena 301 vojnika i civila koji
su navodno ubijeni od Orićevih trupa. Nedavno se pojavio i spisak od 3000 imena
Srba koji su navodno ubijeni. Carla del Ponte je naglasila da srpska propaganda
manipuliše sa brojem žrtava, kao i da se poginuli vojnici i policajci ne mogu
poistovjećivati sa civilnim žrtvama. Tijela navodnih srpskih žrtava nisu nikada
pronađena, a Istraživačko dokumentacioni centar je u istrazi koju je proveo o
navodnim srpskim žrtvama utvrdio da se radi o gruboj manipulaciji i propagandi.

U nastojanju da eliminišu grupu Bošnjaka, snage bosanskih Srba su počinile
genocid (...) Žalbeno vijeće neosporno navodi da zakon osuđuje, u ispravnim
riječima, duboku i trajnu štetu nanesenu, a naziva masakr u Srebrenici pravim
imenom: "genocid". (MKSJ, paragraf 37)



https://bs.wikipedia.org/wiki/Evropa

Evropa je kontinent koja zauzima zapadni dio Evroazije. Njene granice određuju
Arktički okean na sjeveru, Atlantski okean na zapadu i Sredozemno more na jugu.
Na istoku i jugoistoku, općenito se kao granica između Evrope i Azije smatraju
planine Ural i Kavkaz, rijeka Ural, Kaspijsko i Crno more kao i plovni putevi
turskog moreuza. Sa površinom od 10.180.000 km2 pored Australije je površinski
najmanji kontinent i čini oko 2% Zemljine površine i oko 6,8% njenog kopna.
Poslije Azije i Afrike Evropa je sa oko 742.452.000 stanovnika (2013) treći
najnaseljeniji kontinent što čini oko 11% svjetske populacije.

Od približno 50 država koje čine Evropu, Rusija je njena najveća i
najmnogoljudnija država sa oko 39% učešća u površini (evropski dio Rusije) i oko
15% u ukupnom stanovništvu kontinenta. S druge strane, Vatikan je i po broju
stanovnika i površini njena najmanja država.

"Evropa" je ime jedne žene u grčkoj mitologiji, koju je oteo Zeus u liku bika.
Ipak, mit ne objašnjava zašto je kontinent nazvan po njoj. U Grčkoj se taj pojam
spominje prvi put u 6. vijeku p. n. e. Čini se da su u početku tako zvali
kontinentalni dio Grčke sjeverno od Korintskog zaliva, a zatim i sve zemlje
sjeverno od Sredozemnog mora. Postoji i drugo objašnjenje - da ime kontinenta
dolazi od riječi ereb, koja na jednom semitskom jeziku znači "zalazak sunca".
Naime, za semitske (bliskoistočne) narode, sunce zalazi nad Evropom. Prema nekim
mišljenjima, ime Evropa potiče od semitske riječi ereb što je označavalo zapad,
mjesto zalaska sunca.

Kromanjonci su se pojavili prije 40.000 godina. Stara Grčka se smatra kolijevkom
evropske kulture. Prema Homeru, originalno samo srednja Grčka je bila Evropa.
Kasnije cijela Grčka je bila "Evropa" i u 500. p. n. e. značaj te riječi je
postao cijelo područje sjeverno od Grčke. Rimsko Carstvo, a s njim i
hrišćanstvo, ujedinilo je veliki dio kontinenta s težištem na Sredozemlju. Nakon
pada Rima i doseljavanja raznih naroda iz Azije, evropski napredak je usporio
tokom razdoblja koje je poznato kao srednji vijek. Karlo Veliki je udario
temelje jedne nove, zapadnije Evrope, kojoj središte više nije u Rimu, ali i ona
ostaje rascjepkana pokušajima njemačkih careva Svetog Rimskog Carstva. Riječ
Evropa se gubi, a umjesto nje preovladava pojam hrišćanski svijet i jedinstveni
poduhvati u tom smislu (Krstaški ratovi, katedrale).

Evropa se redefiniše u 16. vijeku zbog Renesanse i prekookeanskih kolonija.
Nastaju jaka kraljevstva i budi se nacionalizam. Francuska revolucija i
industrijska revolucija donose inovacije kojima će Evropa u 19. vijeku zavladati
cijelim svijetom.

Dva svjetska rata 20. vijeka vode se najvećim dijelom na evropskom tlu. Evropa
gubi svjetsku vlast i kolonije, a hladni rat stvara jaku podjelu na
kapitalističku zapadnu Evropu i komunističku istočnu Evropu pod kontrolom
Sovjetskog Saveza. Nakon pada komunističkih režima 1990. godine, evropske se
zemlje naglo zbližavaju. 1992. godine, naziv Evropska zajednica postaje Evropska
unija, politički i ekonomski savez koji obuhvata veći dio kontinenta.

Prema procjenama UN-a u Evropi je 2007. godine živjelo 731 milion stanovnika,
što je nešto više od 11% svjetske populacije. Precizna brojka zavisi o tačnoj
geografskoj definiciji Evrope. U članicama Evropske unije u 2008. godini je
živjelo oko 499 miliona stanovnika. Pet transkontinentalnih evropskih država [3]
broji ukupno 240 miliona stanovnika, od čega oko pola njih žive na teritoriji
koja geografski pripada Evropi. Prije stotinjak godina, Evropa je bila dom za
oko 25% svjetske populacije. Iako je broj stanovnika kontinenta kontinuirano
rastao nije ni blizu dostigao tempo rasta kao u Aziji ili Africi. Opadanja
nataliteta (posebno u Njemačkoj) i visok životni vijek u većini evropskih
zemalja znači da će problem sve starijeg stanovništva i pad populacije biti
problem za mnoge evropske ekonomije, političke i društvene institucije. Države
na rubovima Evrope, izuzev država južne Evrope, imaju općenito snažniji rast
populacije u odnosu na države Srednje Evrope. Albanija (iako je u jugoistočnoj
Evropi) i Irska imaju snažan rast broja stanovnika, više od 1% godišnje.

Većina evropskih jezika spada u jednu od tri grupe Indoevropskih jezika:
Romanski jezici su izvedeni iz latinskog jezika koji je bio službeni jezik
Rimskog carstva, germanski jezici, vode porijeklo od jezika koji se svojevremeno
koristio na prostoru današnje južne Skandinavija, te slavenskih jezika. Romanski
jezici se govore prije svega u jugozapadnoj Evropi, kao i u Rumuniji i
Moldaviji, u srednjoj i istočnoj Evropi. Germanski jezici govore u Sjevernoj
Evropi, na Britanskom ostrvu i nekim dijelovima srednje Evrope. Slavenski jezici
se govore u srednjoj, istočnoj i jugoistočnoj Evropi. Mnogi drugi evropski
jezici su izvan ove tri glavne grupe jezika. Ostali indoevropski jezici
uključuju baltičku grupu jezika (litvanski i latvijski), keltsku grupu (irski,
škotski galski, velški, bretonski i dr.), grčki, armenski, i albanski. Pored
toga, postoji i posebna grupa uralskih jezika (estonski jezik, finski i
mađarski) koji se govore uglavnom u Estoniji, Finskoj, i Mađarskoj. Turska grupa
jezika jezika uključuju azerbejdžanski jezik i turski.

Jezik koji je najviše uticao na ostale jeste latinski, koji je prvo bio službeni
jezik Rimskog carstva, zatim jezik crkve i napokon jezik intelektualaca, da bi
danas nestao kao živi jezik, ali se sačuvao kao korijen hiljada riječi u mnogim
evropskim jezicima.

Hstorijski gledano, religija u Evropi je u velikoj mjeri utjecala na evropsku
umjetnost, kulturu, filozofiju i druge ljudske djelatnosti. U Evropi je najviše
kršćana (76,2%) uključujući katoličke, pravoslavne i protestantske kršćane.
Nakon kršćana najviše je muslimana (6%) koncentrisani uglavnom na Balkanu i
istočnoj Evropi (Bosna i Hercegovina, Albanija, Kosovo, Kazahstan, Sjeverni
Kipar, Turska, Azerbejdžan, te na području Sjevernog Kavkaza i regije
Volga-Ural). Osim ove dvije religije tu su i: judaizam, hinduizam, budizam i
neke druge manjinske religije. Evropa sve više postaje relativno sekularni
kontinent, uz sve veći broj i udio nereligioznog stanovništva, ateista i
agnostika. Postoji izuzetno veliki broj religiozno nedeklarisanih stanovnika od
kojih je najviše u Češkoj, Estoniji, Švedska, Njemačkoj i Francuskoj.



https://bs.wikipedia.org/wiki/Srbija

Srbija je parlamentarna republika u jugoistočnoj Evropi. Graniči na sjeveru sa
Mađarskom, Na istoku sa Rumunijom i Bugarskom, a na jugu sa Makedonijom i
Kosovom, na jugozapadu sa Crnom Gorom, a na zapadu sa Bosnom i Hercegovinom i
Hrvatskom. Srbija zvanično ne priznaje otcjepljenje Kosova, te ga smatra i dalje
svojim dijelom. Novija historija Srbije je vezana za raspad SFR Jugoslavije.
Nakon otcjepljenja bivših republika SFRJ 1992. godine, Srbija se smatra
zakonskom nasljednicom Savezne republike Jugoslavije .

Srbija je članica Organizacije za crnomorsku saradnju (BSEC), CEFTA-e i
Ujedinjenih naroda od 2000. godine.

U starom vijeku teritorija Srbije je bila rimska provincija Mezija. Srbi su
naselili oblast u 7. vijeku, u 8. su osnovali prvu državu, te u 9. primili
kršćanstvo. Prvi srpski poznati knez zvao se Višeslav, rodonačelnik dinastije
Vlastimirovići, koja je vladala Srbijom 750-959. Prve sukobe Srbi su imali s
Bizantincima i kasnije, Bugarima. 1085-1106 Srbijom upravlja dinastija
Vukanovića, čiji je rodonačelnik veliki župan Vukan.

1168. godine na vlast dolazi veliki župan Stefan Nemanja. Nemanjina država je
obuhvaćala područja: Zahumlje, Neretvanska Krajina, Makarsko primorje, Travunja,
Duklja, Kosovo, Metohija bez Prizrena, Južno i Veliko Pomoravlje, oblast između
Drine i Velike Morave, te gornje i srednje Podrinje. 1217. papa Honorije III
daje dozvolu da se Srbija proglasi kraljevinom (Stefan Prvovenčani). Dvije
godine kasnije Rastko Nemanjić tj. Sveti Sava postaje prvim srpskim
arhiepiskopom.

Na najvećem vrhuncu moći Srbija je bila za vrijeme cara Stefana Dušana, kada je
obuhvaćala teritoriju današnje Srbije (bez Vojvodine), Crne Gore, južne
Dalmacije (bez Dubrovnika), Albanije, Makedonije, Tesalije i Epira. Smrću
Dušanovog sina, cara Stefana Uroša 1371, rasulo se Srpsko carstvo i ugasila loza
Nemanjića.

1371.-1427. Srbijom je vladala dinastija Lazarevića tj. knjaz Lazar i njegov sin
despot Stefan. 28. juna 1389. dogodila se Kosovska bitka između Srbije i
Osmanlijskog carstva. U bitki je poginuo sveti knez Lazar i osmanlijski sultan
Murat. 1402. Lazarev sin, Stefan, postaje despotom. 1427.-1459. Srbijom vlada
dinastija Brankovića.

Srbija je konačno pala pod Osmanlijsko carstvo 1459. Prva seoba Srba sa Kosova u
Austro-Ugarsko carstvo se dešava pod patrijarhom Arsenijem III Čarnojevićem
1690. Do Druge seobe Srba je došlo nakon Požarevačkog mira 1739. pod patrijarhom
Arsenijem IV Jovanovićem Šakabendom. Dok su se Srbi iseljavali iz Stare Srbije
(Sandžaka i Kosova), ta područja su naseljavali Albanci. Posljedice ovakvog
premještaja stanovništva bit će dugotrajne.

Zbog turskih zuluma nad srpskim stanovništvom, 1804. godine, u Topoli je
podignut Prvi srpski ustanak pod vodstvom Karađorđa Petrovića. U tom periodu
osnovan je Univerzitet u Beogradu (1808). Ustanak je ugušen 1813. U Orašcu je
1815. podignut Drugi srpski ustanak na čelu sa knezom Milošem Obrenovićem.
Rezultati ovog ustanka su vidljivi 1830. kada Porta proglašava Srbiju vazalnom
kneževinom. Prvi ustav Srbija je dobila 1835. 1867. donijet je ferman o
povlačenju turskih garnizona iz srpskih gradova. Nezavisnost Srbije je priznata
na Berlinskom kongresu 1878. Knez Milan Obrenović postaje srpskim kraljem 1882.
Obrenovići i Karađorđevići su naizmjence vladali u 19. vijeku. Posljedni
Obrenović, kralj Aleksandar, ubijen je zajedno sa kraljicom Dragom 1903. Tad na
vlast dolazi kralj Petar I Karađorđević.

Srbija, Bugarska, Crna Gora i Grčka krenule su 1912. u Prvom balkanskom ratu u
konačno oslobađanje od osmanlijske vlasti. Nakon rata Srbiji je uskraćen izlazak
na Jadransko more, preko sjeverne Albanije, a Bugarska je bila nezadovljna
podjelom Makedonije. To je prouzrokovalo Drugi balkanski rat 1913. kada su
Srbija, Grčka, Osmanlijsko carstvo i Rumunija brzo pobijedile Bugarsku.

Austro-Ugarska je bila uplašena jačanjem Srbije, koja joj je remetila planove za
prodor na istok. Iskoristila je Sarajevski atentat za objavu rata Srbiji 28.
jula 1914. Tada je počeo Prvi svjetski rat. Cerska i Kolubarska bitka su bile
prve savezničke pobjede u Prvom svjetskom ratu. Povlačenje preko Albanije je
počelo 1915. Tri godine kasnije probijena je Solunska fronta. Srbija je iz rata,
kao i iz prethodnih dva, izašla kao pobjednik. Država Slovenaca, Hrvata i Srba,
koja se plašila italijanskog napada, se ujedinila sa proširenom Srbijom odlukom
Narodnog vijeća u Zagrebu 25. novembra 1918.

Dana 1. decembra 1918 je stvorena Kraljevina Srba, Hrvata i Slovenaca, koja je
1929. promijenila ime u Kraljevina Jugoslavija. Kralj Aleksandar Karađorđević je
ubijen od strane makedonskog VMRO i hrvatskih ustaša 1934.

U Drugom svjetskom ratu, Jugoslavija je okupirana od strane Hitlerovske
koalicije. Bosna i Hercegovina je ušla u sistem Nezavisne Države Hrvatske.
Baranja i Bačka su pripojena Mađarskoj. Crna Gora je bila pod italijanskom
okupacijom. Kosovo i zapadna Makedonija su postale dijelom tzv. Velike Albanije.
Makedonija je ušla u sastav Bugarske. Sužena Srbija i Banat su bile pod
njemačkom okupacijom. Za vrijeme Drugog svjetskog rata u Srbiji su djelovali:
Jugoslovenska vojska u otadžbini – Četnički oslobodilački pokret generala
Dragoljuba Mihailovića, Odredi Komunističke Partije Jugoslavije – Partizanski
oslobodilački pokret Josipa Broza Tita, te kvislinzi Srpska državna straža
generala Milana Nedića i Srpski dobrovoljački korpus Dimitrija Ljotića.

27. aprila 1992. zajedno je sa Crnom Gorom formirala Saveznu republiku
Jugoslaviju. 1992-95 bila pod općim sankcijama Vijeća sigurnosti UN. Od 1998. na
Kosovu počinju sukobi terorističke Oslobodilačke Vojske Kosova i srpske
policije. 24.03-10.06.1999. bombardirana od strane Sjevernoatlantskog saveza.
2004. predsjednik Republike je Boris Tadić (Demokratska Stranka), predsjednik
vlade je Vojislav Koštunica (Demokratska Stranka Srbije), a predsjednik Narodne
Skupštine Predrag Marković (G17+). Od 5. juna 2006. godine, odvajanjem Crne Gore
postaje nezavisna država. Otcjepljivanjem Kosova 17. februara 2008. godine
Srbija se prostire u AVNOJ-evskim granicama SR Srbije i SAP Vojvodine.

Teritorija Srbije je predmet međunarodnog neslaganja. Zvanični stav Srbije, koji
se poziva na Ustav prihvaćen u novembru 2007. godine kao i Rezoluciju
Ujedinjenih naroda broj 1244 je da Srbija u svom sastavu ima Autonomnu pokrajinu
Vojvodina, centralnu ili užu Srbiju i Autonomnu pokrajinu Kosovo i Metohija.
Kosovo, koje je od 1999. godine po administrativnom kontrolom Ujedinjenih
nacija, jednostrano je proglasilo nezavisnost 17. februara 2008. godine.

Po Ustavu iz 2006. godine, Srbija je podijeljena na dvije autonomne pokrajine
Vojvodinu, na sjeveru i Kosovo i Metohiju na jugu. Ovim je Ustavom srbijanskim
pokrajinama vraćena autonomija koju su te pokrajine imale u periodu od 1974-89,
a koja je ukinuta 1989. godine, centraliziranjem Srbije unutar SFRJ. Ostatak
Srbije, često kolokvijalno nazvan Centralna Srbija, ili Uža Srbija, ne
predstavlja političku jedinicu Srbije, te samim tim nema ni posebno ime.
Otcjepljivanjem Kosova i proglašavanjem nezavisnosti 2009. godine, Srbija se de
facto sastoji od jedne pokrajine i Centralne Srbije, mada srbijanski zakoni i
dalje Kosovo, pod nazivom Kosovo i Metohija (Kosmet) smatraju sastavnim dijelom
države. Administrativni centri pokrajina su Novi Sad i Priština. Ustavnim i
drugim zakonskim promjenama u Srbiji 2013. godine teži se ka promjeni zakonskih
odredaba u Vojvodini, koja se želi pretvoriti u region, bez prava na Skupštinu i
drugih institucija, koje bi mogle imati važan politički značaj. Drugi nivo
podjela je podjela na okruge. Srbija je podijeljena na 30 okruga, od kojih
Beogradski okrug ima poseban status. Osamnaest okruga nalazi se u Centralnoj
Srbiji, sedam u Vojvodini, a pet na Kosovu. Okruzi su podijeljeni na gradove i
općine, a neki veći gradovi su podijeljeni na gradske općine (Beograd, Novi Sad,
Niš, Požarevac, Vranje i Kragujevac). U Srbiji status grada ima ukupno 24
naselja, a status općina ukupno 150 naselja, od kojih su 30 na Kosovu.

Srbija je regionalno po normama NUTS-a podjeljena na pet statističkih regiona:
Vojvodinu, Beograd, Šumadiju i zapadnu Srbiju, Južnu i istočnu Srbiju i Kosovo.
Ovi regioni su na NUTS-2 razini po Nomenklaturi statističkih teritorijalnih
jedinica - NUTS Evropske unije i grupirani su u dvije više NUTS-1 jedinice.

Teritorija Srbije je podijeljena na 29 upravnih okruga i teritoriju grada
Beograda. upravni okruzi su oblik dekoncentracije vlasti tzv. deataširani
centri, na čelu upravnog okruga nalazi se načelnik, koji nema velike
nadležnosti, ali je odgovoran Vladi Srbije za provođenje propisa Vlade na
području okruga, a praktički on ima položaj emisara, no njegove nadležnosti su
znatno veće u slučaju velikih nesreća ili elementarnih nepogoda. Okrug se
sastoji od nekoliko jedinica lokalne samouprave: gradova i općina, koje za
razliku od okruga predstavljaju vid decentralizacije vlasti, i kao takve imaju
svoje originerne prihode i organe lokalne vlasti. Od 29 okruga, pet okruga se
nalazi na teritoriji Kosova i Srbija nad njima od proglašavanja nezavisnosti
2009. nema upravu.

U Srbiji, status grada ima 25 naselja, od kojih Beograd ima poseban status. Veći
gradovi su podijeljeni na gradske općine, dok su ostala naselja definirana kao
općine, jedinice lokalne samouprave.

Po popisu stanovništva, domaćinstava i stanova 2011. u Srbiji koji je proveden
od 1. do 15. oktobra 2011, u Srbiji je živjelo je ukupno 7.186.862 stanovnika.
Popis stanovništva provoden je na temelju Zakona o popisu stanovništva,
domaćinstava i stanova u 2011. Godini ("Službeni glasnik RS", br. 104/09 i
24/11). Popis je trebalo da se održi od 1. do 15. aprila, ali je zbog
nedostataka sredstava odložena za oktobar. Popisivanje je naknadno produženo do
18. oktobra, a u Beogradu, Kragujevcu, Nišu, Novom Sadu i drugim gradovima i
općinama gdje je bilo potrebno do 20. oktobra. Rezultati popisa su nepotpuni
zbog bojkota dijela albanskog stanovništa u općinama Bujanovo i Preševo, te u
manjoj mjeri u općini Medveđa.



https://bs.wikipedia.org/wiki/Kanada

Kanada je država u Sjevernoj Americi i druga najveća država svijeta, poslije
Rusije. Zauzima veliki dio Sjeverne Amerike i sa južne strane granici sa
Sjedinjenim Američkim Državama (SAD-om). Glavni grad Kanade je Ottawa. Toronto
je glavni ekonomski centar. Kanada je bogata prirodnim ljepotama i jedna od
vodećih država svijeta po standardu življenja. Vancouver je nekoliko puta
izabran kao lokacija broj jedan za najbolje mjesto življenja na svijetu.Veći
gradovi su Toronto, Ottawa (Otawa), Vancouver (Vankuver), Montréal, Regina
(Ređajna), St. John (Sveti Džon), Calgary (Kalgari), Winnipeg (Vinipeg).

Britanske terirorije u Sjevernoj Americi su početkom 19. vijeka prometno
djelimično izolirani jedni od drugih (Istočna obala i područje velikih jezera s
jedne, te prerije, planinski masivi i obala Tihog okeana s druge strane). Te
sjeveroameričke teritorije u vlasništvu Ujedinjenog Kraljevstva osjećali su
ekonomski pritisak kao i rastuću prijetnju od teritorijalnog širenja novog i
moćnog susjeda sa juga, Sjedinjenih Američkih Država.

Područje današnje Kanade u to vrijeme je bilo podijeljeno na provincije koje su,
što se tiče političkog uređenja, bile povezane jedne s drugom tek neizravnim
putem, kroz podaništvo prema središnjoj vlasti, britanskoj kruni i Londonu.

Ovu slabu političku, prometnu i ekonomsku povezanost tih područja nastojale su
iskoristiti Sjedinjene Američke Države sirenskim zovom ekonomskog rasta putem
teritorijalnog proširenja na ta područja. Na slabu povezanost ovih područja
dodatno je utjecala i jezičko-etnička podijeljenost na istoku današnje Kanade
kao i slaba naseljenost prerijskih područja na zapadu, te neprohodnost
planinskog masiva tzv. Američkog stijenjaka (The Great Rocky mountains).

Središnja vlast u Londonu je predvidjela nastavak teritorijalnog širenja
Sjedinjenih Američkih Država nauštrb ovih svojih kolonija, te da bi to
spriječila političkim putem inicirala je kreiranje zakona o utemeljenju nove
velike i ujedinjene sjeveroameričke teritorije u britanskom vlasništvu. Ta ideja
je naišla na pozitivan odjek u tadašnjim vladajućim krugovima i među ekonomskom
elitom u oba govorna područja.

Britanska vlada je u martu 1867. godine usvojila zakon o utemeljenju jedinstvene
administrativne jedinice na britanskom području Sjeverne Amerike. Službeni naziv
zakona je bio Britanski sjeveroamerički akt (British North America act), a nova
administrativna jedinica je dobila naziv Dominion Kanada (The Dominion of
Canada).

Zakon je u Kanadi stupio na snagu 1. jula 1867. Dominion Kanada je predstavljala
konfederalni savez četiri provincije: Nove Škotske (Nova Scotia), Novog
Brunsvika (New Brunswick), Ontarija (Ontario) i Kvebeka (Quebec), a prvi
premijer Kanade je bio Sir John A. Macdonald. Nakon tog vremena ova zemlja se
teritorijalno širila, prolazila kroz upravno-pravne i političke promjene,
promijenila svoj etnički, lingvistički, rasni i vjerski sastav, međutim datum 1.
juli 1867, ostati će upisan u historiji kao dan utemeljenja države Kanade.

Unatoč predrasudi o Kanadi kao zemlji koja ima samo jednog susjeda, istina je
zapravo malo drugačija. Kanada ima jednog dominantog susjeda, a to su Sjedinjene
Američke države s kojima dijeli južnu ali i dijelove svoje sjeverne granice.
Ukupna dužina kanadsko američke granice iznosi 8.890 km. Manje poznata činjenica
je da Kanada ima još dva izravna susjeda: Dansku i Francusku. Naime ostrvo
Grenland, koji je u posjedu države Danske, nalazi se u blizini kanadskog
teritorija Nunavut, dok arhipelag Sent Pjer i Mikelon (Saint Pierre et Miquelon)
uz obale kanadske provincije Njufaundlend (Newfoundland) zapravo predstavlja
integralni teritorij francuske države. Ipak za razliku od Sjedinjenih Država ove
dvije države imaju vrlo mali uticaj na život ljudi u Kanadi.

Kanada je zemlja čije obale zapljuskuju tri okeana: Atlantik na istoku, Pacifik
na zapadu i Arktički okean na sjeveru zemlje. Od deset kanadskih provincija samo
dvije nemaju pristup nekom od okeana. To su Alberta i Saskačuan. Kanada
posjeduje ogromnu teritoriju (preko deset miliona kvadratnih kilometara) i ta se
teritorija grubo dijeli na pet prirodnih cijelina: Atlantski region, Centralnu
Kanadu, Prerijske provincije, Zapadne Obale i sjevera. Atlantske provincije su
bile prve istražene i naseljene od strane evropskih doseljenika. Imaju izrazito
nepovoljnu klimu u odnosu na susjedno atlantsko područje SAD (Novu Englesku).
Ovo je naročito izraženo u slučaju Njufaundlenda. Ova se klima može usporediti
sa klimom južnih dijelova skandinavije.

Centralna Kanada se sastoji iz dvije veće prirodne cjeline: Kanadskog štita
(planinski masiv u Kvebeku i Labradoru) i brežuljkastog reljefa Ontarija.
Kanadski štit je bogat šumom i rudama ali većim dijelom nenaseljen zbog surove
klime. Predstavlja veliki izvor hidroenergije. Na krajnjem jugu kanadskog štita
nalazi se dolina rijeke Sv Lorensa koja je za ovo područje najgušće naseljena i
to zbog najboljeg tla za obradu i najpovoljnije klime u ovoj prirodnoj regiji.
Tu se nalazi i drugi po veličini grad u Kanadi, Montreal. Ontario ima nizak ali
blago zatalasani reljef koji se od središta provincije postepeno spušta prema
velikim jezerima i prema Arktiku na sjeveru. Sjeverni krajevi ove provincije
imaju subpolarnu klimu kao i sjeverni krajevi Kvebeka. Međutim, južni krajevi
Ontarija predstavljaju jedno od klimatski najpogodnijih područja u Kanadi tako
da je ovdje naseljenost stanovništva najgušća. Tu se nalaze i najveće urbane
konglomeracije u državi kao i najveći grad Toronto. Prerijske provincije
predstavljaju nepregledne plodne ravnice koje obiluju mnoštvom rijeka i jezera.
Ovdje je poljoprivreda glavni izvor prihoda, međutim gustina naseljenosti je
mala zbog izuzetno oštre zime sa puno sniježnih padavina. Zapadna obala
predstavlja izrazito visoko planinsko područje sa planinskim vrhovima nerijetko
visokim i preko 4000m. Obradivo tlo iznosi samo 2%, međutim ono je izrazito
efikasno iskorišteno. Većina stanovništva ove regije živi u priobalnom području
oko grada Vancouvera. Sjeverni dijelovi Kanade su izrazito rijetko naseljeni.
Klima je polaran ili subpolarna. To je područje poznato kao klimatski ekstremno
i vrlo nepogodno za život. Značajan udio u stanovništvu, a u teritoriji Nunavut
i većinu, ovdje predstavljaju Eskimi (Inuiti).

Kanada je demokratska država, a ustrojena je kao parlamentarna monarhija.
Zvanično poglavar države Kanade (head of the state) je "Njeno visočanstvo
kraljica Elizabeta II". Zvanični predstavnik (opunomoćenik) kraljice u Kanadi je
osoba koja nosi titulu Generalni guverner Kanade (The Governor general of
Canada).

Ove činjenice predstavljaju isključivo način putem kojeg država Kanada podstiče
gajenje nacionalnog identiteta koji je drugačiji od američkog, kao i način putem
kojeg država njeguje svoju zasebnu historiju i kulturne vrijednosti. Istinsku
vlast u Kanadi zapravo predstavlja većinska stranka (ili koalicija stranaka) u
demokratski izabranom parlamentu.

Iako je po "slovu zakona" kraljica poglavar države, istinski poglavar je zapravo
premijer države (prime minister), koji je vrlo često i vođa vladajuće stranke.
Vladajuća stranka je ona stranka koja na federalnim izborima osvoji najveći broj
glasova, a time i zasluži najviše predstavnika u federalnom parlamentu (M.P. -
member of parliament).

Trenutno je u Kanadi vladajuća stranka "Progresivna konzervativna partija"
(Progressive conservative party), a premijer Kanade je vođa konzervativne
stranke Stephen Harper. Opozicijske stranke su: Liberalna stranka (Liberal party
of Canada), Kvebečki blok (Bloc Qubécois), Nova demokratska stranka (New
democratic party) i Zelena stranka (Green party).

Uprava na federalnom nivou ima u odgovornosti odbranu države, vanjske poslove
(međunarodni odnosi), finansije na federalnom nivou (štampanje novca). Uprave na
nivou pojedinih provincija brinu se o zasebnim (ali kompatibilnim) školskim
sistemima o područjima zdravstva, prometa i prijevoza roba, javnoj bezbjednosti
(policija).

Kanada spada u grupu od sedam najrazvijenijih zemalja svijeta. Članica je
udruženja G8 (udruženje osam najmoćnijih država svijeta u domenu privrede).
Unatoč rijetkoj naseljenosti svog državnog teritorija, u djelu zemlje koji je
gušće naseljen Kanada je visoko urbanizirana i industrijalizirana zemlja.

Sličnost kanadske privrede sa privredama ostalih zemalja razvijenog svijeta je u
velikoj zastupljenosti uslužnog sektora u ukupnoj zaposlenosti stanovništva.
Ovaj sektor zapošljava oko 75% stanovništva. Sektor proizvodnje je drugi po
zastupljenosti po ukupnom broju zaposlenih. U ovom sektoru izvor velikih prihoda
i zaposlenja predstavlja industrija automobila, auto dijelova, putničkih i
teretnih vozila, kao i industrija za proizvodnju strojeva/mašina. Kanada je
također i veliki izvoznik namirnica i roba široke namjene. U tehnološkom smislu
proizvodna djelatnost prati savremene svjetske trendove, pa su tako i razvijene
informatičke djelatnosti usko povezane sa visoko zastupljenim uslužnim
djelatnostima kao i sa savremenim proizvodnim sektorom.

Za razliku od većine ekonomija ostalih najrazvijenijih zemalja svijeta, Kanada
je veliki izvoznik sirovina. Kanada ostvaruje velike prihode izvozom nafte i
naftnih derivata (druga po svijetu po rezervama nafte), izvozom sirovog drveta,
žitarica, dijamanata, plemenitih metala i električne energije.

Nezaposlenost na nivou države je niska (oko 6%). Međutim, sve provincije nisu
podjednako ekonomski razvijene tako da u nekima od njih nezaposlenost doseže i
više od 14% ukupnog broja radno sposobnog stanovništva.

Najveći ekonomski partner Kanade su SAD. Trgovina sa ovom državom obuhvata oko
81% od ukupnog kanadskog izvoza i oko 67% od ukupnog uvoza roba i sirovina u
Kanadu. Iz tih brojki se lako da izvući činjenica da kanadska privreda zapravo
funkcionira kao poluovisna podgrupa u ekonomiji SAD. Kanada je članica sporazuma
NAFTA (Sjeveroamerički sporazum o slobodnoj trgovini) koji doprinosi
objedinjavanju sjeveroameričjkog tržišta.

U Kanadi živi oko 32 miliona stanovnika. Prvi stanovnici Kanade, tzv. urođenici,
u kanadskoj stručnoj terminologiji nazivaju se the Aboriginal people
(Aboridžini). Ovi narodi su dolaskom velikog broja Evropljana u 17, 18. i 19.
vijeku bili dovedeni na rub istrebljenja. Danas kanadska vlada posebnim
ekonomskim povlasticama nastoji ispraviti historijsku štetu nanesenu
urođenicima. Međutim, ove mjere zasada imaju upitne rezultate tako da ovo
autentično stanovništvo Kanade zaostaje kao socijalna grupa u odnosu na ostalo
stanovništvo. Njihova naobrazba je u prosjeku niža nego kod ostalih stanovnika
Kanade, životni vijek im je kraći, ovisnosti o drogama i alkoholu su veće nego
kod ostalih socijalnih grupa, a nezaposlenost je puno više izražena.

Danas su u Kanadi pripadnici bijele rase (potomci evropskih doseljenika)
većinsko stanovništvo. Veći dio ovog stanovništva vodi porijeklo iz neke od
zemalja Ujedinjenog kraljevstva (Engleske, Škotske i Velsa). Veliki udio
stanovništva vodi porijeklo iz Irske ili Francuske. Od ostalih evropskih zemalja
dosta stanovnika potječe iz ostalih zemalja zapadne Evrope.

U Kanadi također živi veliki broj stanovnika raznih rasnih, etničkih i vjerskih
pripadnosti porijeklom iz svih krajeva svijeta. Od ovog stanovništva najranije
su se počeli useljavati Kinezi koji su kao jeftina i podvlaštena radna snaga
radili na gradnji pruge koja je u devetnaestom vijeku povezala Kanadu.

Pismenost stanovništva Kanade je na zavidnom nivou, a prosječan životni vijek
iznosi 75 godina za muškarce i 81 godina za žene.

Službeni jezici u Kanadi su engleski i francuski. Oba su jezika zakonski
ravnopravna, što u životnoj praksi znači da službene informacije i dokumente od
kanadske vlade možete dobiti na bilo kojem od ta dva jezika bilo gdje da živite
u Kanadi. Isto vrijedi i za školovanje na tim jezicima. Većina stanovništva
razumije i priča samo jedan od dva jezika. U Kvebeku većina stanovništva (ali ne
i svi) priča francuski jezik, a u Novom Brunsviku oko polovine stanovništva. U
svim ostalim provincijama govori se gotovo isključivo engleskim jezikom iz čega
se može zaključiti da je usprkos legalnoj jednakosti engleski zapravo puno više
zastupljen.

Među vodećim svjetskim stručnjacima na području arheologije i antropologije
vladaju različita mišljenja o tome kada su prvi pripadnici ljudskog roda
naselili područje današnje Kanade. Dok jedni smatraju da je to bilo prije 12 do
17 hiljada godina drugi tvrde da se to desilo puno ranije. Uglavnom prvi
stanovnici današnje Kanade su bili preci savremenih kanadskih urođenika. U našoj
literaturi ovi urođenici su poznati kao Sjeveoamerički indijanci i Eskimi, dok
su kanadski nazivi za to stanovništvo First Nations (Prvi narodi) i Inuits
(Inuiti).

Kanadski termin za autohtonu urođeničku populaciju Kanade je Aboriginal people
of Canada. Ovi su stanovnici do prvog masovnijeg dolaska Evropljana u šesnaestom
i sedamnaestom vijeku živjeli vrlo često izolirani jedni od drugih. Nekada su
međusobni kontakti značili i međusobne ratove među različitim grupama
(plemenima). Živjeli su uglavnom životom skupljača i lovaca te nomadskim načinom
života karakterističnim za ta društva. Ponegdje među tehnološki razvijenijim
plemenima bila je i zastupljena vrlo primitivna obrada zemlje te sjedelački
način života. Dolaskom Evropljana urođenici postaju izloženi nepravednoj
trgovini, fizičkim napadima, protjerivanju sa područja pogodnih za život u manje
pogodne oblasti zemlje. Vrlo često ovo stanovništvo biva uvučeno u međusobne
ratove evropskih doseljenika (Englesko-francuski ratovi, Američki rat za
nezavisnost, Kanadsko-britansko-američki sukobi). Pripadnici raznih plemena
učestvuju u ratovima na različitim stranama tako da usljed vanjskih uticaja
(ratovi, nove zarazne bolesti) njihov broj drastično opada i s vremenom njihovo
sudjelovanje u savremenom životu države postaju gotovo beznačajni.

U poznatije urođeničke grupe u Kanadi danas ubrajamo: Inuite (Eskime), Irokeze,
Mohavke, Algonkin indijance kao i pleme Metis koje je nastalo međusobnim
prožimanjem francuskih doseljenika sa pripadnicima indijanskih plemena kanadskih
prerija.

Prvi veći talas evropskih useljenika predtavljaju Francuzi naseljavajući neka
područja današnje Nove Škotske kao i područja uz rijeku Sv. Lorensa (St.
Lawrence river)- područja današnjeg Kvebeka, te pojedinačna naselja u današnjem
području Ontarija. Prema popisu iz 1666. godine Kanada broji samo 3215
stanovnika evropskog porijekla. Sljedeći veći talas useljenika dolazi iz
Ujedinjenog Kraljevstva koje postepeno potiskuje francusko stanovništvo (Acadia
- u Novoj Škotskoj) i pruzima političku i ekonomsku dominaciju nad zemljom. Ta
dominacija će biti u potpunosti ostvarene pobjedom Britanaca nad Francuzima u
bici kod današnje Otave 13. septembra 1759. Od tada će dolazak francuskih
useljenika prestati a dolazak britanskih useljenika posatati masovan. Ovaj će se
trend znatno pojačati kada uslijed Američkog rata za nezavisnost veiki broj
izbjeglica odanih Britaniji prebjegne iz novonastalih SAD u Kanadu pod
britanskom upravom. U toj grupi nalazit će se i veći broj ljudi zapadnoevropskog
ali ne i britanskog porijekla koji će se asimilirati u anglofono stanovništvo.
Taj talas useljenika se smatra ključnim za kasnije utemeljenje kanadske
nezavisne države, a useljenici prebjezi iz SAD se u historiji nazivaju
lojalistima (Loyalist) prema svojoj odanosti britanskoj kruni.

U devetnaestom vijeku Kanada polako prestaje privlačiti pažnju useljenika iz
Velike Britanije zbog poboljšanih uslova života u odnosu na Kanadu, te Kanada
počinje naseljavati i druge etničke grupe iz zapadne Evrope, a početkom
dvadesetog vijeka omasovljen je dolazak istočnih Evropljana (Ukrajinci) kao i
južnih Evropljana (Italijani). Nakon Drugog svjetskog rata u Kanadu useljava
veliki broj izbjeglica i političkih emigranata iz istočne Evrope i Njemačke, a
pedesetih i šezdesetih godina dvadesetog vijeka dolaze velike grupe ljudi iz
politički nestabilne Grčke i Portugala.

Pošto su statistički podaci predviđali porast proizvodnje a pad broj radno
sposobnog stanovništva krajem šezdesetih i početkom sedamdesetih Kanada se
odlučuje na novu politiku useljavanja i dozvoljava prva masovna doseljenja iz
Indije, Jugoistočne Azije, Afrike te Centralne i Južne Amerike. Mada su prvi
ne-evropski doseljenici nakon dolaska Evropljana bili Kinezi, koji su u
devetnaestom vijeku radili na gradnji pruge kroz Kanadu, ovdje do šezdesetih
godina nije bilo masovne ne-evropske imigracije. Danas je stanovništvo Kanade
multikulturalno po svom vjerskom, jezičkom, rasnom i etničkom sastavu.

Kanada je zemlja koja je kroz historiju bila dominantno obojena kulturnim
uticajima zemalja iz kojih je tradicionalno dolazio najveći broj useljenika
(Engleska, Škotska i Francuska). Pošto je svojim ekonomskim razvitkom kroz
vijekove, a danas ponajviše Kanada bila vezana za Sjedinjene Američke Države, to
je i kulturni uticaj ovog susjeda sa juga postao preovladavajući u cijeloj
Kanadi (čak i frankofonskim dijelovima zemlje). Kultura stanovanja, oblačenja i
prehrane je identična onoj u Sjedinjenim Državama. Zbog zajedničkog jezika
(engleski jezik) Kanada je danas preplavljena američkim kulturnim uticajima na
području filma, muzike, scenske umjetnosti i pisane riječi. Zbog toga država
vrlo često finansira kulturne projekte u ovim domenima nastojeći zaštiti
kanadsku kulturu od potpunog izumiranja (u ovom slučaju asimilacije) pred
američkim kulturnim sadržajima. U francuskom govornom području situacija je
nešto drugačija jer se zbog posebnosti francuskog jezika američki kulturni
uticaji samo prelamaju kroz kulturnu posebnost frankofonog stanovništva a ne
prijete potpunom asimilacijom.

Mnoge poznate ličnosti koje djeluju na raznim kulturnim poljima su danas poznati
širom svijeta kao npr. Celine Dion - poznata pjevačica, Brian Adams - rock
muzičar, John Carrey i Michael Fox- glumci, Leonard Cohen - pjesnik i kantautor,
Margaret Atwood- pisac itd.

Vodeći sport u Kanadi je hokej. Najveći broj igrača u najjačoj profesionalnoj
hokejaškoj ligi na svijetu NHL-u dolazi upravo iz ove zemlje. Iako je hokej prvi
po zastupljenosti najautentičnijim kanadskim sportom se smatra Lakros. Ostali
popularni sportovi su američki fudbal, nogomet i bejzbol, a lov i ribolov
predstavljaju tradicionalne i masovno zastupljene sportske aktivnosti u Kanadi.

Svake godine na 1. juli u Kanadi se svečano obilježava praznik na području
cijele države, tj. na području svih deset kanadskih provincija i tri teritorija.
Ovaj državni praznik predstavlja dan utemeljenja nacije i naziva se službenim
imenom Dan Kanade (Canada day). Božić, Uskrs, Nova godina (1. januar) su također
praznici koji se obilježavaju u cijeloj državi. Među ove državne praznike spada
i Dan rada (Labour day) koji se u Kanadi kao i u SAD-u obilježava 1. septembra.
Osim ovih praznika svaka provincija ili teritorij ima i svoje praznike koji se u
jedinstveni samo za taj dio države.



https://bs.wikipedia.org/wiki/Nogomet

Nogomet ili fudbal je ekipni sport sa loptom u kojem dvije ekipe od po 11 igrača
nastoje postići gol, tj. ubaciti loptu u protivničku mrežu. Svaki tim ima jednog
golmana i 10 igrača. Danas je nogomet najrasprostranjeniji i najpopularniji
sport na svijetu.

Nogomet se igra na travnatom terenu dužine 100 do 110 m i širine 64 do 75 m.
Teren je obilježen linijama koje ne smiju biti šire od 12 cm i podijeljen na dva
dijela linijom preko sredine. Sredina terena je obilježena tačkom i krugom čiji
je poluprečnik 9.15 m.

Na zvaničnim utakmicama koje aranžiraju FIFA ili UEFA broj rezervnih igrača ne
smije biti veći od 5. Jedna ekipa smije u toku utakmice zamijeniti maksimalno 3
igrača. Na međunarodnim utakmicama minimalan broj igrača, uslovljen povredama i
isključenjima, iznosi 8, a u domaćim takmičenjima 7.

Jedna utakmica traje 90 minuta (2 x 45 minuta). Pauza između dva poluvremena
traje 15 minuta. Svaka utakmica ima glavnog sudiju i dva pomoćna suca, koji se
nazivaju i linijskim sudijama.



https://bs.wikipedia.org/wiki/Deutschlandlied

Das Lied der Deutschen (Pjesma Njemaca) jest državna himna Njemačke. Ova
nacionalna himna je imala ironičnu historiju. Riječi je napisao nacionalista i
republikanac August Heinrich Hoffmann von Fallersleben 26. augusta 1841. na
ostrvu Helgolandu (u to vrijeme britanski posjed). Muziku je komponovao Joseph
Haydn. Prvobitno je muzika bila komponovana za himnu Austrije na tekst pjesme
"Bog čuva cara Franza" (Gott erhalte Franz den Kaiser).

Fallersleben je napisao "Das Lied der Deutschen" u vrijeme kad je Njemačka još
bila rascjepkana na kraljevstva i principate. Pjesma je izražavala njegovu želju
za ujedinjenom i jakom Njemačkom. Stih "Deutschland, Deutschland über alles,
über alles in der Welt" prvobitno je značila da Nijemci i njihovi vladari moraju
prevaziċi postojeċe podjele i imati pred očima ujedinjenu Njemačku kao cilj. U
Fallerslebenovo vrijeme tekst pjesme imao je revolucionarne i liberalne prizvuke
jer je poziv na ujedinjenje Njemačke obično uključivao i zahtjeve za slobodom
novina i većim građanskim pravima.Iako je ujedinjenje Njemačke ostvareno kasnije
za vrijeme Pruske, "Deutschland über Alles" ipak nikad nije bila nacionalna
himna njemačkog carstva, vjerovatno zbog svog anti-monarhističkog porijekla koji
je dobro zapamċen. U isto vrijeme, to objašnjava zašto je pjesma boje usvojena
kao himna u Weimarskoj Republici u martu 1922. Muzika je preuzeta iz "Gudačkog
kvarteta u C-duru" (tzv. Kaiser-kvartet), Op. 76,3 Josepha Haydna, koja je
komponovana 1797. godine.

Sve tri strofe postale su državna himna Njemačke 1922. godine. Međutim, uskoro
je Hitlerova nacistička stranka počela koristiti pjesmu u skladu sa svojom
ideologijom. Prvi stih protumačili su kao "Njemačka mora vladati nad cijelim
svijetom", a Fallerslebenovu sliku ujedinjene domovine promijenili su u Treći
rajh, koji je doveo do Drugog svjetskog rata.

Godine 1949. kad se Zapadna Njemačka formirala kao demokratska država, Nijemci
su zaključili da zbog spomenutih negativnih prizvuka ne mogu koristiti sve
strofe. Ipak, nisu htjeli ni odbaciti pjesmu jer je izvorno stvorena u želji za
demokratijom. Zato su je zadržali kao državnu himnu.

Njemačka himna samo je treća strofa. Prve 2 strofe nisu zabranjene, ali se nikad
ne pjevaju u službenim prilikama. Pjevanje ili korištenje prve strofe može se
protumačiti kao izražavanje desničarskog političkog stava.



https://bs.wikipedia.org/wiki/Br%C4%8Dko

Brčko je grad u sjeverno-istočnom dijelu Bosne i Hercegovine, na rijeci Savi. Na
osnovu geografskog položaja, privrednih i drugih kapaciteta, Brčko predstavlja
privredni i kulturni centar Bosanske Posavine. Brčko je istovremeno i centar
Distrikta Brčko zasebne administrativno-upravne jedinice u Bosni i Hercegovini
koja ne pripada niti entitetu Federaciji Bosne i Hercegovine, niti entitetu
Republici Srpskoj. Brčkom upravljaju samo mjesne i državne vlasti, uz pomoć
međunarodne zajednice u obliku supervizora. Aktuelni supervizor Brčko distrikta
je Bruce G. Berton.

Gradska vijećnica u Brčkom predstavlja jedan od najznačajnijih objekata
pseudomaurske arhitekture u Bosni i Hercegovini. Izgradnja gradske vijećnice u
Brčkom započela je 1890. godine i svi radovi na objektu završeni su 1892.
godine. Njena izgradnja trajala je ukupno 14 mjeseci i osamnaest dana.
Projektant Vijećnice je Ćiril Metod Iveković, koji je od 1890. godine radio kao
arhitekt u Zemaljskoj vladi u Sarajevu. Povjeravanje posla službenom arhitekti
Zemaljske vlade, koji će kasnije projektirati i Vijećnicu u Sarajevu, dovoljno
govori o značenju razvoja Brčkog u politici tadašnjih vlasti. Činjenica da se u
Brčkom 1892. godine završava tako reprezentativan objekt gradske kuće, prije
nego što je u Sarajevu i počela njegova izgradnja, i uz to ga projektira
renomirani arhitekt, govori u prilog strateškom, političkom i trgovačkom značaju
Brčkog u tadašnjoj pokrajini Austro-Ugarske monarhije.

U gradu postoji nekoliko sportskih klubova poput: FK Jedinstvo, FK Lokomotiva,
NK Dinamo, RK Lokomotiva.



https://bs.wikipedia.org/wiki/Balkan

Balkan (ili Balkansko poluostrvo) je historijska i geografska regija jugoistočne
Evrope te poluostrvo jugoistočne Evrope. Granice poluostrva su neodređene.
Balkansko poluostrvo se nalazi između Jadranskog i Crnog mora, a jedna od
granica je prostor južno od linije Bugarski zaljev - ušće Drima. Iako se danas
pojam "Balkan" kao jedna od geografskih regija Evrope polahko napušta (regija je
Jugoistočna Evropa), i dalje ga neku autori uzimaju kao regiju te postoji više
definicija za ograničavanje, ali obično se smatra da Balkan sadrži barem
dijelove Grčke, Albanije, Bugarske, Turske i nekih država bivše Jugoslavije, s
ukupnom površinom od 550.000 km2 i 53 miliona stanovnika.

Regija je dobila ime po planini Balkan (Bugari i Srbi je zovu Stara Planina),
koja ide kroz centralnu Bugarsku i prelazi u istočnu Srbiju, dok samo ime
"Balkan" dolazi od turske riječi za planinu. Nekad se ta planina zvala Haemus
Mons, što vjerovatno dolazi od tračke riječi Saimon, koja znači "lanac".

Geografska definicija Balkana zasniva se na planinskim lancima, u koje spadaju
Dinaridi, planina Balkan, Rodopi, Šar planina i Pindus. Njome su isključeni
cijela Slovenija i Rumunija kao i veči dio Hrvatske, Vojvodine i ostrva Grčke.

Čitava kopnena masa ponekad se naziva Balkansko poluostrvo, jer je na jugu,
jugozapadu i jugoistoku okružuje Jadransko, Jonsko, Egejsko, Mramorno i Crno
more. Iako nije riječ o pravom poluostrvu, to se ime često koristi za širu
regiju.

Sjeverna geografska granica Balkana ide kroz Dunavsku i Panonsku nizinu, ove
nizine ne smatraju se dijelom Balkana. Sjeverna granica Balkana ide rijekama
Kupom, Savom i Dunavom do Crnog mora, po geografskom položaju - (sjeveroistočna
Slovenija), (sjeverna, centralna i istočna Hrvatska), (sjeverna Srbija
(Vojvodina)) i veći dio Rumunije (Transilvanija) - nije dio Balkana.

Zapravo, Balkan nije toliko cjelina zbog planinskih lanaca koliko zbog
zajedničke i često nasilne historije. Tu historiju prvenstveno obilježavaju
vijekovi potčinjenosti ili borbe s Osmanlijskim carstvom, kao i međusobni sukobi
u 20. vijeku.

Pojam Balkan obojen je negativnim značenjima: nasilje, vjerska i etnička
nesnošljivost, sveopća nazadnost i podjeljenost. U engleskom jeziku riječ
balkanisation (balkanizacija) označava neizlječivu rascjepkanost i netrpeljivost
između frakcija unutar neke grupe. Zato se ta riječ na rubnim područjima
izbjegava i ponekad smatra pogrdnom. U nekim zemljama bivše Jugoslavije koristi
se i pojam balkanska krčma, koji se proslavio zbog Krležine rečenice: "Kad se u
balkanskoj krčmi pogase svjetla, onda sijevaju noževi."

Postoji i neutralniji izraz za Balkan, a to je Jugoistočna Evropa. To nije
geografski pojam jer ne obuhvata Rumuniju i Ukrajinu. Taj se izraz koristi sve
više, npr. inicijativa Evropske Unije iz 1999. godine zove se Pakt o stabilnosti
za Jugoistočnu Evropu, a on-line novine Balkan Times preimenovale su se 2003.
godine u Southeast European Times.

Politički pod Balkan potpadaju sljedeće zemlje: Turska, Grčka, Rumunija,
Bugarska, Srbija, Albanija, Makedonija, Kosovo, Crna Gora i Bosna i Hercegovina.

Većinu regije pokrivaju planinski lanci. Glavni su lanci Dinaridi u Hrvatskoj i
Bosni, koji se nastavljaju na masiv Šar-Pindus u Albaniji, Makedoniji i Grčkoj.
Bugarska ima planinu Balkan i Rodope na granici s Grčkom. Najviši vrh je Musala
u Bugarskoj (2925 m).

Klima je sredozemna na Jadranskog mora i Egejskog mora, okeanska i humidna
suptropska na obali Crnog mora, dok je u unutrašnjosti umjereno kontinentalna.
Sjever poluostrva i planine imaju snježne i mrazne zime, te vruća i suha ljeta.
Na jugu su zime blaže.

Na jugu i na obali raste crnogorica. U unutrašnjosti su tipične srednjoevropske
šume (hrast i bukva, u planinama bor i jela). Visinska granica šume je 1800-2000
m.

Tlo je općenito loše, osim u ravnicama, gdje su prirodna trava, plodna zemlja i
topla ljeta pogodni za oranice. U velikom dijelu regije zemljoradnja loše stoji
zbog planina, vrućih ljeta i loše zemlje, što pogoduje samo nekim
poljoprivrednim kulturama (naprimjer, maslinama i vinovoj lozi).

Energetski izvori su rijetki. Ima uglja, pogotovo u Bugarskoj, Srbiji i Bosni.
Raširenija su ležišta lignita. Nafta je rijetka, iako postoje mala ležišta u
Srbiji, Albaniji i Hrvatskoj. Postoje brojne hidrocentrale.

Među sirovinama je najviše metalne rude. Željezo je rijetko, ali neke zemlje,
npr. Bosna i Hercegovina, imaju znatne količine bakra, cinka, kalaja, hroma,
mangana, magnezita i boksita. Neki metali se izvoze.

Balkan je izravan kopneni put između Zapadne Evrope i jugozapadne Azije (Mala
Azija i Bliski istok). Zato oduvijek ima vrlo veliku stratešku važnost.

Nekad je veći dio Balkana bio politički ujedinjen pod Bizantom i zatim
Osmanlijskim carstvom, a središte oba carstva je ležalo u Anatoliji (koja danas
spada u azijski dio Turske).

Iako je pod Bizantskim carstvom spadao u najnaprednije dijelove Evrope, zadnjih
550 godina Balkan je bio najmanje razvijen dio kontinenta, jer se evropska
politika i trgovina okrenula Atlantskom okeanu, a Osmanlijsko carstvo je bilo
relativno izolirano od glavnih ekonomskih tokova.

Balkanske su zemlje počele sticati nezavisnost u 19. vijeku, pa je Balkanski
savez 1912-13. u Balkanskim ratovima odbacio Tursku do njenih današnjih granica.

Prvi svjetski rat je izbio 1914. zbog atentata na nadvojvodu Franza Ferdinanda u
Sarajevu. Nakon Drugog svjetskog rata, Sovjetski Savez i komunizam jako su
uticali na Balkan.

Tokom hladnog rata, većina zemalja Balkana bila je pod komunistima. Ipak,
Jugoslavija (1948.) i Albanija (1961.) raskinuli su sa Sovjetskim Savezom.
Jugoslavija se više približila Zapadu i osnovala pokret nesvrstanih. Albanija se
u početku okrenula Kini, a kasnije se posve izolirala. Jedine nekomunističke
zemlje su bile Grčka i Turska, koje su tada (kao i danas) bile članice saveza
NATO.

Regija je početkom 1990-ih godina bila teško pogođena ratovima na prostoru bivše
Jugoslavije, zbog čega je NATO intervenisao u Bosni i Hercegovini, na Kosovu i u
Makedoniji. Danas (2007.) su sve balkanske zemlje u dobrim odnosima s EU i SAD.
Pitanje Kosova i Albanaca općenito je još otvoreno.

Grčka je članica Evropske Unije još od 1981. godine, Slovenija, Mađarska i Kipar
su to postali 2004. godine, te Bugarska i Rumunija od 1. januara 2007. godine.
Hrvatska je ušla u Evropsku uniju 2013. godine. Makedonija (2005. godine),
Albanija (2006. godine) i Crna Gora (2007. godine), su potpisale preliminarne
sporazume s Evropskom komisijom, ali nisu na spisaku službenih kandidata i ne
zna se kada će biti primljene.

I ostale zemlje su izrazile želju da uđu u EU, među njima i Bosna i Hercegovina
koja zbog usporenih reformi, zaostaje u regiji. Pregovori EU sa Srbijom
započeli, nakon što je sklopila historijski sporazum sa Kosovom. Turska je
također zatražila članstvo još 1963., ali ni danas nije članica, iako su
sklopljeni određeni carinski sporazumi.



https://bs.wikipedia.org/wiki/%C5%A0vicarska

Švicarska ili Švajcarska (poznata još i kao Švicarska konfederacija) je država u
srednjoj Evropi. Iako se službeno naziva konfederacijom, iz historijskih
razloga, moderna Švicarska je savezna republika koja se sastoji od 26 kantona,
sa Bernom, gdje se nalazi savezna vlada i koji se naziva i savezni grad
(njemački: Bundesstadt, fran.: Ville féderale, ital.: Capitale federale)

Graniči na zapadu s Francuskom, na sjeveru s Njemačkom, na istoku s Austrijom i
Lihtenštajnom i na jugu s Italijom. Pored glavnog grada Berna, veći gradovi su:
Zürich, Ženeva, Lausanne, Lugano, Basel i drugi.

Sa površinom od 41.285 km2 ubraja se u relativno male države (136. po površini
na svijetu). Iako Alpe obuhvataju veći dio države, većinski dio, od oko 8
miliona stanovnika živi na platou između najvećih gradova, između ostalih i dva
globalna i ekonomska centra Züricha i Ženeve.

S obzirom da se nalazi između Njemačke i romanskog dijela Evrope (Francuska i
Italija), Švicarska obuhvata četiri lingvističke zajednice: njemačku, francusku,
italijansku i retoromansku. Iako većinu stanovništva čini pripadnici njemačkog
govornog područja, švicarski nacionalni identitet ukorijenjen je u zajedničkoj
historijskoj pozadini, zajedničkoj vrijednosti kako federalizma tako i direktne
demokratije. Zbog svoje jezične raznolikosti, Švicarska je poznata po različitim
izvornim nazivima: Schweiz (njemački), Suisse (francuski), Svizzera
(italijanski) i Svizra (retroromanski).

Švicarska se nalazi u srednjoj Evropi i prostire se između Ženevskog i Bodenskog
jezera. Graniči sa Njemačkom, Austrijom, Italijom, Lihtenštajnom i Francuskom.
Ukupna površina iznosi 41.285 km2, a zemlja ima preko 7.500.000 stanovnika.
Glavni grad je Bern, a ostali veći gradovi su Zürich, Ženeva, Lozana i Basel.

Švicarska je pretežno alpska zemlja čija je prosječna nadmorska visina 500-800
m. Njeni najveći vrhovi prelaze i preko 4500 m. Najviši vrhovi su Monta Rosa
(4635 m.) i Matterhorn 4478 m. Klima je umjereno-kontinentalna, dok je na
planinama planinska te alpska. Tokom zime puše vjetar zvani fen (Föhn), koji
puše s Alpa u pravcu dolina.

Najslabije je naseljeno područje Alpa (25-50 stanovnika na km2). Glavnina
stanovništva okupljena je na prostoru Švicarske visoravni; tu se nalaze
najvažniji gradovi s glavnim granama industrije i najveći dio poljoprivredne
površine. Glavni je grad Bern (141 300 stanovnika, šire područje grada Berna
282.400 stanovnika, prema podacima iz daleke 1980.), a najveći Zürich (374 200
stanovnika, šire područje grada Züricha, 707.300 stanovnika, 1975); ostali su
istaknuti gradski centri Basel, Ženeva (Geneve), Lausanne i Luzern.

Švicarska ima četiri službena jezika: njemački (63,7%) kojim se govori u
sjevernoj, istočnoj i srednjoj Švicarskoj (Deutschschweiz); francuski (20,4%) u
zapadnoj Švicarskoj (Romandie); italijanski (6,5%) na jugu zemlje (Tessin).
Retroromanski je jezik kojim se služi malobrojna manjina (0,5%) u jugistočnom
kantonu Graubünden i priznat je kao službeni jezik, ali se savezni zakoni i
službeni dokumenti ne moraju donositi na ovom jeziku.

U Švicarskoj boravi preko 21% stranih državljana u odnosu na ukupan broj
stanovništva ove zemlje. Većinom su iz zemalja EU ili EFTA-e. Italijani
predstavljaju najveću grupu stranih državljana u Švicarskoj, dok državljani
zemalja zapadnog Balkana (Albanije, Bosne i Hercegovine, Hrvatske, Srbije,
Slovenije, Crne Gore, Makedonije i Kosova) predstavljaju preko 21% udjela u
broju stranih državljana u Švicarskoj konfederaciji.



https://bs.wikipedia.org/wiki/Safet_Isovi%C4%87

Safet Isović (1936 - 2007) je bio poznati bosanskohercegovački izvođač
sevdalinki. Po mišljenjima većine muzičkih kritičara i poznavalaca izvornog
narodnog melosa jedan od najboljih izvođača sevdalinki svih vremena.

Rođen je 9. januara 1936. godine u Bileći. Tokom drugog svjetskog rata napustio
je rodnu Bileću kao izbjeglica sa svojim roditeljima. Od tada je bio nastanjen u
Banjoj Luci gdje je pohađao osnovnu školu "Šesta pučka škola". Nakon završetka
rata vratio se u Bileću gdje je upisao i maturirao gimnaziju, a potom upisao
višu gimnaziju u Trebinju. Nakon šestog razreda preseljava u Slavonski Brod gdje
je nastavio školovanje u gimnaziji "Zlatko Šnajder", bio je među najboljim
đacima i završio veliku maturu 1955. godine. Iste godine je preselio u Sarajevo
i počeo studirati na Pravnom fakultetu. U Sarajevu je, nakon doseljenja, proveo
ostatak života. U društvu svojih prijatelja je često pjevao stare sevdalinke
koje nikad nije snimio. Jedna od njih je "Na Ophodži prema Bakijama", a volio je
pjevati i vranjanski sevdah.

U ljeto 1992, tokom rata (1992-1995) Isović je bio teško ranjen u svojoj
porodičnoj kući u Sarajevu, pa će po drugi put u životu krenuti u izbjeglištvo.
Jedno vrijeme zadržava se u Zagrebu, gdje učestvuje u osnivanju društva
hrvatsko-bošnjačkog prijateljstva. Sa sinom Benjaminom, pjesnikom, obnavlja
pjesmu o poharanoj Bosni, a ovaj mu na note stare balkanske melodije "Svilen
konac" piše novi tekst pod nazivom "Šehidski rastanak", u kojem se veliča
odbrana Bosne i njen ratom i agresijom nagriženi islamsko-bošnjački svijet. S
tako obnovljenim repertoarom Isović kreće u posjetu evropskim centrima ratom
stvorene bosanske dijaspore. Nakon rata vratio se u Sarajevo, gdje je postao
nekom vrstom nacionalnog gurua. Na velikom solističkom koncertu u Zetri,
održanom 29. maja 2003. godine, okupio je cjelokupnu bošnjačku elitu - od
najznačajnijih predstavnika uleme, proslavljenih slikara i pisaca, pa sve do
novinara i novih, u ratu stvorenih, bogataša. Bila je to demonstracija ne samo
Safetove pjesme već i nove nacionalne romantike. Pjevao je aktivno više od pola
vijeka. Usprskos godinama, nije ga izdavao njegov kristalni glas. Pjevao je sve
bolje, ne gubeći nivo i dah ni u danima kad je njegovo tijelo počela nagrizati
opaka neizlječiva bolest.

Preminuo je 2. septembra 2007. godine, a dženaza (ukop) je obavljena 4.
septembra 2007. godine u haremu Alipašine džamije u Sarajevu.

Tokom studiranja u Sarajevu, često je sa prijateljima "pjevušio" u hodniku tokom
odmora. Njegovo pjevanje se svidjelo Hasku Haveriću koji ga je tada jedva
nagovorio da postane član ansambla narodnih igara i pjesama studentskog društva
"Slobodan Princip Seljo" gdje je polagao audiciju pred komisijom u kojoj su bili
Selver Pašić, Selim Salihbegović i drugi. Zbog talenta kojeg je imao, odmah je
bio primljen.

1956. godine po nagovoru ljudi iz ansambla je otišao na audiciju na Radio
Sarajevo. Nakon što je položio audiciju (iz drugog pokušaja), odobreno mu je da
snimi dvije pjesme. Prve pjesme koje je snimio su bile "Kad ja pođem iz Sarajeva
grada" i "Kasno prođoh kraj Morića hana" koje su emitirane na dan oslobođenja
Sarajeva 1957. godine prvi put na Radio Sarajevu. Prvi solistički koncert je
održao u "Domu sindikata" u Beogradu 19. marta 1963. godine kojeg je otvorio
pjesmom "Otvori vrata od hamama, Zlato, Zlatijo". Zatim su slijedile godine
njegovog velikog uspjeha. Bio je pobjednik mnogih velikih muzičkih festivala,
dobitnik nagrade "Zlatni mikrofon" i oko 35 zlatnih i srebrnih ploča, zatim
dobitnik Estradne nagrade BiH i Estradne nagrade bivše Jugoslavije. Isovićeve
pjesme pratile su razvoj socijalističke države. Početkom 1970-ih on puni gradske
dvorane svih socijalističkih prijestolnica, od Triglava do Gevgelije. Njegova
muzika predstavljala je jednu novu duhovnost, zasnovanu na spoju izvorne
tradicije i socijalističkog "moderniziranog" narodnjaštva. Safet Isović je
"demokratizirao" sevdalinku, učinio ju je pjesmom širokih narodnih masa, što je
bio jedan od osnovnih zahtjeva tzv. socijalističke kulture. Pjevao je na svim
važnijim društvenim manifestacijama, a u nekoliko navrata i u društvu sa Titom.
Svojim kristalnim tenorom, on je pjesme o neostvarenoj ljubavnoj žudnji izvodio
s nekom vrstom scenske samouvjerenosti i superiornosti.

Dvorane u kojima je održavao solističke koncerte, širom svijeta, su bile prepune
kad god je gostovao. Vrhunac svih tih gostovanja je bio održani koncert u
prepunoj operskoj dvorani u Sydney-u u kojoj je ušao u katalog izvođača i jedini
je pjevač iz bivše Jugoslavije koji je u njoj gostovao. Snimio je brojne
sevdalinke za arhiv Radio Sarajeva (uključujući i nekoliko sevdalinki uz saz).
Bio je aktivan član Udruženja estradnih radnika BiH.

Zahvaljujući Safetu, mnoge sevdalinke su ostale zabilježene za sva vremena kroz
njegove audio i video snimke i arhivske snimke za Radio Sarajevo. Kroz dugu
muzičku karijeru je sarađivao sa mnogim muzičarima, izvođačima i tekstopiscima
kao što su Jozo Penava, Omer Pobrić, Ismet Alajbegović Šerbo i drugi. Snimio je
dosta pjesama u duetu sa popularnim izvođačima bosanske pjesme: Zaimom
Imamovićem, Miletom Petrovićem, Bebom Selimović...itd.

Safet je sebe oduvijek smatrao antikomunistom. Politikom se počeo baviti 1990.
godine. Aktivno je učestvovao u osnivanju Stranke demokratske akcije, bio je
među četiri prva potpisnika akta o osnivanju SDA kojoj je on lično dao ime.
Također je bio izabran za republičkog poslanika, a kasnije i za federalnog.
Međutim zbog neslaganja sa političkim pravcima u kojima je SDA išla, 1998.
godine se povukao iz politike i aktivnog djelovanja u stranci.

Tokom svoje dugogodišnje karijere, Safet je snimio nekoliko stotina pjesama. U
početku su se snimale "singlice" sa dvije pjesme, zatim sa četiri. Polovinom
1970-ih je počeo snimati LP (Long play) albume, a kasnije CD-e.



https://bs.wikipedia.org/wiki/Republika_Irska

Irska (irs. Éire, eng. Ireland), službeno Republika Irska (irs. Poblacht na
hÉireann, eng. Republic of Ireland), suverena je država koja pokriva oko pet
šestina ostrva Irske, na obali sjevernozapadne Evrope. Glavni i najveći grad je
Dublin, smješten na istočnom dijelu ostrva, čije je gradsko područje dom jednoj
trećini od 4,6 miliona stanovnika države. Država jedinu kopnenu granicu dijeli
sa Sjevernom Irskom, dijelom Ujedinjenog Kraljevstva. Okružena je Atlantskim
okeanom, s Keltskim morem na jugu, Prolazom Svetog Đorđa na jugoistoku i Irskim
morem na istoku. Irska je unitarna, parlamentarna republika. Parlament
(Oireachtas) sastoji se od donjeg doma (Dáil Éireann – "Skupština Irske") i
gornjeg doma (Seanad Éireann – "Senat Irske"), sa izabranim predsjednikom
(Uachtarán) koji uglavom ima ceremonijalnu ulogu, mada i dalje obavlja važne
dužnosti. Predsjednika vlade, odnosno ministra (Taoiseach – "šef"), bira donji
dom.

Oko 400 godine p. n. e. naselili su je Kelti. Kršćanstvo je počela primati u 5.
vijeku n. e. Početkom 9. vijeka počeli su je napadati Vikinzi te Normani. Od 12.
vijeka osvajaju je Englezi. Za razliku od Engleske, Irci su ostali katolici.
Englezi su provodili niz mjera kako bi suzbili demokratski razvoj u Irskoj. Tada
su se počele praviti bune protiv Engleza. 1916. godine digli su ustanak protiv
Engleske koja je zapala u Prvi svjetski rat, i trajao je samo jednu sedmicu.

Irska zauzima otprilike pet šestina irskoga ostrva, a udaljena je osamdesetak
kilometara od obale Velike Britanije. Zbog svojih bujno zelenih ostrva Irska je
dobila naziv "smaragdno ostrvo". Na rubovima Irske nalazi se isprekidani lanac
planina. Središnja je ravnica niska, manje od jedne šestine zemlje diže se iznad
200 m nadmorske visine, s brežuljcima i grebenima, koji se izdižu iz vapnenačke
podloge. Ledenjaci ledenoga doba ostavili su iza sebe plodno tlo posuto
stijenama. Česta su mala jezera poznata kao lough i tresetišta. Glavne su
rijeke: Liffey, Blackwater, Clare i Shannon (najduža rijeka na britanskim
ostrvima) široke i spore. Kraće i brže rijeke spuštaju se s rubova gorja prema
obali. Najveći su lanci granitno gorje Wicklow na istoku i gorje Macqillicuddy's
Reeks na krajnjem jugozapadu. Obalni je pojas najfascinantniji na zapadu, jer je
stjenovit i duboko razveden, s mnogo spektakularnih klifova. Na krajnjem
jugozapadu planine se pružaju u Atlantik nizom krševitih i širokih poluostrvaa
međusobno razdvojenih zaljevima kao što su Dingle Bay i Bantry Bay.

Irska ekonomija prije 1980. godine bila je "tradicionalno" ustrojena i ne
naročito uspješna. Tada je Irska znatno zaostajala za Ujedinjenim Kraljevstvom i
ostalom Zapadnom Evropom. U tadašnjoj irskoj ekonomiji poljoprivreda je imalo
važniju ulogu. Od 1980. godine dolazi do velikih promjena. Danas je Irska drugi
svjetski najveći izvoznik računarskih programa. Gotovo trećina svih osobnih
računara prodanih u Evropi proizvedena je u Irskoj, i to većinom u američkim
kompanijama.

Uspoređujući razinu razvijenosti Irske i Ujedinjenog Kraljevstva, možemo
zaključiti da je Irska, kao tradicionalno nerazvijena, uspjela u 20-ak godina
dostignuti Ujedinjeno Kraljevstvo. Naprimjer, Irska je 1977. godine imala 65%
nacionalnog bruto dohotka po stanovniku Ujedinjenog Kraljevstva, a 2000. godine
taj broj je iznosio čak 93%. Jedan drugi pokazatelj navodi da je kupovna moć
Iraca više nego Šveđana, Nijemaca, Francuza, Britanaca ili Italijana. Stopa
inflacije u Irskoj je kontinuiranom padu, tako da je u novembru 2008 izmjerena
stopa inflacije od 2,5% što je oko 1,5% manje od inflacije izmjerene u 2007.

Irska, do prije 20-tak godina, ekonomski zaostala zemlja, glavni privredni
sektor joj je bila poljoprivreda. Idalje, poljoprivreda značajno doprinosi
budžetu Irske Republike. Najzastupljenije kulture Irske su: ječam, pšenica i
krompir.

Razvijeno je stočarstvo, te najviše ima goveda i ovaca. Osim toga razvijen je
morski ribolov.

Najzastupljeniji rudarski resursi su: cink, bakar, srebro, olovo i kameni ugalj.

Nedovršeni članak Republika Irska koji govori o državama treba dopuniti.
Dopunite ga prema pravilima Wikipedije.



https://bs.wikipedia.org/wiki/Nogometna_reprezentacija_Francuske

Nogometna reprezentacija Francuske predstavlja Francusku na međunarodnim
nogometnim takmičenjima i pod kontrolom je nogometnog saveza Francuske
(Fédération Française de Football (FFF)).

Francuska je na svjetskom prvenstvu 1958. bila treća. Platinijeva generacija iz
1982. bila je četvrta i treća 1986. Između ta dva prvenstva osvojili su Evropsko
nogometno prvenstvo - Francuska 1984. gdje su bili domaćini. Najuspješnije
godine za Francuze su bile one na kraju 1990ih kada je igrala Zidaneova
generacija. Došli su polufinala Evropskog nogometnog prvenstva - Engleska 1996..
Dvije godine kasnije bili su domaćini svjetskog prvenstva i u finalu su porazili
branitelje naslova, Brazilce sa rezultatom 3 - 0. Njihov domaći naslov im je i
osigurao titulu prve reprezentacije nakon 20 godina koja je bila domaćin i
osvojila svjetsko prvenstvo. Također su osvojili i Evropsko nogometno prvenstvo
Belgija/Holandija 2000. pobjedivši Italiju 2 - 1 vrativši se od rezultata 0 - 1
na 2 - 1. Tako su postali prva momčad nakon Zapadne Njemačke 1972. i 1974. koja
je osvojila i svjetsko i evropsko prvenstvo jedno za drugim. Francuska je 2001 -
2002 bila prva na FIFA-inoj rang listi.

Francuska nije uspjela zadržati izvenrednu formu na svjetskim natjecanjima. Na
SP-u 2002. eliminirani su već u grupi, a na Evropskom nogometnom prvenstvu
Portugal 2004. izbacili su ih Grci u četvrtfinalu. Nakon tih neuspjeha tadašnji
izbornik Jacques Santini dao je ostavku i njegov posao je preuzeo Raymond
Domenech.

Francuska se kroz kvalifikacije za SP u Njemačkoj mučila iako je bila u grupi sa
prema njima gledajući slabijim ekipama Izraela, Švicarske i Irske. No da osigura
prolaz izbornik Domenech morao je uvjeriti Zidanea, Makéléléa i Thurama, članove
bivše "zlatne generacija", da ne idu u mirovinu prije prvenstva. Francuzi su se
kvalificirali kao prvi u grupi, a na prvenstvu su iznenadili sve osvojivši drugo
mjesto nakon poraza od Italije u finalu. (za informacije o Francuskoj na SP-u
2006. vidi ovaj članak).

Spisak igrača učesnika na EP 2016. Broj nastupa i golova za nacionalni tim
prikazan je pred početak prvenstva.



https://bs.wikipedia.org/wiki/Vagina

Vagina (potječe od lat. riječi vagina što znači "korice mača") je naziv za
ženski spolni organ odnosno rodnicu. Vanjski dijelovi stidnice su velike ili
glavne usne labia majora i manje ili unutarnje usne labia minora. Vanjski ulaz
iz stidnice u rodnicu naziva se introitus, a stidne dlake na stidnici štite
osjetljivo tkivo rodnice i grlića maternice. Koža stidnice sadrži apokrine
znojne žlijezde, identične onima ispod pazuha . Te se žlijezde razlikuju od
običnih znojnih žlijezda jer njihovo lučenje potiču emocionalne situacije, a ne
samo fizički napor.

Stidnica i rodnica čine najistaknutije tačke ulaska u ženski genitalni trakt.
Grlić maternice i njegov otvor (cervikalno ušće), čini ulaz u maternicu i
unutarnje organe zdjelice (jajovode i jajnike). Grlić maternice se spaja s
gornjim dijelom rodnice i prekriven je istom vrstom (skvamoznih) ćelija kao i
sluznica rodnice.

Mokraćni mjehur je smješten iznad vagine, dok je uretralni kanal, koji iz
mjehura vodi mokraću prema van i izgleda poput cjevčice, smješten s gornje
strane rodnice sve do vaginalnog otvora. Rektum je smješten iza vagine. Od
vagine anus je podijeljen međicom.

Rodnica je mišićna cijev duljine 8-10 cm i promjera oko 25 mm kad su joj
stijenke rastegnute. Gornji dio vagine okružuje grlić maternice. Građna je od
tri sloja: spoljašnjeg sloja koji je građen od vezivnog tkiva, srednjeg sloja
ili mišićnog sloja i sluznice. Zidovi vagine su debeli oko 3 do 4 mm. Vagina
koja je vrlo elastična i tokom penetracije se pod uticajem emocionalnih reakcija
i spolne uzbuđenosti prilagođava dimenzijama muškog spolnog organa (penisa) koji
ispušta sjemenu tekućinu (ejakulat). Vaginalna sredina je izrazito kisela, a
narusavanje ph vrijednosti može uzrokovati različite infekcije.

Klitoris postaje dobro prokrvljen i iznimno osjetljiv, a prosječan promjer
rodnice kod žena koje još nisu rodile tokom spolnog podražaja se obično povećava
do 6,5 cm kao i dužina, a maternica i grlić maternice se podižu. Ako se spolni
odnos odvija dok je žena potpuno seksualno uzbuđena, ta promjena oblika rodnice
pomaže lakše začeće. Žene s vrlo uskom rodnicom prodiranje muškog spolnog organa
redovito osjećaju vrlo ugodnim, no kad nisu spolno uzbuđene taj doživljaj može
biti vrlo bolan (dispareunija), jer uzbuđenje nije podiglo i pomaklo maternicu.
U tim slučajevima, može se dogoditi uslijed ponavljanja prodirućih pokreta i
povreda jajnika, što je vrlo bolno.

Tokom seksualog uzbuđenja, rodnica se vlaži iz više izvora i to Bartolinijeve i
Skeneove žlijezde, koje se nalaze na spoju stidnice i otvora rodnice
(introitus). I stijenke rodnice tokom seksualne stimulacije proizvode tekućinu
(transudat), a ženina rodnica se prirodno vlaži tokom ciklusa sna. Neke žene
luče veću količinu tekućine tokom orgazma koja se još naziva i ženskim
ejakulatom, ona je normalna i dio je seksualne reakcije žene.



https://bs.wikipedia.org/wiki/Zavidovi%C4%87i

Zavidovići su općina i naselje u Bosni i Hercegovini. Smješteni su između Doboja
i Zenice, na rijekama Bosni, Krivaji i Gostoviću. Administrativno pripadaju
Zeničko-dobojskom kantonu Federacije Bosne i Hercegovine. Po popisu iz 1991.
godine, u općini Zavidovići živjelo je 52.379 stanovnika.

Grad je već odavno poznat po velikom industrijskom kolektivu za preradu drveta
"Krivaja" i s pravom je nazvan "grad drveta". Današnje područje zavidovičke
općine je oduvijek bilo bogato rijekama, ribom, šumama i raznovrsnim
životinjskim svijetom. Smješten je u slivu tri rijeke: Bosna, Krivaja, Gostović.

Historijski nalazi upućuju da je zavidovićki kraj bio neka vrsta granica između
ilirskih plemena Desidijata južno prema Vranduku i Mezeja koji su živjeli
sjeverno prema Savi.

Ono što nam nude historijske spoznaje jeste da su dolinom Bosne prolazili Grci i
Rimljani ka plodnim nizinama Panonije. Brojni nalazi na susjednim područjima
nepobitno potvrđuju da su stari Iliri nastanjivali ovaj teritorij, ali nam
historija ne nudi konkretne odgovore šta se zbilo sa njima dolaskom Slavena.

Pred dolazak Osmanlija, Bosna je imala organizovanu državu u čijem su sastavu
bila i područja oko Zavidovića. O tom periodu svjedoče i ostaci bogumilske
kulture na zavidovičkom području.

Zavidovići se po prvi put spominju 1565. godine kao selo sa 10 bošnjačkih
porodica. Prof. Rizah Odžakčić vezuje naziv grada za mjesto Vidoviće što nije
historijskim nalazima potvrđeno. Eduard Černi (izvor?) misli da naziv potiče od
imena Sabit (Sabitovo Brdo). Možda je Sabit imao obitelj koju su zvali
Sabitovići. Vremenom od Sabitovića nastali Zavidovići.[potreban citat] Istočno
od grada Zavidovića se nalazi Mjesna zajednica Vozuća. U samom naselju Vozuća
kao i u njenoj bližoj okolini ima znatan broj različitih starina
karakterističnih naziva, za koje se često vezuju i narodna predavanja. Svi ti
podaci govore da je ovaj kraj od davnih vremena bio dobro naseljen i da je bio
ranije od mnogo većeg značaja nego danas.

Sjeverozapadno od Vozuće je brdo Stog. Na jednom od njegovih vrhova je Grad ili
Gradina. Po narodnom predanju, tu je bio grad Marije Terezije. Još uvijek su
dobro vidljivi putevi kroz i oko grada te zidovi i obilježja. Na kosi neposredno
pod Gradom se nalazi mjesto Pazarište. Na osnovu toga može se predpostaviti da
je tu bilo podgrađe. Jedno drugo mjesto pod Stogom a blizu Pazarišta se zove
Kahursko Gumno, a to ime upućuje na srednji vijek. Kad je Marija Terezija, priča
se, bježala iz tog grada, onda je u jedan duboki vir u Krivaji bacila zlatan
razboj. Taj se vir zove Duboki Vir ili Balukana (od turskog balk-riba).

Osmanlije su 1463. godine poslije zauzeća Zenice produžili dolinom rijeke Bosne
i pretpostavlja se da su doprli do Zavidovića, Maglaja i Tešnja. Kada su tačno
zauzeli ovo područje i tu uspostavili vlast nije poznato.

Cesta koju su Osmanlije izgradile dolinom Bosne zaobišla je Zavidoviće i tako
dobrim dijelom izolirala ovaj kraj od ostatka carevine. Iz osmanskog vakta su
ostali pravoslavni manastiri Udrim u Gostoviću i manastir Vozućica u Vozući.

Dolazak Austro-Ugarske donosi prekretnicu u razvoju na području Zavidovića. Nova
vlast ugovara eksploataciju bujnih šuma sa firmom "Marpurgo i Parente" koja
1887. godine gradi šumsku gravitacionu prugu dolinom rijeke Gostović, a u
Zavidovićima 1897. godine gradi pilanu.

1899. godine firma "Gregerson i sinovi" otkupljuje pilanu od firme "Marpurgo i
Parente" i gradi prugu na lokomotivni pogon dolinom rijeke Krivaje.

1900. godine je završena izgradnja uskotračne pruge dolinom rijeke Krivaje, a
firma "Eissler & Ortlieb" je izgradila u Zavidovićima najmoderniju pilanu u
Evropi.

1902. godine firma "Eissler & Ortlieb" podnosi zahtjev Zemaljskoj vladi u
Sarajevu o formiranju općine Zavidovići.

1911. godine, poslije duže procedure, osniva se općina Zavidovići. U to vrijeme
mjesto je imalo oko 3800 stanovnika sa osnovnim konturama urbane sredine.

Na području općine Zavidovići do danas je pronađeno oko 50 kamenih kugli koje se
nalaze na 11 različitih lokacija. Fenomen kamenih kugli je rijedak u svijetu.
Osim Kostarike i Meksika mnoge su pronađene i u Bosni i Hercegovini.[potreban
citat] Najveća koncentracija, sa više od 20 kugli, pronađena je u selu Grab,
udaljenom 2 km od Zavidovića.

Zavidovići su svoj prvi drveni pješački most dobili 06.04.2009. godine, kada je
održana i svečana manifestacija povodom otvaranja istog. Pješački most nosi
naziv "Duga" i povezuje autobusku stanicu s centrom grada preko rijeke Bosne.



https://bs.wikipedia.org/wiki/D%C5%BEuma-namaz

Džuma-namaz (ar. جمعة ) muslimanska je molitva petkom. Isključivo se obavlja u
džematu, i to umjesto podne-namaza. Osoba koja klanja džuma-namaz nije obavezna
klanjati podne-namaz tog dana.

Džuma-namaz počinje u isto vrijeme kad bi počeo podne-namaz. S ovim se slažu svi
veći islamski pravci. Bosanskohercegovačka ulema, u skladu sa šerijatom,
odlučila je da se džuma-namaz u svim džamijama klanja u unaprijed dogovorenom
terminu, i to u 12:00 sati po zimskom ili u 13:00 sati po ljetnom računanju
vremena.

Džuma-namaz se sastoji od dva dijela: molitve (namaza u općem smislu) i hutbe.
Imam prvo održi hutbu, a potom se obavi molitva. Prije hutbe se prouči
unutrašnji ezan, a prije molitve ikamet.

Ono što je također karakteristično za džumu jeste to da postoje dva ezana, tzv.
vanjski i unutrašnji ezan. Prvobitno je postojao samo unutrašnji ezan, koji se
učio u džamiji, no halifa Osman ibn Affan uveo je i vanjski ezan, s munare, jer
je zapazio smanjenje broja vjernika, pa je pokušao na taj način privući ljude
kojima je bila važnija trgovina nego vjerska obaveza.

Hutba prethodi molitvi. Tom prilikom imam se popne na minber i s njega drži
govor. Govor se drži stojeći i u njemu je zahvala Allahu, šehadet, salavat na
Poslanika s. a. w. s., jedan ajet ili čitava sura iz Kur'ana, te na kraju dova.
Sunnet je da budu dva dijela, između kojih imam obično malo sjedne. Također, u
nearapskim zemljama hutba se podijeli na hutbu na arapskom i hutbu na lokalnom
jeziku.

Sama molitva je dvorekatna, kao farz sabah-namaza. Klanja se isključivo u
džematu na isti način kao i farz sabah-namaza.

Dakle, ako osoba ne ispunjava neki od ovih uvjeta, ili ako je žena, onda nije
obavezna klanjati džuma-namaz, ali tada ostaje obaveza klanjanja podne-namaza,
ali ne u džematu. Prema islamskim učenjacima, preporučljivo je za ženu da, ako
je ne sprečavaju neke druge obaveze, ipak obavi džuma-namaz.

Za vjernike džuma-namaz ima ogroman značaj. Smatra se da se brišu grijesi
počinjeni između dvije džume onome ko na iskren i ispravan način obavi te
molitve. Sam značaj petka kao dana u islamskom svijetu je ogroman. U taj dan je,
prema njihovom vjerovanju, stvoren Adem a. s., u taj dan je uveden i izveden iz
Dženneta, a također vjeruju da će Sudnji dan biti u petak.

Većina islamskih pravaca koji obuhvataju najveće zajednice sunitskih i šiitskih
vjernika slažu se u važnosti džuma-namaza i u njegovom prakticiranju. Međutim, u
arapskim zemljama je, za razliku od Bosne i Hercegovine i ostalih
južnoslavenskih zemalja, hutba petkom vrijeme kada se iznose razni politički
stavovi i opcije, te opća pitanja koja interesiraju čitavu zajednicu muslimana,
ali i pitanja koja interesiraju samo tu lokalnu zajednicu. Tako je, na primjer
Iranska revolucija počela okupljanjem vjernika na džuma-namazu.



https://bs.wikipedia.org/wiki/Aspergerov_sindrom

Aspergerov sindrom jedan je od nekoliko poremećaja iz autističkog spektra
karakteriziran poteškoćama u društvenoj interakciji i ograničenim, stereotipnim
interesima i aktivnostima. Također se naziva Aspergerov poremećaj ili samo
Asperger. (Među kliničkim istraživačima nema puno saglasnosti oko toga da li ga
treba zvati sindromom ili poremećajem.) Aspergerov sindrom razlikuje se od
ostalih poremećaja iz spektra autizma po tome što kod njega općenito nema
zastoja u jezičkom i kognitivnom razvoju. Ipak, u standardnom dijagnostičkom
kriteriju nije spomenuta motorička nespretnost i atipična upotreba jezika, što
se zna često javljati.

Sindrom je dobio ime po austrijskom pedijatru Hansu Aspergeru, koji je 1944.
opisao djecu koja očigledno imaju normalnu inteligenciju, ali im nedostaje
vještina neverbalne komunikacije, fizički su nespretna i ne pokazuju empatiju.
Pedeset godina kasnije poremećaj je ušao u ICD (bos. MKB) i DSM klasifikaciju,
ali su ipak ostala neriješena pitanja o njegovim aspektima. Npr, postoji sumnja
oko toga da li se AS razlikuje od visokofunkcionalnog autizma (eng. HFA);
djelomično i zbog te sumnje, njegova učestalost nije čvrsto ustanovljena.

Tačan uzrok AS-a još uvijek je nepoznat, iako istraživanja podupiru vjerovatnost
genetske osnove; tehnike slikanja mozga nisu identificirale jasnu opću
patologiju. Nema posebnog liječenja, a o djelotvornosti pojedinačnih
intervencija postoje samo ograničeni podaci. Intervencija je usmjerena na
poboljšanje simptoma i funkcija, a tretman je zasnovan najviše na bihevioralnoj
terapiji, fokusirajući se na nedostatke u vještini komuniciranja, opsesivne ili
ponavljajuće postupke te fizičku nespretnost. Većina pojedinaca vremenom se
oporavi, ali se teškoće s komuniciranjem, društvenim prilagođavanjem i
samostalnim životom nastavljaju i u odrasloj dobi. Neki istraživači i ljudi s
AS-om poduprli su promjenu u pogledu na cijelu stvar, prema kojoj je ono što se
treba liječiti zapravo razlika (različitost), a ne nemogućnost.

Aspergerov sindrom spada u poremećaje autističkog spektra (eng. ASD) ili
pervazivne razvojne poremećaje (eng. PDD), a koji čine spektar psiholoških
stanja koja karakteriziraju abnormalnosti u društvenoj interakciji i
komunikaciji (koje "prodiru" u normalno funkcioniranje pojedinca /lat. pervasio
= prodiranje/), te ograničeni interesi i ponavljajuće ponašanje. Kao i ostali
psihološki razvojni poremećaji, i ASD počinje u ranom ili kasnijem djetinjstvu,
ima stabilan tok bez remisija i vraćanja, ali i pogoršanja koja proizlaze iz
promjena u raznim moždanim sistemima, povezanih sa sazrijevanjem. ASD je podskup
šireg autističkog fenotipa (eng. BAP) u koji spadaju osobe koje nemaju ASD, već
neke osobine nalik autizmu, kao što je nedostatak u društvenoj interakciji. Od
ostala 4 oblika ASD-a, autizam je po znakovima i vjerovatnim uzrocima
najsličniji Aspergerovom sindromu, ali da bi se on dijagnosticirao, moraju
postojati teškoće u komunikaciji, a dopušta se i kašnjenje u kognitivnom
razvoju.

Razmjer preklapanja AS-a i HFA-a (autizam bez mentalne retardacije) nije još
jasan. Trenutna klasifikacija ASD-a u određenoj je mjeri artefakt za to kako je
autizam otkriven i možda neće odraziti pravu prirodu spektra. Jedna od
predloženih promjena u 5. izdanju Dijagnostičkog i statističkog priručnika za
mentalne bolesti (DSM-V), koje se treba pojaviti u maju 2013. godine, uklonila
bi AS kao posebnu dijagnozu i svrstala ga u ASD, čiji bi se stepen mjerio po
skali ozbiljnosti. Predložena promjena je kontroverzna i raspravlja se o tome da
se umjesto ovoga promijene dijagnostički kriteriji za AS.

Aspergerov sindrom razlikuje se više po shemi simptoma nego po jednom posebnom
simptomu. Karakteriziraju ga kvalitativni nedostaci u društvenoj interakciji,
stereotipni i ograničeni načini ponašanja, aktivnosti i interesi te zaostajanje
u kognitivnom razvoju (koje nije od kliničkog značaja) ili općenito zaostajanje
na planu jezika i govora. Intenzivna preokupacija tačno određenom temom,
jednostrana govorljivost i fizička nespretnost tipični su znakovi, ali nisu
nužni za dijagnozu.

Nedostatak empatije vjerovatno je najdisfunkcionalniji aspekt AS-a. Osobe s
AS-om doživljavaju poteškoće u osnovnim elementima društvene interakcije, u što
može spadati neuspjeh u razvijanju prijateljstava ili u dijeljenju uživanja ili
postignuća s drugima (npr, pokazivanje onoga što im se sviđa), zatim nedostatak
društvene ili emocionalne uzajamnosti, te smanjene mogućnosti neverbalne
komunikacije (npr, u kontaktu očima, izrazima lica, položaju tijela ili
gestikulaciji).

Pretpostavka da su osobe s AS-om predisponirane za nasilničko ili kriminalno
ponašanje bila je istraživana, ali nije poduprta podacima. Većina dokaza ukazuje
da djeca s AS-om puno češće budu žrtve nego krivci. Studija iz 2008. ustanovila
je da je ogromna većina prijavljenih nasilnih kriminalaca s AS-om istovremeno
imala i druge psihijatrijske poremećaje, kao što je šizoafektivni poremećaj.

Stereotipno i ponavljajuće motoričko ponašanje predstavlja jezgro pri
dijagnosticiranju AS-a i ostalih ASD-ova. Ono uključuje pokrete rukom, kao
pljeskanje ili uvrtanje, te složene pokrete cijelog tijela. Oni se obično
ponavljaju u dužim ispadima i izgledaju više svojevoljno i ritualno od tikova,
koji su brži, manje ritmični i rjeđe simetrični.

Iako osobe s AS-om stječu jezičke sposobnosti bez većih smetnji i u njihovom
govoru nema značajnih abnormalnosti, usvajanje jezika i njegova upotreba obično
su atipični. U abnormalnosti spadaju govorljivost, nagli prijelazi (na drugu
temu), doslovno interpretiranje i pogrešno razumijevanje nijansi, upotreba
metafora razumljivih samo govorniku, nedostaci u slušnoj percepciji, neobično
pedantan, formalan i idiosinkrazijski govor, te neobičnosti u glasnoći, tonu,
intonaciji, prozodiji i ritmu.

Djeca s AS-om mogu imati neuobičajeno sofisticiran vokabular u ranoj dobi i
često ih kolokvijalno zovu "malim profesorima", ali imaju teškoće u
razumijevanju figurativnog govora i sklona su upotrebljavati jezik doslovno.
Takva djeca imaju slabosti naročito u području nepisanog jezika koji uključuje
humor, ironiju i zadirkivanje. Iako osobe s AS-om obično razumiju kognitivnu
osnovu humora, izgleda da ne razumiju namjeru humora, a to je da se on podijeli
s ostalima. Unatoč jakom dokazu o oslabljenom razumijevanju humora, izgleda da
neki anegdotski slučajevi humora kod osoba s AS-om bacaju rukavicu nekim
psihološkim teorijama o AS-u i autizmu.

Osobe s AS-om mogu imati znakove ili simptome nezavisne od dijagnoze, ali koji
mogu pogoditi pojedinca ili porodicu. U to spadaju razlike u percepciji i
problemi s motoričkim sposobnostima, spavanjem ili emocijama.

Ove osobe često imaju izvrsnu slušnu i vizuelnu percepciju. Autistična djeca
često pokazuju pojačano zapažanje sitnih promjena u shemama kao što su raspored
stvari ili poznate slike; to se obično odnosi na specifični domen i uključuje
procesuiranje preciznih karakteristika. Nasuprot tome, u poređenju s osobama s
HFA-om, osobe s AS-om imaju neke nedostatke u zadacima koji uključuju
vizualno-prostornu i slušnu percepciju te vizualnu memoriju. Mnogi izvještaji o
autističnim i osobama s AS-om pokazuju druge neobične osjetilne i perceptivne
sposobnosti i iskustva. Te osobe mogu biti neuobičajeno osjetljive ili
neosjetljive na zvuk, svjetlost i druge podražaje; ovakve osjetilne reakcije
otkrivene su i kod drugih razvojnih poremećaja i nisu specifične samo za AS ili
autizam. Nema mnogo podrške za pojačanu "bori se-ili-bježi" reakciju ili
neuspjeh stvaranja navike kod autističnih ljudi; više je dokaza za smanjeno
reagiranje na osjetilne podražaje, iako nekoliko studija nisu pokazale nikakvu
razliku.

Prvi izvještaji Hansa Aspergera i ostale dijagnostičke sheme uključuju opise
fizičke nespretnosti. Djeca s AS-om mogu zaostajati u usvajanju sposobnosti koje
zahtijevaju motoričke vještine (kao što su vožnja biciklom ili otvaranje tegle)
i može izgledati da se kreću nezgrapno ili da se osjećaju "neugodno u vlastitoj
koži". Mogu imati slabu koordinaciju, čudan ili živahan hod ili položaj tijela,
loš rukopis ili probleme s vizualno-motoričkom integracijom. Također, mogu
pokazati teškoće s propriocepcijom (osjećajem za položaj tijela) u mjerama
protiv apraksije (poremećaja motoričkog planiranja), ravnotežom, tzv.
tandem-hodom (pri njemu prsti stražnje noge dodiruju petu prednje) i odnosom
"palac-prsti". Nema dokaza da ove teškoće u motoričkim sposobnostima razdvajaju
AS od ostalih visokofunkcionalnih autističnih poremećaja.

Djeca s AS-om imaju veću vjerovatnoću za probleme sa spavanjem, uključujući
teškoće s "padanjem u san", česta noćna i ranojutarnja buđenja. AS je povezan i
s visokim stepenom aleksitimije. Iako su AS, smanjen kvalitet spavanja i
aleksitimija povezani, njihov uzročni odnos još je nejasan.

Kao i kod ostalih slučajeva ASD-a, roditelji djece s AS-om imaju veći stepen
stresa.

Asperger je opisao najčešće simptome kod porodica njegovih pacijenata, naročito
kod očeva, a jedno istraživanje podržava ovu opservaciju i sugerira na doprinos
genetskog faktora AS-u. Iako još nije identificiran poseban gen, vjeruje se da
više faktora igra ulogu u nasljeđivanju autizma, uzevši u obzir fenotipsku
varijabilnost kod djece s AS-om. Dokazi za genetsku vezu jesu tendencija
pojavljivanja AS-a unutar porodica i veći broj članova porodice sa simptomima
ponašanja sličnim AS-u, ali u više ograničenoj formi (npr, blage teškoće u
društvenoj interakciji, govoru ili čitanju). Većina istraživanja sugerira da svi
ASD-ovi imaju zajedničke genetske mehanizme, ali AS može imati jaču genetsku
komponentu od autizma. Vjerovatno postoji zajednička grupa gena gdje određeni
aleli čine pojedinca podložnim da razvije AS; ako je to slučaj, onda određena
kombinacija alela određuje ozbiljnost i simptome kod svake osobe s AS-om
pojedinačno.

Izgleda da Aspergerov sindrom rezultira iz razvojnih faktora koji pogađaju mnoge
ili sve sisteme u mozgu, za razliku od lokaliziranih efekata. Iako su specifična
objašnjenja za AS ili faktore po kojima se razlikuje od ostalih ASD-ova još
uvijek nepoznata i iako još ne postoji patologija koja bi bila zajednička
ljudima s AS-om, još uvijek je moguće da je mehanizam AS-a odvojen od ostalih
ASD-ova. Neuroanatomske studije i povezanost sa teratogenima snažno sugeriraju
da mehanizam uključuje promjenu u razvoju mozga nedugo nakon začeća. Abnormalna
migracija embrioničkih ćelija tokom fetusne faze može utjecati na konačnu
strukturu i povezanost mozga, rezultirajući promjenama u nervnim sklopovima koji
kontroliraju mišljenje i ponašanje. Postoji više teorija o mehanizmu AS-a, ali
izgleda da nijedna ne nudi konačno objašnjenje.

Teorija o smanjenoj (unutrašnjoj) povezanosti mozga pretpostavlja smanjeno
funkcioniranje nervnih sklopova "visokog nivoa" i smanjenu sinhroniziranost,
zajedno s prekomjernim povećanjem procesâ "nižeg nivoa". To se dosta slaže s
teorijama o generalnom procesuiranju, kao što je teorija slabe centralne
koherencije, koja pretpostavlja da na ograničenoj sposobnosti da se vidi "veća
slika" počiva glavna smetnja kod ASD-ova. Druga teorija povezana s ovom –
pojačano perceptivno funkcioniranje – fokusira se više na superiornost lokalno
orijentiranih i perceptivnih operacija kod autističnih osoba.

Teorija o sistemu ogledalnih neurona (MNS) pretpostavlja da se promjene u
razvoju MNS-a miješaju s oponašanjem i dovode do ključne karakteristike AS-a:
oslabljenosti društvene interakcije. Npr, jedna je studija pokazala da
aktivacija u centru za oponašanje kod osoba s AS-om kasni. Ova se teorija slaže
s teorijama socijalne kognicije, kao što je teorija uma, koja pretpostavlja da
autistično ponašanje nastaje zbog poremećaja u pripisivanju mentalnih stanja
sebi i drugima, ili teorija hipersistemiziranja, prema kojoj autistične osobe
mogu sistematizirati unutrašnje operacije kako bi se mogli nositi s unutrašnjim
događajima, ali su manje efektivni pri empatiziranju, gdje se moraju nositi s
događajima koje su uzrokovali drugi agensi.

U ostale moguće mehanizme spadaju disfunkcija serotonina te disfunkcija malog
mozga.

Roditelji djece s AS-om obično mogu pratiti razlike u razvoju njihove djece do
dobi od najmanje 30 mjeseci. Praćenje razvoja tokom rutinskog pregleda kod
ljekara opće prakse ili pedijatra može otkriti znakove koji opravdavaju dalje
istraživanje. Dijagnosticiranje AS-a komplicira upotreba više različitih
instrumenata za praćenje, uključujući Dijagnostičku skalu za AS (ASDS), Upitnik
za praćenje spektra autizma (ASSQ), Dječiji test za AS (CAST), Gilliamovu skalu
AS-a (GADS), Krugov indeks AS-a (KADI) i Kvocijent spektra autizma (AQ; s
verzijama za djecu, adolescente i odrasle). Ni za jedan od njih nije se pokazalo
da pouzdano može diferencirati AS od ostalih ASD-ova.

Dijagnoza se najčešće postavlja između 4. i 11. godine života. Za cjelovitu
ocjenu potreban je multidisciplinarni tim koji vrši posmatranje uz pomoć više
postavki, što uključuje neurološku i genetsku ocjenu, kao i testove za
kogniciju, psihomotoričke funkcije, verbalne i neverbalne slabosti i jače
strane, stil učenja i sposobnosti za samostalan život. Trenutni "zlatni
standard" u dijagnosticiranju ASD-ova kombinira kliničku procjenu s Revidiranim
dijagnostičkim intervjuom za autizam (ADI-R) - to je polustrukturirani intervju
s roditeljima - i Dijagnostičkim grafikonom posmatranja za autizam (ADOS) -
razgovor i intervju s djecom zasnovan na igri. Zakašnjela ili pogrešna dijagnoza
može biti traumatična za pojedince i porodice; npr, pogrešna dijagnoza može
dovesti do uzimanja lijekova koji samo pogoršavaju ponašanje. Mnogoj se djeci
pogrešno dijagnosticira hiperaktivni poremećaj nedostatka pažnje (ADHD).
Postavljanje dijagnoze odraslima mnogo je zahtjevnije jer su standardni
dijagnostički kriteriji "podešeni" za djecu, a ispoljavanje AS-a mijenja se s
godinama; dijagnoza kod odraslih zahtijeva brižljivo kliničko ispitivanje i
temeljitu anamnezu koja se dobije od same osobe i drugih koji je poznaju, s
fokusom na ponašanje u djetinjstvu. U stanja koja se moraju razmatrati u
diferencijalnoj dijagnozi spadaju ostali ASD-ovi, šizofrenijski spektar, ADHD,
opsesivno-kompulzivni poremećaj (OKP), klinička depresija,
semantičko-pragmatički poremećaj, poremećaj neverbalnog učenja, Tourretov
sindrom, poremećaj stereotipnog kretanja i bipolarni poremećaj.

Nedovoljna ili prekomjerna dijagnoza problemi su u marginalnim slučajevima.
Troškovi i teškoće u praćenju i procjenjivanju mogu odložiti dijagnozu. Nasuprot
tome, povećana popularnost mogućnosti tretmana lijekovima često motivira
"prejaku" dijagnozu ASD-a. Postoje pokazatelji po kojima je AS češće
dijagnosticiran posljednjih godina, djelomično kao rezidualna dijagnoza kod
djece s normalnom inteligencijom koja nemaju autizam, ali imaju društvene
poteškoće. 2006. godine navedeno je da je to najbrže rastuća psihijatrijska
dijagnoza kod djece u Silicijskoj dolini; također, kod odraslih postoji sklonost
da ga sami sebi dijagnosticiraju. Postoje pitanja o vanjskoj vrijednosti
dijagnoze AS-a, tj. nejasno je da li ima praktične koristi u razlikovanju AS-a
od HFA i PDD-NOS-a; isto dijete može dobiti različite dijagnoze zavisno od
instrumenata praćenja. Debata o razlikovanju AS-a od HFA djelomično ima razlog u
tautološkoj dilemi gdje su poremećaji definirani na osnovi ozbiljnosti
oštećenja, tako da su studije koje potvrđuju razlike zasnovane na ozbiljnosti
očekivane.

Liječenje AS-a pokušava se baviti simptomima koji uzrokuju duševni nemir, a
također ima za cilj podučavanje odgovarajućim društvenim, komunikacijskim i
stručnim sposobnostima (primjerenima dobi osobe) koje se ne usvajaju prirodnim
putem tokom razvoja, uz intervenciju prilagođenu potrebama osobe zasnovanu na
multidisciplinarnoj procjeni stanja. Iako je postignut napredak, podaci koji
potvrđuju djelotvornost pojedinačnih intervencija ograničeni su.

Od mnogih studija o programima rane intervencije zasnovanim na ponašanju, većina
su tzv. studije slučaja, s najviše 5 učesnika, i obično se bave problemima u
ponašanju, kao što su samopovređivanje, agresivnost, odbijanje poslušnosti,
stereotipnosti ili spontani govor; neplanirane nuspojave uglavnom se zanemaruju.
Unatoč popularnosti treninga društvenih sposobnosti, njegova djelotvornost još
nije na čvrstim nogama. Kontrolirana studija modela za roditelje u procesu obuke
za probleme u ponašanju kod njihove djece s AS-om pokazala je da su roditelji
koji pohađaju jednodnevne radionice ili 6 pojedinačnih lekcija izvijestili o
manje problema u ponašanju, dok su roditelji koji su dobijali pojedinačne
lekcije prijavili smanjenje intenziteta problema u ponašanju kod njihove djece s
AS-om. Važna je i radna obuka kako bi starija djeca i odrasli s AS-om naučili
pravila razgovora za posao i ponašanje na radnom mjestu, a organizacijski
softver i dlanovnici također su korisni kako bi te osobe poboljšale upravljanje
radom i životom.

Nijedan lijek ne liječi direktno ključne simptome AS-a. Iako su istraživanja o
djelotvornosti intervencija lijekovima ograničena, od ključne je važnosti da se
dijagnosticiraju i liječe koegzistirajuća stanja. Nedostatak
samoidentificirajućih emocija ili u posmatranju efekata nečijeg ponašanja na
druge može osobama s AS-om otežati da shvate zašto bi im lijek mogao biti
potreban. U kombinaciji s bihevioralnim intervencijama i prilagođavanjem
sredini, lijekovi mogu biti djelotvorni u liječenju koegzistirajućih stanja, kao
što su poremećaj tjeskobe, klinička depresija, nedostatak pažnje ili
agresivnost. Za atipične neuroleptične lijekove olanzapin i risperidon pokazalo
se da smanjuju simptome udružene s AS-om; risperidon može smanjiti ponavljajuće
i samopovređujuće ponašanje, ispade agresivnosti i impulzivnost, te poboljšati
stereotipne sheme ponašanja i društvene odnose. Fluoksetin, fluoksamin i
sertralin, koji spadaju u grupu selektivnih inhibitora ponovne apsorpcije
serotonina (SSRI), pokazali su uspjeh u liječenju ograničenih i ponavljajućih
interesa i ponašanja.

S lijekovima se mora preduzeti oprez jer kod osoba s AS-om nuspojave mogu biti
češće i teže za procjenjivanje i testovi za djelotvornost lijek(ov)a protiv
koegzistirajućih stanja rutinski isključuju pojedince iz autističkog spektra.
Abnormalnosti u metabolizmu, brzini električnih signala u srcu i povećan rizik
od dijabetesa tipa 2 navode se kao problemi s ovim lijekovima, zajedno s
ozbiljnim i dugotrajnim neurološkim nuspojavama. SSRI-lijekovi mogu dovesti do
manifestacije, npr, povećane impulzivnosti, agresivnosti ili poremećaja u
spavanju. Dobijanje na težini i umor česte su nuspojave risperidona, koji
također može dovesti i do povećanog rizika za ekstrapiramidalne simptome, kao
što su nemogućnost odmora i distonija, te povišen nivo prolaktina. Umirenost i
dobijanje na težini češće se javljaju kod liječenja olanzapinom, što je,
također, povezano i s dijabetesom. Osobe s AS-om možda neće moći identificirati
unutrašnja raspoloženja i emocije i komunicirati o njima ili tolerirati
nuspojave koje za većinu ljudi ne bi bile problematične.

Postoje neki dokazi da najmanje 20% djece "preraste" AS i ne zadovoljava
dijagnostičke kriterije u odrasloj dobi. Do 2006. nijedna studija koja se bavila
dugoročnim praćenjem osoba s AS-om nije dostupna i nema sistematskih dugoročnih
studija praćenja djece s AS-om. Životni vijek osoba s AS-om u okvirima je
normalnog, ali je kod njih povećano prisustvo i drugih psihijatrijskih stanja
(kao što su klinička depresija i poremećaj tjeskobe) koja značajno mogu utjecati
na prognozu. Iako su slabosti u društvenoj interakciji doživotne, krajnji
rezultat obično je pozitivniji nego kod osoba s niskofunkcionalnim ASD-ovima;
npr, za simptome ASD-a vjerovatnije je da će se smanjivati s vremenom kod djece
s AS-om ili HFA-om. Iako većina studenata s AS-om/HFA-om ima prosječne
matematičke sposobnosti i na tim testovima postiže nešto slabije rezultate nego
na testovima opće inteligencije, neki su ipak nadareni za matematiku i AS nije
spriječio neke ljude da ostvare velika dostignuća, kao što je osvajanje Nobelove
nagrade.

Djeci s AS-om može biti potrebno i posebno obrazovanje zbog njihovih teškoća u
društvu i ponašanju, iako mnoga pohađaju redovnu školu. Adolescenti s AS-om mogu
ispoljiti kontinuirane teškoće s brigom o samom sebi, organiziranošću i
problemima u društvenim i ljubavnim vezama; unatoč visokom kognitivnom
potencijalu, većina mladih ljudi s AS-om ostaje kod kuće, iako neki sklope brak
ili se zaposle samostalno. "Drugačijost" koju adolescenti dožive (tj. s kojom
žive) može biti traumatična. Može se pojaviti tjeskoba zbog preokupiranosti
mogućim kršenjem rituala i ustaljenih rutina, od toga da se takva osoba nađe u
situaciji bez jasnog plana i rasporeda do straha zbog neuspjeha u društvenim
kontaktima (tzv. društvena tjeskoba); rezultirajūćī stres može se manifestirati
kroz nedostatak pažnje, povučenost, oslanjanje na opsesije, hiperaktivnost te
agresivno ili suparničko ponašanje. Depresija je često rezultat hronične
frustriranosti zbog neuspjeha u društvenom povezivanju s drugima i mogu nastati
poremećaji raspoloženja koji zahtijevaju tretman. Klinička iskustva ukazuju da
stopa samoubistava može biti veća kod osoba s AS-om, ali sistematske empirijske
studije nisu dale potvrdu za ovo.

Procjene učestalosti AS-a jako variraju. Prikaz epidemioloških studija djece iz
2003. pokazao je da se stopa učestalosti kreće u rasponu od 0,03 do 4,84 na
1000, a odnos autizam : AS iznosi od 1,5:1 do 16:1; kombiniranje prosječnog
odnosa od 5:1 s konzervativnom procjenom učestalosti autizma od 1,3 na 1000
indirektno sugerira da bi učestalost AS-a mogla iznositi 0.26 na 1000. Dio ovih
variranja u procjenama nastaje zbog razlika u dijagnostičkim kriterijima. Npr,
relativno mala studija iz Finske iz 2007. na uzorku od 5484 djeteta u dobi od 8
godina utvrdila je da 2,9 od 1000 djece ispunjava ICD-10 kriterije za
dijagnosticiranje AS-a, 2,7 na 1000 prema Gillbergovim kriterijima, 2,5 prema
DSM-IV, 1,6 prema Szatmariju itd. Dječaci su skloniji da razviju AS nego
djevojčice; procjene omjera po spolovima variraju od 1,6:1 do 4:1, prema
Gillbergovim kriterijima.

Poremećaj tjeskobe i klinička depresija najčešća su koegzistirajuća stanja s
AS-om. Njihovo supostojanje kod osoba s AS-om procjenjuje se na 65% slučajeva.
Depresija je česta kod adolescenata i odraslih; kod djece je vjerovatniji
hiperaktivni poremećaj nedostatka pažnje (ADHD). Drugi izvještaji povezali su AS
sa stanjima poput aminoacidurije (povećano izlučivanje aminokiselina mokraćom)
ili labavosti ligamenata, ali to su bili pojedinačni slučajevi ili male studije
i nijedan faktor nije povezan s AS-om u unakrsnim istraživanjima. Jedna studija
o muškarcima s AS-om otkrila je povećanu stopu epilepsije i visok stepen
poremećaja neverbalnog učenja (51%). AS je povezan s tikovima, Tourettovim
sindromom i bipolarnim poremećajem, a ponavljajuća ponašanja imaju mnoge
sličnosti s opsesivno-kompulzivnim poremećajem (OKP) ili opsesivno-kompulzivnim
poremećajem ličnosti (OKPL) (to su dvije različite stvari). Iako je većina ovih
studija zasnovana na uzorcima iz psihijatrijskih klinika bez korištenja
standardiziranih mjera, izgleda sasvim razumno zaključiti da su koegzistirajuća
stanja relativno česta.

Nazvan po austrijskom pedijatru Aspergeru, ovaj sindrom relativno je nova
dijagnoza na polju autizma. Izgleda da je Asperger kao dječak pokazivao neke
znakove poremećaja koji je dobio ime baš po njemu, kao što su povučenost i
talent za jezik. Neke njegove fotografije pokazuju da je imao ozbiljan izraz
lica s intenzivnim pogledom. On je 1944. opisao četvero djece koja su imala
poteškoće s uključivanjem u društvo. Toj djeci nedostajale su vještine
neverbalne komunikacije, nisu pokazivala empatiju prema vršnjacima i bila su
fizički nespretna. Asperger je to stanje nazvao "autističkom psihopatijom" i kao
njegovu glavnu karakteristiku naveo društvenu izolaciju. Za razliku od današnjeg
AS-a, autistična psihopatija mogla se pojaviti kod ljudi svih nivoa
inteligencije, uključujući i one s mentalnom retardacijom. U kontekstu
nacističke eugenetske politike steriliziranja i ubijanja društvenih devijanata i
mentalno hendikepiranih osoba, Asperger je strastveno branio vrijednost(i)
autističnih osoba, pišući: "Mi smo, onda, uvjereni da autistični ljudi imaju
svoje mjesto u organizmu društvene zajednice. Oni svoju ulogu dobro ispunjavaju,
možda bolje nego što bi iko drugi mogao, i govorimo o ljudima koji su kao djeca
imali najveće teškoće i uzrokovali neizrecive i neizrečene brige njhovim
starateljima". On je svoje mlade pacijente nazivao i "malim profesorima" i
vjerovao da će neki od njih biti sposobni za izvanredna dostignuća i originalno
razmišljanje kasnije u životu. Njegov je rad objavljen tokom Drugog svjetskog
rata na njemačkom jeziku, tako da nije bio previše čitan igdje drugo u svijetu.

Lorna Wing popularizirala je termin Aspergerov sindrom u medicinskoj zajednici
engleskog govornog područja u njenoj publikaciji iz 1981. o nizu manjih studija
o djeci koja su pokazivala slične simptome, a Uta Frith prevela je Aspergerov
rad na engleski jezik 1991. Gillberg i Gillberg postavili su setove
dijagnostičkih kriterija 1989, iste godine kad i Szatmary i drugi. AS je postao
standardna dijagnoza 1992. kad je uključen u 10. izdanje dijagnostičkog
priručnika WHO-a Međunarodna klasifikacija bolesti (International Classification
of Diseases - ICD-10); 1994. dodan je u 4. izdanje Dijagnostičkog i statističkog
priručnika za mentalne bolesti (DSM-IV) Američke psihijatrijske asocijacije.

Stotine knjiga, članaka i web-stranica danas govore o AS-u i procjene
učestalosti ASD-ova dramatično su se povećale, s AS-om kao važnom priznatom
podgrupom. Da li se on treba posmatrati kao različit od HFA-a fundamentalno je
pitanje koje zahtijeva dalja proučavanja, a postoje i pitanja o empirijskom
vrednovanju valjanosti DSM-IV i ICD-10 kriterija.

Ljudi s AS-om mogu sami sebe u neformalnom govoru nazivati aspijima (eng. aspie,
mn. aspies; čit. aspi). Taj je termin 1999. skovala Liane Holliday Willey. Riječ
neurotipičan (skraćeno NT) opisuje osobu čiji su neurološki razvoj i stanje
tipični i često se koristi za neautistične osobe. Internet je omogućio ljudima s
AS-om da međusobno komuniciraju na način koji prije nije bio moguć zbog njihove
rijetkosti i geografske raspršenosti. Tako se pojavila nova supkultura aspija.
Web-stranice kao Wrong Planet omogućile su pojedincima da se lakše povežu.

Autistične osobe poduprle su promjenu u percepciji ASD-ova prema kojoj se oni
trebaju posmatrati više kao kompleksni sindromi nego kao bolesti koje se moraju
liječiti. Predlagači ovakvog stava odbacuju ideju da postoji "idealna"
konfiguracija mozga i da je bilo koje odstupanje od norme patološko; oni
promoviraju toleranciju prema onom što nazivaju neurorazličitost. Ovi su stavovi
osnova za pokrete za prava autističnih osoba. Postoji kontrast između stavova
osoba sa samoidentificiranim AS-om, koje se obično ne žele liječiti i ponosne su
na svoj identitet, i roditelja djece s AS-om, koji obično traže pomoć i lijek za
svoju djecu.

Neki istraživači tvrde da AS može biti posmatran kao drugačiji kognitivni stil,
a ne kao bolest ili nesposobnost, i da bi trebao biti uklonjen iz DSM-a, kao što
je uklonjena i homoseksualnost. U radu iz 2002. Simon Baron-Cohen napisao je o
ljudima s AS-om sljedeće: "U društvenom svijetu nema puno koristi od preciznog
oka osjetljivog na detalje, ali u svijetu matematike, računarstva,
katalogiziranja, muzike, lingvistike, inženjerstva i nauke takvo oko za detalje
prije će dovesti do uspjeha nego do neuspjeha." Naveo je 2 razloga zašto bi još
moglo biti korisno posmatrati AS kao poremećaj:



https://bs.wikipedia.org/wiki/%C5%A0vedska

Švedska (švedski: Sverige), službeno Kraljevina Švedska (švedski:  Konungariket
Sverige) je nordijska zemlja u Skandinaviji, u sjevernoj Evropi. Graniči se sa
Norveškom na zapadu, Finskom na sjeveroistoku. Na jugozapadu Öresundski most
(Öresundsbron) spaja Švedsku sa Danskom. More Skagerak je na jugozapadu,
Baltičko more i Botnički zaliv su na istoku.

Sa površinom od 450 295 km2, Švedska je treća najveća zemlja u Evropskoj uniji,
s ukupnim brojem stanovnika od oko 9,4 miliona. Švedska ima malu gustoću
naseljenosti od 21 km2 sa stanovništvom koje je uglavnom koncentrisano na južnom
dijelu zemlje. Oko 85% stanovništva živi u gradskim naseljima. Glavni a ujedno i
najveći grad Švedske je Stockholm. Od početka 19. vijeka Švedska živi u miru i u
velikoj mjeri izbjegava rat.

Danas je Švedska ustavna monarhija s visoko razvijenom ekonomijom i ima osmi
najveći prihod u svijetu po glavi stanovnika. 2012. godine Svjetski ekonomski
forum rangirao je Švedsku kao četvrtu najkonkurentniju zemlju na Svijetu. Prema
podacima UN-a, ima treću najnižu stopu smrtnosti beba na svijetu. Moderno ime
Švedska je izvedeno iz stare engleske riječi Sweoped, što znači Šveđani. Ova
riječ je izvedena iz riječi Sweon/sweonas. Švedsko ime Sverige izvedeno je iz
Sweorice koju možemo naći u legendi o Beovulfu.

Švedska se pojavila kao nezavisna i jedinstvena država u srednjem vijeku.
Proširivanjem svoje teritorije u 17. vijeku stvara Švedsko carstvo. U 17. i
početkom 18. vijeka postala je jedna od velikih sila Evrope. Većina osvojenih
teritorija izvan Skandinavskog poluostrva su izgubljene tokom 18. i 19. vijeka.
Istočni dio Švedske je zauzela Rusija 1809. godine. Posljednji rat koji je
Švedska vodila bio je 1814. godine, kada je uspjela da prisili Norvešku da uđe u
personalnu uniju. Od tada je Švedska neutralna zemlja, a članica je Evropske
unije od 1. januara 1995. godine.

Švedska je ustavna monarhija, u kojoj je Carl XVI Gustaf, kralj Švedske šef
države, ali kraljevska vlast je dugo bila ograničena na ceremonijalnu i
predstavničku funkciju. U kraljevini vlada demokratski sistem, a monarh danas
ima de facto simboličnu ulogu. Opći izbori se održavaju svake četvrte godine, a
pravo glasa imaju svi stanovnici stariji od 18 godina, pa čak i doseljenici koji
su najmanje tri godine živjeli u Švedskoj. Prema časopisu Economist iz 2010.
godine, Švedska se nalazila na četvrtom mjestu u razvoju demokratije po
primjerku uzetom iz 167 zemalja. Švedski parlament (Riksdag) je zakonodavno
tijelo nacije sa 349 članova, koje bira premijera. Parlamentarni izbori se
održavaju svake četiri godine u trećoj nedjelji u septembru.

Prema Ustavu Švedske iz 1974. godine, kraljeve dužnosti su isključivo
predstavničkog i ceremonijalnog karaktera. On više formalno ne imenuje premijera
Švedske, nego to sad isključivo vrši glavni govornik parlamenta u ime tog
tijela. Zakone koje donosi parlament ne trebaju njegov potpis da bi postao
zakon. Kralj i dalje otvara godišnje sjednice parlamenta, predsjedava posebnim
vijećem koji se održava tokom promjene vlade, održava redovne informacije vijeća
sa premijerom i kabinetom, predsjedava sastancima vijeća za vanjske poslove, i
prima akreditivna pisma stranih ambasadora u Švedskoj i potpisuje one švedske
stranim narodima. U skladu sa svojom ulogom javne ličnosti, on se dobrovoljno
uzdržava od glasanja na švedskim izborima.

349 članova parlamenta ima vrhovni autoritet u modernoj Švedskoj, u skladu sa
svojim ustavom. Oni su odgovorni za izbor premijera, koji potom imenuje vladine
šefove odjela (ministre). Zakonodavnu vlast vrši samo parlament. Izvršnu vlast
vrši premijer i njegovi članovi kabineta, dok je pravosuđe nezavisno. Švedskoj
nedostaje obavezno sudsko preispitivanje, iako neobavezno, pregled obavlja
zakonsko vijeće (lagrådet). Ovo zakonsko tijelo se uglavnom poštuje u tehničkim
pitanjima, ali manje u kontroverznim političkim pitanjima. Zakonski akti
parlamenta i uredbe vlade ne mogu se primijeniti ni na jedom nivou, ako su
očigledno protiv ustavnog zakona. Međutim, zbog ograničenja u ovom obliku sudske
revizije i slabog pravosuđa, to je imalo malo praktičnih posljedica.
Zakonodavstvo može pokrenuti kabinet ili pripadnici parlamenta. Članovi se
biraju na temelju proporcionalne zastupljenosti na mandat od četiri godine.
Ustav Švedske može se mijenjati od strane parlamenta, što zahtijeva jednostavnu,
ali apsolutnu većinu sa dva odvojena glasanja, odvojenih opštim izborima između
ta dva glasanja. Švedska ima četiri ustavna zakona: instrument vlade, švedski
zakon o kraljevskom nasljeđivanju, zakon o slobodi štampe i temeljni zakon o
slobodi izražavanja.

Švedska socijaldemokratska partija je igrala vodeću političku ulogu od 1917.
godine, nakon što su reformisti potvrdili svoju snagu unatoč napuštanju stranke
od strane tzv. lijevo orijentisanih stranaka (revolucionara). Nakon 1932.
godine, politički kabineti su uglavnom bili popunjeni članovima iz
socijaldemokratske partije. Samo pet opštih izbora (1976., 1979., 1991., 2006. i
2010.) dali su desnom centru bloka dovoljno mjesta u parlamentu da osnuje vladu.
Međutim, zbog loših ekonomskih rezultata od početka 1970-ih godina, a posebno
nakon fiskalne krize početkom 1990-ih, politički sistem Švedske postao je manje
jednostran, i sad je višepartijski kao i u mnogim drugim evropskim zemljama.

Švedske oružane snage (Försvarsmakten) su vladina agencija odgovorna Švedskom
ministarstvu odbrane i odgovorne su za mirnodopske operacije oružanih snaga
Švedske. Njihov glavni zadatak je da vježbaju i obezbjeđuju podršku mirovnim
snagama u inostranstvu, i održavaju dugoročnu sposobnost da se preusmjere na
odbranu Švedske u slučaju rata. Oružane snage su podijeljene na: vojsku,
zrakoplovstvo i mornaricu. Šef oružanih snaga je vrhovni komandant
(Överbefälhavaren , OB), koji je najviši oficir u zemlji. Do 1974. šef države
(kralj) je bio samo formalno glavnokomandujući, ali u stvarnosti nije imao
aktivnu ulogu vojskovođe.

Kada je kralj Gustav V tvrdio da je njegovo pravo da odluči o zaobilaženju vlade
po vojnim pitanjima uoči Prvog svjetskog rata (" borggårdskrisen", dvorska
kriza) je viđena kao namjerna provokacija protiv uspostavljenih pravila kako bi
se trebalo vladali u zemlji. Imenovan je ured vrhovnog komandanta koji je bio
uspostavljen 1939. godine. Prije tog datuma, od kraja 19. vijeka pa nadalje,
vodeći ljudi iz vojske i mornarice su direktno podnosili raport kabinetu (i
kralju), a nepotpuni lanac komande postojao je i u samoj profesionalnoj vojsci.

Biće naglašena potreba da se regrutuju samo vojnici koji će kasnije biti spremni
da budu dobrovoljci za međunarodne mirovne snage. Ukupne vojne snage bi se
sastojale od oko 60.000 ljudi. To bi moglo uporediti sa 1980-im prije pada
Sovjetskog Saveza, kada je Švedska mogla okupiti i do 1.000.000 ljudi.

Švedske jedinice su učestvovale u mirovnim operacijama u Demokratskoj Republici
Kongo, Kipru, Bosni i Hercegovini, Kosovu, Liberiji, Libanu, Afganistan i Čadu.

Trenutno, jedan od najvažnijih zadataka Oružanih snaga Švedske je da osnuje
švedskom predvođene borbene snage Evropske unije u kojoj će Norveška, Finska,
Irska i Estonija također doprinijeti.

Kraljevina Švedska je administrativno podijeljena na dvadeset i jednu provinciju
(švedski län). U svakoj provinciji se nalazi i provincijska uprava postavljena
od strane švedske vlade. Svaka provincija ima svoju skupštinu. Provincije su
podijeljene na općine (290 općina 2004. godine). Postoji historijska i
tradicionalna podjela na pokrajine i područja.

Švedska je regionalno po NUTS normama Evropske unije podijeljena na 3 regije
nivoa NUTS-1: Istočnu, Južnu i Sjevernu Švedsku, zatim na 8 regija drugog nivoa
NUTS-2, 21 kotar, kao regiju trećeg nivoa NUTS-3, te na 290 općina, koje se
grupišu kao LAU-2.

Švedska je najnaseljenija zemlja Sjeverne Evrope i treća po veličini u Evropi.
Ona se nalazi u istočnom dijelu Skandinavskog poluotoka. Graniči na zapadu sa
Norveškom, na sjeveroistoku sa Finskom, dok na istoku izlazi dugim i dobro
razuđenim obalama na Baltičko more i Botnički zaliv. Švedska ima površinu od
449.964 km2 i oko 9,26 miliona stanovnika. Gustoća naseljenosti je 20,6
stanovnika po kvadratnom kilometru. Švedska je etnički homogena, jer Šveđani
čine 91% ukupnog stanovništva. Glavni grad je Stockholm sa oko 1,5 miliona
stanovnika. Vrste vegetacije su: tundre-oblasti lišajeva, mahovina, zakržljalog
grmlja. Klima u Švedskoj je planinska, ali i okeanska.

Veliki dio Švedske ima umjerenu klimu, uprkos sjevernoj geografskoj širini, s
četiri različita godišnja doba i blagim temperaturama tokom cijele godine.
Zemlja se može podijeliti na tri klimatska područja: u najjužnijem dijelu je
okeanska klima, središnji dio ima vlažnu kontinentalnu klimu i najsjeverniji dio
ima subarktičku klimu. Ipak, Švedska je mnogo toplija u odnosu na ostala mjesta
koja se nalaze na sličnoj geografskoj širini, pa čak i od onih koji su nešto
južnije, uglavnom zbog Golfske struje.

Zbog svoje visoke geografske širine, dužina dnevnog svjetla značajno varira.
Sjeverno od arktičkog kruga, sunce nikada ne zalazi jednim dijelom svakog ljeta,
a nikada ne izlazi tokom jednog dijela svake zime. U glavnom gradu Stockholmu,
dnevno svjetlo traje više od 18 sati krajem juna, ali samo oko 6 sati krajem
decembra. Švedska prima između 1.100 do 1.900 sunčanih sati godišnje.

Temperature uveliko variraju idući od sjevera do juga. Južni i središnji
dijelovi zemlje imaju topla ljeta i hladne zime, sa prosječno visokim
temperaturama od 20-25 °C ljeti, i prosječnim temperaturama od -4-2 °C zimi. Dok
sjeverni dio zemlje ima kraća, hladnija ljeta i duže, hladnije i zime s više
snijega, s temperaturama koje često padnu ispod tačke smrzavanja od septembra do
maja. Najviša temperatura ikad zabilježena u Švedskoj je bila 38 °C u Målilla
1947. godine, dok je najhladnija temperatura ikada zabilježena bila -52,6 °C u
Vuoggatjålmeu 1966. godine. U prosjeku najveći dio Švedske prima između
500–800 mm padavina svake godine, što je čini znatno suhljom od globalnog
prosjeka. Jugozapadni dio zemlje prima više padavina, između 1000–1200 mm, a u
nekim planinskim područjima na sjeveru procjenjuje se da primaju do 2000 mm .
Uprkos sjevernoj lokaciji, u južnoj i središnjoj Švedskoj može se desiti da
tokom pojedine zime gotovo i ne padne snijeg.

Više od 15% ukupnog teritorija Švedske je pokriveno vodom, s oko 30 glavnih
rijeka i oko 90.000 jezera (8% Švedske je pokriveno jezerima), uključujući i
jezero Vänern, najveće jezero sjeverne Evrope (površina oko 5.546 km2). Rijeke
su pretežno planinske, s vodopadima i brzacima. Većina izvire u skandinavskom
planinskom lancu, teče koritima nastalim fluvio-glacijalnom erozijom (koritima
glečera iz ledenog doba) i ulijeva se u Botnički zaliv i Baltičko more. Neke od
najvećih rijeka (älvar) su Klarälven, Muonioälven, Dalälven, Jeta, Umeå, Luleå,
a od jezera Vänern, Vättern, Hjälmaren, Storsjön, Siljan, Torne Träsk i
Hornavan. Zbog brojnih vodopada i brzaka, rijeke su neplovne, dok je splavarenje
redovno prisutno u ljetnoj polovini godine.

Švedska je smještena na geološki veoma stabilnom evroazijskom dijelu kopna.
Četvrta po veličini evropska država, prostire se na gotovo 500.000 km2. Granica
sa Norveškom koja je utvrđena 1751. godine, duga je 1.619 km. Kako je dio
skandinavskog poluostrva, obalna strana je duga 2.500 km.

Dvije južne regije dobile su ime po plemenima koja su ranije tamo živjela, Švedi
i Goti. Najjužniji dio zemlje, Skåne, nastavak je najplodnijih polja Danske i
sjeverne Njemačke. Sjevernije su šumoviti, viši predjeli sa manje plodnom
zemljom, Småland. Ostatak južne Švedske sastoji se od naizmjeničnih stjenovitih
poljskih predjela i jezera koja su najtipičnija u području izmedju Štokholma i
Göteborga. Sjevernije od ovog pojasa je granično područje koje odvaja južnije
regije od Norrlanda, regije koja obuhvata 3/5 sjevernog dijela Švedske,
brežuljkasto-planinsko područje, šumovito i ispresijecano velikim riječnim
dolinama. Dalje na sjeveru su bazeni ruda olova i cinka regije Västerbotten, i
velika nalazišta željezne rude Kiruna i Gällivare-Malmberget. Na tom području su
najznačajnije zalihe švedskog granita i kristalastog škriljca.

Zapadna granica između Švedske i Norveške uglavnom prati skandinavski planinski
lanac, nastao u tercijaru (prosječna nadmorska visina 1000-2000m, sa najvišim
vrhom Kebnekaise 2111m), iz koga izviru sve veće rijeke Švedske. Iz perioda
kambrija i silura, datiraju krečnjačke naslage na zaravnima ostrva Öland i
Gotland u Baltiku, i na još nekim drugim mjestima centralne i južne Švedske.
Tokom nekoliko era, Skandinavija je bila pokrivena ledom. Posljednje ledeno doba
je završeno prije 10.000 godina, pa su težina i pokretanje ledenih masa
formirali reljef.

Švedska pažljivo održava netaknute ljepote svog prirodnog okruženja. Ova zemlja
drži jedino preostalo veliko područje netaknute prirode u Evropi, a voda u
Stockholmu je ostala dovoljno čista i bistra za ribolov pa čak i za plivanje u
centru grada.

Švedska je zemlja mira i blagostanja kao i jedna od vodećih ekonomija svijeta.
Nekada snažna evropska vojna sila ova nordijska država nije učestovala u
ratovima posljednih 200 godina. Umjesto toga, kroz uživanje ​​plodova mira i
neutralnosti, ostvarila je impresivne ekonomske i socijalne rezultate pod
jedinstvenim mješovitim sistemom visoke tehnologije kapitalizma i opsežnog
socijalnog blagostanja. Zemlja pruža odlične uslove za naučne inovacije, i
veličina ulaganja u istraživanje i razvoj iznosi oko 4% bruto domaćeg proizvoda
(BDP-a), ili više nego dvostruko iznad prosjeka u zapadnoj Evropi. Zbog toga je
predvodnik u svijetu po broju patenata koje drži. Stanovnici Švedske imaju veoma
visok životni standard, koji se zasniva ne samo na prirodnim bogatstvima zemlje,
nego i njihovoj velikoj radinosti i kulturi. Švedska ima izvozno orijentisanu
mješovitu privredu koju obilježava moderan distribucioni sistem, izvanredne
unutrašnje i vanjske komunikacije i vješta radna snaga. Drvo, hidroenergija i
željezna ruda sačinjavaju resursnu bazu koja je upućena na vanjsku trgovinu.
Švedski inženjerijski sektor čini 50% proizvodnje i izvoza.

Telekomunikacije, automobilska industrija i farmaceutska industrija imaju veoma
veliki značaj. Poljoprivreda ima udio u privredi od 2 procenta. Isti procenat
zauzima i u broju zaposlenih. Dugo vremena nakon Drugog svjetskog rata, zemlja
je smatrana za savršen primjer ekonomski prosperitetnog demokratskog društva sa
pravednom raspodjelom bogatstva, velikodušnim socijalnim davanjima, i zavidnim
životnim standardom za većinu stanovništva. Iako je zemlja imala ekonomskih
poteškoća u ranim 1990-im, od 1995. je još uvijek bila druga odmah iza Švicarske
po bruto društvenom proizvodu po glavi stanovnika, a do kraja te decenije se
razvijala brže od većine zapadnoevropskih zemalja.

Švedska je jedna od najatraktivnijih svjetskih zemalja za strane investitore.
Osim što nudi povoljnu poslovnu klimu, jako domaće tržište, napredni
visokotehnološki sektor, kvalifikovanu radnu snagu, optimalnu vještinu
upravljanja, i velikodušnu "državu socijalnih davanja", ona također nudi drugu
najnižu stopu poreza na dobit u Evropi. Strane direktne investicije u 1990-im
povećale su se više nego drugdje u Evropi. Između 1990. i 1997, broj stranih
kompanija aktivnih u Švedskoj je porastao za gotovo polovinu. Godine 1997. u
stranom vlasništvu firme (uglavnom iz Finske i SAD-a) zaposleno je više od 14%
radne snage. Iako je Švedska ekonomija relativno mala, 1998. godine je imala 29
od 500 najvećih kompanija u Evropi što je daleko najveći broj po glavi
stanovnika na kontinentu. Švedski menadžeri također spadaju među svjetske
predvodnike u smislu njihovog međunarodnog iskustva i znanja stranih jezika.

Najveće kompanije u Švedskoj (po prometu, 2007.) su: Volvo, Ericsson,
Vattenfall, Skanska, Sony Ericsson Mobile Communications AB, Svenska Cellulosa
Aktiebolaget, Electrolux, Volvo Personvagnar, TeliaSonera, Sandvik, Scania, ICA,
Hennes & Mauritz, Nordea, Preem, Atlas Copco, Securitas, Nordstjernan,SKF i
SAAB. Godine 2012. prema Svjetskom ekonomskom forumu Švedska se nalazi na
četvrtom mjestu po ekonomskoj konkurentnosti u svijetu.

U 2002. godini, ukupna dužina magistralnih puteva je bila 210.760 km, od kojih
je oko 162.707 km popločano, uključujući i 1428 km brzih cesta. U 2000. godini,
bilo je 3.999.268 putničkih vozila i 388.763 teretnih vozila . Od 1967. godine
Švedska je promijenila smjer saobraćaja od lijeve na desnu traku. Švedski
željeznički sistem koji ima 12.821 km pruga u državnom je vlasništvu i upravljan
je od strane Statens Järnvagar. 7918 km pruge je elektrificirano.

Od 1960-ih, broj brodova u trgovačkoj mornarici je smanjen zbog konkurencije od
drugih naroda koji prevoze robu jeftinije, a u novije vrijeme i zbog pada
svjetske trgovine. Švedska ima sve veći broj plovila posebne namjene za prevoz
voća, rude i nafte (tankeri). Većina većih brodova, koji predstavljaju većinu
švedske komercijalne tonaže, obavljaju saobraćaj koji nikad ne dopire do domaćih
lukama, a manje od polovine švedske vanjske trgovine odvija se u švedskim
brodovima. Göteborg, Stockholm i Malmö, su tri najveće luke, kao i niz manjih
luka koje su dobro opremljene za rukovanje velikim morskim plovilima. Godine
2002. švedska trgovačka flota se sastojala od 174 brodova sa kombinovanim
kapacitetima od 2.255.344 registarskih tona. Kanali u srednjoj Švedskoj su
otvorili jezera za moreplovstvo, a unutrašnjim vodenim kanalima možemo dodati do
2.052 km kanala plovnih sa malim parobrodima i baržama.

Godine 2001. bilo je 255 aerodroma od kojih je 145 sa asfaltiranim pistama.
Arlanda međunarodni aerodrom u Stockholmu je dobio svoj ​​prvi mlazni avion
1960. godine. Drugi glavni aerodromi su su Sturup u Malmö i Landvetter u
Göteborgu. Skandinavski avioprevoznički sistem (SAS) upravljan je zajednički u
Švedskoj, Danskoj i Norveškoj, od kojih svaka posjeduje 50 % udjela kompanije
koja posluje u svom području, a druga polovina u Švedskoj je u vlasništvu
privatnih investitora. Podružnica SAS-a (Linjeflyg), vrši domaću uslugu u većini
većih gradova i naselja. U 2001. godini, 13.354.300 putnika letjelo je po
rasporedu domaćih i međunarodnih letova.

U Švedskoj se posebna briga vodi o djeci. Sva djeca imaju mjesto, nastava i
knjige u školi su besplatne, za svako dijete je osiguran dječiji dodatak. Svi
stanovnici Švedske imaju zdravstvenu pomoć za nezaposlene, u penziju se odlazi
sa 65 godina života (nezavisno od spola).

Šveđani su skandinavski narod koji vodi porijeklo od germanskih plemena koja su
se naselila u Skandinaviji u neolitskom periodu. Za Šveđane se kaže da su
potomci Vikinga. Švedska prema posljednjoj procjeni od 30. juna 2013. godine ima
ukupno 9.596.436 stanovnika. Broj stanovnika je prvi put prešao brojku od 9
miliona u augustu 2004. godine dok je u proljeće 2012. godine u ovoj
skandinavskoj državi živjelo 9,5 miliona stanovnika. Gustoća naseljenosti je
relativno niska i iznosi oko 20,6 stanovnika po km2, a većina stanovnika Švedske
živi na jugu zemlje gdje je tlo najplodnije. Oko 85% stanovništva živi u urbanim
područjima. Glavni grad Stockholm ima populaciju od oko 800.000 stanovnika (oko
1,3 miliona u gradskom području i oko 2.000.000 u metropolitanskom području).
Slijedeći najmnogoljudniji gradovi u Švedskoj su Göteborg i Malmö. U periodu
između 1820. i 1930. godine, oko 1,3 miliona Šveđana, tadašnja trećina
stanovništva zemlje, je emigriralo u Sjevernu Ameriku, a većina njih u SAD.
Prema procjeni američkog zavoda za statistiku iz 2006. godine, oko 4,4 miliona
amerikanaca ima švedsko porijeklo. I u Kanadi, zajednici stanovništva koje ima
švedsko porijeklo je značajna i broji oko 330.000 stanovnika.

Ne postoje službene statistike o etničkoj pripadnosti, ali prema švedskoj
statistici oko 1.921.000 (20,1%) stanovnika Švedske u 2012. godini je bilo
stranog porijekla tj. rođeni su izvan Švedske ili su im pak oba roditelja rođeni
u nekoj drugoj državi. Prema istom izvoru, najveći broj ovog stanovništva su
porijeklom iz Finske (2,38%), neke od država bivše Jugoslavije (2,06%), Iraka
(1,74%), Poljske (0,91%) i Irana (0,84%).

Službeni jezik je švedski jezik i pripada porodici sjevernogermanskih jezika.
Vrlo je sličan danskom i norveškom jeziku, ali se razlikuje po izgovoru i
pravopisu. Švedski je postao službeni jezik u Švedskoj 1. jula 2009. godine kad
je proveden novi zakon o jeziku. Pet drugih jezika su službeno priznati kao
manjinski jezici: finski, meänkieli, romani, sami i jidiš. Švedski znakovni
jezik također ima poseban status. Većina Šveđana, a posebno oni koji su rođeni
nakon Drugog svjetskog rata, razumiju i govore engleski. Engleski je potreban u
srednjoj školi za studente prirodnih nauka već 1849. a za sve švedske studente
od kasnih 1940-ih. Većina učenika uče jedan, a ponekad i dva dodatna strana
jezika.

Kao dio svog sistema socijalne zaštite, Švedska pruža veliku brigu o djeci kroz
sistem koji garantuje mjesto u vrtiću za svu djecu starosne dobi od 1-5 godina.
Između uzrasta 6-16 godina, djeca pohađaju obavezne sveobuhvatne škole,
podijeljene u tri faze. Nakon devetog razreda, većina (90%) nastavlja daljnje
školovanje s tri godine srednje škole, koje vodi ponekad do stručne diplome, a
skoro uvijek vodi do kvalifikacija za nastavak studija na univerzitetu ili
koledžu. Obje srednje škole i studiji se finansiraju iz poreza.

Svoj ​​najveći uticaj na svijet Švedska je bez sumnje imala kroz izvoz svoje
kulture. Od jakog čistog dizajnerskog senzibiliteta svog funkcionalističkog
pokreta do besprijekornih filmskih remek djela Ingmara Bergmana, jedinstveni
kulturni izgled Švedske je stekao međunarodnu vrijednost koja daleko nadmašuje
ono što bi se moglo očekivati ​​od ove nacije skromne veličine.

Švedska koja je bila odvojena od razvoja glavnih kulturnih pravaca kontinentalne
Evrope, razvila je svoj bogati i prepoznatljivi karakter u kulturi. Ono što je
razvijeno je bila vitalnost i jednostavnost uzeta iz narodne kulture kao i
ljepota krajolika. Švedski dizajn i arhitektura su najpoznatiji kroz njihov
doprinos funkcionalističkom pokretu koji je 1930-ih uveo u svijet čiste,
profinjene dizajne koji se sada istovremeno poistovjećuju s modernizmom kao i sa
Skandinavijom i posebno sa Švedskom. Među značajne predstavnike u ovom pokretu
su arhitekta Erik Gunnar Asplund. U literaturi, Švedska je najpoznatija po
revolucionarnom djelu Augusta Strindberga, jednog od izvornih "loših momaka"
modernizma.

Među mnogim drugim međunarodno poznatim piscima su Selma Lagerlef, Vilhelm
Moberg, Pär Lagerkvist i Astrid Lindgren, od kojih je posljednja poznatija kroz
ime svog najpoznatijeg karaktera, Pipi Duga Čarapa.

Bez sumnje , najcjenjeniji oblik švedske kulture je film. Ingmar Bergman, Greta
Garbo, Max von Sydow, Liv Ulman, Anita Ekberg, i Ingrid Bergman, svi Šveđani, su
među najvećim imenima u historiji filma. Bergmanovi vizuelno-senzualni i
psihološko-intimni filmovi bili su senzacija širom svijeta 1950-ih i 1960-ih. On
se danas svrstava među najomiljenije i najuticajnije filmaše svih vremena.

Šveđani su ostvarili neka od poznatih izuma i otkrića, kako historijskih tako i
današnjih modernih. Neke od značajnih ličnosti su: Alfred Nobel, Anders Celsius,
Baltzar von Platen, Carl Wilhelm Scheele, Jacob Berzelius, John Ericsson, Anders
Jonas Ångstrom, Lars Magnus Ericsson,PewDiePie, Svante Arrhenius, Arvid
Carlsson, Håkan Lans. Švedska je svoj ​​prvi doprinos zapadnoj kulturi i nauci
ostvarila sredinom 18. vijeka.

Godine 1861, Edvard Grieg održava svoj prvi nastup kao koncertni pijanist u
Karlshamnu, Švedska.

Švedska je domaćin u svijetu najviše cijenjene nagrade, tzv. Nobelove nagrade,
koja je osnovana od strane Alfreda Nobela kroz njegovu oporuku iz 1895. godine.
Prvi put je dodijeljena 1901. godine. Nagrada se dodjeljuje svake godine u pet
različitih kategorija: hemiji, fizici, medicini ili fiziologiji, književnosti i
doprinosu za mir u svijetu. Sa izuzetkom nagrade za mir, koja se dodjeljuje u
Oslu, nagrade se dodjeljuju u Stockholmu na godišnjoj ceremoniji 10. decembra.

Godine 1968. švedski državni trezor uspostavio je nagradu za ekonomske nauke,
posvećenu uspomeni na Alfreda Nobela i dodjeljuje se svake godine s drugim
nagradama . Svih šest nagrada se od strane mnogih smatraju vrhovnom pohvalom u
oblastima djelovanja samih dobitnika ovih nagrada.

Švedska narodna muzika je mješavina velikog broja heterogenih stilova i žanrova
prikupljenih tokom prethodnih vijekova. U Švedskoj pojam narodna muzika
("folkmusik") obično se odnosi na usmeno prenošenu muziku seoskog stanovništva.
Popularna muzika ("Populärmusik") se obično odnosi na "modernu" muziku stvaranu
uglavnom za gradsku publiku. Kao rezultat razmjene između ove dvije vrste
pojavljuje se ono što se može označiti kao "gradski folklor", koji je oko 1920.
godine nazvan "plesna muzika iz starih vremena" ("gammeldans"). Tokom
posljednjih nekoliko decenija 20. vijeka izraz "narodnjačka muzika" ("folklig
musik") se koristi kao sveobuhvatni pojam za narodnu muziku (gammeldans) i nekih
drugih oblika popularne muzike. Švedska dijeli tradiciju nordijske narodne
plesne muzike sa susjednim zemljama, uključujući: polka, schottische, valcer,
polska i mazurka. Najčešći švedski narodni muzički instrumenti su: harmonika,
klarinet, violina i nyckelharpa.

Ovi instrumentalni oblici su najzastupljeniji u švedskoj tradicionalnoj muzici.
1960-ih, švedska omladina je izazvala oživljavanje korijena u švedskoj narodnoj
kulturi. Mnogi su se pridružili klubovima narodnih muzičara (švedski;
Spelmanslag) i izvode muziku na glavnim radio i TV stanicama. Oni su se
usredsredili na instrumentalnu "polska" muziku, s pjevanjem i uticajima iz
drugih tradicionalnih vrsta muzike koje postaje izraženije od 1990. godine.

Sa grupom ABBA Švedska je ušla u novu eru, u kojoj je švedska pop muzika stekla
međunarodni značaj nakon osvajanja Eurovision Song Contest (Evrovizije) 1974.
godine sa pjesmom "Waterloo". Prodali su ukupno 380 miliona ploča širom svijeta,
što ih čini drugom najuspješnijom grupom svih vremena poslije The Beatles.

1980-ih godina nastaju grupe Cardigans i Roxette koje postižu međunarodno
priznanje uz stvaranje svog prepoznatljivog muzičkog stila. Od 1997. godine
švedska vlada je osnivanjem Nagrade za muzički izvoz (engleski: Music Export
Prize) priznala dostignuća u muzičkoj industriji kojima je Švedska privukla
međunarodnu pažnju u toku prethodne godine, i na taj način doprinijeli švedskom
izvozu.

Švedska kultura kakvu poznajemo, vuče korijene još iz vikinškog doba, a ona je
itekako živa i danas. Koncept "lagom" na primjer, čini šveđane skromnima i
umjerenima. Jednom riječju, lagom kao da opisuje temelj švedske nacionalne
psihe, konsenzusa i jednakosti. Unatoč pomaku prema individualizmu i spremnosti
preuzimanja rizika u posljednjih nekoliko godina, još uvijek se široko smatra
prihvatljivim da se bude skroman i izbjegavaju krajnosti. Nema tolerancije za
velika ega i zvjezdani život.

Koncept "Fika" je u Švedskoj svojevrsna društvena institucija, a označava pauzu
za kahvu sa kolegama, prijateljima ili porodicom. Ali fika je puno više od
šoljice kahve. To je spoj šoljice kahve (uopšte se ne mora raditi o kahvi, u
pitanju može biti bilo koje drugo piće), peciva, kolača ili sendviča uz
nezaobilazno dobro društvo. Tradicija fike njeguje se kao važan dio švedske
kulture, pa je ona tako dobila središnje mjesto u društvenom životu Šveđana. U
Švedskoj je poznata i tzv. Valpurgina noć koja se uz paljenje vatri u cijeloj
zemlji slavi na prelazu s 30. aprila na 1. maj u spomen na kršćansku sveticu iz
8. vijeka Valpurgu. Kao i većina kršćanskih svetkovina i Valpurgina noć u sebi
sadrži odjeke predkršćanskih, animističkih vremena čija se tradicija gubi daleko
u prošlosti. To je svetkovina kojom se oprašta od zime i kojom se ulazi u
proljeće. Slavlja za Valpurgu nisu porodična tradicija nego više javni događaj,
te nakon što se vatra ugasi većina se preseli u gostionice, restorane ili na
zabave kod prijatelja. Činjenica da nakon Valpurgine noći slijedi 1. maj koji je
državni praznik u Švedskoj od 1939, znači da se može slaviti do kasno u noć.

U Švedskoj, priroda je nešto što se dijeli sa svima. A nema boljeg dokaza za to
nego koncept pod nazivom "allemansrätten". Allemansrätten, ili pravo javnog
pristupa, jedna je od jedinstvenih radosti života u Švedskoj. Njime se omogućuje
svima da šetaju slobodno u prirodi, plivaju i putuju brodom u tuđe vode i beru
gljive i bobičasto voće u šumi. Sve dok se zemlja ne obrađuje, i dokle god se ne
uzrokuju oštećenja, znači da je većina švedske prirode vaša za istražiti. Osim
za područje najbliže privatnim kućama, imate pravo i na besplatno kampovanje ili
parkiranje motorne kućice na tuđem zemljištu do 24 sata. Nakon toga, mora se od
zemljoposjednika tražiti dozvola za boravak.

Budući da postoji generacijama, allemansrätten je puno dublje od zakona. To je
dio nacionalnog identiteta Švedske.



https://bs.wikipedia.org/wiki/%C5%A0iprage

Šiprage su naseljeno mjesto u općini Kotor-Varoš, Bosna i Hercegovina.
Administrativni status mjesta se mijenjao – od mjesne zajednice postalo je
općina u srezu Kotor-Varoš, da bi ga Zakon o komunalnom uređenju u BiH (1964.)
ponovo vratio na nivo mjesne zajednice.

Savremeno ime mjesto je dobilo po begovskoj porodici Šipraga. Nije pouzdano
poznato da li su njihovi preci (bar dio njih) autohtono stanovništvo ili su
odnekud doselili u ovaj kraj i pokrili prostorno širok i dug imetak u dolini
rijeke Vrbanje i njenih pritoka. Prema generacijski prenošenim kazivanjima, a
osobito katastarskim podacima, dio njih je najvjerovatnije porijeklom iz
Pougarja.

Šiprage su na rijeci Vrbanji, tj. jugoistoku od Banjaluke (oko 60 km) i
Kotor-Varoši (30 km) i centar su istoimene mjesne zajednice. Regionalnom
komunikacijom R-440, u Obodniku su povezane sa magistralnom cestom M-4:
Banjaluka – Kotor-Varoš – Teslić – Matuzići; u Matuzićima je ulaz na magistralnu
cestu M-17.

Mjesto se nalazi u razgranatoj dolini (uz Vrbanju i njene pritoke) između
nekoliko planinskih vijenaca: sjeveroistočno je Šipraško brdo (vrh Glavić, 950
m), južno Jasik (769 m), jugoistočno kompleks Šahinovina – Stražbenica (848 m),
zapadno Radohova (vrh Kape, 950 m) i sjeverozapadno Borčići (799 m) sa
Hrastikom. Naselje, uz Vrbanju i njene pritoke, dugo je oko tri, a široko oko
dva kilometra. Obiluje izvorima pitke vode, od kojih je jedan (uz Crkvenicu)
iskorišten za opskrbu mjesne vodovodne mreže. U samom mjestu, u Vrbanju se
ulijevaju – s desna: Musić potok, Crkvenica, Bakin potok i Borčićki potok, te
Ćorkovac, Zagradinski potok i Demićka s lijeve strane.

U Šipragama vlada umjereno kontinentalna klima, sa izražena četiri godišnja
doba: proljeće, ljeto, jesen i zima. Na okolnim brdima je planinska i
pretplaninska. Godišnja kolebanja temperature i padavina su relativno velika,
ali dugoročno stabilna.

U šipraškoj dolini i na okolnim padinama, uz Vrbanju i njene pritoke, protežu se
površine obradivog zemljišta, a uz visove su pojasevi mješovite bjelogorične i
crnogorične šume koje su obilježene hrastom, bukvom i grabom, smrčom, jelom i
bijelim i crnim borom . U ovim ekosistemima i planinskim livadama obitava krupna
i sitna divljač (medvjed, divlja svinja, vuk, lisica, zec, srna, jazavac, kuna
(kuna zlatica, kuna bjelica), obična vjeverica i lasica, jež i dr.). Pašnjake,
šikare i porječja pokrivaju životne zajednice (biocenoze) pripadajuće
vegetacijske zone. Već uzvodno od Obodnika, sve do Tomine luke u njenom gornjem
toku, sliv Vrbanje pripada salmonidnim vodama. Međutim, lipljen, a sada i
potočna pastrmka postepeno iščezavaju. Lipljan je potpuno nestao sedamdesetih
godina XX vijeka, a opstanak pastrmke ugrožavaju brojni prirodni i antropogeni
faktori. To se osobito odnosi na ekstremno bujičarenje 2000-tih i neracionalno
izlovljavanje te zagađivanje muljem i sekundarnim nusproizvodima eksploatacije
šumskog blaga. Osiromašivanje ribljeg fonda se pokušava nadomjestiti redovnim
poribljavanjem, koje pak dovodi u pitanje autohtonost lokalnih populacija, čak i
u izvorišnim tokovima Vrbanje i njenih pritoka.

Prema relevantnim izvorima, prvih naselja u dolini Vrbanje bilo je još u
neolitu. Ovo područje su tada naseljavali Iliri, a u 4. stoljeću p.n.e. tu su po
prvi put prodrli Kelti. Oni su se u više najezda zadržavali u Bosni. Krajem
Starog vijeka doline Vrbasa, Vrbanje i Sane naseljavali su ilirsko pleme Mezeji
(Maezaei, Maizaioi, Mazaioi).

Nakon gotovo jednog stoljeća otpora domorodaca, u 1. stoljeću ovu dolinu
osvajaju Rimljani koji postepeno potiskuju Ilire i asimiliraju Mezeje.
Regrutiraju ih i u svoju vojsku, uključujući i mornaricu. Gotovo cijelo jedno
stoljeće domoroci i Iliri su pružali otpor nadirućoj Rimskoj Imperiji. Iz tog
perioda postoji više lokaliteta koji ukazuju na rimske građevine: u Šipragama
pri ušću Crkvenice u Vrbanju („na njivi Omer-bega Šiprage“, 1891.), otkriveni su
ostaci ranokršćanske bazilike (3. – 5. stoljeće).

Danas ova komunikacija postoji samo na geografskim mapama i u izvedbenim
projektima dijela regionalne ceste, na relaciji Kruševo Brdo - dolina Bile.

Južni Slaveni u dolinu Vrbanje doseljavaju tek u 7. stoljeću nove ere, gdje
većinu čine domoroci („Dobri Bošnjani“). Miješajući se sa starosjediocima
zadržili su se do suvremene epohe. Slavenizacijom Balkana formiraju se prve
južnoslavenske državice, među kojima je i prva bosanska – u 10. stoljeću.
Sedreni stećci u Šipragama svjedoče o bogumilskoj naseobini (najkasnije) iz 12.
stoljeća. Stećci su bili pri ušću pritoke Crkvenice u Vrbanju (uz sāme obale
rijeka). Pedesetih i šezdestih godina XX vijeka, izrezani su i ugrađeni (moguće
je - zbog vjerovanja u legendu o njihovoj "čudotvornostiu zidove okolnih kuća
ili drugih objekata. U toj nekropoli bilo je

Vjera starobosanska (bogumilska) u Bosni se dugo opirala, unatoč povremenim
upadima krstaša, čiji je cilj bio uvođenje katoličanstva, a zatim i
pravoslavlja.

Prema Ljetopisu popa Dukljanina, polovinom 12. stoljeća, u Bosni su, između
ostalih, bile i župe Uskoplje, Pljeva i Luka. Prvi pisani dokumenti o naseljima
u dolini Vrbanje datiraju iz 1322., 1323. i 1412.. Poveljom Stjepana II.
Kotromanića (bosanskog bana: 1322. – 1353.) župe Danica i Vrbanja, s gradovima
Ključ i Kotor, darovane su u osobni posjed Vukosavu Hrvatiniću, 1322., nakon što
mu je ovaj pomogao u preuzimanju vlasti u sukobu sa Babonićima. Kasnije (1404.,
ovaj feudalni posjed je proširio Hrvoje Vukčić Hrvatinić, koji se titulirao kao
gospodar Donjih Kraja (od Vrbasa do preko Sane, a kasnije još i dalje),
uključujući i dolinu Vrbanje. Iako su ugarski kraljevi pokušavali osvojiti Bosnu
(kao Ludovik I, kralj Ugarske), nisu to uspjeli, zbog njenog snažnog otpora.
Konačno je kralj Sigismund I (1411. godine) Hrvoju Vukčiću Hrvatiniću (koji je
stolovao u Kotoru) zvanično priznao pravo posjeda Donjih Kraja. U to vrijeme
gradovi Kotor i Zvečaj (pri Tijesnom kod Banja Luke) su imali strateški značaj
za odbranu Bosanske države. Sigismund je, međutim, u tim vojnim pohodima osvojio
Hrvatsku, Češku i Njemačku.

U svom ratnom pohodu na zapadnu Bosnu, Gazi Husrev-beg je 1520-ih brzo
napredovao, osvojivši Kotor (1521.), (vjerovatno) Zvečaj, Greben, Sokol, Jezero,
Vinac, Vrbaški Grad, Livač, Karmatin, Bočac, Udbinu, Vranu, Modruč i Požegu.
Budući da se u dolinu Vrbanje može stići iz dva pravca:

Imajući u vidu brzinu ovog prodora, vjeruje se da su Kruševo Brdo i Šiprage pali
dan prije Boja na Večićkom polju, osnosno grada Kotora.

Zna se da su dolinu Vrbanje i njen administativni centar, srednjevjekovni grad
Kotor, Osmanlije su zaposjele 1519., tek 56 godina nakon pada Bosne
(1463.).Zatim, pedvođeni Gazi Husrev-begom, osvajaju i Banju Luku 1521.

Pod današnjim imenom popisna mjesta u ovoj dolini se prvi put spominju 1889.
godine, poslije popisa stanovništva, koji je realizirala Austro-Ugarska vlast,
nakon aneksije Bosne i Hercegovine, 1878.

Izuzev prenošenja "s koljena na koljeno", veoma je malo dostupnih podataka o
osmanlijskoj epohi u dolini Vrbanje. Zna se, međutim, da je u tom razdoblju
dolina Vrbanje bila u Kobaškoj kapetaniji, čije je sjedište, pred aneksiju, bilo
u Kotoru (Kotorgradu, današnji Kotor-Varoš). Pod današnjim imenima popisna
mjesta u ovoj dolini se prvi put spominju 1889. godine, poslije popisa
stanovništva, koji je realizirala Austro-Ugarska vlast, nakon aneksije Bosne i
Hercegovine, 1878. (prema sporazumu „velikih sila“).

Austrijsko-ugarske vlasti su izgradile razgranatu mrežu šumskog (uskotračnog)
saobraćaja duž korita Vrbanje i njenih pritoka. Primarna namjera im je bila da,
uz posredovanje Zemaljske vlade u BiH, intenziviraju eksploataciju šumskog blaga
i ostalih prirodnih resursa. Pruga je dolazila iz Kotor-Varoši, a na području
Šipraga se račvala u nekoliko pravaca. Uz Demićku je išla do pod Dunića stijena
(825 m n/v), a uz Crkvenicu do Griča (823 m n/v). Od Kruševa Brda su išla dva
kraka pruge: uz Vrbanju i Bobovicu. Trasa uz Vrbanju, od Čudnića je vodila preko
Bobovice do "Čekrka", a zatim – nakon transporta lokomotive, pomoću "čekrka" (u
klancu između Šepirica i Jasena) – do Riječica (1300 m n/v). Odvojak uz Bobovicu
(do Čekrka) je prolazio kroz selo Bobovice, pa između Palike i Pašinca do
Srebrenog brda (prema Meokrnju), tj. do ušća potoka Krna (921 m n/v). Na trasama
demontiranih pruga, kasnije su izgrađene lokalne ceste za mnoga šipraška sela.

Prvi svjetski rat je desetkovao muško stanovništvo Šipraga. Većina ih je
izginula u ratu ili odvedena u zarobljeništvo, odakle ih se samo nekolicina
vratila. Dobar dio ih je "pokosila" i "španska groznica". Zato dvije generecije
Šipražana, od 20-tih do 50-tih godina prošlog vijeka nisu upamtile svog oca
i/ili djeda.Od 1. decembra 1918. do 3. oktobra 1929. Šiprage su bile u sastavu
Kraljevine SHS, a zatim do 1941. u Kraljevine Jugoslavije.

U Drugom svjetskom ratu, Šiprage su bile snažno uporište i utočište više
partizanskih jedinica, uključujući i 12. divizijsku bolnicu (u klisuri Demićke).
Na području Šipraga je, na samom početku rata, bilo nekoliko lokalnih
partizanskih odreda koji su se kasnije uključili u dolazeće veće formacije.

Dolaskom vladavine NDH, u Šipragama i Maslovarama su ostale (prethodne) jake
žandarmerijske stanice, tako da su se pristalice pokreta otpora priključile
nastajućim grupama istomišlkjenika u manje pristupačnim dijelovima općine.
Početkom augusta, na Illindan/Aldžun (2. 8.) 1941., na platou Vlašića, Ilija
Slavnić iz Korićana okupio je masovne sastanke na kojima poziva na ustanak
protiv nove vlasti NDH odnosno ustaša. Pet dana poslije, 7. augusta 1941. održan
je sastanak više od 200 ustanika, uglavnom iz Imljana, Korićana, Šipraga i
okolnih sela u šumi na Petrovom polju. Na njemu je donesen jednoglasan zaključak
da se digne ustanak i povede akcija protiv NDH (ustaške) vlasti. Ove sastanke
treba promatrati i u svjetlu zapovijesti komandanta četničkih gorskih štabova
Đeneralštabnog pukovnika Draže M. Mihailovića u septembru 1941. o formiranju
četničkih jedinica. U njemu daje i upute za djelovanje četniĉčkih jedinica
jugoslavenske vojske. Ilija Slavnić je svoju djelatnost usmjerio na sličan
način, ali se paralelno uključio u organiziranje pobune pod vodstvom KPJ-u i
Josipa Broza.

NDH vlasti su uspostavljene i u kotarevima Jajce i Kotor Varoš, sa općinama:
Seoci, Skender Vakuf, Maslovare i Šiprage. Odmetnici postupno zauzimaju prostor
između rijeka Vrbasa, Vrbanje, Ugra i planine Vlašić na kojem ometaju telefonsko
– telegrafske i cestovne komunikacije, ali i uspostavljaju svoje veze i šire
ustanak, uključujući u njega nezadovoljnike i za život uplašeno srpsko
stanovništvo. Iz šipraškog kraja, u partizansku frakciju ustanika najprije
odlaze Omer i Mustafa Šipraga, Obrad Josipović, Huso Hasić, Hakija Lozić,
Ljuboje Arsenić i drugi. U mjestu djeluje Narodnooslobodilački odbor, kojim
rukovodi Ismet Hadžiselimović.

Iako je ovo mjesto bilo i ostalo van značajnijih saobraćajnica, više puta je
bombardirano, uz napade njemačkih i četničkih snaga. Duboka riječna klisura na
obroncima Brestovače (između selâ Zlovarići i Dunići, tj. Dunića stijena) bila
je teško uočljiva za njemačku avijaciju. Kasnije se ispostavilo da ni
neprijateljske snage nisu imale precizne informacije o njenoj lokaciji. Zbog
učestalih avionapada, predostrožnosti radi, Bolnica je 4. januara 1944.
dislocirana u okolna sela i dalje prema Korićanima. Tada je oko 600 ranjenika i
bolesnika premješteno u sela Stopan i Loziće, a zatim u Palivuk, Čudnić i
Kruševo Brdo. Neprijateljske snage su 6. januara 1944. probile partizansku
liniju odbrane (na raskršću seoskih puteva za Stopan i Kerle; lokalitet
"Raskršće") i 7. januara ušle u centar Šipraga. Linije partizanske odbrane, na
grebenu između Crkvenice i Stopanskog potoka, iznenadila je elitna njemačka
jedinica specijalaca (zvana "trupovi"), koji su se, na skijama, sjurili niz
planinsku padinu, uz snažnu vatru iz automatskog oružja.

Nakon prolaska tzv. Šeste neprijateljske ofanzive u ovom kraju, za desetak dana
15. januara 1944., Bolnica se vraća u Šiprage. Prije i u toku evakuacije,
razmještanja ranjenika i povratka u Šiprage, Bolnicu je štitila 14.
srednjobosanska udarna brigada.

Preminuli ranjenici i drugi bolesnici su kasnije, iz primarnih grobnica u šumi,
premješteni u zajedničko Partizansko groblje u Šipragama (lokalitet:
Zagradine.).

Prije toga, na širem području Teslića, sve do Šipraga, operirala je i jedna
kontroverzna odmetnička grupa, koja je bila protiv okupatora, oružanih snaga NDH
i četnika. Sarađivala je sa partizanima, ali se nije uključivala u njihove
redove. Zvala se "Četiri ruže", navodno po četiri naoružana čovjeka. Grupu je
predvodio Uroš Boštrumić iz Pribinića, jedan među najmarkantnijim i najhrabrijim
borcima prvih dana ustanka u tom dijelu Srednje Bosne. Na početku ustanka bio je
veoma angažiran. Između ostalog, izveo je nekoliko zapaženih akcija, ali je u
napadu na žandarmerijsku stanicu u Šipragama, 1941, bio teže ranjen pa se dugo
oporavljao u Očaušu.

Dva dana, 26. i 27. aprila 1945., u pokušaju zavaravanja traga u bijegu na
zapad, četnici Draže Mihailovića su pokušali proboj preko Šipraga ali su tu
ponovo poraženi i odbačeni prema Travniku. Taj dio četničke golgote u Bosni, ta
agonija se odvijala po slijedećem scenariju:

U procesu obnove državnosti Bosne i Hercegovine (ZAVNOBiH, 25. novembra 1943. i
Drugo zasjedanje AVNOJ-a, 29. novembra 1943.), Šiprage pripadaju SR Bosni i
Hercegovini u okviru FNRJ, a kasnije u SFRJ, sve do 1992. Po Dejtonskom
sporazumu (1995.) postale su dio Republike Srpske u Bosni i Hercegovini.

Tokom rata u Bosni i Hercegovini (1992-95.), Vojska Republike Srpske, policijske
i paravojne snage su porušili okolna bošnjačka sela, osobito ona uzvodno uz
Vrbanju do Kruševa Brda, kao i sva bošnjačka sela nizvodno do Banje Luke..
Lokalno stanovništvo je ubijano, a glavnina je protjerana. Nakon 1996., većina
šipraških bošnjačkih sela je djelimično obnovljena, zahvaljujući Vladi i
vojnicima Luksemburga, tj. bataljonu BELUGA (skr. od: Belgium – Luxembourg –
Greece – Austria; u okviru EUFOR-SFOR-a. Obnovljena je i jedina džamija. U toku
rata u Bosni i Hercegovini, u centru naselja, izgrađena je pravoslavna crkva (na
lokaciji bivše „šumarske kuće“ i bivšeg sjedišta mjesne administracije).

Prema popisu stanovništva 1953., na području općine Šiprage živjelo je 7.746
stanovnika.

U periodu 28.-31. maja 1973., u šipraškoj centralnoj Osnovnoj školi "Rudi
Čajevec", nastavu je pohađalo 730-740 učenika, od 3. do 8. razreda.

Sela u MZ Šipragama su: Ćorkovići • Grabovica • Kruševo Brdo I • Kruševo Brdo II
• Maljeva • Palivuk • Prisočka • Radohova • Selačka • Stopan • Šiprage.



https://bs.wikipedia.org/wiki/Zmija

Zmije (grč. Ophidia, lat. Serpentes) su podred unutar reda gmizavaca čije je
hladno i suho tijelo prekriveno ljuskama. Vode porijeklo od predaka koji su
ličili na guštere, ali jako im se izdužilo tijelo, a noge su im reducirane pa se
kreću vijugajući. Velike vrste (pitoni i anakonde) narastu do 8 m, u rijetkim
slučajevima i do 10 m.

Životinje otrovnice posjeduju posebne sisteme u kojima se otrovi proizvode i
kojima otrove mogu unijeti u tijelo žrtve. Ovakve se životinje nazivaju
fanerotoksičnim životinjama. Pošto zmije posjeduju zube kojima unose otrov u
tijelo žrtve, onda one nisu otrovne zmije, nego zmije otrovnice. Na prostorima
Balkana živi više vrsta zmija otrovnica, kao što su šarka (Vipera berus),
planinska šarka (Vipera ursinii macrops) i poskok (Vipera ammodytes). Sve ove
otrovnice pripadaju porodici ljutica (Viperidae).

Ljutice žive u Evropi, Aziji, Africi, Sjevernoj i Južnoj Americi, a u Australiji
ih nema. Nema ih niti na Antarktiku, gdje je za gmizavce prehladno. Porodica
ljutica obuhvata oko 230 vrsta, a dijeli se na četiri podporodice, od kojih su
najpoznatije dvije: prave ljutice (Viperinae) i jamičarke (Crotalinae). U prave
ljutice pripadaju evropske, azijske i afričke ljutice, a glavni predstavnici
jamičarki su čegrtuše, kopljoglavke, mokasine te arborealne jamičarke južne i
jugoistočne Azije te srednje i južne Amerike. Sve zmije porodice ljutica
prilično su zdepaste i kratkoga repa. Glava se jasno izdvaja od ostalog dijela
tijela i srcolikog je ili trokutastog oblika. Prekrivena je uglavnom sitnim
ljuskicama. Oči svih ljutica imaju okomitu zjenicu, što znači da su prilagođene
za gledanje u tami. Gotovo sve zmije ove porodice rađaju žive mladunce. Mladunci
se rađaju u tankoj prozirnoj membrani, koju odmah po izlijeganju probijaju i
izlaze iz nje. Otrovni su od rođenja.

Za sve ljutice važan je sastav njihovih otrovnih žlijezda i zubi. Zubi im
izgledaju kao injekcijske igle. U njihovoj unutrašnjosti se nalazi kanal, a na
vrhu je mali procjep kroz koji izlazi otrov. Smješteni su na prednjem dijelu
gornje čeljusti. Kada nisu u upotrebi, savijeni su prema natrag i smješteni u
specijalnom naboru sluznice. Kada zmija napada, zubi se uspravljaju, zabadaju u
tijelo žrtve i iz njih tada poteče otrov. Otrovni zubi se troše, pa ih zmija
povremeno odbacuje i odmah ih zamjenjuje novim otrovnim zubima. To znači da se
ljutice ne mogu trajno onesposobiti vađenjem otrovnih zubi. Veličina tih zuba
ovisi o veličini zmije odnosno o veličini njene glave. Najveće otrovne zube ima
gabonska ljutica (Bitis gabonica) koja živi u Africi. Zubi velikih primjeraka
ove zmije mogu biti i do pet centimetara dugi.

Poskok (Vipera ammodytes) je ujedno i najveća evropska otrovnica. Glava mu je
srcolikog izgleda, s karakterističnim roščićem na vrhu nosa. Boja tijela varira
u zavisnosti od prebivališta i ide od svijetlo sive do crvenkasto smeđe.
Vijugava leđna šara je kontinuirana i jasno izražena. Ženke narastu oko 60 cm, a
mužjaci mogu narasti i do 100 cm. Poskok se sreće u svim krajevima BiH od 2000
m/nv.

Šarka ( Vipera berus) se nalazi u cijeloj Evropi. Duga je oko 60 do 80 cm, te
također ima "cik-cak" liniju uzduž tijela i znatno je manja od poskoka. Glava
joj je šira i oblija, sa velikim okom crvenog odsjaja i karakterističnom bjelom
prugom uz rub gornje čeljusti. Šarka naseljava surovije predjele i može se
sresti i iznad 2000 m/nv. Za razliku od poskoka ulazi i u vodu. Kod nas se
javlja više podvrsta šarke:

Obična šarka (Vipera berus berus), ima sivkasto smeđu boju tijela i kontinuiranu
tamnu vijugavu šaru oivičenu nizovima tačkica. Slična je poskoku, ali je manja i
šarenija i nema roščić.

Crna šarka (Vipera berus prester), je potpuno crna zmija. I ona ima vijugavu
šaru koja se vidi pri određenom lomu svjetla. Naseljava planinska područja, ali
nešto niže nadmorske visine. Može se naći na Velikom i Malom polju na planini
Igman.

Bosanski šargan (Vipera berus bosniensis), je žuto smeđe boje sa isprekidanom
leđnom šarom koja je najčešće u vidu tamnih poprečnih pruga. Rijetko naraste
iznad 40-tak cm. Hrani se skakavcima. Naseljava planinske rudine i čest je na
Bjelašnici.

Planinska šarka (Vipera ursinii macrops), je najmanja evropska ljutica.
Prosječna dužina je 45 cm. Živi u planinskim područjima, iznad 1500m n/m južnim
područjima BiH. Glava joj je malena i na njuški zaobljena, a oči su relativno
velike temeljna boja joj je siva ili žućkasto-siva, ljuskice na grlu i usnama
imaju crne rubove. Leđna cik-cak pruga je vrlo varijabilna i u dosta primjeraka
razbijena u nepravilne mrlje i/ili poprečne pruge. Trbuh joj je svjetlo smeđ,
tamno smeđ ili siv. Po temeljnoj boji vrlo je slična šarki.

Naše neotrovne zmije su obuhvaćene porodicom smukova (Colubridae). Od vrsta su
zastupljene:

Bjelouška (Natrix natrix), naraste do 1,5 m. Tijelo je odozgo tamno maslinasto
sa crnim tačkicama i upadljivim bijelim mrljama iza glave, dok je odozdo
žućkasto bijela. Prilagođena je za život u blizini vode i odlično pliva. Hrani
se tritonima, punoglavcima i insektima.

Smuk (Zamenis longissimus) je naša najveća zmija. Može narasti i preko 2 m. Boja
tijela je jednolična, sivkasto smeđa bez jasnih šara. Stanište koja uglavnom
zauzima su livade i šumski proplanci do 1500 m/nv.

Kravosas ili Elaphe quatuorlineata je neotrovna, te najduža evropska zmija. Može
narasti i preko 200 cm, ali joj je prosječna dužina oko 150 cm. Temeljna boja s
gornje strane je žuto do crvenosmeđa ili sivosmeđa, sa po dvije tamne pruge na
leđima sa svake strane tijela. Kravosas svoj plijen često lovi za topla, oblačna
vremena i u sumrak.

Iako je Bosna i Hercegovina veoma bogata zmijama, statistički podaci govore da
su rijetki slučajevi ugriza. To je najviše zbog toga što se zmije plaše čovjeka
i bježe od njega ako su u mogućnosti. Ljudi najčešće stradaju berući ljekovito
bilje, gljive i šumske plodove ili jednostavno sjedanjem na travu, a da nisu
prije toga provjerili ima li koga u njoj iako je dovoljno samo običnim prutom
provršljati po travi ili grmu i spriječiti neželjeni susret. Vikanje neće pomoći
jer su zmije potpuno gluhe životinje i osjete jedino podrhtavanje tla i
vibracije.

Ako se ipak desi da zmija nekoga ugrize treba mu ukazati prvu pomoć koja se
sastoji u podvezivanju ujedenog mjesta, isisavanju otrova i hitnom transportu do
ljekara. Zmijske otrove ugrubo možemo podijeliti na hemotoksične i neurotoksične
otrove. Hemotoksični otrovi djeluju na krv, ubrzavaju ili sprječavaju grušanje
krvi i/ili direktno razaraju različita tkiva. Neurotoksični otrovi uglavnom ne
razaraju tkivo, već djeluju na nervni sistem i zaustavljaju gutanje, disanje i
kucanje srca. Svaka zmija posjeduje oba otrova, ali nekog više od drugog,
zavisno od vrste. Otrov naših zmija je hemotoksičan (krvni otrov) i smrt ne
nastupa trenutno već za nekoliko sati. Ovde treba napomenuti da ne mora nužno
doći do otrovanja, jer zmija često i ne ubrizgava otrov kada ujeda zbog
upozorenja.

Nedovršeni članak Zmija koji govori o biologiji treba dopuniti. Dopunite ga
prema pravilima Wikipedije.



https://bs.wikipedia.org/wiki/Wi-Fi

Wi-Fi (IEEE 802.11) je bežična mreža gdje se podaci imeđu dva ili više računara
prenose pomoću radio frekvencija (RF) i odgovarajućih antena. Najčešće se
koristi u LAN mrežama (WLAN), ali se u posljednje vrijeme sve više nudi i
bežični pristup WAN mreži - internetu. Wi-Fi je brand Wi-Fi Alianse koja
propisuje standarde i izdaje certifikate za sve Wi-Fi uređaje. Wi-Fi je 1991
godine izumila NCR Korporacija/AT&T u Nieuwegeinu, Holandija. Prva mreža se
zvala WaveLAN i radila je na brzinama od 1 do 2 Mbit/s. Ocem WiFi-a se smatra
Vic Hayes čiji je tim osmislio standarde za Wi-Fi kao što su IEEE 802.11b,
802.11a i 802.11g.

Wi-Fi mreže rade uz pomoć veoma jednostavne radio tehnologije, jedina razlika je
to što se radio signali pretvaraju u nule i jedinice. Slanje podataka preko
radia nije novina jer se i Morzeov kod binarno prenosio bez žica, no RF
tehnologija je mnogo unaprijeđena od vremena Morzeovog koda, tako da je opseg
informacija koje je moguće poslati pomoću radio frekvencija neuporediv. Upravo
je WiFi prvi iskoristio dobru propusnost i jednostavnost radio signala. WiFi
radiji šalju signale na frekvencijama 2.4 GHz (802.11b i 802.11g standardi) i 5
GHz (802.11a), gdje se koriste mnogo naprednije tehnike kodiranja kao što su
OFDM (orthogonal frequency-division multiplexing) i CCK (Complementary Code
Keying) pomoću kojih se ostvaruju mnogo veće brzine prijenosa podataka samo uz
pomoć radio valova. Razlog što se ove frekvencije koriste jest što su ostale
neiskorištene od strane raznih armija ali i ostalih korisnika koje koriste
zasebne frekvencije za komuniciranje.

Sva radio tehnologija se nalazi u WIFi karticama koje ugrađujemo u računar (neki
noviji laptopi kartice imaju već ugrađene), i to je praktično sve što treba za
bežično umrežavanje. Zbog toga se bežično umrežavanje smatra jednim od
najjednostavnijih trenutno u ponudi, a dodatni razlog je što uklanja potrebu za
kablovima i ostalim mrežnim uređajima. Jedino što korisniku preostaje je da se
prikopča na tzv. hotspot, odnosno čvorište gdje se spajaju ostali korisnici.
Obično se radi o manjoj kutiji u kojoj se nalazi WiFi radio koji komunicira sa
ostalim korisnicima, i najčešće je to čvorište prikopčano na Internet. Takva
čvorišta se već mogu vidjeti u razvijenim gradovima na nekim prometnim mjestima
kao što su parkovi ili aerodromi, tako da je moguće imati bežični pristup
internetu uz laptop. Ponekad se dogodi miješanje signala na 2.4 GHz
frekvencijama, najčešće sa bežičnim telefonima i Bluetooth uređajima koji
koriste istu frekvenciju.



https://bs.wikipedia.org/wiki/Stolac

Stolac je općina i naselje koji su smješteni u jugoistočnom dijelu Bosne i
Hercegovine, na krajnjem istoku Hercegovačko-neretvanskog kantona.

Naselje Stolac je nastalo na obalama rijeke Bregave kojeg okružuju planine Hrgud
te Vidovo polje s okolnim mjestima koja su ispisana perom bogate kulturne
prošlosti. Sam prilaz Stocu sa zapadne strane je Dubravska visoravan, koja je
specifična i poznata po breskvi i nadasve dubravskom vinogorju po kojem su
poznata stolačka vina. Stolačko područje je svojim mediteranskim šarmom, dobrom
vodom, blagim nebom, pitomim krajolikom i skladom prirodnih ljepota, privlačilo
ljude od prahistorijskih vremena. Iliri i grčki pomorci, rimski patriciji,
istočno gotski osvajači, slavenski velikodostojnici, osmanski plemići,
venecijanske vojskovođe, austrougarski namjesnici, te mnogi poklonici sunca,
svježine rijeke Bregave, kulturno historijskih valera i tajnovitih poruka iz
proteklih vijekova, ostavili su ovdje svoj trag: gradine i grobove, imena na
pločama-poruke za one koji će za njima doći. Stolac je prostor s najduljom i
najraskošnijom historijom gradskog života u Bosni i Hercegovini, a spada u malu
grupu balkanskih prostora na kojima su sačuvana materijalna svjedočenja o
urbanim oblicima života kroz razdoblje dugo preko 3.500 godina, koliko su stari
posljednji poznati nalazi ilirskog grada Daorsona.

Kontinuitet prisutnosti ljudske zajednice na prostoru Stoca seže 16.000 godina u
prošlost. Pošto se kraj nalazi u mediteranskom podneblju uspjevale su sve vrste
voća, a ponajviše grožđa. O zainteresiranosti za život na ovom prostoru od
najstarijih vremena svjedoče mjesta koja ga okružuju: pećina Badanj -
paleolitsko stanište, utvrđeni ilirski grad Daorson, koji izaziva divljenje
svojim kiklopskim zidinama, te poznate nekropole stećaka na Radimlji, Boljunima,
Rotimlji i Vidoštaku kao i sama tvrđava Stari grad.

Ime naselja doživljavalo je promjene kroz historiju. Najstariji naziv je
Daorsoi, odnosno Daorson, ilirski megalitski grad u selu Osanjici iznad Stoca
(IV-III vijek p. n. e.). Slijedi rimski muncipij Diluntum. Današnje ime naselja
Stolac prvi put je spomenuto 1420. (loco dicto Stolac), a utvrda Vidovski 1436.
Slijedi osmansko Ilce i IIstolce, potom Vidoska i konačno Stolac.

Grad spomenik. Stolac je bio grad muzej. Grad koji je sa svojom historijskom
baštinom bio pod zaštitom UNESCO-a od 1980.godine. Tragovi ljudskih ruku
datiraju još prije 15.000 godina što svjedoče crteži u Badanjskoj pećini. To su
opisi detalja lova s jasnim likom konja (to je doba Ebeolitika). Prvi stanovnici
Balkana, Iliri, ostavili su svoj trag u tvrđavi Doarson, nađeni su ostaci rimske
tvrđave Diluntum. Tu je i velelepna Radimlja sa svojim kamenim spavačima,
nekreolozima, stećcima. Isto tako tu je grob jevrejskog rabina Mosa Danona. To
mjesto je bilo i ostalo jedno od svetišta Jevreja. Spomenici, džamije, trgovi
kao i crkve, biblioteke bili su izgrađeni za vrijeme Turskog vakta. Kasnije na
te građevine nadovezivali su se obilježja mediteranske kulture.

Tokom najnovijih ratnih dešavanja grad Stolac ostao je bez mnogih svojih
značajki, uništena je džamija Ismail Kapetana Sarica, džamija Hadži Alije
Hadžisalihovića, pravoslavna crkva iz 1870. god. Jedna od najstarijih džamija u
Bosni i Hercegovini, džamija sultana Selima iz 1519, zapaljena je i srušena.
tako je i sa drugim spomenicima: Silahtar Jusuf paše hamam, kuća Ali Paše
Rizvanbegovića, Stara kuća (Mujina), Džulhanimina kuća, mezarja, biblioteke,
Stolačka sahat-kula.

Stolac je prvi put spomenut u pisanim izvorima 7. maja 1420. Zasad je to rodni
list imena ovog grada. Prvi poznati stanovnik Stoca je izvjesni Gojak Tihosalić,
koji se bavio stočarstvom. Dokument se nalazi u Državnom arhivu u Dubrovniku.
Njegov sadržaj je sljedeći: Milien Budečević pred dubrovačkim knezom Nikolom
Pucićem podiže tužbu protiv Vučihne i Stjepoja Vlahovića iz katuna Vučihne
Vlahovića zato što su tih dana u mjestu zvanom Stolac oduzeli tri krave i vola,
a koju stoku je Milien imao na čuvanju i uzgoju kod Gojaka Tihosalića iz Stoca.

Nasljednik Gojaka Tihosalića mogao bi biti Vukmir Gojaković koji se spominje
krajem maja 1436. godine. Označen da je iz Stoca u Vidovom polju Vukmir
Gojaković (Vochmir Goiacouich de Stolaç de Vidoe poglie) se tada obavezao na
sedmogodišnju službu kod dubrovačkog oružara Antolina Obradovića.



https://bs.wikipedia.org/wiki/Srednjobosanski_kanton

Srednjobosanski kanton (skraćeno: SBK) je jedan od deset kantona Federacije
Bosne i Hercegovine, Bosna i Hercegovina.

Kanton je smješten u centralnom dijelu Bosne i Hercegovine sa sjedištem u
Travniku. Površina kantona iznosi 3.189,0 km2, što čini 12% površine Federacije
Bosne i Hercegovine.

Kanton se sastoji od 12 općina: Bugojno, Busovača, Dobretići, Donji Vakuf,
Fojnica, Gornji Vakuf-Uskoplje, Jajce, Kiseljak, Kreševo, Novi Travnik, Travnik
i Vitez.

Kanton obuhvata geografsko jezgro Bosne i Hercegovine. Ovaj kanton svojom
zapadnom polovinom alimentira jugoistočne dijelove makro regiona Bosanska
krajina, a istočnom polovinom koindicira sa krajnjim sjeverozapadnom područjima
sarajevsko-zeničke makro ekonomske regije. Karakteristika kantona su izrazito
planisko-brdsko područje (300-2110 m), sa najvišim vrhom Nadkrstac na planini
Vranici. Najveće rijeke su Vrbas i Lašva. Geografska centralnost i dolinski
zadori Vrbasa i Lašve ističu ovo područje na značajnu tranzitnost u svim
smijerovima (sjever-jugoistok-zapad) i nivoima (Bosna i Hercegovina, Balkan, i
dalje Zapadna Evropa, Mala Azija i Bliski Istok). Klimatske karakteristike su
planinsko kontinentalna klima sa mikro-lokalitetnim varijetetima vezanim za
riječne doline i nadmorsku visinu. Dijagonalno-tranzitna pozicija obilježena je
pravcima sjeverozapad-jugoistok (Bihać-Travnik-Sarajevo-Goražde) i
sjeveroistok-jugozapad (Tuzla-Zenica-Travnik-Bugojno-Mostar-Ploče, odnosno Neum,
te od Bugojna za pravac Livno-Split).

Kanton se nalazi u zoni osnovnog prioritetnog razvojnog pravca. Na području
kantona razvijena je prerađivačka industrija (metalna, drvno-prerađivačka,
tekstilna, sekundarne sirovine, kožna obuća i grafika). Trgovina i
poljoprivredna proizvodnja su dominantne na području kantona. Privredni resursi
koji se nalaze na ovom području veoma su značajni kako za kanton tako i za Bosnu
i Hercegovinu. Od energetskih sirovina ističu se lignit na području Vrbaske
doline, mrki ugalj na području Lašvanske doline i zemni plin na području
Kiseljaka. Uz to nalaze se i druge vrste industrijskih mineralnih sirovina kao
što su rude aluminija – boksiti na području Jajca i Donjeg Vakufa; rude željeza
– magnetiti, hematiti i limoniti na području planine Radovan; rude gipsa na
području Gornjeg Vakufa-Uskoplja i Donjeg Vakufa; rude kvarcita, žive, bakra
olova i cinka na području Gornjeg Vakufa-Uskoplja , te građevinski materijali
kao što su tehnički i arhitektonsko građevinski kamen u koji spadaju dolomiti,
krečnjaci, kvarc-dioriti, rioliti, mramori, tufoi i sedre, kao i gline. Značajni
resursi predstavljaju termalne i mineralne vode koje se nalaze na području
Kiseljaka, Fojnice i Bugojna. Od ukupne površine kantona 57% pokriveno je
šumama, 34% poljoprivrednim površinama. Drvne zalihe iznose 38 milijuna kubičnih
metara drvne mase. Od toga 46% odnosi se na četinare. Područje kantona spada u
red brdsko-planinskih poljoprivrednih područja, gdje dominira stočarstvo kao
najvažnija grana poljoprivrede. U oblasti poljoprivredne kulture: žitarice
(kukuruz, ječam, pšenica, zob, raž), povrće (krompir, kupus, luk, grah) i krmno
bilje (travno djetelinske smjese, djetelina, silažno krmno bilje, stočna repa).
U oblasti stočarstva najviše se uzgajaju goveda, ovce, koze i konji. Područje je
izuzetno bogato rijeka i ima velike mogućnosti izgradnje mini hidroelektrana,
ribnjaka i turističkih objekata.

Kanton ima dosta visok nivo katergorizirane putne mreže. Obuhvaća gornje
dijelove tri odvojena sliva rijeka Vrbas, Fojnica i Lašva. Energetski uvjeti su
povoljni. Na području kantona postoji mreža magistralnih cesta u dužini od 173
km i regionalnih u dužini od 337 km. Cijelo područje povezano je
telekomunikacijskim vezama pretežno optičkim vodom.



https://bs.wikipedia.org/wiki/Makedonija

Makedonija (mak.: Македонија) ili službeno Republika Makedonija (Република
Македонија) jeste država smještena na Balkanskom poluostrvu. Ona je jedna od
zemalja nasljednica bivše SFR Jugoslavije, od koje je proglasila nezavisnost u
septembru 1991. godine. Republika Makedonija zauzima oko 38% ukupne površine
regije Makedonije. Geografski, država se graniči sa Srbijom i Kosovom na
sjeveru, Bugarskom na istoku, Grčkom na jugu i Albanijom na zapadu. Reljef joj
je pretežno planinski. Iako je kontinentalna država, ona ima više od 50 jezera i
šesnaest planina viših od 2.000 metara.

Makedonija je suverena, nezavisna, demokratska i socijalna država. Najveći i
glavni grad je Skoplje, sa oko 506.926 stanovnika (procjena 2004). Drugi veći
gradovi su Bitola, Kumanovo, Prilep, Tetovo, Veles, Štip, Ohrid, Gostivar,
Strumica, Kičevo, Kavadarci i Kočani. Površina Makedonije iznosi 25.713
kvadratnih kilometara, gdje živi oko 2.114.550 stanovnika (procjena 2009), među
kojima su najbrojniji Makedonci. Zvanični jezik je makedonski, a zvanična valuta
je makedonski denar.

Zbog spora oko imena sa Grčkom, Makedonija je primljena u članstvo Ujedinjenih
naroda pod imenom "Bivša jugoslavenska republika Makedonija" (BJRM) (Πоранешна
Југословенска Република Македонија - ΠJРМ). Republiku Makedoniju priznaje pod
njenim ustavnim imenom 140 država članica UN-a, među kojima su 3 članice Vijeća
sigurnosti (SAD, Rusija i Kina), članice Evropske Unije: Poljska, Slovenija,
Hrvatska i Bugarska, te zemlje iz regiona: Bosna i Hercegovina, Srbija i Crna
Gora. Makedonija je članica Vijeća Evrope. Od decembra 2005. je kandidat za
priključenje Evropskoj uniji, a aplicirala je i za članstvo u NATO.

Ime "Makedonija" potječe iz starogrčkog ili staromakedonskog naziva Μακεδονία
(Makedonía). Ime se koristilo i za Makedonsko carstvo, zatim za rimsku pokrajinu
Makedoniju, bizantijsku istoimenu pokrajinu, te do danas za regiju (kao širi
pojam) i modernu državu Makedoniju. Vjeruje se da ovo ime znači planine, visoka
zemlja ili visoki ljudi.

Arheološki nalazi su pokazali da je na prostoru Makedonije postojala
civilizacija u periodu od 9000 p.n.e. do 3500 p.n.e. Prvo Makedonsko kraljevstvo
se javlja u periodu oko 9. vijeka p.n.e., ali postoji dilema imena prvog
makedonskog kralja. Jedni izvori navode kralja Karana (koji se smatra mitskim
pretkom dinastije Argeada), a drugi Perdika I (prvi historijski kralj Kraljevine
Makedonije).

Približno od 10. vijeka p.n.e. kraljevina Makedonija počinje čini značajan
političko-ekonomski faktor u široj regiji, a njena osnovno politička i vojna
aktivnost bila je usmjerena na odnose sa grčkim polisima (gradovima-državama),
bilo da su često bili saveznici grčkih protivnika (kao npr. sa Perzijom protiv
Grčke) ili su se priklanjali nekoj od strana u međusobnim sporovima između
grčkih gradova, nastojeći na taj način uništiti njihovo jedinstvo i oslabiti ih.
Filip II Makedonski (359. p.n.e. - 336 p.n.e.) nakon pokoravanja ilirskih i
tračkih plemena, uspio je osvojiti i cijelu Grčku. Njegov sin Aleksandar III
Makedonski, poznatiji kao Aleksandar Veliki (336. p.n.e. - 323 p.n.e.), jedna je
od najznačajnijih ličnosti u svjetskoj historiji. Aleksandar Veliki, nakon što
je ugušio otpor unutar proširenog Makedonskog kraljevstva, poduzeo je vojni
pohod protiv Perzije, unišio tada ogromno Perzijsko carstvo i proširio
makedonsku državu na tri kontinenta: Evropu, Aziju i Afriku. U svom najvećeom
obimu, Makedonsko carstvo se protezalo od Balkanskog poluostrva i Male Azije,
Bliskog Istoka, Egipta do Indije.

Nakon njegove smrti, ovo ogromno carstvo se raspalo na tri dijela, kao rezultat
neslaganja među njegovim generalima (dijadosi) o tome ko bi trebao biti njegov
nasljednik. Od tog carstva nastala su kraljevstva Ptolomeida, Antagonida i
Seleukida. Osvajanja Aleksandra Velikog imala su suštinsko značenje za početak
helenističkog perioda u svjetskoj historiji. Prodor Rimske republike na istok
doveo je do izbijanja Makedonsko-rimskog rata (215. p.n.e. - 168. p.n.e.) u
kojem je Makedonskim kraljevstvom upravljala Antigonidska dinastija. Nakon
poraza Makedonaca, cijela oblast potpada pod rimsku vlast, a posljednji
makedonski kralj Persej odveden je u Rim kao rob. Tada nastaje rimska provincija
Makedonija kao dio Rimskog carstva, a bila je podijeljena na dva dijela:
Macedonia Prima (na jugu) i Macedonia Salutaris (na sjeveru). Teritorija
današnje Republike Makedonije bila je podijeljena između provincije Macedonia
Salutaris i Moesia prima. Nakon podjele Rimskog carstva 395. na istočno i
zapadno, Makedonija je postala dio Istočnog rimskog carstva ili Bizantije.

U 6. i 7. vijeku na Balkan i u Makedoniju počinju se doseljavati slavenska
plemena, dosegnuvši južno do Tesalije, a jednim dijelom i do Peloponeza. Oni su
se znatno pomiješali sa zatečenim starosjediocima, uglavnom antičkim
Makedoncima, zatim Grcima, Ilirima i Tračanima. Na makedonskoj teritoriji, koja
je tada bila po bizantijskim jurisdikcijom, makedonski Slaveni su organizirali
poludržavnu formaciju, makedonsku Sklaviniju. Često su preduzimali i veće napade
protiv Bizantije i utvrđenih bizantijskih gradova.

Teritorija današnje Makedonije potpada 837. pod vlast bugarske države, čija se
vlast nad većim dijelom teritorije održava do sredine 9. vijeka, dok je manji
dio držala Bizantija. Također, u 9. vijeku počinje i crkveno-obrazovna
djelatnost solunaca Ćirila i Metodija, koja se sastojala ne samo od misije
pokrštavanja Slavena, nego i od postavljanja osnova slavenske pismenosti,
započinjući sastavljanje slavenske azbuke - glagoljice 855. godine. Njihovi
učenici, Kliment i Naum Ohridski, preuzeli su njihovu djelatnost do kraja 9.
vijeka, osnovali Ohridsku i Preslavsku književnu školu, čime je Ohrid vrlo brzo
narastao u jedan od najrazvijenijih crkveno-obrazovnih i kulturnih središta
Balkana, kao svojevrsna "kolijevka" slavenske pismenosti.

U 10. vijeku u Makedoniji se raširilo bogumilsko vjerovanje i učenje, najprije u
veleško-prilepskoj oblasti, kao posljedica represivnog feudalističkog
crkveno-ekonomskog sistema. Njihovo učenje se proširilo ne samo po cijeloj
Makedoniji, već i širom Evrope. Nakon ustanaka u Makednoniji u drugoj polovini
10. vijeka, naročito protiv Bugarske 969. i Bizantije 976, formirana je
makedonska srednjovjekovna feudalna država, poznatija kao Samuilovo carstvo.
Makedonska srednjovjekovna feudalna država postojala je sve do 1018 kada su je
osvojile bizantijske vojske. U 13. i 14. vijeku, Bizantija je prekinula srpski i
bugarski period vlasti nad Makedonijom. Do kraja 14. vijeka, Makedonija je u
potpunosti osvojena od Osmanlija, njen dotadašnji ekonomski i društveni sistem
je uništen, a njen kulturni razvoj je zaustavljen i usporen. Osmanlijski sultan
Mustafa III je 1767. ukinuo Ohridsku arhiepiskopiju.

Od 14. vijeka u Makedoniji pojačava se utjecaj srpske varijante staroslavenskog
jezika. Razlog za to bilo je priključivanje makedonske teritorije srpskoj
državi. Taj utjecaj se najvećim dijelom ogledao na pravopis. Osim toga, u
književnim spomenicima iz tog vremena vidljivi su tragovi savremenog standardnog
makedonskog jezika. U vrijeme Osmanlijskog carstva, pismenost doživljava
opadanje. Jezik Makedonaca je i dalje bio na staroslavenskoj osnovi, jer je
narodni, svakodnevni govor nisu zahvatile veće i izražajnije promjene. Osim
crkvenih knjiga za bogosluženje, u kojima se znatno vodilo računa na staru
slavensku pismenu tradiciju, povećava se broj takvih tekstova koji su služili za
čitanje širem krugu ljudi ili su predstavljali prepise za praktičnu upotrebu. U
16. vijeku se knjige štampaju u Srbiji i Veneciji, a u 17. vijeku dolazi veliki
broj crkvenih knjiga štampanih u Rusiji na ruskoslavenskom jeziku.

Prije Balkanskih ratova historija Makedonije je vezana za Makedoniju kao
historijsku oblast. Neposredno prije 1913-14. godine današnja teritorija
Makedonije je bila pod Osmanlijskim carstvom. U Prvom balkanskom ratu Srbija i
Bugarska su odlučile da današnja teritorija Republike Makedonije dobije status
autonomije, nakon što Osmanlijsko carstvo bude poraženo. Bugarska se smatrala
oštećenom pri podjeli Makedonije, te je započela Drugi balkanski rat. Pobjedom
Srbije, Grčke, Rumunije i Turske protiv Bugarske u Drugom balkanskom ratu,
Vardarska Makedonija je postala sastavni dio Srbije (1913-1915), Egejska
Makedonija je pripala Grčkoj, a Pirinska Bugarskoj. Međutim, Bugari su smatrali
da su Makedonci Bugari, a Srbi da su Južni Srbi. Unutrašnja Makedonska
Revolucionarna Organizacija – VMRO je osnovana 1893. sa ciljem da se Makedonija
pripoji Bugarskoj ili da postane nezavisna. U Prvom svjetskom ratu (1914-1918),
kao dio Kraljevine Srbije, Makedonija je bila na strani Antante, mada su
Makedonci pružali podršku Bugarskoj. Okupirana je od strane Bugarske, koja je
počela da vrši bugarizaciju domaćeg stanovništva. Poslije rata je postala dio
Kraljevine Srba, Hrvata i Slovenaca (1918-1941), koja je počela da vrši
srbizaciju domaćeg stanovništva. U Drugom svjetskom ratu je bila okupirana od
strane Bugarske, koja je bila član sila osovine. Zapadni dio Vardarske
Makedonije je ušao u sastav Albanije. U periodu 1945-1991. federalna je jedinica
SFRJ (Socijalistička republika Makedonija). Počeli su procesi makedonizacije
slovenskog stanovništva Makedonije. Nezavisna je od 8. septembra 1991. U
zapadnom dijelu Makedonije naseljenom pretežno Albancima 2001. je došlo je do
sukoba između Albanaca i makedonske vojske i policije. Predsjednik Makedonije,
Trajkovski, je 2004. poginuo u avionskoj nesreći u Bosni i Hercegovini.
Naslijedio ga je predsjednik Branko Crvenkovski.

Makedonija je parlamentarna demokratija sa izvršnom vladom sastavljenoj od
koalicije stranaka u jednodomnoj zakonodavnoj skupštini (mak. Собрание,
Sobranje) te nezavisnim sudskim organima na čelu s Ustavnim sudom. Zakonodavna
skupština ima 120 članova a biraju se svake četiri godine. Uloga predsjednika
Republike je uglavnom ceremonijalnog karaktera, a stvarna izvršna moć se nalazi
u rukama premijera (predsjednika Vlade Makedonije). Predsjednik Republike je
glavnokomandujući državnim vojnim snagama te je ujedno i predsjednik državnog
vijeća sigurnosti. Predsjednik se bira svakih pet godina, a može biti biran
najviše dva puta. U drugom krugu predsjedničkih izbora u Makedoniji 2014.
pobijedio je Đorđe Ivanov, kojem je ovo drugi uzastopni mandat na mjestu
predsjednika.

Usvajanjem novog zakona i izborima održanim 2005. funkcije lokalne vlade
podijeljene su među 78 općina (mak. општина). Glavni grad, Skoplje, podijeljen
je na 10 općina u okviru "grada Skoplja". Općine u Makedoniji su jedinice
lokalne samouprave. Dvije ili više susjednih općina mogu ulaziti u međusobne
kooperativne sporazume. Najveće političke nesuglasice u zemlji dešavaju se
između velikih etničkih političkih stranaka, koje predstavljaju albansku manjinu
i većinsko makedonsko stanovništvo. Problem političke ravnoteže između ove dvije
etničke zajednice doveo je i do kratkotrajnog rata 2001. nakon kojeg je
postignut sporazum o podjeli političke moći. U augustu 2004. makedonski
parlament je usvojio zakon o novoj administrativnoj podjeli općina, dajući veću
lokalnu autonomiju Albancima u područjima gdje su oni većina.

Nakon napete predizborne kampanje, Makedonija je doživjela relativno mirnu i
demokratsku promjenu vlasti nakon parlamentarnih izbora održanih 5. jula 2006.
godine. Izbore je obilježila ubjedljiva pobjeda stranke desnog centra VMRO-DPMNE
na čelu sa Nikolom Gruevskim. Odluka Gruevskog da u novu vladu uključi
Demokratsku stranku Albanaca umjesto koalicije Demokratske unije za integraciju
(DUI) i Stranke demokratskog prosperiteta, koja je osvojila većinu glasova
Albanaca, izazvala je proteste u dijelovima države sa značajnijim brojem
albanskog stanovništva. Ipak, kasnije je postignut dogovor između DUI i
vladajuće VMRO-DPMNE u cilju prevazilaženja razmirica između dvije stranke i
podrške evropskim i NATO integracijama Makedonije.

Nakon prijevremenih parlamentarnih izbora 2008. VMRO-DPMNE i DUI formirali su
vladajuću koaliciju u Makedoniji. U aprilu 2009. održani su predsjednički i
lokalni izbori koji su prošli vrlo mirno, a predstavljali su jedan od osnovnih
preduslova za makedonsku aplikaciju za pridruženje EU. Vladajuća konzervativna
stranka VMRO-DPMNE pobijedila je na lokalnim izborima, dok je njen kandidat
Đorđe Ivanov izabran za novog predsjednika države.

U augustu 2004. Makedonija je bila administrativno reorganizirana tako da je
dobila nove 84 općine. Grad Skoplje je zasebna administrativna jedinica koja je
sastavljena iz 10 općina i ujedno je glavni grad republike.

Prije 2004, Makedonija je imala 123 općine koje su funkcionirale od 1996 do
2004. Neke od njih su bile spojene tako da bi se dobio sadašnji broj. Ovaj
proces je bio poznat kao decentralizovanje centralne vlasti. Pored novih općina,
lokalna samouprava je dobila veće ovlasti i određeni nivo samoupravljanja.

Statistički, prema broju stanovništva najveća općina u Makedoniji je Kumanovo sa
105.484 stanovnika, dakle najmanja općina također prema broju stanovništva je
Vraneštica sa 1.322 stanovnika. S druge strane, prema ukupnoj površini najveća
općina je Prilep sa 1.194 km2, a najmanja je Čair sa 3,5 km2.

Makedonija ima ukupnu površinu od 25.713 km2. Nalazi se između 40° i 43°
sjeverne paralele, kao i najvećim dijelom između 20° i 23° istočnog meridijana
(vrlo mali dio zemlje leži istočno od 23° meridijana). Dužina makedonskih
granica iznosi 748 km, od čega je na 62 km sa Srbijom, 159 km sa Kosovom, 148 km
sa Bugarskom, 228 km sa Grčkom i 151 km sa Albanijom. Makedonija predstavlja
jedan od glavnih tranzitnih puteva za prevoz roba iz Grčke, preko Balkana, kao i
iz srednje Evrope prema jugu i istoku kontinenta. Ona je dio mnogo većeg
historijskog područja, također poznatog pod istim imenom, a koji uključuju i
istoimenu regiju sjeverne Grčke te provinciju Blagoevgrad u jugozapadnoj
Bugarskoj.

Makedonija nema izlaz na more, a geografski je vrlo jasno definirana centralnom
dolinom koju je formirala rijeka Vardar, a uokvirena planinskim lancima duž
granica zemlje. Reljef je uglavnom neravan, gdje Šar planina i planina Osogovo
okružuju dolinu Vardara. Tri velika jezera: Orhidsko, Prespansko i Dojransko,
nalaze se na južnim i jugozapadnim granicama, a preko njih prolaze granice sa
susjednim Albanijom i Grčkom. Za Orhidsko jezero smatra se da je jedno od
najstarijih jezera i biotopa na svijetu. Ovo područje je seizmički vrlo aktivno,
a u prošlosti su se dešavali snažni zemljotresi, poput onog iz 1963. kada je
Skoplje pogodio razorni zemljotres, usmrtivši preko 1.000 građana.

Makedonija ima i veliki broj planina. One spadaju u dva različita planinska
lanca: prvi je planinski lanac Šar-planine koja se nastavlja na
zapadnovardarsko-pelagonijsku grupu planina (Baba-planina, Nidže, Kožuf i
Jakupica), koja je u sklopu Dinarida. Drugi planinski lanac je lanac
Osogovo-Belasica, koja pripada Rodopima. Planine koje pripadaju Šar-planini i
zapadnovardarsko-pelagonijskom lancu su mlađe po postanku i znatno više od
starih planina iz lanca Osogovo-Belasica. Vrh Korab na Šar-planini u blizini
albanske granice sa 2.764 m je najviši vrh u Makedoniji.

U Republici Makedoniji postoji oko 1.100 velikih izvora vode. Njene rijeke teku
u tri sliva: egejski, jadranski i crnomorski sliv. Površinom je najveći egejski
sliv. Obuhvata oko 87% teritorije Makedonije, što iznosi 22.076 km2. Najveća
makedonska rijeka, Vardar, također je i najveća rijeka ovog sliva, preko koje
otiče 80% teritorije odnosno 20.459 km2. Njena dolina igra vrlo važnu ulogu i
ekonomiji i komunikacijskom sistemu zemlje. Projekat pod nazivom Vardarska
dolina smatra se jednim od temeljnih za strateških razvoj države.

Rijeka Crni Drim čini sliv Jadranskog mora, koji zahvata površinu od oko 3.320
km2, odnosno 13% teritorije. On dobija vodu iz Prespanskog i Ohridskog jezera.
Sliv Crnog mora je najmanji sa samo 37 km2. On obuhvata sjeverni dio planine
Skopska Crna Gora. Ovdje se nalazi izvor rijeke Binačka Morava, koja se ulijeva
u Veliku Moravu, te dalje preko Dunava u Crno more.

Makedonija ima oko 50 močvara i tri velika prirodna jezera: Ohridsko, Prespansko
i Dojransko jezero.

U državi postoji devet banjskih lječilišta i odmarališta: Banište, Banja Bansko,
Istibanja, Katlanovo, Kežovica, Kosovrasti, Banja Kočani, Kumanovski Banji i
Negorci.

Makedonija ima prijelaznu sredozemno-kontinentalnu klimu. Ljeta su vrlo topla i
suha, dok su zime prilično hladne. Prosječna godišnja količina padavina varia od
1700 mm u zapadnim planinskim područjima do 500 mm u istočnim. Postoje tri
osnovne klimatske zone u državi: umjerena sredozemna, planinska i blaga
kontinentalna. Duž dolina rijeka Vardar i Strumica, u područjima Đevđelije,
Valandova, Dojrana, Strumice i Radoviša, klima je umjerena sredozemna.
Najtopliji gradovi u Demir Kapija i Đevđelija, gdje temperature u julu i augustu
često prelaze 40°C. Planinska klima je zastupljena u planinskim područjima
zemlje, a karakteriziraju je duge i sniježne zime te kratka i hladna ljeta.
Proljeće je obično hladnije od jeseni. Veći dio Makedonije ima umjerenu
kontinentalnu klimu sa toplim i suhim ljetima i relativno hladnim i vlažnim
zimama. U državi postoji oko 30 stalnih, službenih meteoroloških stanica.

Rangirana kao četvrta "najbolja zemlja koja provodi reforme" među 178 država
koje je navela Svjetska banka 2009, Makedonija je provela značajne ekonomske
reforme nakon proglašenja nezavisnosti. Država je razvila modernu otvorenu
ekonomiju sa trgovinom koja učestvuje sa preko 90% u BDP tokom posljednjih
nekoliko godina. Od 1996. Makedonija bilježi stalni, mada spori, ekonomski rast
sa rastom BDP-a od 3,1% u 2005. Ovi pokazatelji projiciraju prosječni rast BDP-a
od oko 5,2% u periodu 2006-2010. Vlada je uspješno potvrdila svoja nastojanja u
borbi protiv inflacije, sa stopom inflacije od samo 3% u 2006. i 2% u 2007, te
je implementirala politiku usmjerenu na privlačenje direktnih stranih
investicija i promociju razvoja malih i srednjih preduzeća. Trenutna vlada je
uvela i sistem proporcionalnih poreskih stopa sa namjerom da učini zemlju više
privlačnom za strane investicije. Proporcionalna stopa poreza bila je 12% u
2007. te je još smanjena na 10% u 2008.

Međutim, i pored ovih reformi, stopa nezaposlenosti u Makedoniji 2005. iznosila
je 37,2% dok je u 2006. ispod granice siromaštva živjelo 22% građana. Makedonija
je jedna od zemalja sa najvećim udjelom građana koji finansijski jedva
preživljavaju, jer oko 72% njenih građana je izjavilo da sa svojim prihodima
preživljava "uz (velike) poteškoće" ili "vrlo teško", mada je Makedonija,
zajedno sa Hrvatskom, jedina država na zapadnom Balkanu koje nije objavila
povećanje ove statistike. Korupcija i relativno neefikasan pravni sistem također
djeluju kao značajna prepreka uspješnim ekonomskom razvoju. Makedonija je i
danas zemlja sa jednom od najnižih vrijednosti BDP-a po glavi stanovnika u
Evropi. Pored toga, crno tržište u zemlji se procjenjuje na blizu 20% od BDP-a.

U aspektu strukture, prema podacima iz 2005. tercijarni sektor (uslužni) je
sačinjavao ubjedljivo najveći dio BDP-a sa 57,1%, dok je 2000. činio oko 54,2%
BDP-a. Sekundarni (industrijski) sektor činio je 29,3% BDP-a, zabilježivši pad
sa 33,7% koliko je iznosio 2000. godine, dok je primarni (poljoprivredni)
predstavljao samo 12,9%, odnosno 12% u 2000. godini. Jedna od najvažnijih grana
privrede predstavlja tekstilna industrija, čineći više od polovine ukupnog
izvoza Makedonije. Drugi važni izvozni proizvodi uključuju željezo, čelik, vino
i povrće.

Sa 9.157 US$ BDP po glavi stanovnika računato po kupovnoj moći i indeksu
ljudskog razvoja (HDI) od 0,701, Makedonija spada u slabije razvijene zemlje, te
ima primjetno manju ekonomiju od većine bivših jugoslavenskih republika. Prema
podacima Eurostata, makedonski GDP po glavi stanovnika (prema PPP) iznosio je
36% od prosjeka Evropske unije u 2011. godini.

U Makedoniji postoje dva veća rudnika olovno-cinkove rude Toranica i Zletovo,
koji su u vlasništvu indijske grupacije Binani. Ruda se kopa na 15 otvorenih
otkopa u količini od oko 500 tona dnevno.

Makedonija (zajedno sa Crnom Gorom i Kosovom) spada u slabije razvijena južna
područja bivše Jugoslavije. Pretrpjela je teške ekonomske prilike nakon
osamostaljenja, kada se unutrašnje jugoslavensko tržište raspalo a dotacije iz
Beograda prestale. Osim toga, suočila se sa istim problemima kao i ostale bivše
socijalističke istočnoevropske zemlje tokom tranzicije u tržišnu ekonomiju.
Njeni glavni cestovni i željeznički izvozni pravci kroz Srbiju ostali su
neisplativi sa visokim tranzitnim troškovima, što je utjecalo na izvoz njene
ranije vrlo profitabilne industrije povrća u Njemačkoj i srednju Evropu.
Makedonsko telekomunikacijsko tržište zabilježilo je godišnji rast od 63,8%
tokom 2007. što predstavlja najbrže rastuće područje u jadranskoj regiji.

Izbijanje ratova u bivšoj Jugoslaviji i uvođenje sankcija Srbiji i Crnoj Gori
prouzrokovalo je ogromnu štetu privredi Makedonije, jer je Srbija činila oko 60%
njenog tržišta prije raspada Jugoslavije. Kada je Grčka uvela trgovački embargo
sa Makedonijom 1994/95. makedonska privreda je doživjela dodatni udarac.
Određeno olakšanje donio je kraj rata u Bosni i Hercegovini u novembru 1995. i
ukidanje grčkog embarga, ali su Kosovski rat 1999. i albanska kriza 2001. doveli
do daljnje destabilizacije.

Nakon završetka grčkog embarga, Grčka je postala najvažniji poslovni partner
zemlje. Mnoge grčke kompanije su kupile kompanije u Makedoniji koje su nekad
bile u državnom vlasništvu, poput rafinerije nafte Okta, prehrambene kompanije
"Žito Luks", rudnika mramora u Prilepu, tekstilnih postrojenja u Bitoli itd.
zapošljavajući oko 20 hiljada ljudi. Drugi ključni trgovački partneri Makedonije
su, između ostalih, Njemačka, Italija, SAD, Slovenija, Austrija i Turska.

Turizam je važan dio ekonomije Republike Makedonije. Veliki broj prirodnih i
kulturnih atrakcija u državi čine je poželjnim odredištem za posjetioce.
Godišnji broj turista dostiže oko 700 hiljada.

Prema podacima sa posljednjeg popisa 2002. u Makedoniji je živjelo 2.022.547
stanovnika. Prema posljednjim zvaničnim procjenama iz 2009. broj stanovnika se
nije znatnije promijenio i iznosi 2.050.671. Prema posljednjem popisu, najveća
etnička grupa u državi su Makedonci. Drugi po brojnosti su Albanci koji su u
većini uglavnom u sjeverozapadnom dijelu zemlje. Prema nekim nezvaničnim
procjenama, u Makedoniji živi oko 260 hiljada Roma.

Pravoslavlje je najdominantnija religija u Republici Makedoniji, kojoj pripada
oko 64,7% stanovništva, od čega većina pripada Makedonskoj pravoslavnoj crkvi.
Osim njih, u državi živi i oko 0,37% pripadnika drugih kršćanskih pravaca.
Muslimani čine oko 33,3% stanovništva. Makedonija je peta država u Evropi po
udjelu muslimana u stanovništvu, nakon Turske (96%), Kosova (90%), Albanije
(60%) i Bosne i Hercegovine (45%). Većina muslimana u Makedoniji su Albanci,
Bošnjaci, Turci i Romi, mada ima i mali broj muslimana Makedonaca. Ostalih 1,63%
stanovništva po popisu iz 2002. nije se izjasnilo o religiji.

U državi je prema podacima iz 2011. bilo 1.842 crkve i 580 džamija. Pravoslavne
i islamske religijske zajednice imaju osnovane vjerske škole u Skoplju. U
glavnom gradu postoji i pravoslavni teološki koledž (sjemenište). Makedonska
pravoslavna crkva ima jurisdikciju nad 10 provincija (sedam u državi i tri u
inostranstvu), 10 episkopa i oko 350 sveštenika. U svim crkvenim provincijama se
godišnje krsti oko 30.000 vjernika.

Između Makedonske i Srpske pravoslavne crkve postoje određene tenzije, nastale
nakon što se Makedonska odvojila i proglasila autokefalnost 1967. godine. Nakon
što su pregovori između dvije crkve zaustavljeni, Srpska pravoslavna crkva je
priznala samo grupu koju je predvodio Zoran Vraniškovski, bivši makedonski
episkop, koji je postavljen na čelu Ohridske arhiepiskopije kao arhiepiskop
Jovan VI Ohridski. Reakcije Makedonske pravoslavne crkve bile su prekid svih
odnosa sa novim ohridskim arhiepiskopom i zabrana ulaska svim episkopima SPC na
područje Makedonije. Arhiepiskop Jovan je uhapšen i zatvoren 18 mjeseci zbog
klevete Makedonske pravoslavne crkve i vrijeđanja vjerskih osjećanja lokalnog
stanovništva, jer je navodno dijelio kalendare i pamflete Srpske pravoslavne
crkve.

Biljni svijet u Makedoniji predstavlja oko 210 biljnih porodica sa 920 rodova te
oko 3.700 biljnih vrsta. Najrasprostranjenija je grupa cvjetnica sa oko 3.200
vrsta, koje slijede mahovine sa 350 vrsta te paprati sa 42 vrste.

Fitogeografski, Makedonija pripada ilirskoj provinciji cirkumborealne oblasti
unutar borealnog kraljevstva. Prema WWF-u i digitalnoj karti evropskih ekoloških
regija koju je izradila EEA (Evropska agencija za okolinu), teritorija
Makedonije se može podijeliti na četiri eko-regije: mješane šume Pindskih
planina, mješane šume Balkana, mješane šume Rodopa i egejski sklerofiti i
mješane šume.

Nacionalni park Pelister kod Bitole je poznat po prisustvu endemskog makedonskog
bora, kao i drugih 88 vrsta biljaka koje predstavljaju gotovo 30% makedonske
dendroflore. Šume makedonskog bora na Pelisteru se mogu podijeliti na dvije
zajednice: šume bora sa papratima i šume sa čempresima. Makedonski bor, jedna
posebna vrsta četinarskog drveta, je relikt tercijarnog biljnog svijeta, a bor
molika sa pet iglica prvi put je pronađen i opisan na Pelisteru 1893. godine.

U makedonskim šumama također raste i makedonski hrast (Quercus trojana), tužne
vrbe, bijele vrbe, topole, brijestovi i druge vrste drveća. Na bogatim
pašnjacima i livadama Šar-planine, Mavrova i Bistre raste još jedna biljka
karakteristična za Makedoniju - mak. Kvalitet gustog soka maka se u svijetu
mjeri jedinicama morfina. Dok kineski opijum sadrži osam tih jedinica i smatra
se visoke kvalitete, indijski opijum sadrži sedam, a turski opijum samo šest,
makedonski opijum sadrži punih 14 jedinica morfina i jedan je od
najkvalitetnijih vrsta opijuma na svijetu.

Životinjski svijet Makedonije je veoma bogat i uključuje vukove, medvjede,
lisice, jelene, vjeverice, divlje svinje i divokoze. Vrlo rijetko može se
pronaći i ris u planinama zapadne Makedonije, dok jelena ima u području Demir
Kapije. Tri velika jezera u zemlji predstavljaju odvojene životinjske zone, što
je naznaka dugotrajne teritorijalne i vremenske izolacije. Životinjski svijet
Ohridskog jezera je ostatak ranije ere, a poznato je po svojim ribama, između
ostalih ohridskoj pastrmci (Salmo letnica), krkušama, pižorima i drugim.
Također, ovo jezero je poznato i po određenim vrstama puževa, čije je porijeklo
datirano na 30 miliona godina. Slične vrste se mogu naći još samo u Bajkalskom
jezeru. Ohridsko jezero je u zoološkim studijama poznato i po jegulji i njenom
čudesnom ciklusu razmnožavanja. Ona dolazi u Ohridsko jezero iz dalekog
Sargaškog mora, te u Ohridskom jezeru ostaje u dubinama 10-tak godina. Kada
spolno sazrije, neobjašnjivim instinktom jegulja u jesen polazi nazad na mjesto
svog rođenja. Tamo polaže jaja i umire, da bi njeni potomci ponovili ciklus.

Makedonija ima bogato kulturno naslijeđe u umjetnosti, arhitekturi, poeziji i
muzici. U njoj se nalazi brojna antička, zaštićena vjerska mjesta. Poetski,
filmski i muzički festivali se održavaju svake godine. Stilovi makedonske muzike
su se razvijali po snažnim utjecajem bizantijske crkvene muzike. Makedonija ima
i znatan broj očuvanih bizantijskih freski, uglavnom iz perioda od 11. do 16.
vijeka. Postoji nekoliko hiljada kvadratnih metara tako očuvanih fresaka,
najvećim dijelom u vrlo dobrom stanju, a predstavljaju remek-djela makedonske
škole crkvenog slikarstva.

Drugi važni kulturni događaji u Makedoniji su Ohridski ljetni festival klasične
muzike i drame, Struške večeri poezije, na kojima se okupljaju pjesnici iz više
od 50 država svijeta, Međunarodni festival kamere u Bitoli, Otvoreni teatar
mladih, Jazz festival u Skoplju i drugi. Makedonska opera otvorena je 1947.
izvedbom Cavalleria rusticana u režiji Branka Pomorišca. Svake godine, održavaju
se Majske operske večeri u Skoplju u trajanju od 20 dana. Prvi performans Majske
opere bio je Car Samuilo u maju 1972. koju je napisao Kiril Makedonski.

Među najpoznatijim muzičarima u Makedoniji, koji su postali poznati i van
granica države, kao i u zemljama bivše Jugoslavije, su Usnija i Esma Redžepova,
Toše Proeski, Kaliopi, Vlatko Stefanovski sa rock grupom Leb i sol i drugi.

Nogomet i rukomet su najpopularniji sportovi u Makedoniji. Nogometna
reprezentacija Makedonije je pod kontrolom Nogometne federacije Makedonije
(FFM). Domaće utakmice igrau na Areni "Filip II Makedonski" u Skoplju. Osim
nogometa, rukomet je također veoma važan sport u zemlji. Kometal Skoplje je
2002. osvojio EHF Evropsku ligu prvaka za žene. Evropsko prvenstvo u rukometu za
žene je održano u Makedoniji 2008. godine. Utakmice su odigrane u Skoplju i
Ohridu. Ženska rukometna reprezentacija Makedonije je na tom prvenstvu osvojila
sedmo mjesto.

Košarkaška reprezentacija Makedonije predstavlja Republiku Makedoniju u
međunarodnim košarkaškim takmičenjima. Reprezentaciju kontrolira Košarkaška
federacija Makedonije, koja je osnovana 1992. a pridružila se FIBA 1993. godine.
Makedonija je učestovala na tri Eurobasketa od svog osnivanja, a najbolji
rezultat je osvojeno 4. mjesto na Eurobasketu 2011. Svoje domaće utakmice igra u
Areni "Boris Trajkovski" u Skoplju.

U ljetnim mjesecima održava se Ohridski plivački maraton. Održava se svake
godine na Ohridskom jezeru. Tokom zime, u Makedoniji su otvoreni brojni zimski
sportski centri. Makedonija također redovno učestvuje i na Olimpijskim igrama.
Učešće na Igrama organizira Makedonski olimpijski komitet.



https://bs.wikipedia.org/wiki/Holin

Holin (grč. χολή – holin = žuč) je dušična baza iz kompleksa vitamina B. Ulazi u
sastav mnogih molekula koje imaju značajne funkcije u organizmu, kao što su
fosfilipidi (lecitin, acetilholin i druge supstance). Pored toga, učestvuje i u
transporti masti i holesterola, iz jetre u krv. Omogućava i normalan tok nervnih
impulsa, uključujući i u intelektualnim procedima , kao što je pamćenje, npr.

Ovaj nutrijent je je topiv u vodi, obično grupisani u okviru pomenutog
kompleksa. Uglavnom obuhvata različite amonijačne soli, koje sadrže N, N,
N–trimetiletanolamonij kalcija (X– na desnoj strani označava nedefiniran broj
aniona).

Kationi se javljujaju u glavi grupa fosfatidilkolin i sfingomijelin, dviju klasa
fosfolipida kojim su bogate ćelijske membrane. Holin je molekulski prekursor
neurotransmitera acetilholina, koji kontrolira u mnoge funkcije, uključujući i
memoriju i kontrolu mišića.

Da bi ostale zdrave, neke životinje moraju uzimati holin iz hrane. Za ljude,
holin nije esencijalni nutrijent, osim ako je hrana lišena metionina i folata.
Koristi se u sintezi komponenti ćelijske membrane. U 2005. Nacionalni odbor za
zdravlje i hranu SAD je saopćio da samo 2% žena u postmenopauzi konzumira
preporučen unos holina.

Holin je prvi izolirao Adolph Streker iz svinjske i goveđe žuči, 1862., a 1865.
ga je prvi hemijski sintetizirao Oscar Liebreich. Do 1898 je bio poznat kao
neurin. Pokazalo se da je hemijski identičan holinu. U1998., holin je
klasificiran kao esencijalni nutrijent u Odboru za hranu i ishranu Instituta za
medicinu (SAD).

U jednom istraživanju iz 2010 . testirane su žene u postmenopauzi, s niskom
razinom estrogena da se procijeni rizik za podložnost disfunkciji organa, uz
dijetu sa nedovoljnom količinom holinaa. Kada su lišene holina u ishrani, u
postmenopauzi 73% ih je dobilo placebo oštećenja razvijoja jetre ili mišića, ali
je to smanjeno na 17%, ako su dobili suplemente estrogena. Studija je također
pokazala da bi mlade žene trebalo uzimju više holina jer trudnoća je vrijeme
kada je potražnja tijela za holinom najviša. Holin se posebno koristi za podršku
razvoju nervnog sistema kod fetusa.

Uključivanje holina u dugoročno održavanje zdravlja i razvoj kliničkih
poremećaja, kao što su kardiovaskularne bolesti, kognitivni pad u starenju i
regulaciji lipida u krvi razine, nije dobro definirano i dalje je problem
budućih istraživanja.

Holin je amonijska so sa hemijskom formulom (CH3)3 N + (CH2)2OHX–, gdje je X–
brojač aniona, kao što su hrorid, hidroksid ili tartarat. Holinhlorid mogu
formirati nisko-topiva duboko eutektna otapala, mješavina sa ureom, s neobičnim
svojstvima. Salicilatne soli se koriste površinski, za ublažavanje bolova kod
aftoznog ulkusa.

Holin hidroksid je jedna od klasa faze transferskih katalizatora . koji se
koriste da prenesu hidroksidni ion u organske sisteme, i, prema tome, smatra se
jakom bazom. To je faza transferskih katalizatora sa najmanje potrošnje, a
koristi se kao efikasan način za otklanjanje fotorezistencije u nervnomišićnim
pločama. Holin hidroksid nije potpuno stabilan i polahko se razlaže u
trimetilamin.

Najčešći znaci nedostataka holina su masna jetra i hemoragične nekroze bubrega.
Konzumiranje kolinom bogate hrane ublažava simptome nedostatka. Studija ove
pojave na životinjama je stvorila neke kontroverze, zbog nedosljednosti u
modificiranju faktora ishrane.

Holin je prekursor trimetilamina, koji neki ljudi nisu u mogućnosti da
razgrađuju zbog genetičkog poremećaja zvanog trimetilaminurija. Osobe sa ovim
poremećem mogu patiti od jakog mirisa na ribu ili na drugi način neugodnih
mirisa tijela, zbog oslobađanje mirisnog trimetilamina. Takav miris tijela se
javlja čak i pri normalnoj ishrani, tj. onoj koja nije naročito bogata holinom.
Osobama sa trimetilaminurijom se preporučuje da ograniče unos hrane bogate
holinom; to može pomoći da se smanji neprijatan miris tijela.

Sportisti i ljudi koji piju puno alkohola mogu biti u opasnosti za pojavu
nedostatka holina i mogu imati koristi od njegovih suplemenata. Studije na više
različitih populacija su otkrile da je prosječan unos holina bio ispod
adekvatanog unosa . Nedavna analiza podataka iz 2003.-2004. je otkrila da je za
stariju djecu, muškarce, žene i trudnice, znači one kojima je holin
najpotrebniji daleko ispod 10% ili manje od imali uobičajene razine.

SAD Institute of Medicine National Academy of Sciences dao je slijedeće podatke
za adekvatni unos (Adequate Intake: AI) Tolerirajuću gornju razinu unosa (Upper
Intake Level: UL) za holin na:

Osim toga karfiola, i druge povrtne kupusnjače mogu biti dobar izvor holina.
Sinapin je amonijačni alkaloid koji se nalazi u sjemenu crnog senfa. To je holin
ester sinapinska kiselina. U USDA podataka o nutrijentima podataka] može se naći
sadržaj holina za mnoge namirnice. Ako USDA Nutrijentna baza podataka nema
sadržaj holina za traženu hranu, pokušajte u potrazi za sličnu hranu u bazi
podataka - Sadržaj opće hrane. Zatim, gledajte da li je hrana u USDA Nutrient
Database.

Ovdje su prikazane svakodnevni adekvatni unosi (AI) razine i gornje granice (UL)
za holin u miligrama, preuzetih iz izvještaja koji je 2000. godine objavio
Američki institut za medicinu. [1]



https://bs.wikipedia.org/wiki/Gen

Gen je osnovna materijalna i funkcionalna jedinica genetičkog materijala,
odnosno biološkog nasljeđivanja. Čini ga nukleotidna sekvenca koja sadrži
genetičku informaciju za sintezu određenog proteina, tj. formiranje određene
karakteristike u interakciji sa okolinom. Određeni gen zauzima specifično mjesto
na hromosomu - genski lokus. Pojmove fenotip i genotip u nauku je uveo danski
botaničar Wilhelm Johannsen (1905.), a iz genotipa je izveden gen.

Geni su transkripcijski aktivni dijelovi molekule DNK, veličine od nekoliko
stotina do nekoliko hiljada nukleotidnih parova. Prosječna dužina gena obično se
kreće između 600 i 1800 parova nukleotida. Procjenjuje se da lanci ljudske DNK u
svakoj ćeliji sadrže ukupno oko tri milijarde nukleotidnih parova. Dokazano je
da određeni dugi, ponavljajući dijelovi, lanaca DNK svih organizama, pa tako i
čovjeka, nisu genetički aktivni (repetitivne sekvence). Pored toga, mnoge
cjeline genetičke šifre se ponavljaju u manjem ili većem broju molekula DNK i
njihovih dijelova. Sveukupnost organizacije i funkcije ljudskog organizma,
uključujući sve ono što je osobeno i za ljudsku vrstu i fantastične razmjere
individualne različitosti, određuje oko 30.000 gena, što je oko 2% našeg ukupnog
genetičkog potencijala. Paradoks između veličine i složenosti kontrole i
organizacije ljudskoga genoma ostvaruje se tzv. alternativnim splajsingom. To je
pojava da nekoliko različitih gena (i do 6) zauzima zajednički prostor na DNK
molekuli (vidi: Bioinformatika).

Na svakom lancu DNK geni su raspoređeni linearno, tj. u jednolinijskom nizu koji
isključuje mogućnost preklapanja njihovih dodirnih dijelova (tripleta). Također,
stabilno svojstvo svakog gena jeste da on uvijek zauzima isto mjesto, odnosno
isti dio molekule DNK. To stalno fizičko mjesto određenog gena označava se kao
genski lokus. Dio DNK (gen) koji zauzima taj lokus može biti istovjetan kod svih
pripadnika iste vrste organizama ili se može javiti u dvije ili više varijanti,
koje se označavaju kao aleli (alelogeni, alelomorfi).

Aleli nastaju promjenom (mutacijom) određenog ishodišnog oblika odgovarajućeg
gena (“divlji tip” gena), koji je obično i najčešći. Aleli se međusobno mogu
razlikovati samo po jednom ili više parova azotnih baza (ili tripleta), od čega
zavise obim i priroda njihovih funkcionalnih razlika. Ako posmatrani gen ima
samo dvije varijante, riječ je o alelnom paru, dok se tri ili više varijanti
istog gena označavaju kao multipli aleli. Bez obzira da li se javlja u jednom,
dva ili više alelnih oblika, jedan gen uvijek kontrolira istu osobinu ili
skupinu osobina u čijem nasljeđivanju učestvuje. Naprimjer, ljudsku osobinu
“viđenje crvene boje” kontrolira alelni par s genskog lokusa koji je (redovno)
smješten na istoj (“svojoj”) poziciji DNK spolnog hromosoma X (a stalan je
raspored i njemu susjednih lokusa). Jedan od pripadajućih alela određuje
normalnu sposobnost viđenja ove boje, dok je drugi “odgovoran” za odsustvo te
sposobnosti (“sljepilo za crvenu boju“). Četiri krvne grupe ABO sistema (A, B,
AB i O) genetički kontrolira jedan gen, čiji se lokus uvijek nalazi na lancu DNK
onog hromosoma 9. Taj gen se javlja u tri glavne alelne varijante, tj. ovo
svojstvo kontroliraju multipli aleli.

Svaka normalna ljudska jedinka u svojim ćelijama nosi kompletnu genetičku
informaciju svoje vrste, dobivenu spajanjem jajne ćelije i spermatozoida. Prema
tome, svako od nas za svaku nasljednu osobinu (izuzimajući spolno vezane) nosi
po dva alela, od kojih jedan potječe od oca, a drugi od majke. Ako posmatramo
jednu osobinu čije ispoljavanje kontrolišu samo dva alelna gena, pa jednog
označimo sa A, a drugog sa a, možemo zaključiti da se oni javljaju u tri
kombinacije (genotipa): AA, Aa i aa. Budući da AA i aa imaju homogenski sastav,
označavaju se kao homozigoti (homo od grč. homois – jednak, isti), dok se
heterogenski sastav genotipa Aa imenuje kao heterozigot (grč. heteros – drugi).

Općepoznato je da se interakcija alelnih gena manifesuje u fenotipskom
ispoljavanju heterozigotnih genotipova. Postoje tri osnovna oblika tog
međudejstva: dominantnost–recesivnost, kodominantnost i intermedijarnost.

Veoma je mali broj gena koji učestvuju u kontroli samo jednog svojstva, a
izgleda da je još manji broj osobina koje su kontrolirane alelima samo jednog
gena. Pojava da jedan gen svojom aktivnošću utječe na formiranje više osobina
organizma označava se kao polifenija (plejotropija gena). Kao izrazit primjer
takvog djelovanja može poslužiti složeni skup posljedica aktivnosti gena koji je
odgovoran za anemiju srpastih eritrocita (drepanocitozu). Primarna osobina koju
gen uvjetuje je sinteza (nenormalnog) hemoglobina S, čija pojava ima niz
lančanih posljedica u mnogim osobinama: srpasti eritrociti, anemija, poremećaj
niza vitalnih funkcijasrca, jetre, slezene i koštane srži, mentalnih sposobnosti
itd.

Složenost genetičke kontrole nasljednog dijela promjenljivosti može biti veoma
različita; od svojstva koja su pod kontrolom samo jednog gena, manjeg broja ili
mnoštva gena. Na osnovu toga, sve osobine možemo podijeliti na monogenske (grč.
monos – sam, jedan, jedini), oligogenske (grč. oligo – nekoliko) i poligenske
(grč. poli – mnogo). monogensko i oligogensko nasljeđivanje su posebno
karakteristični za kvalitativne osobine, odnosno nasljednu kontrolu
alternirajuće promjenljivosti. Poligensko nasljeđivanje (poligenija) se odnosi
na najrašireniju pojavu da se razvoj pojedinih fenotipskih osobina ostvaruje uz
sadejstvo većeg broja gena. Takve gene nazivamo poligenima, a osobine koje oni
kontroliraju označavaju se kao poligenske. Poligensko nasljeđivanje je
karakteristično za kvantitativnu (kontinuiranu) promjenljivost. Osnovni oblik
interakcija nealelnih gena|interakcije nealelnih gena u poligenskom skupu je
sabiranje (adicija) pojedinačnih, obično malih učinaka svih pripadajući alela u
zajednički (zbirni) izraz posmatranog svojstva.

Nakon realizacije Projekta „Humani genom“ (Human Genome Project),
sekvencioniranje ljudskog i drugih genoma je pokazalo da je broj gena koji
kodiraju proteine mnogo manji (~20 000 – čovjek , miš i vinska mušica i ~13 000
– valjkasta glista i 46,000 – riža). Ove protein-kodirajuće sekvence čine do
1–2% ljudskog genoma. Veliki dijelovi genoma se transkribiraju u introne,
retrotransposone i naizgled veliki niz nekodirajućih molekula RNK.Ukupni broj
proteina (Zemaljski proteom) je procijenjen na oko 5 miliona sekvenci.



https://bs.wikipedia.org/wiki/Engleski_jezik

Engleski jezik je zapadno-germanski jezik koji je sprva upotrebljavala rana
srednjovjekovna Engleska, a sada je globalni lingua franca. Engleski je bilo
službeni jezik ili jedan od službenih jezika u skoro 60 suverenih država.
Najčešće je govoreni jezik u Ujedinjenom Kraljevstvu, Americi, Kanadi,
Australiji, Irskoj i Novom Zelandu, i široko se govori na Karibima, Africi i
Južnoj Aziji. Ovo je treći najčešći maternji jezik u svijetu, nakon mandarinskog
i španskog. Najčešće je učeni strani jezik i službeni jezik Ujedinjenih Nacija,
Evropske unije, a koristi se i u više svjetskih i regionalnih međunarodnih
organizacija. Najšire je korišten jezik germanske gupe, brojeći najmanje 70%
govornika ove indoevropske branše.

Engleski se razvio kroz period od više od 1400 godina. Najraniji oblici
engleskog, kao skup anglo-friskih dijalekata koji su donijeli u Veliku Britaniju
anglosaksonski naseljenici u 5. vijeku, zvali su se Staroengleski. Srednji
engleski je počeo u kasnom 11. vijeku sa Normanskim osvajanjem Engleske. Rani
moderni engleski počeo je krajem 15. vijeka sa uvođenjem štampanih medija u
London i biblije kralja Jakova, kao i sa početkom Velike smjene samoglasnika.
Kroz svjetki uticaj Britanskog carstva, modern engleski se raširio širom svijeta
od 17. do sredine 20. vijeka. Kroz sve tipove printanih i elektronskih medija,
kao i sa pojavom Sjedinjenih Država kao globalne supersile, engleski jezik je
postao glavni jezik na međunarodnoj sceni i lingua franca u više regija i u
profesionalnom kontekstu kao što je nauka, navigacija i pravo.

Moderni engleski ima malo infleksije u usporedbi sa više drugih jezika, i
zasniva se više na pomoćnim glagolima i redu riječi za izražavanje kompleksnih
vremena, aspekata i raspoloženja, kao i pasivne konstrukcije, upita i nešto
negacije. Bez obzira na vidljivu varijaciju među akcenata i dijalekata engleskog
korištenih u različitim državama i regijama – u smislu fonetike i fonologije, a
ponekad isto i vokabulara, gramatike i izgovora – govornici engleskog jezika
širom svijeta su u mogućnosti komunicirati međusobno relativno bez poteškoća.

Engleski je indoevropski jezik, te pripada zapadnogermanskoj grupi germanskih
jezika. Najbliži engleskom jesu friski jezici, kao i engleska i friska forma od
Anglo-friske podgrupe unutar zapadnogermanskih. Starosaksonski jezik i njegovi
nasljednici niskonjemački jezici također su blisko vezani, a ponekad niski
njemački, engleski i friski grupišu se zajedno kao ingvaeonički jezici i
sjevernomorski germanski jezici. Modernni engleski je nasljednik srednjeg
engleskog jezika, koji dalje dolazi od staroengleskog jezika. Određeni dijalekti
starog i srednjeg engleskog razvijeni su u veći broj drugih engleskih
(anglikanskih) jezika, uključujući škotski jezik kao i izumrli fingalijski jezik
i Forth i Bargy dijalekte u Irskoj.

Engleski je klasificiran kao germanski jezik jer dijeli nove jezičke osobine
(različite od ostalih indoevropskih jezika) sa ostalim germanskim jezicima poput
holandskog, njemačkog i švedskog. Ove dijeljene inovacije pokazuju da su jezici
nastali od jednog zajedničkog pretka, koji lingvisti nazivaju pragermanski. Neke
dijeljene osobine germanskih jezika jesu upotreba modalnih glagola, podjela
glagola u jake i slabe klase, i promjena glasa utjecajna na praindoevropske
suglasnike, poznata kao Grimmov i Vernerov zakon. Kroz Grimmov zakon, riječ za
foot počinje sa {IPA|/f/}} u germanskim jezicima, ali srodne riječi u ostalim
indoevropskim jezicima počinju sa /p/. Engleski je klasificiran kao anglofriski
jezik jer friski i engleski dijele ostale osobine, kao što je palatalizacija
suglasnika koji su bili velarni suglasnici u pragermanskom.

Engleski, kao ostali ostrvski germanski jezici, islandski i farski, razvili su
se nezavisno od kontinentalnih germanskih jezika i njihovih uticaja. Engleski
tako nije međusobno razumljiv ni sa jednim kontinentalnim germanskim jezikom,
razlikujući se u rječniku, sintaksi i fonologiji, iako neki, kao što je
holandski, pokazuju jake afinitete sa engleskim, posebno sa njegovim ranijim
fazama.

Pošto se engleski kroz historiju značajno izmijenio u odgovoru na kontakt sa
drugim jezicima, posebno staronorveškim i normanskim francuskim, neki učenjaci
su tvrdili da engleski može biti smatran mijašanim jezikom ili kreolskim –
teorija zvana "Kreolska hipoteza o srednjem engleskom". Iako postoji veliki
stepen uticaja iz ovih jezika na rječnik i gramatiku modernog engleskog, većina
jezičkih specijalista ne smatraju engleski pravim miješanim jezikom.

Engleski jezik je nastao iz jezika germanskih plemena koja su se u kasnom starom
vijeku naselila na jugoistoku otoka Velike Britanije. S razvojem kolonijalnog
carstva Engleske, u područjima koja je kolonizirala njen je jezik postajao
dominantan, a često i službeni. U Sjedinjenim Američkim Državama na saveznoj
razini ne postoji službeni jezik, ali de facto službeni jezik je engleski. U
Kanadi se, osim u Quebecu gdje je dominantniji francuski, također govori
engleski. Jezici indijanskih plemena koja su živjela u Sjevernoj Americi su
skoro izumrli, kako su dotična plemena raseljena u rezervate i pri tome bitno
reducirana, a praktično svi njihovi pripadnici asimilirani u današnju
civilizaciju.

Sličan proces zbivao se za vrijeme kolonizacije Južnoafričke Republike,
Australije te Novog Zelanda, s istim posljedicama.

Za razliku od bosanskog i većine slavenskih jezika engleski je tokom
historijskog razvoja gotovo izgubio deklinaciju imenica i pridjeva:

Engleski za većinu riječi ima tzv. historijski pravopis koji je uglavnom
fiksiran u vrijeme izuma štamparstva pa je zbog jezičnih promjena teško
predvidjeti izgovor riječi na temelju zapisanog oblika. Također, u engleskom
postoje neki glasovi kojih nema u bosanskom jeziku, naprimjer suglasnik /ð/ u
riječi the i veći broj samoglasnika i dvoglasa.



https://bs.wikipedia.org/wiki/%C5%A0iroki_Brijeg

Široki Brijeg je grad, općina i naselje u južnom dijelu Bosne i Hercegovne i
središte Zapadnohercegovačkog kantona. Smješten je na rijeci Lištici, oko 20 km
zapadno od Mostara. Sam grad ima oko 10.000 stanovnika, dok ih općina ima oko
30.000. Grad se do 1992. zvao Lištica.

Ostaci gomila i gradina iz ilirskog vremena potvrđuju da je područje Širokog
Brijega u predhistorijskom vremenu bilo gusto naseljeno. I u antičko doba, kad
je ovaj kraj bio pod rimskom vlašću, bujao je život. Iz tog vremena istraženi su
kasnoantički ostaci rimske utvrde (refugija) u selu Biogracima i bazilika u
Mokrom, a i drugdje se nalaze tragovi utvrda i puteva. Današnja Matijevića
gradina krije ostatke veće utvrde-grada, vjerovatno Mokriskika, što ga sredinom
X vijeka spominje Konstantin Porfirogenet.

Bazilika u Mokrom rušena je i podizana, te je i u srednjem vijeku služila svojoj
svrsi. U njezinoj je blizini nekropola sa stećcima, a ima ih i drugdje. Oni
brojnošću i veličinom navode na zaključak da je ovaj kraj od XII do XV vijeka
bio gusto naseljen i bogat. Iz tog vremena u selu Kočerinu sačuvao se najduži
natpis na stećcima pisan bosančicom, poznat pod imenom Kočerinska ploča.
Obilježavala je grob velikaša Vignja Miloševića, koji je preminuo 1404. U Borku,
nedaleko od izvora rijeke Lišitce, sačuvani su ostaci manjeg srednjovjekovnog
grada-utvrde.

Dolaskom pod Osmanlije sredinom druge polovine XV vijeka narod ovog kraja
razbježao se i prorijedio.[potreban citat] Prvi osmanlijski popisi u Hercegovini
(1468/69, potom 1475/76. i 1519) pokazuju da se narod zadržao samo u brdskim
selima. Od dolaska Osmanlija, pa do sredine XIX vijeka područje današnje
Hercegovine bilo je gotovo posve odsječeno od društvenih, kulturnih i političkih
dešavanja u susjednim katoličkim područjima. Kao jedine vođe s preostalim
narodom pokazali su se franjevci. Katolici su izgubili dio prava, a porušeni su
i dotad postojeći crkveni objekti.[potreban citat]

Novija historija širokobriješkog kraja usko je vezana uz gradnju samostana na
Širokom Brijegu 1846. i uz njegovo djelovanje, čime je otpočeo duhovno,
civilizacijsko i kulturno djelovanje katoličke crkve. Gradić je počeo nastajati
početkom XX vijeka oko vodenice Ćemer (turski: ćemer = svod), pa se početkom
istim imenom zvalo i samo mjesto. Nakon putnog povezivanja s Mostarom godine
1900. neki bivši fratarski dijaci/učenici (ovdje u značenju: sluga, pomoćnik) i
poduzetni ljudi iz obližnjih sela podigli su dućane i gostionoce, i tako je
nastao gradić, koji se po rijeci Lištici (izvedenica od imena Lise) prozvao
Lišticom. Ipak, otkako je postao administrativnim središtem pa sve do 28. aprila
1952, službeni naziv općine i kotara bio je Široki Brijeg.

I sam grad i njegove najstarije ustanove vuku korjene iz samostanskih ustanova i
djelovanja. Osim kasnije čuvene klasične gimnazije (kojoj je predhodila kućna
škola za franjevačke pripravnike u selu Čerigaj od 1844. do 1848), samostan je u
XIX i XX vijeku osnovao i vodio: pučku školu (1867), apoteku, dućane (trgovinice
i kafanu), vodenicu (1868), stolarsku radionicu, sagradio je: kameni most na
Ugrovači (1868), gimnazijsku zgradu (1924-1931), đački dom (1929-1932),
hidroelektranu (1934), osnovao je muzej s arheološkom, numizmatičkom,
etnografskom, geološko-biološkom i drugim zbirkama. Također su ustanovljeni
duhački i tamburaški orkestri, više samostalnih biblioteka, pokrenuti su
tečajevi za opismenjavanje, posredovala su se osnovna znanja o povrtlarstvu i
voćarstvu. Samostan je uz to osnovao i prvu banku, a državne je vlasti podsticao
na osnivanje pošte, gradnju kanala za navodnjavanje, te na osnivanje stanice za
otkup i djelomičnu preradu duhana, i u svim je spomenutim pothvatima učestvovao
ili je bio glavni nosilac. Kao vanjski znak i kruna svih tih silnih nastojanja i
uspjeha može se uzeti kamena romanička bazilika s dva zvonika, kojoj su temelji
postavljeni 1905, a pokrivena je 1911. Austro-ugarske vlasti (1878-1918) nisu
bile naklone franjevcima u Bosni i Hercegovini, a Kraljevina Jugoslavija još
manje. Ipak su oni i na Širokom Brijegu i drugdje uspješno ostvarivali sredinom
XIX vijeka zacrtane programe.

Partizani su 7. februara 1945. zauzeli Široki Brijeg s namjerom da ga unište kao
duhovno i kulturno središte hercegovačkih Hrvata. Pri tom su ubili 30
franjevaca, te više desetina nenaoružanih stanovnika, a sljedećih mjeseci i
godina na stotine nedužnih ljudi, čime je navodno ubijen svaki deseti stanovnik
Širokog Brijega. Župa Široki Brijeg godine 1940. imala je 8004 člana. U ratu ih
je stradalo manje od 50, a nakon kraja rata oko 740. Ukupan broj žrtava bio je
786. Klerikalizmu i vjeri općenito neskloni partizani uništili su kulturno blago
samostana, zajedno s inventarom, a zgrade su teško oštećene. Dvije godine nakon
rata spaljene su matične knjige, a franjevci protjerani.[potreban citat]

1970-ih godina samostan je počeo sistematski djelovati i izvan strogo
religioznih i karitativnih okvira. S početka usputno s duhovnim programima i bez
najave, potom s najavama i osvrtima u medijima, priređivao je likovne izložbe,
organizirao dramsku grupu koja je uspješno djelovala, potom je (1979) uređena
Samostanska riznica i Biblia pauperum (prošlost kraja i samostana u slikama i s
kartografskim prikazima). Nakon dovršenja zgrade koja je podignuta za umjetničku
galeriju i vjeronaučno središte (1990) otvorena je 25. jula 1990. Franjevačka
galerija. Ona posjeduje preko 1500 umjetnina, počevši od slika starih majstora
(XVII-XIX stoljeće), preko klasika i majstora hrvatske moderne do slika i
skulptura savremena likovnog izraza. Uspješno je djelovala i u vrijeme proteklog
rata i bila je pokretačem i nosiocem priprema u osnivanju Likovne akademije
Univerziteta u Mostaru sa sjedištem na Širokom Brijegu. Akademija djeluje od
februara 1996. i smještena je u zgradi nekadašnjeg konvikta. No, Likovna
akademija ipak nije prva visokoškolska ustanova koja djeluje na Širokom Brijegu.
Naime, osim što je u vrijeme proteklog rata Univerzitet u Mostaru sa većim
brojem svojih fakulteta djelovao u ovome gradu, u samostanu je postojala tzv.
kućna teologija (Studium domesticum Sacrae Theologiae) 1892/93, a možda i sve do
osnivanja teologije u Mostaru 1895.

Samostan i univerzitet običnim su ljudima najprije simbol katoličanstva, a potom
i kolijevka ponovnog kulturnog i civilizacijskog rođenja. Najveći vjernički skup
je 15. augusta, jer su crkva i samostan, kao i Hercegovačka franjevačka
provincija, posvećeni Marijinu uznesenju na nebo. U proteklom ratu crkva i
samostanske zgrade ostale su neoštećene, iako je grad raketiran i bombardiran u
više navrata.



https://bs.wikipedia.org/wiki/Ilid%C5%BEa

Ilidža je općina koja se nalazi u Kantonu Sarajevo. Po popisu stanovništva 2013.
godine općina Ilidža se sastoji od 12 naselja. Mjesne zajednice općine su:
Ilidža Centar (centralno naselje), Hrasnica, Sokolović Kolonija, Butmir, Otes,
Stup, Stupsko Brdo, Vreoca, Blažuj, Rakovica, Lužani i Osijek.[potreban citat]

Smještena je na 490 metara nadmorske visine, 12 km jugozapadno od centra
Sarajeva. Prije rata ukupna površina područja Općine obuhvaćala je 162 km2.
Daytonskim sporazumom od dijela općine formirana je općina Istočna Ilidža, tako
da ukupna površina sada iznosi oko 149 km2.

Reljef područja Ilidža različitog je oblika - od tipičnog ravničarskog (28%) do
brdsko-planinskog (72%). Područje planine Igman prirodno je ograničilo općinu s
jugozapadne strane. Upravo padine planine Igman čine prirodni amfiteatar idući
od Krupca na istoku, preko Hrasnice do Blažuja i Raskršća na zapadu. Najveće
rasprostranjenje u građi Igmana imaju mezozojske naslage, uglavnom trijaske i
jursko-kredne, predstavljene krečnjacima, dolomitima, pješčarima, glinicama,
laporcima, kvarcnim pješčarima. Veliki dio teritorije općine Ilidža izgrađen je
od kenozojskih tercijarnih (miocenskih) i kvartarnih tvorevina, koje su
predstavljene glinovitim, ilovastim, šljunkovito -pjeskovitim i drobinskim
nanosima. Sarajevsko polje karakteristično je po aluvijalnim naslagama od
šljunska i pijeska, kao i riječne terase u dolinama rijeka na kojima su u
gornjim nivoima naslage pretežno cementovane.

Glavnina teritorija je u porječju rijeke Bosne, gdje se nalazi i popularno
izletište Vrelo Bosne. U prvih nekoliko kilometara toka Bosna prima tri desne
pritoke, Željeznicu (sa Treskavice), Dobrinju (sa Trebevića) i Miljacku (sa
Jahorine i Romanije) i jednu lijevu, Zujevinu (sa Bjelašnice) sa Rakovačkim
potokom. Taj mali prostor, pod imenom Sastavci, zbog obilja vodotokova, često je
plavljen.

Prve ljudske naseobine na području današnje Ilidže potiču iz neolitskog perioda.
Neolitsko naselje Butmir (3.500 – 2.500 godina prije nove ere) smješteno je na
obalama rijeke Željeznice, arheološki je otkriveno 1893. – 1896. god. Iskopani
su ostaci 96 zemunica, s bogatim nalazima kamenog oruđa i oružja, kostiju
životinja i biljne hrane. Najveću vrijednost iz tog perioda predstavljaju
primjerci keramičke proizvodnje, posebno posude sa ornamentnim ukrasima i ženske
statuete. Tadašnji stanovnici Butmira bavili su se poljoprivredom, stočarstvom i
lovom. Po nalazima sa ovog arheološkog područja jedan period civilizaciskog
razvoja Bosne i Hercegovine nazvan je Butmirska kultura.

U prvoj polovini l. vijeka Sarajevsko područje postaje dijelom Rimskog carstva.
Upravni i kulturni centar Sarajevskog polja bilo je naselje Aquae S (Banja S...)
izgrađeno na području današnje Ilidže.

Aquae S... podignuta je u 1. vijeku a život u njoj odvijao se ravnomjerno sve do
5. vijeka. Imala je status kolonije, a njeni stanovnici doseljeni kolonisti i
domaće, romanizirano stanovništvo, bili su punopravni rimski građani.

Arheološka istraživanja otkrila su ostatke raznih građevinskih objekata, među
kojima se posebno ističu stambeni objekti u formi vile i termalni kompleks. Neki
od ovih objekata imaju tipičan unutrašnji raspored bogate rimske kuće,
prostorije ukrašene vrijednim mozaicima, a ispod podova su nađene naprave za
centralno zagrijavanje zgrada. Iz ovog perioda sačuvani su temelji rimskih
građevina, podni mozaici, kamene baze, keramika, nakit i novac.

Osmanski period (15. – 19. vijek) je konačno dao ime ovom naselju. Iladž – je
stara turska riječ koja znači, lijek, ono što čovjeku daje zdravlje i obilježila
je i definisala ovaj lokalitet vode, zraka i vazduha. U tom periodu Ilidža je
imala banjski karakter, kao i mjesto odmora i rekreacije. Prometni značaj
postojao je i tada pa je izgrađen most preko rijeke Bosne na Pladištu između
1530. – 1550. godine, a njegova autentičnost sačuvana je do danas.

Bogatiji stanovnici Sarajeva iz ovog perioda na Ilidži su imali tzv. ishodne
kuće – ljetnikovce, gdje su boravili po cijelo ljeto. Neke od njih su sačuvane i
do danas.

U ovom periodu Ilidža i njena okolina su se razvili u izgrađen i uređen prostor
(1878. – 1918. godine.) Modernizovana je stara turska banja po uzoru na tadašnje
kupališne centre Evrope. Pod neposrednom upravom Zemaljske vlade u Sarajevu,
počeli su radovi na projektovanju i etapnom uređenju banje Ilidža u cjelini.
Modernizovana je stara turska banja po uzoru na tadašnje kupališne centre
Evrope. Krajem 1895. godine izgrađeni su hoteli „Igman“, „Hungaria“, „Austria“ i
„Bosna“. Uređen je i Banjski park sa mnogobrojnim stazama, cvijetnim alejama,
vještačkim jezerom, ribnjakom i zvjerinjakom, izgrađeni sportski tereni,
hipodrom i drugi objekti za zabavu.

Do 1894. godine zasađena je Velika aleja, koju sačinjava 726 stabala platana i
veći broj stabala divljeg kestena. Velikom alejom je banjski kompleks povezan sa
"Vrelom Bosne", na kome su ozidane obale, napravljeni mostići i mnogobrojne
staze za šetnju. Banjsko – lječilišni centar Ilidža postao je čuven po sumpornom
vrelu i njegovoj ljekovitosti, ali i po ljepoti prirodnog i izgrađenog
ambijenta.

Igmanski marš bio je usiljeni marš Prve proleterske brigade ostvaren, uz velike
gubitke, u noći 27. januara 1942. godine. Dio je druge neprijateljske ofanzive
protiv NOVJ.

U samoj Ilidži radila je Tvornica ćilima, Lasta je proizvodila bicikle, na Stupu
je radila Šipadova tvornica namještaja Standard i Hladnjača i klaonica (SIMES),
tvornica drvne industrije BOSANKA u Blažuju, itd. U Rakovici je bio veliki
voćnjak jabuka, u Vlakovu veliko skladište tečnih goriva.

U Radničkom naselju Hrasnica svoje pogone imala je Fabrika motora Sarajevo
(FAMOS), sa preko 10.000 zaposlenih. Proizvodila je motore za teretne kamione
(FAP), a posebno za vojnu industriju (tenkovi, oklopni transporteri).

Za vrijeme rata u Bosni i Hercegovini Ilidža je bila pod kontrolom vojske
Republike Srpske i služila je kao "čep" višemjesečnog okruženja Sarajeva. Za
vrijeme kontrole RS-a u Ilidži su bili protjerivani i pritvarani civilni
stanovnici nesrpske nacionalnosti u nekoliko zatvora ili logora. Nakon
konsolidacije prostora Sarajeva poslije potpisanog Daytonskog mirovnog sporazuma
Ilidža je reintegrirana 12. marta 1996. u sastav Federacije Bosne i
Hercegovine.[potreban citat]

Arheološko područje Butmir, naše najstarije i najpoznatije arheološko nalazište,
nalazi se na desnoj obali rijeke Željeznice, nedaleko od savremenog naselja
Butmir. Samo neolitsko naselje, otkriveno još prije punih sto godina i po njemu
je čitava jedna grupa mlađeg neolita centralne Bosne dobila naziv Butmirska
kultura.

Antička urbana cjelina, rimsko naselje, gradska općina Banja S.... (Aqua S...
)kolonijalnog ranga.

Srednjevjekovni arheološki lokalitet - Selo Vrutci leži ispod Igmana, oko 3 km
zapadno od Ilidže. Na lokalitetu Crkvina, sjeverno od Vrela Bosne, pokraj aleje
Ilidža – Vrelo Bosna, otkriveni su ostaci preromaničke crkve i srednjevjekovno
groblje. To je jedna od najstarijih crkava u centralnoj Bosni i na osnovu
analogija može se datirati u drugu polovinu X vijeka. Lokalitet je proglašen
nacionalnim spomenikom Bosne i Hercegovine (na spisku za grad Sarajevo).

Hotelski kompleks na Ilidži („Igman“, „Hungaria“, „Austria“ i „Bosna“), nastao
je u periodu Austro -ugarske uprave.

Pravoslavna crkva Sv. Save u Blažuju zajedno sa grobljem, proglašena je
nacionalnim spomenikom Bosne i Hercegovine (na spisku za grad Sarajevo).

Tunel Dobrinja - Butmir, simbol otpora stanovnika opkoljenog Sarajeva u ratu
1992-1995. godine, predstavlja dokument i svjedočanstvo najnovije historije
grada.



https://bs.wikipedia.org/wiki/Menstruacijski_ciklus

Menstruacijski ciklus je razdoblje između dvije menstruacije. Prvi dan krvarenja
(menstruacije) se računa kao početak menstrualnog ciklusa, a kraj menstrualnog
ciklusa je dan prije početka sljedećeg menstrualnog krvarenja. Razmak između
menstrualnih ciklusa je najčešće između 21 do 35 dana.

Menstruacija je ciklično krvarenje iz materice u toku fertilnog doba koje
nastaje kao posljedica ljuštenja endometrija ako nije došlo do oplodnje. Naime,
ako oplodnja izostane de Grafov folikul jajne ćelije puca, nivo hormona pada i
nastaje ljuštenje materice. Krv i oljušteno tkivo materice izbacuju se kroz
vaginu. Dešava se uobičajeno na svakih 28 do 29 dana, s tim da taj razmak može
biti različit i kretati se od 21 do 35 dana.

Menstrualni ciklus počinje u pubertetu. Prva menstruacija naziva se menarha i
obično nastupa u dobi od 12 do 13 godina. Najnovija ispitivanja pokazuju da
danas djevojčice ranije ulaze u pubertet. Prekomjerna težina rizični je faktor
za rani početak puberteta.

Menstrualni ciklus se završava menopauzom. Predmenopauza počinje kad intervali
između krvarenja postaju sve duži. Menopauza obično nastupa u dobi od oko 51
godine.

GnRH je hormon hipotalamusa koji stimulativno deluje na hipofizu koja započinje
sa sintezom povećanih količina FSH i LH hormona. Povećana količina FSH što
dovodi do sazrjevanja 20 jajnih ćelija u jajniku. Istovremeno i LH ulazi u
krvotok, dolazi do jajnika i podstiče ih da luče hormon estrogen. Estrogen sa
svoje strane utiče na rast endometrija, priprema ga da primi oplođeno jajašce i
stvara uslove za dalji razvoj materice i dojki ako dođe do začeća. Pod dejstvom
LH i estrogena jajna ćelija sazrjeva i oslobađa se, a ovaj proces naziva se
ovulacija. Obično se oslobađa samo jedna jajna ćelija, mada se može desiti da se
oslobodi više ćelija. Ako u tom slučaju dođe do oplodnje nastaju blizanci,
trojke ili višestruke trudnoće.

Folikularna faza je faza u kojoj se zbiva rast i sazrijevanje folikula i jajne
ćelije. Ova faza započinje prvog dana menstruacije, a završava sazrijevanjem
jajne ćelije i ovulacijom. Obično traje 10 do 14 dana. U ovoj fazi FSH stimuliše
rast mnogih folikula u jajniku podstičući proizvodnju estrogena. Lučenje
estrogena dovodi do zadebljanja endometrija. U ovoj fazi će samo jedan od 500 do
1000 folikula, koji su započeli sa rastom prvog dana menstrualnog ciklusa, da
sazrije. Neposredno pred ovulaciju doći će do porasta koncentracije izlučenog LH
u hipofizi, što dovodi do prskanja folikula i ovulacije, odnosno izbacivanja
zrele jajne ćelije u jajovod.



https://bs.wikipedia.org/wiki/Autoput_A1_(Bosna_i_Hercegovina)

Autoput A1 je autoput u izgradnji u Bosni i Hercegovini, koji je dio
panevropskog koridora Vc i evropskog međunarodnog puta E73. Planirana dužina
autoputa je 338 km, a do sada (stanje: oktobar 2014.) je izgrađeno u dvije
dionice ukupno 92 km, a 246 km je u gradnji ili u planu. Autoput se gradi
proširivanjem dijelova magistralnih cesta M5 i M17. Zbog komplicirane
konfiguracije terena, gradnja je usporena zbog mnogobrojnih tunela i mostova te
slabe finansijske situacije u Bosni i Hercegovini. Izgradnjom autoputa će se
povezati Mađarska i istočna Hrvatska sa Jadranskim morem.

Autoput A1 je definiran 1997. kao dio koridora Vc, jednog od deset osnovnih
koridora CEMT-a na konferenciji ministara prometa evropskih zemalja u
Helsinkiju. Projekat izgradnje autoputa A1 kroz Bosnu i Hercegovinu je
podijeljen na četiri dijela (lota):

Izgradnja je počela 2001. radovima na dionici Jošanica - Podlugovi, u dužini od
11,5 km koja je završena 2003. godine,

Izgradnja autoputa se finansira sredstvima budžeta Federacije Bosne i
Hercegovine, Evropske investicijske banke (EIB), Kuvajtskog fonda za arapski
razvoj (KFAED), Evropske banke za obnovu i razvoj (EBRD), Javnog preduzeća
Autoceste Bosne i Hercegovine i Evropske centralne banke (ECB), a vrše se
pregovori sa OPEC-om o finansiranju nekih dionica.

Veći dio projektne dokumentacije, kao i vođenje izradbenih radova na mostovima i
tunelima, urađen je od strane bosanskohercegovačke firme ŽGP sa sjedištem u
Sarajevu.

Izvedbene radove na pojedinim dionicima sprovedene su od slijedećih firmi: ŽGP
Sarajevo, GP Put Sarajevo, Step Sarajevo, Euroasfalt, Hidrogradnja,,
Niskogradnja, Cengiz İnşaat iz Turske, austrijski Strabag,, slovenski SCT i
češki OHLŽS. U izgradnji su učestvovale i mnoge druge firme ujedinjene u
konzorcije.

Upravljanje i održavanje autoputa povjereno je Javnom preduzeću Autoceste Bosne
i Hercegovine.

Na završenoj dionici od Lučana do Jošanice, za vožnju autoputom se naplaćuje
cestarina. Visina cestarine je ovisna o kategoriji vozila i kreće se od 1,20 KM
do 21,60 KM. Cestarina se može platiti gotovinom, u domaćoj ili stranoj valuti,
kreditnim karticama, virmanom ili sistemom beskontaktne elektronske naplate.
Pravilnikom o sistemu naplate cestarine na autocestama, brzim cestama i
objektima s naplatom u Federaciji FBiH (“Službene novine Federacije BiH“, br.
29/11 i 76/13), određene su grupe vozila koje su oslobođene plaćanja (Vozila
Crvenog križa, vozila Oružanih snaga BIH, Vozila MUP-a...)

30. septembra 2014. je počela izgradnja na dijelu puta: Zenica jug - Zenica
sjever.

Nedovršeni članak Autoput A1 (Bosna i Hercegovina) koji govori o saobraćaju
treba dopuniti. Dopunite ga prema pravilima Wikipedije.



https://bs.wikipedia.org/wiki/Tenis

Tenis je sportska igra između dva (singl – pojedinačno) ili četiri igrača (dubl
– u parovima). Parovi mogu biti muški, ženski i mješoviti. Izvodi se na
obilježenom igralištu s reketima i teniskom lopticom, po utvrđenim pravilima.
Igrači stoje jedan naspram drugog na mrežicom podijeljenom igralištu i
pokušavaju, pomoću teniskog reketa, lopticu vratiti u protivničko polje, tako da
protivnik više nije u mogućnosti (regularnim putem) vratiti udarac.

Grci i Rimljani su imali igre loptom, koje su kasnije prihvatili Francuzi. Jednu
igru su nazivali Jeu de Paume (č. „že d pom”), što je preteča današnjeg tenisa.
Neki stručnjaci smatraju da je ova igra ponikla u Egiptu i Perziji, a da se
igrala i kod Arapa, prije Karla Velikog. Oko 1300. godine bila je također
poznata pod imenom la bud, a u toku 14. vijeka igrala se u cijeloj Francuskoj.
Luj X je umro od nazeba, koji je dobio igrajući ovu igru. Za tenis se kaže da je
kraljevska igra, jer su francuski i engleski kraljevi pokazivali veliko
interesovanje za ovu igru.

U Francuskoj se smatralo da je Henrik II najbolji igrač tenisa, a kasnije je Luj
XIV imao stalno osoblje, koje se brinulo o njegovim teniskim igralištima.

Tenis, kao ime igre prvi put se javlja u knjizi objavljenoj 1400. godine.
Engleski kralj Henrik VIII sagradio je 1529. godine u Hamptom Courtu svoje
tenisko igralište, na kome se i danas igra tenis. Tu prvobitnu verziju tenisa
mnogi nazivaju realni tenis. Izraz tenis potječe od francuskog glagola tenir
(imperativ, mn.) što znači „držite”, odnosno srednjoengleskog pojma tenes tj.
tenetz.

Mnogi teniski historičari smatraju da moderni tenis potječe između 1859. i 1865.
godine, kada su Harry Gem i Auguiro Perrera izumili novu igru s reketima, koja
je veoma sličila badmintonu. Oni su 1872., s dvojicom kolega, osnovali prvi
teniski klub u svijetu, dok se prvi teniski turnir spominje 23. jula 1884. u
Shrubland Hallu.

Moderni tenis potječe iz Velike Britanije, još iz kasnog 19. vijeka. Nosio je
prvobitni naziv lawn tennis, što bi označavalo „tenis na travnjaku”. Ubrzo je
stekao veliku popularnost u Evropi, a kasnije i u cijelom svijetu. Tenis je
olimpijski sport i igraju ga i mlađe i starije generacije. Pravila tenisa nisu
bitno izmijenjena još od kasnih 1890-ih. Jedine dvije značajne izmjene dogodile
su se nakon 1970. godine. Prihvaćeno je novo pravilo (tie breaker) za
određivanje pobjednika seta, te nova tehnologija koja omogućava igračima da
opozovu sudijsku odluku (challenge) i pregledaju ponovljeni snimak kretanja
loptice na terenu, ukoliko smatraju da je udarac bio ispravan. Tenis mnogi prate
uživo ili putem televizije i drugih medija. Najviše posjećeni a ujedno i
najprestižniji teniski turniri su Grand Slam turniri, koje čine otvorena
prvenstva: Australije (Australian Open), Francuske (French Open ili Roland
Garros), Velike Britanije (Wimbledon) i Sjedinjenih Američkih Država (US Open).

U SAD-u tenis je došao preko Bermuda 70-ih godina 19. vijeka. U Bosni i
Hercegovini tenis se počeo igrati poslije 1885. godine. Komercijalnim pritiskom
na tenisere, počela je tzv. Open era u tenisu, koja traje od 1968. godine pa do
danas. Open era je naziv za novi period tenisa, u kojem se svi dobri igrači mogu
takmičiti na svjetskim turnirima i u kojem se najbolji svjetski igrači
profesionalno bave ovim sportom. Teniseri i teniserke, koji se odluče za
profesionalnu karijeru, potpisuju ugovore sa sponzorima koji im omogućavaju
mnoge benificije.

Reketi su teniski rekviziti napravljeni od tvrdih materijala poput plastike i
metala (aluminijum, željezo ili razne metalne legure). Nekada su se reketi
pravili i od drveta, međutim takvi su podložni brzom lomljenju i zato su
izbačeni iz upotrebe. Reket se sastoji od rama reketa, mreže (string), koja je
napravljena od specijalnih elastičnih materijala, te od drške. Reketi se
najčešće dijele prema tvrdoći, elastičnosti i prema veličini, koja podrazumijeva
veličinu mreže mjerenu u inčima ili milimetrima.

Loptica za tenis je izrađena od specijalnih materijala. Prečnik loptice je
približno 6,7 cm. Oko 85% mase loptice čini hemijski obrađena guma. Površina
loptice izrađena je od posebnih vunenih vlakana – tzv. filca. Filc se djelimično
isparava, te nastaju dlačice na tkanini, koje smanjuju otpor vjetra, brzinu i
odskok loptice. Loptice su obično žute boje.

Teniski tereni su pravougaonog oblika. Dimenzije standardnog teniskog terena su
23,77 m (dužina) i 8,23 m (širina). Tereni se, prema vrsti podloge, dijele na:

Teniski teren je podijeljen linijama. Pomoćne bočne linije, koje su iscrtane
okomito na mrežu, linije su razgraničenja (do širine 8,23 m). U singl igrama one
predstavljaju granicu do koje loptica smije da se kreće, tj. prostor u kojem se
razmjenjuju udarci. Taj prostor je ograničen i osnovnom linijom, s koje teniseri
serviraju loptice. Ukoliko loptica koju vrati igrač izađe izvan naznačenih
linija, kaže se out i bodove dobija protivnik ili suprotni par. U dubl igri
koristi se cijeli okvir terena (10,97 m), ali se primjenjuje pravilo pri
serviranju, kao i u singl igri, tj. da se loptica mora servirati unutar
centralne servisne linije ili T-linije, dijagonalno u pravcu JZ–SI
(jugozapad-sjeveroistok) ili JI–SZ (jugoistok-sjeverozapad). Loptica je
regularna ukoliko udari u polje, koje ograničava T-linija i bočne linije ili ako
dodirne samu liniju, a sve izvan smatra se outom.

Igrači započinju takmičenje sa suprotnih strana mreže. Jedan igrač servira
lopticu, dok drugi lopticu vraća u protivničku polovinu terena. Pri serviranju,
igrač mora servirati lopticu preko mreže, u polje koje je ograničeno bočnom i
servisnom linijom (T-linija). Servis se izvodi s osnovne linije, i ukoliko igrač
namjerno ili nenamjerno nagazi osnovnu liniju, servis se ponavlja. Servis se
ponavlja i ukoliko pri prvom servisu loptica udari u mrežu, a dodatno se
ponavlja i ukoliko loptica dodirne vrh mreže. Maksimalno se servis može ponoviti
dva puta. Ako ni nakon ponavljanja loptica ne udari u polje, igrač pravi
dvostruku servis grešku, te bodove dobija njegov protivnik. Nakon ispravnog
servisa, loptica se kreće preko mreže i smije samo jedanput da odskoči, prije
nego je protivnički igrač vrati u teren (return). Ukoliko igrač sa suprotne
strane mreže ne stigne ili nije u mogućnosti da uzvrati udarac, bodove dobija
onaj igrač koji je poslao zadnju ispravnu lopticu. Ako igrač uspije da vrati
lopticu ali loptica izađe van terena, on gubi bodove. Izmjena udaraca se često
zove reli i nije ograničena vremenski, niti brojem udaraca.

U teniskom meču bodovanje se vrši poenima, tzv. gemovima (game) i setovima, kao
najvećim bodovnim kategorijama. Na ženskim i muškim teniskim turnirima, za
pobjedu je potrebno dobiti dva seta. Na velikim turnirima poput Grand Slamova za
pobjedu su potrebna tri dobijena seta. Setovi se dijele na gemove, a gemovi na
poene.

Poene svaki igrač dobije nakon što servira ili vrati loptu u teren, tako da
protivnički igrač nije u stanju da vrati udarac ili je prejakim udarcem pošalje
izvan terena. Tada igrač osvaja 15 poena. Rezultat se iskazuje u poenima (0, 15,
30 i 40 redom). Za igrača koji nije osvojio poene, kaže se da u rezulatu ima
nula poena (love). Poeni su izjednačeni pri rezultatu 15–15, 30–30 i 40–40. Da
bio osvojio jedan gem, igrač mora u rezultatu imati najmanje 40–30 i dobiti još
jedan dodatni poen za osvajanje gema. To znači da igrač koji ima rezultat 40–0,
40–15 ili 40–30 još jednom servira lopticu ili je vraća u teren, nakon što
njegov suprotni igrač servira, te ako osvojio taj dodatni bod, onda osvaja i
jedan gem.

Pri rezultatu 40–40, kada jedan od igrača stigne drugog u poenima (sa 40–30 na
40–40), kaže se da su bodovno izjednačeni (deuce; č. „djus”). Za igrača koji
osvoji bod nakon izjednačenja, kaže se da je u prednosti (advantage), a da bi
dobio gem treba osvojiti još jedan dodatni bod. Ukoliko ne osvoji dodatni bod,
rezultat je opet izjednačen, te se igra nastavlja, sve dok jedan od igrača ne
dobije gem. Ako je igrač koji prima lopticu na servis i vraća lopticu nazad u
teren osvojio gem na protivnički servis, kaže se da je napravio razliku od
jednog gema (breake; č. „brejk”). Igrač, koji ima rezultat 40–0, 40–15 ili
40–30, a prima lopticu na protivnički servis, kaže se da ima tri, dvije odnosno
jednu break lopticu.

Za pobjedu u meču igrač treba dobiti dva seta. Da bi igrač osvojio set, mora da
ima rezultat takav da je u prednosti od najmanje dva gema u odnosu na
protivničkog igrača. Pri rezultatu 6–0, 6–1, 6–2, 6–3, 6–4 ili 7–5 u gemovima,
igrač osvaja jedan set. Igrač, koji osvoji set sa rezulatom 7–5 u gemovima,
napravio je na kraju seta prednost od jednog gema (breake), tj. oduzeo je
protivniku servis-gem. Ukoliko je rezultat 6–5 u gemovima, a protivnički igrač
uspije da izjednači na 6–6 u gemovima, igra se tie breaker (dodatna igra), kako
bi se utvrdilo ko osvaja set. U tie breakeru igrači osvajaju poene, počevši od 1
do 7, pritom da razlika između igrača bude najmanje dva poena. Ako je rezultat
7–6 ili 7–7 u poenima, igra se nastavlja, sve dok se ne ostvari razlika od dva
poena. Onaj igrač koji pobijedi u tie breakeru, osvaja set sa rezultatom 7–6 u
gemovima. Tie breaker se ne igra u finalnim setovima na turnirima Grand Slama,
Davis Cupa ili Fed Cupa. Na ovim takmičenjima u zadnjem setu igra se na dva gema
razlike.

Igrač pobjednik (par) osvaja gem, set i meč (game, set, match), te glavni sudija
označava kraj meča.

Teniski meč se igra neprekidno, do kraja ili dok jedan od igrača, zbog
zdravstvenih problema ili povrede, ne prekine meč. Meč se igra bez većih
prekida, sve dok neki viši faktori (nevrijeme i sl.) ne izvrše utjecaj na tok
igre. Prekinuti meč se nastavlja čim se uslovi promijene. Pri servisu je
dozvoljeno iskoristiti najviše 20 sekundi. U protivnom igrač dobija opomenu od
sudije. Pri izmjeni strana (nakon svakog neparnog gema), igračima je dozvoljena
pauza od 90 sekundi, a između setova – 120 sekundi. Pauze u teniskim mečevima su
kratke, jer je izdržljivost tenisera vrlo važan faktor. Moguće su tokom meča i
male pauze, kada se skupljaju loptice ili kada se istrošene loptice mijenjaju
(nakon svakih 9 gemova). Također, igrači imaju pravo da zatraže pauzu za
medicinsku pomoć (ukoliko dođe do ozbiljnije povrede), savjet trenera ili
eventualno da koriste kratke pauze, ukoliko trebaju zamijeniti oštećen reket ili
istrošenu lopticu. Na velikim turnirima, osim navedenih pauza, ni jedna druga
pauza nije dozvoljena.

Glavni udarci koje teniseri najčešće koriste su: servis (service; č. „servis”),
forhend (forehand; č. „forhend”) i bekhend (backhand; č. „bekhend”).

Drugi udarci u tenisu su: as (ace; č. „ejs”), bekspin (backspin; č. „bekspin”),
krst (cross; č. „kros”), skraćena lopta (drop shot; č. „drop šut”), flet (flat;
č. „flet”), lob (lob; č. „lob”), longlajn (longline; č. „longlajn”), pas
(passing shot; č. „pasing šut”), poluvolej (half volley; č. „half volej”),
povratna (return; č. „riturn”), smeč (smash; č. „smeš”), stopbol (stopball; č.
„stopbol”), topspin (topspin; č. „topspin”), volej (volley; č. „volej”) i dr.

Servis je udarac kojim teniseri započinju poen. Pri servisu igrač stoji pred
osnovnom linijom, baca lopticu u vis, te je pri silaznoj putanji udara reketom i
šalje u polje (ograničeno T-linijom i bočnom linijom) preko mreže. Loptica je
regularna ukoliko uđe u naznačeno polje ili ako dodirne samu bočnu liniju ili
T-liniju. U svim ostalim slučajevima, loptica se uzima za nevažeću, te se servis
ponavlja. Nakon svakog dobijenog poena, igrač servira lopticu (jednom s desne,
jednom s lijeve strane terena), sve dok ne osvoji jedan gem. Igrači serviraju
lopticu naizmjenično nakon svakog odigranog gema. Postoji više verzija servisa,
ali uobičajeno se razlikuje servis „ispod ruke” i servis „iznad ruke”. Servis
„iznad ruke” je dominantan oblik serviranja loptice. Mnogi teniseri pri servisu
troše mnogo energije kako bi skratili poene. Pri veoma snažnom i brzom servisu,
protivnički igrač ne može vratiti lopticu u teren, te igrač koji servira osvaja
brzi poen. Servis winner je poen koji dobija igrač nakon samog servisa, tj. kada
lopticu suprotni igrač ne uspije vratiti preko mreže. Ako suprotni igrač nije
uspio da stigne uzvratiti udarac na servis protivnika, kaže se da je njegov
protivnički igrač dobio „as” (ace; č. „ejs”).

Bekhend za desnoruke tenisere predstavlja udarac zamahom reketa od lijeve prema
desnoj strani tijela, tako da je dlan desne ruke okrenut prema tijelu, a ne
prema loptici. Bekhend je inače udarac koji se teže izvodi od forhenda. Kao i
kod forhenda, i kod bekhenda postoji jednoručna i dvoručna varijanta. Neki
teniseri se koriste samo jednoručnim ili samo dvoručnim bekhendom, mada ima i
onih koji znaju koristiti i jedan i drugi. Zbog pritiska (naprezanje mišića i
lakta) koji uzrokuje zamah reketa pri bekhendu, više igrača se koristi objema
rukama, i uglavnom je dvoručni bekhend snažniji i brži udarac. Neki teniseri
izbjegavaju bekhend udarce (zbog naprezanja), te forsiraju forhend. Nepravilno i
dugotrajno izlaganje lakta pri bekhendu, dovodi kod tenisera do ozbiljne
deformacije zgloba ruke ili lakta (tzv. „teniski lakat”), te je potrebno oprezno
pristupati ispravnom držanju reketa kako ne bi došlo do neželjenih efekata.

Od ostalih udaraca najviše se koriste drop shot, volley, slice, passing shot,
lob i smash.

Obično na velikim turnirima sude glavni autoritativni arbitar, koji može
promijeniti odluku glavnog sudije ukoliko su prekršena teniska pravila, te
linijske sudije, koji su pozicionirani izvan obilježenog okvira za igru. Po dva
linijska suca stoje s obje strane terena, paralelno s osnovnom linijom
nadgledajući bočne linije, dva suca stoje s obje strane naspram servisne linije
(T-linije) i u nekim slučajevima postoji sudija pored mreže, koji nadgleda da li
je loptica dodirnula mrežu pri serviranju. Na bolje opremljenim teniskim
terenima nema sudije pored mreže, jer postoje senzori koji puštaju zvučni signal
ukoliko je loptica zaista dodirnula mrežu.

Uvođenjem nove tehnologije Hawk-Eye System koja prati putanju loptice i snima
zapis, omogućeno je igračima da opozovu odluku glavnog sudije (challenge) i
zatraže ponovljeni snimak kretanja loptice. Svaki igrač ima pravo na 3
challengea tokom jednog seta. Ukoliko je igrač u pravu, tj. ako je glavni sudija
donio pogrešnu odluku, ta se odluka ispravlja i ponavlja se sporni poen. Igrač
tada ne gubi challenge, ali ukoliko je igrač zatražio challenge, a odluka
glavnog sudije je ipak bila ispravna, onda on gubi challenge.

Teniski turniri održavaju se godišnje prema pravilima koje definiše najviša
svjetska upravna organizacija u tenisu – Međunarodna teniska federacija (ITF).
Turnire organizuje ITF, odnosno njene članice: Asocijacija teniskih
profesionalaca (ATP) i Ženska teniska asocijacija (WTA), pod pokroviteljstvom
brojnih sponzora. Turniri se dijele prema različitim kategorijama, i to uglavnom
prema visini novčanih sredstava i prema žrijebu. 2009. godina je važna u tenisu
zbog toga što je došlo do nekih strukturnih izmjena u teniskim turnirima i
načinu bodovanja. U muškoj kategoriji, ATP je odredio podjelu turnira prema
visini bodova koje osvaja pobjednik (ili tim pobjednik) turnira.

U timskim takmičenjima (timovi i države) Davis Cup, Fed Cup, ARAG World Team
Championship i Hopman Cup nije došlo do izmjena.

* Grand Slam turniri nisu turniri u organizaciji ATP i WTA, ali se bodovi koje
teniseri osvoje računaju u takmičenju ATP World Tour i WTA Tour.

Trenutni raspored na tabeli 20 najboljih tenisera u pojedinačnoj (singl) i u
konkurenciji parova (dubl) pogledajte ovdje.

Trenutni raspored na tabeli 20 najboljih teniserki u pojedinačnoj (singl) i u
konkurenciji parova (dubl) pogledajte ovdje.



https://bs.wikipedia.org/wiki/Dino_Merlin

Edin Dervišhalidović (rođen 12. septembra 1962, Sarajevo) poznatiji kao Dino
Merlin je bosanskohercegovački pop rock kantautor, pjevač i kompozitor. Autor je
teksta prve himne Republike Bosne i Hercegovine "Jedna si jedina". Smatra se
jednim od najznačajnijih muzičara u Bosni i Hercegovini i državama nastalim
raspadom bivše Jugoslavije.

Rođen je 12. septembra 1962. godine u Sarajevu, gdje je proveo djetinjstvo i
gdje se školovao. Živi u Sarajevu.

1983. godine Dino osniva muzičku grupu "Merlin" za koju piše tekstove i muziku,
i gdje pjeva, čime postaje jedan od najmarkantnijih frontmena na području bivše
Jugoslavije. Sa grupom Merlin snima 5 studijskih albuma: Kokuzna vremena (1985),
Teško meni sa tobom a još teže bez tebe (1986), Merlin (1987), Nešto lijepo
treba da se desi (1989) i Peta strana svijeta (1990).

Svoju solo karijeru Dervišhalidović započinje 1991. godine pod scenskim imenom
"Dino Merlin". Tekstovi za masovnu publiku, proizašli iz ličnog iskustva, jedan
su od glavnih razloga koji mu omogućuje da na bosanskoj i regionalnoj muzičkoj
sceni slovi za jednog od najvećih autora. Sve češće Dino upotrebljava
instrumente orijentalne, etno muzike, usklađene sa novim zvucima elektronske
muzike. Odličan primjer za to je pjesma "Sam" sa njegovog pretposljednjeg albuma
"Sredinom".

Od 1991. do danas, snimio je nekoliko albuma, od kojih je nekoliko kompilacija i
koncertni. Pri tome je album "Sredinom" (2000) bio jedan od najprodavanijih, ako
ne i najprodavaniji album na području čitave Jugoistočne Evrope u posljednjih
deset godina.

Po izlasku albuma "Sredinom", Dino organizuje koncert u Sarajevu na koji dolazi
više od 80.000 ljubitelja njegove muzike. Na svoju dugu listu uspjeha, dodaje i
dva učešća za nacionalnim izborima za Pjesmu Evrovizije. 1999. godine Dino
Merlin odnosi i pobjedu, te predstavlja Bosnu i Hercegovini na eurovizijskom
finalu u Jerusalemu, osvojivši sedmo mjesto. Dino Merlin je na 56. takmičenju za
pjesmu Evrovizije održanom u Njemačkoj Bosnu i Hercegovinu predstavljao sa
pjesmom pod nazivom "Love in Rewind". Pjesma je premijerno izvedena na BH
Eurosong showu koji je emitiran uživo na BHRT-u. Prvi put Dino je jednu pjesmu
otpjevao na engleskom jeziku. Osvojio je šesto mjesto te nadmašio svoj plasman
iz 1999. u Jerusalemu, te postigao drugi najbolji plasman Bosne i Hercegovine na
ovom prestižnom takmičenju. Sa uspjehom učestvuje i na nekoliko međunarodnih
festivala (Danska, Turska, itd.).

Dana 30. maja 2014. godine je objavljena pjesma "Ruža (svako ima nekoga da mu
ruke pruža)" koja je ujedno i prva pjesma sa nadolazećeg 11. albuma.

Druga pjesma sa albuma "Hotel Nacional", "Školjka", izdata je 15. juna 2014.
godine na službenom YouTube kanalu Dine Merlina. Svoju premijeru je doživjela
također na državnoj televiziji Bosne i Hercegovine BHT u 23:30, tačno pred
historijsku utakmicu reprezentacije Bosne i Hercegovine sa Argentinom na
Svjetskom prvenstvu u nogometu u Brazilu.

Album "Hotel Nacional" se u junu 2014. našao na Billboard-ovoj svjetskoj
top-listi na 8. mjestu.

Dana 25. jula 2015. godine, Dino Merlin je nastupao na stadionu Asim Ferhatović
Hase na Koševu gdje ga je gledalo 70,000 ljudi u okviru svjetske turneje "Hotel
Nacional". Dana 2. aprila 2016. godine Dino Merlin u zeničkoj "Areni" priredio
je koncert ispred 12,000 ljudi, prvi koncert u Zenici nakon 7 godina.

Novogodišnjem koncertu održanom u Sarajevu 31. 12. 2016. održanom na Trgu Bosne
i Hercegovine je prisustvovalo 100 000 posjetilaca.



https://bs.wikipedia.org/wiki/Tuzlanski_kanton

Tuzlanski kanton (skraćeno: TK) (Do 1999. godine Tuzlansko-podrinjski kanton) je
jedan od deset kantona Federacije Bosne i Hercegovine, Bosna i Hercegovina, i
najmnogoljudnija federalna jedinica FBiH.

Kanton je smješten u sjeveroistočnom djelu Bosne i Hercegovine sa sjedištem u
Tuzli. Površina kantona iznosi 2.649 km2, što čini 10,14% površine Federacije
Bosne i Hercegovine.

Na prostoru današnjeg Tuzlanskog kantona, ljudi su živjeli još u starijem
kamenom dobu (paleolitu). To potvrđuje arheološki nalazi: Kamen kod ušća Usore u
Bosnu, Makljenovac kod Doboja, Krčevine kod Brijesnice, Barice kod Gornje
Orahovice. Iz vremena mlađeg kamenog doba (neolita) otkriveno je više lokaliteta
naselja u Gornjoj Tuzli, Tuzli, Korića Hanu kod Gračanice, Ražljevu, Tramošnici
i Skugriću kod Gradačca. Ova nalazišta su pripadala vinčanskoj kulturnoj grupi.
Najpoznatije nekropole stećaka su sačuvane na području Kladnja, Banovića,
Kalesije, Živinica, Lukavca, Tuzle, Teočaka i Sapne.

Mnogi stećci na ovim lokalitetima su obogaćeni zanimljivom i vrijednom
ornamentikom i predstavljaju zanimljiv umjetnički izraz toga vremena. Najčešći
motivi na stećcima su: polumjesec, zvijezda, ljiljan, sunce, križ, štit i mač.
Natpisi na pojedinim stećcima su pisani bosančicom.

Postoje franjevački samostani (izgrađeni su u periodu od 1378. do 1460. godine)
u Gornjoj Tuzli, Tuzli, Teočaku, Koraju i drugim lokalitetima.

Trenutno djeluje više listova, radio i televizijskih stanica. Većina ih se
deklarira kao nezavisni. Grad Gradačac ima Stari Grad čiji je kompleks vrlo
znaimljiv. U Srebreniku se nalazi Dom kulture, u kojem se održavaju značajne
kulturne manifestacije. Poznata kula Zmaja od Bosne, Muzejska zbirka, Banja
Ilidža i Centar za kulturu i informisanje, predstavljaju pravo blago kulturne
baštine.

Ovo područje se očituje velikim turističkim potencijalom. Pored rijeka,
planinskih rječica i brzaka stvoreno je i egzistira nekoliko većih i manjih
vještačkih jezera – Modrac, Bistarac, Hazna, Vidara, Snježnica, Mačkovac,
Vijenac i novoizgrađeno Panonsko jezero.

Modrac je akumulaciono jezero u Bosni i Hercegovini sa površinom od 17 km2,
udaljeno 10 km od Tuzle. Velikim finansijskim ulaganjem privatnog i državnog
kapitala, jezero Modrac pretvoreno je u najatraktivnije mjesto za odmor u
kontinentalnom dijelu Bosne i Hercegovine. Izgrađeni su mnogi turistički
objekti, pješčana plaža sa igralištima za odbojku, tenis, nogomet itd. Jezero
daje izvanredne mogućnosti za bavljenje sportovima na vodi, ribolovom,
plivanjem.

Na području općine Kladanj datira veliki šumski potencijal, preko planine
Konjuh. Također, postoje dvije poznate pećine: Djevojačkai Debravska. Jezero
Hazna se nalazi u Gradačcu, blizu centra grada, posjeduje plaže, restorane i
igrališta. Atrakcije Srebrenika su kombinacija šumsko-planinskog, ravničarskog i
riječnog potencijala, a ističu se kupališta, ribogojilišta, kao i prelijepa
planina Majevica. Velika blaga područja čine mineralni i termalni izvori od
kojih su neki iskorišteni za banjska lječilišta – Slana banja u Tuzli; Banja
Ilidža u Gradačcu; Kladanjska voda kod Kladnja.

Najvažnija privredna grana Tuzlanskog kantona je industrija. Područje kantona
raspolaže raznovrsnim resursima, na čemu je izrastao širok dijapazon
industrijske proizvodnje. Ugalj i kamena so, dva su najvažnija mineralna resursa
ove regije. Solno ležište je jedino ove vrste u Bosni i Hercegovini, dok je
prema rezervama uglja ovaj prostor najveće energetsko područje Bosne i
Hercegovine. Industrijski proizvodi i razne robe, koji su stizali na ove
prostore, potiskivali su tradicionalnu zanatsku proizvodnju i čaršijsku
trgovinu. Poljoprivredne površine zauzimaju 49% teritorije Tuzlanskog kantona.
Proizvodnja električne energije je također zastupljena i postoji 5 elektrana.



https://bs.wikipedia.org/wiki/Srebrenica

Srebrenica je naseljeno mjesto i sjedište istoimene općine u istočnom dijelu
Bosne i Hercegovine.

Naselje Srebrenica je i sjedište istoimene mjesne zajednice koja obuhvata
naseljena mjesta: Srebrenica, Baratova, Centar, Crvena Rjeka, Grad, Karanfil,
Crkvište, Petriča, Skender, Učina-bašča, Mlinište, Klisa, Kiselica, Panađurište,
Kozarica, Kumrići, Pištivoda i Hrid.

Srebrenica je grad u Bosni i Hercegovini, koji je tokom svoje historije
promijenio nekoliko imena, kao što su Domavia, Argentarija, Argentum, Bosnia
Argentaria itd. Na području Srebrenice postojali su tragovi života još od
najranijih vremena, što je bilo uslovljeno povoljnim geografskim položajem i
bogatstvom srebrenom rudom. Za vrijeme vladavine Rimskog carstva Srebrenica je
bila glavni centar za kovanje novca i jedna od najvecih kovacnica Rimske
imperije. Srebrenica je deset dana jahanja udaljena od Dubrovnika. Srebrenica je
u srednjovjekovnoj Bosni činila veoma važan prostor zbog vrijednih nalazišta
plemenite rude, tako da su je posjećivali putnici iz svih krajeva svijeta,
ostavljajući u ovom kraju tragove različitih kultura. Posmatrano sa vojnog
aspekta, njena važnost bila je neprocjenjiva, zbog povoljnog geografskog
položaja. Dolazak franjevaca u Srebrenicu na neki način verificirao je davno
postavljenu granicu između istočne i zapadne civilizacije. Provincija Bosna
Srebrena ili Bosna argentaria formirana kao najistočnija naseobina Franjevaca,
pokazala je značaj ovog prostora i potvrdila Drinu kao granicu između različitih
kultura. Ratovi, promjene vladara, okupacije, rijetko i malo slobode i
sigurnosti kroz vijekove su sputavali duh bosanske kasabe, ali se on održavao i
definirao kao specitikum utemeljen borbenim mentalitetom, težnjom za
samoodržanjem. U Bosni, u kojoj je živjela Srebrenica u posljednja dva milenija,
ova borba je bila permanentna. Sa istoka i zapada oduvijek su dolazili ratnici i
željeli teritoriju, vlast, srebro, ljekovitu banju Guber i poziciju na Drini.
Srebrenica tu borbu nikada nije u potpunosti dobila. Povremeno je pokazivala da
zanati, zemljoradnja, kultura i umjetnost nadasve imaju pogodno tle za
egzistiranje, ali su periodi u kojim je historija dopuštala da ovaj grad pokuša
živjeti, bili rijetki i kratki.

Srebrenica, antičko naselje, srednjovjekovni rudnik i grad (civitas), osmanski
grad u srednjem Podrinju. U antičko doba rimsko naselje Domavija poznato po
eksploataciji srebra. Ima status kolonije, sjedište je rimske rudarske
administracije za provincije Panoniju i Dalmaciju. Nedaleko od rimske Domavije
razvija se srednjovjekovna Srebrenica.

Uz pomoć rudara Sasa u prvoj polovini 14. st. reaktivira se proizvodnja srebra.
Prvi put se spominje 1352. To je, poslije Novog Brda u Srbiji, najznačajniji
rudnik srebra na Balkanu. Na osnovi eksploatacije srebra sa potrebnom
proizvodnom (vađenje ribe, prečišćavanje i topionice), trgovačkom (dućani,
zanatske radnje i magacini), stambenom infrastrukturom (kuće) i drugim zgradama
(crkve, gostionice - taberna, pivniza) razvija se najjače gradsko naselje u
srednjovjekovnoj Bosni. Tu se nalazila carina i kovnica novca. Srebrenički
dinari spominju se 1387. U Srebrenici dubrovački trgovci imaju svoju jaku
koloniju i stalne konzule. Grad ima vijeće purgara, svoj statut i rudarski zakon
što pokazuje osnove gradske samouprave. Ima i svoga kneza i gradski pečat.
Tvrđava za zaštitu grada smještena je u blizini i zove se Srebrenik.

Od 1404. Srebrenica je u rukama Hrvoja Vukčića Hrvatinića. Od 1410. je u rukama
Sigismunda Luksemburškog (gdje je boravio 14-21. 10. 1410.), a od 1411. u rukama
despota Stefana Lazarevića. Bosanski vladari su uzalud pokušavali da povrate
Srebrenicu. To im je uspjelo samo tokom 1446. u doba kralja tjepana Tomaša.

Političke promjene nisu utjecale na dalji privredni razvoj jer sjajno doba
Srebrenice pripada prvoj polovini 15. st. Tu je privredni centar čitavog
srednjeg Podrinja u kojem se razvijaju manja rudarska naselja. Kolonija skoro
svake godine broji preko 100 prisutnih Dubrovčana, a 1434. blizu 500. Pored
Dubrovčana tu posluju Barani, Kotorani, Ulcinjani, Korčulani, Albanci, Osmanlije
i Grci. Značaj eksploatacije srebra pokazuje broj od 66 dubrovačkih zlatara koji
tu borave u periodu 1413-1459. Izvorima je potvrđeno egzistiranje 15 vrsta
zanata. Tu borave i ljekari, glumci i frulaši. Cijena jedne kuće iz 1427. bila
je 300 dukata, a to je vrijednost koja ukazuje ne samo na drvene kuće u gradu
nego i na kamenu zgradu. Grad ima mlinove, leprozorij i svoju klanicu.

Razvija se i domaći sloj trgovaca, najčešće kreditiranjem kod samih Dubrovčana.
U trgovačkoj knjizi Luke Sorkočevića 1443. zaveden je 141 dužnik iz same
Srebrenice. Grad ima svoj trg, najistaknutiji dio grada te jedini poznati naziv
jedne ulice u nekom gradu na ovim prostorima (Ugovor o prodaji kuće na sprat
1423. a koja se nalazila u 'Via de merchado'). Kroz grad je proticala riječica
Kiževica.

Razvijena je bila i kultura ove gradske sredine. Postojao je lokalni manir
ukrašavanja odjeće (ukras na haljini 'a modo di Srebrenica' 1454). Jedan ugovor
o prodaji kuće sastavljen je u Srebrenici 1430. 'in lettera et lingua sclaua'.
Topionice su zagađivale vazduh i ugrožavale zdravlje stanovnika pa je grad
slovio i kao nezdravo mjesto. Dubrovčani su 1435. tražili od despota izmještanje
peći izvan grada. Grad je stradao od požara 1411. i 1428. Grad je imao
kanalizaciju. Od 1417. se obnavlja kovnica a novac je imao natpis 'Nova ceka
gospodina despota'. Uz kneza u ovo doba postoji i vojvoda, zapovjednik tvrđave i
glavni predstavnik ('upravnik vlasti') despota u Srebrenici.

Popis franjevačkih samostana Bartola Pizanskog (1375) spominje i samostan u
Srebrenici. Franjevci u Srebrenici spominju se od 1361. Kapelan u Srebrenici se
pominje 1376. Za crkvu sv. Marije i samostan u Srebrenici koji se nalazio u
centru grada dubrovački trgovci ostavljaju dijelove svoje imovine u novcu,
srebru, odjeći, konjima, nekretninama, a ponekad je istaknuta i njihova namjena
za kupovinu crkvenih predmeta kao i za građevinske zahvate na vjerskim objektima
(1387, 1403, 1426, 1430, 1436, 1440, 1441 i 1454). Kao gvardijan u Srebrenici
1454. pominje se Frančesko. U crkvi sv. Marije 1485. sagrađena je kapela sa
lukovima od kamena. Rekonstrukcija svodova i lukova je vršena 1504. U Čaglju kod
Srebrenice bila je crkva sv. Nikole (1426, 1454, 1478).

Od 1415. se spominje srebrenički mitropolit pravoslavne crkve pa se vjeruje da
je tu bilo i sjedište pravoslavne mitropolije (Desanka Kovačević-Kojić). Žitije
despota Stefana Lazarevića od Konstantina Filozofa ukazuje na prisustvo
'bogumilske jeresi' u Srebrenici.

Osmanlije su zauzele Srebrenicu poslije pada Despotovine, krajem 1459. i
početkom 1460. U sastavu je Smederevskog sandžaka, a od 1480. pripada Zvorničkom
sandžaku. Sjedište je nahije i kadiluka. Uz Gornji, srednjovjekovni, pod
Osmanlijama se razvija donji, zvani Turski grad. Prema jednom izvještaju iz
1476. tu je bilo oko 700 kuća, odnosno oko 3.500 stanovnika. Uz opadanje značaja
grada u osmansko doba opada i broj stanovnika. Prema popisu iz 1512. ima 260
kuća i 52 neoženjena. U rudarskom zakonu za Srebrenicu (1488) Osmanlije
preuzimaju odredbe iz starog rudarskog zakona (iz vremena vojvoda Kovačevića).
Evlija Čelebi 1660. bilježi grad sa posadom od 40 vojnika kojima je zapovjedao
dizdar. Sultan Bajazid II potvrdio je 1499. franjevcima u Srebrenici privilegiju
(zaštitnu povelju, Ahd-namu) koju je njegov otac Mehmed II Osvajač dao
franjevcima 1463. Podjelom Bosanske franjevačke vikarije 1514. stvorena je
Provincija Bosna Srebrena (Provincia Bosnae Argentinae), koja je ime dobila po
Srebrenici, a koja je obuhvatala sve franjevačke crkve pod osmanskom vlašću.
Crkva sv. Marije i franjevački samostan propali su u ratovima u 18. st.

Srebrenica ima status trgovišta 1879, a 1895. stječe status grada sa pratećom
sreskom urbanom infrastrukturom. Godine 1910. ima 421 kuću i 1.612 stanovnika
(većina: 909 muslimana, 576 pravoslavnih, 99 katolika, 21 jevreja).

U drugoj polovini 1991. godine bilo je očigledno da su velikosrpski nacionalisti
pripremili agresiju na Bosnu i Podrinje, sa ciljem da, na velikodržavnom
konceptu Srbije, zauzmu cijelu Bosnu i Hercegovinu i silom je pripoje Srbiji te
biološki i duhovno istrijebe Bošnjake. U ljeto 1992. jedinice Jugoslovenske
narodne armije, kojima je komandovano iz Beograda, zatim oružane jedinice
Arkana, Mauzera i drugih zločinaca, zajedno sa srpskim kolaboracionistima iz
Bosne i Hercegovine, okupirale su Srebrenicu. Tih dana iz ovog grada okolnih
naselja protjerano je dvadeset hiljada Bošnjaka. Nakon što je Pokret otpora
zaživio i u okolnim naseljima uspostavljena odbrana, srpski okupator je
prisiljen da se povuče iz Srebrenice. Do kraja godine srpske jedinice nastojale
su u više navrata da ponovo zauzmu Srebrenicu, ali bezuspješno. Početkom 1993.
teritorij između Zvornika i Srebrenice definitivno je pao u srpske ruke, a
najveći broj stanovnika sa tog prostora sklonio se u Srebrenicu. Tih dana kada
je potpisana demilitarizacija Srebrenice i Rezolucijom Savjeta sigurnosti
Ujedinjenih nacija prostor stavljen pod zaštitu međunarodnih snaga (UNPROFOR-a),
u Srebrenici se zateklo preko 40.000 stanovnika, ili pet puta više nego je
živjelo do početka agresije. Tada započinju neviđene patnje stanovništva. Iako
su Ujedinjene nacije formalno štitile Srebrenicu, u "zaštićenoj zoni" Bošnjaci
su svakodnevno ubijani od granata koje su srpske jedinice upućivale na grad iz
teških oruđa. Permanentna glad obilježila je život u Srebrenici sve do kraja
juna 1995, kada su započeli iznenadni i žestoki napadi na Srebrenicu, "zaštićenu
zonu" Ujedinjenih nacija.

Udružene srpske jedinice iz Srbije i sa područja Bosne i Hercegovine, pod
komandom generala Ratka Mladića uz direktnu podršku vojno-političkog rukovodstva
Savezne Republike Jugoslavije, 11. jula 1995. u prisustvu holandskih jedinica u
sastavu UNPROFOR-a, zauzimaju Srebrenicu i u roku od tri dana čine stravičan
genocid nad nevinim bošnjačkim civilnim stanovništvom. Lokalno stanovništvo nije
imalo mogućnost da pruži odbranu, jer je svo naoružanje, oduzeto 1993. godine,
bilo uskladišteno kod UN snaga. Istog dana ubijeno je na stotine civila i
započela u novijoj historiji svijeta nezapamćena golgota desetine hiljada ljudi.
Deset hiljada njih zauvijek će ostati bez traga u šumama između Srebrenice i
Tuzle, odnosno Srebrenice i Kladnja. Tamo su desetine masovnih grobnica i
razbacane bošnjačke kosti, posebno razasute lobanje na kojima se vide tragovi
ubistva, kako su ljudi davljeni i klani. Nakon srebreničkog genocida ništa više
nije kao što je bilo ranije. Srebrenica će ostati krvavi pečat dvadesetog
vijeka. Ona je istinska bošnjačka i bosanska "Gernika". Tamo, u toj "zaštićenoj
zoni" politički i vojni zvaničnici Ujedinjenih nacija predvođeni Akašijem i
Žanvijeom, naprosto nisu htjeli da zaštite od pokolja bespomoćno civilno
stanovništvo, iako su to morali učiniti, zašto su bili i veoma dobro plaćeni. Na
njihovu i njima sličnih dušu neka idu sve golgote kroz koje su prošli Bošnjaci
iz Srebrenice. Na preliminarnom spisku ubijenih Srebreničana trenutno se nalazi
8372 imena, a 12000 ljudi se vodi kao nestalo. Nažalost svakodnevno se
iskopavaju nove masovne grobnice, pa spisak sa ubijenim srebreničanima
svakodnevno raste... Među ubijenim je bilo dosta žena i djece, a Srbi oko
Srebrenice su prakticirali da pale trudne bošnjačke žene i djecu žive, što
svjedoče i slike žrtava iz masovnih grobnica.

Općinom rukovodi načelnik općine koji se bira na lokalnim općinskim izborima
svake četiri godine, na kojima se bira i Općinsko vijeće, koje se sastoji od 23
vijećnika, koji se biraju po partijskim listama. Članovi Općinskog vijeća se
biraju direktno, te na osnovu dobijenih glasova, proporcionalno udjelu partije,
zastupaju biranu partiju u općinskom vijeću. Ovlasti Načelnika općine i
Općinskog vijeća regulisani su zakonima Republike Srpske i statutom općine.

Na Općinskim izborima održanim 7. oktobra 2012. godine za načelnika općine
Srebrenica izabran je nezavisni kandidat Ćamil Duraković, sa 47,10% ili ukupno
4.455 glasova.

Na izborima za Općinsko vijeće, održanim 7. oktobra 2012. godine, izabrano je 7
predstavnika stranke SDA-SBIH, 6 predstavnika Saveza nezavisnih socijaldemokrata
- Milorada Dodika (SNS-Milorad Dodik), 3 iz Srpske demokratske stranke (SDS), 2
iz Socijaldemokratske partije BIH (SDP BIH), 2 iz Saveza za bolju budućnost
Bosne i Hercegovine (SBB BIH), 1 iz Demokratskog narodnog saveza (DNS), 1 iz
stranke Napredna Srebrenica SNS i DP, te jedan nezavisni kandidat kao
predstavnik nacionalnih manjina.



https://bs.wikipedia.org/wiki/Softver

Računarski softver ili softver (eng. software) jeste računarski program napisan
tako da je njegov sadržaj lagano promjeniti (moguće i pomoću nekog programa).
Softverov glavni zadatak je da upravlja hardverom, izvršava izračunavanja, te da
obezbijedi komunikaciju sa ostalim, isto tako, softverom, tačnije rečeno -
programom.

Termin "software" prvi put koristi John W. Tukey 1957. godine. U računarstvu
računarski softver su sve informacije koje se obrađuju preko računara ili
programa. Alan Turing je bio prvi koji je propisao koncept softvera u svom
naučnom radu.

Softver ne može raditi bez hardvera, kao što hardver ne može raditi bez
softvera. Na hardveru (kao što je hard disk) se nalazi softver (kao što je
operativni sistem), softver upravlja hardverom. Obično, softver sa hard diska se
učitava na RAM memoriju odakle se prosljeđuje procesoru koji izvršava naredbe
koje sadrži neki program (softver). Najniži nivo softvera je mašinski kod
(binarni kod), najjednostavniji oblik programa koji je obično teško promjeniti.
Softver se zato češće piše u programskim jezicima višeg nivoa koje ljudi mnogo
bolje razumiju nego li nule i jedinice. Za prevođenje programskih naredbi se
koristi kompajler koji ponovo prevodi taj kod u, najniži, mašinski kod koji
računar razumije (nule i jedinice).

Računarski softver se dijeli na tri glavne grane: sistemski softver, izvršni
softver, programski softver.



https://bs.wikipedia.org/wiki/Ekonomija

Ekonomija (dolazi od grčke riječi Oikonomia; oikos - kuća, nomos - zakon) je
naučna disciplina koja proučava kako društva upotrebljavaju oskudne resurse da
bi proizvela određena dobra i usluge i raspodijelila ih među ljudima.

Iz ove dvije zamisli se javljaju tri temeljna pitanja u ekonomiji. To su "šta",
"zašto" i "za koga" (proizvoditi). Odnosno svako društvo mora izabrati koje će
robe proizvoditi, na koji način (više ili manje efikasno) i kako će dobra biti
raspodijeljena. Ta tri problema su centralni problemi oko kojih se vrti
ekonomija bilo kojeg društva u svijetu.

Predmet izučavanja ekonomije je podijeljen na dvije glavne oblasti:
mikroekonomiju, i makroekonomiju.

Mikroekonomija potiče od grčkih riječi micros (mali) i oikonomia (privreda),ona
proučava pojedinačne privredne subjekte (domaćinstva i preduzeća).
Mikroekonomija se sastoji od brojnih naučnih disciplina kao npr. Marketing,
Management, Strateški management, Računovodstvo, Poslovna organizacija, Vanjsko
trgovinsko poslovanje, Operacijska istraživanja, Istraživanje tržišta, Ekonomika
preduzeća, Međunarodni marketing, Međunarodna ekonomija, itd.

Makroekonomija potiče od grčkih riječi macros (veliki) i oikonomia (privreda),
što znači da proučava ekonomske agregatne veličine. To znači da proučava
privredu u cjelini i sveukopne mogućnosti ekonomije, i unutar toga pojave kao
što su: inflacija, nezaposlenost, poslovni ciklusi, te ekonomija države i
svjetska ekonomija itd.

Moguće su i druge podjele, a postoje i dijelovi ekonomije koji ovdje nisu
zasebno spomenuti. Finansije su, primjera radi, tradicionalno ubrajane u
ekonomsku disciplinu, a danas se sve više izdvajaju kao zasebna disciplina,
naravno usko vezana za ekonomiju.

Ekonomija je doživjela dugi razvojni put, zavisno od promjena ekonomske
rezvijenosti i društvenih odnosa. Ekonomska misao započinje učenjem antičkih
filozofa Ksenofonta, Platona, Aristotela i Ibn Halduna, a nastavljaju je
srednjovjekovni skolastici i kanonisti, od kojih je najpoznatiji bio sveti Toma
Akvinski.

Opća karakteristika tog razdoblja bio je nomartivizam, o čemu govore stavovi o
trgovini, kamati, pravednoj cijeni itd., što je u vezi sa vrijednostima i
ciljevima, za razliku od pozitivne ekonomije koja predstavlja skup
sintetizovanih znanja o onome što postoji u praksi – životu.

Prvi ekonomski teoretičari bili su merkantilisti (od 15. do 18. vijeka), koji su
se zalagali za pozitivan platni bilans zemlje u međunarodnoj trgovini, koji bi
se ostvarivao uz snažnu intervenciju države. Na osnovu kritike državnog
intervencionizma, merkantilisti su razvili teorije ekonomskog liberalizma u
Francuskoj (fiziokrati) i Engleskoj (klasičari)

Engleski politički ekonomista Adam Smith je započeo modernu ekonomiju kao naučnu
disciplinu preko svoje knjige "Bogatstvo naroda". Smith je u navedenoj knjizi
zaključio da pojedinci vođeni "nevidljivom rukom" tržišta ostvarujući svoje
interese ujedno ostvaruju i interese društva u cjelini. Smith je i odbacio
merkantilistički zahtjev za ograničavanjem trgovine, tvrdeći da je trgovina
korisna i da zemlje trguju na bazi apsolutnih prednosti ("teorija aposolutnih
prednosti"). Smithov nasljednik David Ricardo je ponudio svoju teoriju
međunarodne trgovine koja se odnosi na komparativne prednosti zemalja ("teorija
komparativnih prednosti").

Naslanjajući se na radnu teoriju vrijednosti ekonomskih klasika, Karl Marx uvodi
pitanje eksploatacije radnika u ekonomiji. Naime, smatrajući da rad čini osnovu
vrijednosti nekog proizvoda, Marx je zaključio da višak rada prisvaja
kapitalista, a protivno pravima radnika koji su uložili svoj rad u taj proizvod.
Marksisti naknadno odbacuju druge teorije vrijednosti poput proizvodne teorije
vrijednosti i grupe subjektivnih teorija vrijednosti.

Osnivačem Austrijske ekonomske škole se smatra Carl Menger koji je poznat po
marginalnoj teoriji korisnosti. Ova teorija korisnosti spada u red subjektivnih
teorija vrijednosti i suprotna je proizvodnoj teoriji vrijednosti koju su
primjenjivali klasici prije Mengera. Austrijska ekonomska škola je najpoznatija
po primjeni metodološkog individualizma koji pretpostavlja posmatranje individue
i njenih akcija, te primat dedukcije nad indukcijom u procesu zaključivanja.
Tržište se posmatra kao spontani poredak (katalaksija). Poznati predstavnici
austrijske škole ekonomije su Friedrich August Hayek, Ludwig von Mises i Eugen
von Böhm-Bawerk. Neki smatraju da je i Joseph Schumpeter pripadao ovoj školi
mišljenja.



https://bs.wikipedia.org/wiki/Armija_Republike_Bosne_i_Hercegovine

Armija Republike Bosne i Hercegovine (Armija RBiH ili ARBiH) je bila zvanična
oružana snaga Republike Bosne i Hercegovine za vrijeme agresije na Republiku
Bosnu i Hercegovinu. Armija RBiH je osnovana 15. aprila 1992. što se slavi kao
Dan armije. Armija je nakon Daytonskog sporazuma definisana kao bošnjačka
komponenta Vojske Federacije Bosne i Hercegovine, a nakon reforme odbrane
transformisana je u Bosanske rendžere, jednu od tri brigade u sastavu Oružanih
snaga Bosne i Hercegovine.

Nakon prvih višestranačkih izbora održanih u novembru 1990. godine vlast u SR
BIH su osvojile stranke s nacionalnim predznakom: SDA, SDS i HDZ BIH. Kao
posljedica međunacionalne netrpeljivosti i političkih neslaganja unutar SFRJ,
dolazi do njenog raspada i početka ratnih sukoba. Nakon sukoba u Sloveniji i
Hrvatskoj, u Bosni i Hercegovini dolazi do osnivanja prvih tada nelegalnih
paravojnih jedinica kao što su Zelene beretke i Patriotska liga. Nasuprot tome
na teritoriju SR BIH dolazi do sve većeg nagomilavanja snaga JNA iz koje se
postepeno naoružavaju srpske paravojne formacije. Naredbu o naoružavanju
paravojnih formacija SDS-a dao je načelnik Generalštaba JNA general Blagoje
Adžić. 7. i 8. februara u selu Mehurići kod Travnika održano je vojno
savjetovanje komandanata sedam regionalnih štabova i dijela Glavnog štaba
Patriotske lige BiH. 8. aprila 1992. godine, uz proglašenje neposredne ratne
opasnosti na teritoriji Bosne i Hercegovine, nakon kojeg je uslijedilo
proglašenje Republike Bosne i Hercegovine, oformljen je štab Teritorijalne
odbrane BiH. Dan poslije, odlukom Predsjedništva RBiH svim naoružanim sastavima
i pojedincima, osim pripadnika JNA i MUP-a, naređeno je da se jave u općinske,
gradske i regionalne štabove TO, da bi se potčinili jedinstvenoj komandi. Iako
je zvanično 23. juna 1992. godine, TO RBiH preimenovana u Armiju RBiH, kao
zvaničan datum osnivanja Armije RBiH uzima se 15. april 1992., te se taj datum i
obilježava kao dan formiranja. Za prvog komadanta, odnosno za načelnika Glavnog
štaba Armije RBiH je izabran general Sefer Halilović, koji će tu funkciju
obavljati do 1993. godine. Za njegove zamjenike imenovani su Jovan Divjak i
Stjepan Šiber. Sjedište GŠ Armije R BiH je bilo u Sarajevu i predstavljao je
najviši organ u komandnom lancu. Sastojao se od nekoliko uprava kao što su:
Uprava za kadrove, Uprava za operacije i obuku, Uprava za logistiku, Uprava za
moral, informativno-propagandnu djelatnost i vjerska pitanja, Obavještajna
uprava i dr. Odlukom Predsjedništva Republike Bosne i Hercegovine od 18. augusta
1992. godine, cjelokupna teritorija Republike BiH trebala je biti podijeljena na
zone odgovornosti pet korpusa u formiranju a koji bi bili potčinjeni Štabu
Vrhovne komande ABiH.

Tokom 1992. godine oko 70% teritorije BiH je bilo okupirano od strane srpskih
formacija. Armija se već nakon svog osnivanja susreće s nekoliko problema kao
što su nedostatak oružja i opreme, neutemeljena organizacija, slaba logistika
pored neprijateljske JNA i VRS. Prve bitke armije su bile za grad Sarajevo u
cilju sprječavanju ulaska srpskih snaga u grad, što je bilo uspješno. Vojska
uspješno formira linije odbrane oko Sarajeva, tuzlanske, zeničke regije, srednje
Bosne, te oko opkoljenih gradova Bihaća, Goražda, Srebrenice, Žepe i Foče. 06.
aprila 1992. srpske snage zauzimaju grad Foču, slijedeći gradovi pod kontrolom
VRS su bili Bijeljina, Zvornik, Bratunac, Višegrad, Rudo u kojima otpor slabo
naoružanih pripadnika PL BIH nije mogao zaustaviti prodor srpskih snaga i JNA.

U Posavini gradove Brčko, Bosanski Brod, Orašje, Odžak, Derventa, Bosanski
Šamac, Modriča početkom rata su pod kontrolom imale Armija RBIH, HVO, HOS i ZNG.
Kako je ova teritorija fizički u geografskom pogledu odvajala zapadni dio RS-a i
teritorij RSK u Hrvatskoj od istočnog dijela RS-a i Srbije i Crne Gore, snage
VRS-a su morale osvojiti ovu teritoriju kako bi zauzele koridor koji je bio
komunikacija prema Banjoj Luci zatim teritoriji pobunjenih Srba u Hrvatskoj.
Zbog strateške važnosti VRS pokreće operaciju Koridor u kojoj zauzimaju Bosanski
Šamac (17. april 1992.) i Brčko (7. maj 1992.). U junu su zauzeli Derventu (7.
juni 1992.), Modriču (10. juna 1992.) i Odžak (13. juna 1992.), a konačni slom
odbrane uslijedio je 6. oktobra 1992. godine srpskom okupacijom Bosanskog Broda.
Razlog ovog katastroffalnog gubitka su bile političke odluke iz Zagreba.

21. aprila 1992. počinju sukobi u Bosanskoj Krajini kada su srpske snage zauzele
polovicu grada Bosanska Krupe, njihovo daljnje napredovanje je zaustavljeno i
formiran je bihaćki okrug, unutar kojeg je formirana Unsko-sanska operativna
grupa iz koje će kasnije izrasti Peti korpus Armije RBiH.

U ofenzivi JNA i VRS od 24. do 28. aprila 1992. snage Armije RBIH, HVO-a i HOS-a
su potisnuli napadače istočno od Mostara. U ratnim operacijama u ljeto i jesen
1992. godine, uspostavlja se ratna linija koja se do kraja 1994. godine neće
bitnije mijenjati.

1993. godina nije bila obilježena značajnim bitkama između Armije RBIH i VRS-a,
ali novina je bio Bošnjačko-hrvatski sukob između snaga Armije RBIH i HVO-a.
Hrvatske snage su svoj fokus ratovanja sa srpskih snaga prebacile na teritoriju
pod kontrolom Armije RBIH za što se vjeruje da je dio dogovora između Tuđmana i
Miloševića u Karađorđevu čiji je cilj bio podjela Bosne i Hercegovine između
srpske i hrvatske strane. Kako bi se postigao ovaj cilj hrvatskoj strani je bila
neophodna pobjeda nad Armijom RBIH, sa čime bi se bosanska strana dovela u
neizbježnu situaciju da pristane na podjelu pod nametnutim uvjetima i gubitak
teritorije u Hercegovini i Srednjoj Bosni. Armija RBIH se suočava sa potpunim
okruženjem te izostankom dobavljanja oružja, municije, hrane, što je armiju
dovelo u najteži položaj tokom svojeg postojanja. U septembru armija pokreće
operaciju Neretva 93 pod vodstvom Sefera Halilovića koja je imala u ciju
potisnuti hrvatske snage (HVO i HV iz područja srednje Bosne i zapadne
Hercegovine te deblokadu Mostara. Armija RBIH je oslobodila oko 450 km
kvadratnih teritorije, stjerala hrvatske snage pod opsadu u Vitezu, Busovači i
Kiseljaku, ali nije uspjela deblokirati Mostar. U toku ove godine dolazi i do
smjene na vrhu Armije RBiH. Naime 8. juna 1993. godine, Rasim Delić je imenovan
na čelo Glavnog štaba i to u svojstvu komandanta Štaba Vrhovne komande. Sefer
Halilović je zadržao funkciju načelnika Glavnog štaba.

Vašingtonski sporazum je označio kraj sukoba između Armije RBIH i HVO-a, nakon
čega se napadi usmjeruju isključivo prema VRS-u. Jedna od najznačajnijih bitaka
te godine je bila Breza 94. Ova operacija je predstavlja veliki uspjeh
izgladnjelog Petog korpusa Armije RBiH kojem je u tome periodu prijetio
nestanak. AP Zapadna Bosna na čelu sa Fikretom Abdićem doživljava svoj poraz u
augustu 1994., ali uz pomoć srpskih paravojnih formacije se vraća u Veliku
Kladušu. Sedmi korpus Armije RBiH ovladava prostorom planine Vlašić te tako
osigurava uvjete za daljnje osloboilačke operacije.

U aprilu 1994. snage VRS-a pokreću snažnu ofenzivu na grad Goražde, u početku su
snage napredovale prema centru grada, kasnije je NATO izvrši zračne napade na
VRS, operacija je kasnije obustavljena. Drugi korpus Armije RBiH je tokom
operacije Proljeće 94 zauzeo položaje VRS-a na Ozrenu. 19. novembra 1994. VRS
pokreće operaciju "Jutro" s ciljem zauzimanja Bihaća, snage su prodrle u
neposrednu blizinu grada, ali su kasnije bile odbijene od strane Petog korpusa
Armije RBiH.

Nakon pada enklava Srebrenice i Žepe, Armija RBIH usljed masakra i progona
stanovništva gubi značajan dio teritorije i ljudstva. Nakon Splitske deklaracije
kreće niz koordiniranih akcija i operacija Armije RBIH, HVO i HV-a kao što su
Operacija Oluja, Operacija Ljeto '95, Operacija Sana '95, Operacija Maestral.
Armija RBIH je u ovim operacijama oslobodila Bosansku krajinu uključujući
gradove Veliku Kladušu, Bosansku Krupu, Bosanski Petrovac, Ključ i Sanski Most.
Srpski agresor u potpunosti gubi teritoriju u zapadnom djelu Bosne i
Hercegovine, te se stječu uslovi za mirovne pregovore.

Zlatni ljiljan je najveće odlikovanje za jednog pripadnika Armije Republike
Bosne i Hercegovine. Dobiva se za efikasnost odrađivanja svrhe i cilja ARBiH.

Ratno priznanje Zlatni ljiljan dodjeljuje se pripadnicima Oružanih snaga koji su
se naročito istakli u oružanom suprotstavljanju agresoru, doprinijeli proširenju
slobodnih dijelova Republike Bosne i Hercegovine, izvršili više djela u kojima
je došla do izražaja njihova lična hrabrost i požrtvovanje, pri čemu su agresoru
naneseni znatni gubici u ljudstvu i materijalnim sredstvima.

Činovi u Armiji RBIH uređeni su na osnovu člana 33. stav 3. Uredbe sa zakonskom
snagom o oružanim snagama Republike Bosne i Hercegovine ("Službeni list RBiH",
broj 4/92), Predsjedništvo RBiH, donijelo je odluku: "Pravilo o vojnim
uniformama, zastavi, oznakama činova, rodova i dužnosti pripadnika Armije RBiH
za vrijeme ratnog stanja". PE. broj: 1263/92, 1. augusta 1992. godine u
Sarajevu.

Cilj Armije Republike Bosne i Hercegovine bio je očuvanje i protekcija Bosne i
Hercegovine i cjelokupnost njene teritorije kao suverene, nezavisne i slobodne
države svih njenih građana. Akcija odbrambene borbe Bosne i Hercegovine je zbog
uspješnosti u borbama prerasla u oslobodilačku borbu koja je zaustavljena
potpisivanjem Daytonskog mirovnog sporazuma.



https://bs.wikipedia.org/wiki/Kakanj

Kakanj je naselje i sjedište istoimene općine u Zeničko-dobojskom kantonu, u
njegovom krajnjem južnom dijelu. Zauzima centralni položaj u Sarajevsko -
zeničkoj kotlini, koja se nalazi sjeverno od Visokog i jugoistočno od Zenice.
Naseljena mjesta su uglavnom smještena u dolini rijeke Bosne i dolinama njenih
desnih pritoka.

U mlađem kamenom dobu područje Kaknja je bilo žarište razvitka neolitskih
kultura, u nauci poznatih kao Kakanjska kultura i Butmirska kultura. Područje je
bilo prekriveno naseljima i sa nesumnjivo brojnijom populacijom. Obavljena su
sistematska iskopavanja na nekoliko bliskih lokaliteta: Obre I (Raskršće), koje
pripada starčavačko/impresso i kakanjskoj kulturnoj grupi, Obre II (Gornje
polje) koje u cjelini ulazi u krug butmirske grupe i Zagrebnica ( selo Donje
Papratnice ) udaljenog 1, 5 km južno od Kaknja i predstavlja lokalitet kakanjske
kulture .

Ime Kakanj se prvi put spominje u darovnici kralja Dabiše koji je vojvodi Hrvoju
Vukčiću darovao selo Kakanj u Župi Trstivnici kao zasluge u borbama protiv
Osmanlija u povelji od 15. aprila 1392 godine. Kasnije se spominje u defteru
Sandžaka Bosna 1468. godine kao naselje sa oko 90 domaćinstava. Staro
historijsko jezgro grada Kaknja se nalazi u naselju koje danas nosi ime Donji
Kakanj premda bi prikladniji naziv bio Stari Kakanj. Donji Kakanj je još u
tursko doba bio sjedište suda i pazara. Rudnik Kakanj je osnovan 1900. godine. U
narednih stotinu godina, Kakanj se intenzivno razvijao bez urbanog planiranja, u
početku, samo oko rudnika, a kasnije i na obalama rijeka Zgošće i Bosne što je
dovelo do pomjeranja gradskog središta iz Donjeg Kaknja na današnje mjesto u
blizini ušća rijeke Zgošće u rijeku Bosnu. Osim Donjeg Kaknja dugu historiju
imaju naselja Kraljeva Sutjeska, Zgošća i Doboj. Vezano za historiju Kaknja dugo
i žilavo se održava teza kako je grad Kakanj nastao sa istoimenim rudnikom koja
nije utemeljena na historijskim činjenicama.

Arheološki nalazi potvrđuju postojanje ljudskih naselja na ovom području još iz
neolitskog doba. Srednjovjekovni naziv za ovo područje bio je Trstivnica.
Pretpostavlja se da je u vrijeme Rimske imperije ovdje postojalo naselje, premda
ostaci iz tog perioda nisu pronađeni. Ne postoje ni arheološki niti toponimski
tragovi iz ranog Srednjeg vijeka.

Tek pred kraj XIV vijeka Kraljeva Sutjeska je izrasla u naselje sa gradskim
obilježjima i bila je poznata pod nazivom Curia regis ili Trstivnica. Ban
Stjepan II (1322-1353) započeo je i dijelom izgradio, zajedno sa Bobovcem,
vladarski dvor u Kraljevoj Sutjesci. Davno prije nego što je Austro-Ugarska dala
ime Kraljeva Sutjeska, u starim dokumentima još iz XIV vijeka spominje se
latinski naziv Curia bani što u prevodu znači banski dvor.

Razdoblje srednjovjekovne Bosne obilježeno je velikim brojem do danas sačuvanih
spomenika na cijelom općinskom području. Posebnost i draž bosanskohercegovačke
kulturne historije čine njeni stećci, kameni nadgrobni spomenici na koje je
brojnim reljefnim ukrasima upisan dio života i povijesti Bosne i Hercegovine.
Vjerovatno najljepši jeste Zgošćanski stećak pronađen u Kaknju. Izložen je u
botaničkom vrtu Zemaljskog muzeja u Sarajevu.

Reljef općine Kakanj je pretežno brdsko - planinski, bogat mnogobrojnim
izvorištima pitke vode, šumama, rudnim poljima, te drugim prirodnim resursima
koji su još uvijek nedovoljno iskorišteni, a što usuštini predstavlja povoljne
inpute za razvoj kakanjske privrede.

zaobljeniji. Na ovom području se miješaju glinoviti produkti raspadanja koji
potiču od čistih krečnjaka i silicijskog praškastog materijala, pa su se na ovim
stijenama obrazovala pretežno smeđa kisela plitka, srednje duboka tla i smeđa
degradirana tla, dok su na manjem dijelu nastala aluvijalno – deluvijalna tla.

Općina Kakanj koja je pretežno brdsko – planinskog karaktera sa umjerenom
kontinentalnom klimom, iznimno je bogata riječnim tokovima i izvorištima pitkih
voda. Ove rijeke, čija ukupna dužina kojom protiču kroz općinu Kakanj iznosi
91,5 km, izuzev rijeke Bosne, su čiste i industrijski neopterećene. Kanjoni
rijeka Zgošće, Trstionice i Ribnice su povoljni za izgradnju manjih
hidrocentrala.U gornjim dijelovima svojih tokova ove rijeke, uključujući i
rijeku Bijele vode, su izuzetno čiste i hladne, te pogoduju otvaranju
ribogojilišta. Na teritoriji općine se nalaze brojni potoci. Relativno lahka
pristupačnost koritima ovih potoka i njihova nezagađenost daju pogodne uvjete
općini Kakanj za iskorištavanje ovih prirodnih potencijala. Voda se može
koristiti na samom izvorištu, a također se može koristiti za proizvodnju
flaširane vode. Desne pritoke rijeke Bosne su: Zgošća, Ribnica,
Trstionica,Slapnički potok i Bilivojski potok. Lijeve pritoke rijeke Bosne su
potoci, i to: Papratnički, Kujavački, Hrasnički, Slijevnički, Bićerski,
Dumanački i Sopotnički.

Broj domaćinstava koja obavljaju poljoprivrednu aktivnost je 5.490 a od toga
onih koja obavljaju poljoprivrednu aktivnost i prodaju na tržištu je 486.

FK Rudar postoji od 1920. Zapaženi su uspjesi odbojkaškog kluba Kakanj, koji je
najtrofejniji poslijeratni odbojkaški klub u Bosni i Hercegovini; više puta
predstavljao je Bosnu i Hercegovinu u evropskim takmičenjima. Od ostalih klubova
izdvajaju se šahovski i kuglaški klub "Rudar", koji su isto tako predstavljali
Bosnu i Hercegovinu u evropskim takmičenjima. Pored ovih klubova postoji i
teniski klub "Kameni dvorac".



https://bs.wikipedia.org/wiki/Internet

Internet je velika računarska mreža i sistem za jednostavnu i efektivnu
komunikaciju sa tekstom, slikom i zvukom. Neki od najpopularnijih dijelova
interneta su: World Wide Web, E-mail i P2P file sharing (ili razmjena
dokumenata).

Prenošenje instrukcija između računskih mašina se prvi put desilo 1940. godine
kada je George Stibitz iskoristio TTY, odnosno tele-mašinu za kucanje, pomoću
koje je poslao instrukcije sa njegovog Model K iz Darthmouth univerziteta u
Novom Hampshireu na njegom "Complex Number Calculator"-u u New York-u, te
također primio rezultate istim putem. Tek 1964. godine, istraživali sa
Dartmoutha su izumili glavnu mašinu sa dijeljenim vremenom sa priključenim
terminalima. U osnovi terminali su iskorištavali resurse glavnog računara, te
pomoću glavnog računara na kojeg su prikopčani dobijali rezultate natrag na
terminal.

1969. godine Univerzitet Kalifornija u Los Angelesu, SRI u Standfordu,
Univerzitet Kalifornije u Santa Barbari te Univerzitet Utaha su bili prikopčani
na ARPANet mrežu koja je koristila 50 kbit/s mrežna kola. ARPANet je ustvari
preteča današnjeg Interneta, iako je bila puno ograničenija nego globalna mreža
– Internet, ipak je bila prva mreža takve vrste. Kasnije će se tehnologija sve
više razvijati te prerasti u današnju mrežu kakvu poznajemo. Internet je
globalno dostupna mreža koju čini više međusobno povezanih manjih i većih mreža
koje komuniciraju pomoću Internet Protokola (IP), a koji su povezani bakrenim
kablovima, optičkim kablovima i drugim. Prva Internet mreža je stvorena 1.
januara 1983, što se smatra i stvaranjem Interneta kada je Američka Nacionalna
Naučna Fondacija (eng. National Science Fondation) (NSF) napravio univerzitetsku
mrežu koja će kasnije postati NSFNet. Brz razvoj Interneta je pomogla mogućnost
TCP/IP-a (Internet protokola) da radi preko već postojećih mreža i komunikacija
(kao što su telefonske žice itd).

Prvo predstavljanje javnosti je doživio 1990-tih godina. U augustu 1991 CERN u
Švicarskoj je predstavio web sajt, dok je već prije tri godine Tim Berners-Lee
počeo stvaranje HTML, HTTP te prve web stranice na CERN-u u Švicarskoj.
Nacionalni Centar za "Supercomputing Applications" je objavio Mosaic web
preglednik, a 1994 godine se povećava interes javnosti za Internet koji je do
sad bio isključivo akademsko/tehničke prirode. Internet je sve više uzimao maha,
tako da je 1990-tih integrisao većinu tadašnjih postojećih javnih računarskih
mreža, što je ostvareno najviše zahvaljujući nedostatku mjerodavne centralne
administracije što je omogućilo nesmetan rast mreže, kao i prilično slobodnu
prirodu Interneta i njegovih protokola. Do juna 2008 oko 1,46 milijardi ljudi
koristi Internet u čitavom svijetu.

Ovaj sistem podrazumijeva infrastrukturu javne komutirane telefonske mreže
(PTNS-Public Telephon Network System) ili jednostavnije rečeno upredenu paricu
do telefonske centrale kakvu imaju gotovo svako domaćinstvo. Ovim sistemom se,
kroz spojne vodove, vrši prenos analognih signala (prvobitno namijenjeno
isključivo za govorne informacije) u vrlo uskom spektru od 400 do 4000 Hz što je
sasvim dovoljno za prenos govora. Ako se između računara i ovakve linije postavi
uređaj koji će vršiti konverziju digitalnih u analogne signale i obrnuto modem
moguće je ostvariti uvezivanje računara sa brzinom prenosa do 56 kbps.
(Teoretski 64 kbps).

Ovaj sistem također koristi upredenu paricu kao fizički prenosnik digitalnih
signala a opseg je proširen i uključuje dva analogna kanala tako da su brzine do
128 kbps. Naziv je dobio kao skraćenica engleskog termina Integrated System of
Digitaly Network. Prenos podataka kroz spojne vodove je digitalni.

Kao varijanta DSL (Digitaly Subscriber Line) ili u slobodnom prevodu digitalna
pretplatnička linija koristi osobinu uvezivanja više "kanala" od po 64 kbps u
željenu (bolje rečeno plaćenu) širinu prenosa. Oznaka ADSL znači da je protok
informacja asimetričan tj prema potrebi količina dolaznih informacija (Download)
sa servera prema klijentu se uvećava na račun odlaznih (Upload)količina bita.
Komunikacija kroz spojne vodove je digitalna.

Iako termin možda nije najadekvatniji uspostavljen je prema originalnoj
engleskoj verziji Wireless. Danas se koristi više različitih varijanti a
najčešće komunikacije na ultra visokim frekvencijama od 2,4 i 5 GHz. Zbog
osobina prostiranja ove vrste talasa (pravolinijski i ne prolaze niti se
odbijaju od fizičke prepreke) ograničenja su velika: mora postojati optička
vidljivost između antena pristupne stanice i korisnika a daljina se kreće do
nekoliko kilometara. Brzine koje se mogu postići na ovim frekvencijama su velike
i kreću se od 2 Mbps do 54 Mbps.

Iako najskuplji sistem ipak predstavlja najpouzdaniji i najbrži sistem za prenos
podataka pa tako i za pristup internetu. Kao posrednik u komunikaciji koristi se
geostacionarni satelit pozicioniran na visini od oko 35000 km iznad zemlje.
Pošto se kreće ugaonom brzinom identičnoj brzini rotacije Zemlje to je njegov
položaj u odnosu na određeni prostor na Zemlji uvijek isti. Prostor koji je
pokriven signalom satelita naziva se "Footprint".



https://bs.wikipedia.org/wiki/Mustafa_Nadarevi%C4%87

Mustafa Nadarević je hrvatski i bosanskohercegovački dramski i filmski glumac i
režiser.

Poslije završene gimnazije u Rijeci, diplomirao na Akademiji za kazališnu
umjetnost u Zagrebu. Pozorišnu karijeru započeo u Zagrebačkom teatru mladih; od
1969. član Drame Hrvatskog narodnog pozorišta u Zagrebu; Gostuje u HK "Ivan pl.
Zajc" u Rijeci, HNK u Splitu i Dubrovačkim ljetnim igrama; ostvaruje značajne
uloge u domaćem (Bodgan u Hvarkinji, Pomet u Dundu Maroju, Miletić u Ostavci,
Leone u Gospodi Glembajevima i drugim) i stranom repertoaru (Lorenzacco u
Lorenzaccio, Cyrano u Cyranou de Bergeracu, Platonov u drami bez naslova, Figaro
u Figaro se ženi i Figaro se rastaje, M.P. Murphy u Letu iznad kukavičjeg
gnijezda, što i režira); igrao u više TV-filmova i serija; na filmu se etablira
ulogom ujaka u Ocu na službenom putu Emira Kusturice, te ulogama u filmovima
Miris dunja Mirze Idrizovića, Već viđeno Gorana Markovića, Glembajevi Antuna
Vrdoljaka, Praznik u Sarajevu Benjamina Filipovića, Gluvi barut Bate Čengića,
Savršenom krugu Ademira Kenovića, Transantlantiku i drugim.

Za vrijeme rata u Bosni i Hercegovini postaje veliki aktivist u humanitarnom
pogledu, a živeći u Zagrebu i jedan od najvećih kritičara Tuđmanovog režima.



https://bs.wikipedia.org/wiki/Konjic

Konjic je naselje i središte istoimene općine na krajnjem sjeveru planinske
Hercegovine, u centralnom dijelu Bosne i Hercegovine, u kotlini sa obje strane
rijeke Neretve i oko ušća Neretvine pritoke Trešanice.

U naselju Lisičićima otkriveno je arheološko nalazište koje pripada mlađem
kamenom dobu. Po ovom prvom i najznačajnijem nalazištu cijela grupa je nazvama
Lisičićka grupa.

Arheolog Zemaljskog muzeja u Sarajevu Karl Pač pronašao je na brdu Repovica u
Konjicu, 1897. godine, veliko arheološko nalazište “Konjički Mitrej” (svetilište
boga Mitre). Pronađeni su temelji pravouganog svetilišta koje se prostiralo na
45 m2. Zanimljivo je da ovaj mitrej nije ukopan dublje u zemlju, kao što je bilo
uobičajeno u gradnji ovih hramova.

Mitrej je imao reljefnu sliku boga Mitre, predstavljenog kao Bog Sunca, u
perzijskom odijelu, mlad , snažan, u punom zamahu, ubija svetog bika, kako bi
prinio kao žrtvu velikom Ahuramazdi. Slika je dopunjena brojnim simbolima
(životinje, geniji) i scenama iz Mitrinog mita ili nekog kultnog rituala. Na
poleđini reljefa je prikaz Mitrinog obreda i pričesti.



https://bs.wikipedia.org/wiki/Oru%C5%BEane_snage_Bosne_i_Hercegovine

Oružane snage Bosne i Hercegovine (OSBiH) su jedinstvena vojna sila Bosne i
Hercegovine nastala transformacijom entitetskih vojski, bivše Vojske Federacije
Bosne i Hercegovine (VFBiH ) i bivše Vojske Republike Srpske (VRS). Civilni
komandant OSBiH je predsjedništvo BiH a lanac komandovanja i kontrole ide preko
MOBiH, Zajedničkog štaba OSBiH na dvije komande operativnog nivoa i to OKOSBiH
koja u svom sastavu ima pet brigada (tri pješadijske brigade, brigadu zračnih
snaga i PZO, te brigadu taktičke podrške) i KPOSBiH koja u svom sastavu ima
komandu za logistiku, personal i obuku. Sve gore navedene komande su
multinacionalnog karaktera dok su bataljoni u sastavu pješadijskih brigada čisto
nacionalni (bošnjački, hrvatski i srpski). Brigade Taktičke podrške i Zračnih
snaga su takođe multinacionalnog sastava. U sastavu OSBiH su i tri
"adminstrativne" komande ili tzv. Pukovi. Pukovi baštine tradicije ratnih vojski
u BiH, nemaju nikakvu operativnu funkciju i bave se obilježavanjem značajnih
datuma iz istorije bivših vojski u BiH.

Nakon donošenja Dejtonskog sporazuma u BiH su egzistirale VRS i VFBiH (nastala
spajanjem ARBiH i HVO).

Prva formalna i zvanična oružana sila Republike Bosne i Hercegovine je bila
Teritorijalna odbrana Bosne i Hercegovine koja je bila formirana 8. aprila 1992.
godine koja je bila nastavak prijašnje teritorijalne odbrane koja je bila
rezervni dio JNA. TO je je trasformirana u Armiju Bosne i Hercegovine čiji je
prvi komadant bio general Sefer Halilović. Armija BiH je nakon Daytonskog
sporazuma integrisana u VFBiH, a nakon reforme odbrane 2006. godine personal je
ušao u sastav jedinstvenih OSBiH.

Hrvatsko vijeće odbrane je bila oružana sila samopriznate Herceg-Bosne čiji je
integritet čuvala. HVO je formirano 8. aprila 1992. godine i postojalo je sve do
Daytonskog sporazuma integrisana u VFBiH, a nakon reforme odbrane 2006. godine
personal je ušao u sastav jedinstvenih OSBiH.

Vojska Republike Srpske je formirana kao oružana sila 12. maja 1992. godine tada
nepriznate Republike Srpske. Nakon potpisivanja Daytonskog sporazuma, ova
oružana formacija postaje priznata kao zvanična oružana sila entiteta Republika
Srpska i jedna od dviju oružanih sila Bosne i Hercegovine sve do reforme odbrane
2006. kada je personal bivše VRS ušao u sastav jedinstvenih OSBiH.

Pješadijski pukovi baštine identitet i vojno naslijeđe jedinica i konstitutivnih
naroda (Bošnjaka, Hrvata i Srba) iz kojih potiču: Armije Republike Bosne i
Hercegovine (ARBiH), Hrvatskog vijeća odbrane (HVO) i Vojske Republike Srpske
(VRS). Pukovi i komande pukova nemaju operativna ni administrativna ovlaštenja.
Svaki puk ima malu, neoperativnu komandu puka i personal. Svaki od ukupno tri
puka se dijeli na tri bataljona koji su raspoređeni u tri pješadijske brigade OS
BIH.

Vrhovni komandant Oružanih snaga Bosne i Hercegovine je Predsjedništvo Bosne i
Hercegovine. Predsjedništvo komanduje preko ministra odbrane koji je odgovoran
za stvaranje i održavanje odbrambenog kapaciteta kako bi se osigurala zaštita
suvereniteta, teritorijalnog integriteta, političke nezavisnosti i međunarodnog
subjektiviteta Bosne i Hercegovine. Prvi u vojnom lancu komandovanja podređen
MOBiH je Zajednički štab OS BIH koji politike i odluke ministarstva odbrane
pretvara u realne i detaljne planove. Daljnji lanac komande se dijeli na
operativnu i komandu za podršku. Operativna komanda OS BIH ima komandu nad svim
brigadama u svom sastavu. Komandant OKOSBiH odgovoran je za sve obuku i
operacije operativnih sastava OSBiH. Komanda za podršku OS BIH upravlja
personalom, logistikom i institucionalnom obukom u centrima za obuku OSBiH.

Kadeti su lica koja se u stručnim vojnim školama i akademijama obrazuju za
profesionalnu vojnu službu u Oružanim snagama. Kadeti imaju prava i obaveze koje
su propisane ovim zakonom i propisima koje donosi ministar odbrane Bosne i
Hercegovine.

Obilježja čina generala sastoje se od grba Bosne i Hercegovine s mačevima
okruženim zlatnim vijencem od hrastovih listova i zlatnim zvijezdama sa sedam
krakova na epoleti oivičenoj zlatnom prugom.

Pješadijski pukovi baštine identitet i vojno naslijeđe jedinica i konstitutivnih
naroda (Bošnjaka, Hrvata i Srba) iz kojih potiču: Armije Republike Bosne i
Hercegovine (ARBiH), Hrvatskog vijeća odbrane (HVO) i Vojske Republike Srpske
(VRS). Pukovi i komande pukova nemaju operativna ni administrativna ovlaštenja.
Svaki puk ima malu, neoperativnu komandu puka i personal.



https://bs.wikipedia.org/wiki/Sura

Sura (ar. سورة) jeste jedno poglavlje u Kur'anu. Sure su podijeljene u ajete i
ukupno ih je u Kur'anu 114. Njihov redoslijed u knjizi nije redoslijed po
objavi, već po nalogu Muhammeda s. a. w. s, a njemu je takav redoslijed, kako se
spominje u jednom hadisu, dostavio melek Džibril. Taj redoslijed ide otprilike
po veličini, tako da duže sure dolaze na početku, a kraće na kraju Kur'ana.

Postoje tzv. medinske i mekanske sure, a postoje sure u kojima su izmiješani
mekanski i medinski ajeti. Mekanskim surama nazivaju se sve one sure u kojima su
svi ajeti objavljeni u Mekki (prije Hidžre), a medinskim sve one u kojima su svi
ajeti objavljeni u Medini (poslije Hidžre).

29 od ukupno 114 sura započinje karakterističnim početkom, tj. odvojenim harfom
ili harfovima. Postoje različita mišljenja o značenju tih simboličnih početaka
sure. Jedno o mišljenja pretpostavlja da se radi o nedostižnosti (i'džazu), tj.
o nadnaravnosti Kur'ana.

Nedovršeni članak Sura koji govori o islamu treba dopuniti. Dopunite ga prema
pravilima Wikipedije.



https://bs.wikipedia.org/wiki/Sa%C5%A1a_Kova%C4%8Devi%C4%87_(pjeva%C4%8D)

Aleksandar "Saša" Kovačević (Beograd, 27. juli 1985) je srbijanski pjevač
zabavne muzike.

Rođen je 27. jula 1985. godine u Beogradu. Završio je srednju muzičku školu
"Kosta Manojlović" u Zemunu (klavirski odsjek), kao i Akademiju umjetnosti —
smjer za snimanje i dizajniranje zvuka. Prvu svirku je obavio sa 16 godina.
Zajedno sa svojim bratom Radetom drži muzički studio. Također je i počasni
građanin grada Zemuna.

Prvo pojavljivanje na TV-u bilo je 2004. godine na festivalu „Sunčane skale“,
gdje je nastupio sa pjesmom „Pakao i raj“.

Godine 2005. nastupa na Radijskom festivalu sa pjesmom „Korak do dna“ i izlazi
pjesma "Jedina si vredela", a 2006. sa pjesmom „Ruka za spas“ koja ujedno
najavljuje i njegov CD prvjenac za City Records. Pjesma „Ruka za spas“
proglašena je hitom godine. U 2007. godini dobija nagradu za otkriće godine,
zatim slijede nagrade Melos estrade, nagrada Beogradski pobjednik za pop pjevača
godine, a na Danima estrade osvaja 1. mjesto za otkriće godine. Osvojio je 2.
mjesto na festivalu zabavne muzike u Vrnjačkoj banji sa pjesmom „Lažu te“.
Pobjednik je Radijskog festivala sa pjesmom „Bolji čovek“.

Krajem 2008. godine izašao je i njegov prvi duet, sa Eminom Jahović, pjesma „Još
ti se nadam“. Sljedeće godine dobija dvije nagrade: za pjevača godine i za duet
godine.



https://bs.wikipedia.org/wiki/Orange_Is_the_New_Black

Orange Is the New Black (često napisano sa skraćenicom OITNB) je američka
kriminalistička drama-komedija koju je kreirala Jenji Kohan, prvo objavljena na
servisu Netflix 11. jula 2013. godine. Serija je producirana od strane kompanija
Tilted Productions kao i Lionsgate Television, te se bazira na memoarima Piper
Kerman i njenoj knjizi Orange Is the New Black: My Year in a Women's Prison
(bos. Narandžasto je novo crno: Moja godina u ženskom zatvoru) koja govori o
njenim iskustvima u zatvoru. Druga sezona je izvršila premijeru 6. juna 2014. u
03:00 po istočnoameričkom vremenu. 10. jula 2014. godine, serija je dobila 12
nominacija za Primetime Emmy nagradu. Treća sezona počela je sa prikazivanjem
11. juna 2015, a četvrta 17. juna 2016. godine.

Serija se vrti oko Piper Chapman (Taylor Schilling), biseksualne žene koja živi
u New York-u te je osuđena na 15 mjeseci u ženskom federalnom zatvoru zbog
prenošenja aktovke pune novca od droge njenoj bivšoj djevojci Alex Vause (Laura
Prepon), koja se bavila međunarodnim švercom droge. Prekršaj se desio deset
godina prije početka serije i u tom vremenu, Piper se posvetila tihom i
zakonskom životu u visokoj srednjoj klasi New Yorka. U zatvoru se Piper ponovo
sreće sa Alex (koja je možda navela Piper u njenom suđenju što je dovelo do
njenog uhapšenja) te preispituju svoju vezu te se suočavaju sa drugim
zatvorenicima.

U julu 2011. godine, objavljeno je da su kompanije Lionsgate Television i
Netflix bile u procesu pregovaranja o dodavanju Orange Is the New Black u sastav
Netflix-ovih originalnih serija. Netflix je okončao dogovore sa 13. epizoda koje
će biti objavljene izravno na internet. Objave o audicijama su počele u augustu
2012. godine te je Taylor Schilling bila prva na njima i dobila glavnu ulogu kao
Piper Chapman a kratko poslije toga, Jason Biggs je dobio ulogu kao Piperin
zaručnik Larry Bloom.

Laura Prepon i Yael Stone su bile sljedeće da se pridruže seriji zajedno sa
Laverne Cox, afroameričkoj transrodnoj ženi u ulozi Sophije Burset. Američki
magazin The Advocate je pohvalio Orange Is the New Black kao najvjerovatnije
prvoj audiciji za žene u zatvoru te za audiciju transrodne žene za ovakvu vrstu
uloge. Voditelj radio programa This American Life Ira Glass je bio ponuđen za
ulogu radijskog voditelja ali ju je odbio. Umjesto toga, uloga je pripala Robert
Stantonu, koji je u ulozi izmišljenog voditelja Maurz Kinda.

Serija se odvija u izmišljenom zatvoru u gradu Litchfield, New York, koji jeste
stvarno mjesto ali nema federalni zatvor. Serija je počela sa snimanjem u starom
Rockland Children's psihijatrijskom centru u Okrugu Rockland u saveznoj državi
New York 7. marta 2013. godine.

27. juna 2013. godine je obnovio seriju sa drugom sezonom, a 5. maja 2014.
godine, Laura Prepon je izjavila da je serija obnovljena za još jednu, treću
sezonu. Lista imena za prvu epizodu treće sezone su objavljena uključući naslov
"It's the Great Blumpkin, Charlie Brown!"

Serija je počela sa emitiranjem u Novom Zelandu na kanalu TV2 19. augusta 2013.
godine i Australiji 9. oktobra 2013. godine na kanalu Showcase. Druga sezona je
počela sa emitiranjem 16. jula 2014. godine na kanalu Showcase.

Orange Is the New Black dobila je pozitivne kritike. Stranica Metacritic je za
prvu sezonu serije dala rezultat od 79/100 na osnovu recenzija 32 kritičara
ukazujući na dobre recenzije.Stranica Rotten Tomatoes je dala rezultat od 93% sa
prosječnim rezultatom od 8.2/10 na osnovu 40 recenzija. Konsenzus strane je
glasio "Orange Is the New Black je jaka mješavina crnog humora i dramatične
težine sa zanimljivim likovima i intrigantnom retrospekcijskom strukturom."

Hank Stuever, televizijski kritičar za The Washington Post dao je savršen
rezultat seriji Orange Is the New Black. U svojoj recenziji serije, naglasio je
sljedeće: "U Jenji Kohaninoj novoj veličanstvenoj i zanosnoj seriji, zatvor je
zaista strašan. Ali je takođe prepun potpunim rasponom osjećanja i pričâ koje su
tako dobro donešene u svijet u kome ne znate da li će paket žvaki da počne novu
romansu ili uslijedi prijetnjama po život." Maureen Ryan iz kompanije The
Huffington Post napisao je da je Orange jedna od najboljih emisija koje je on
vidio ove godine i od šest epizoda koje je vidio, žudi za još.

Druga sezona serije je takođe dobila pozitivne kritike. Stranica Rotten Tomatoes
je dala rezultat od 97% sa prosječnim rezultatom od 9.1/10 na osnovu 35
recenzija. Stranica Metacritic je dala seriji rezultat od 89/100 na osnovu 30
kritika. David Wiegland iz kompanije San Francisco Chronicle dao je sezoni
pozitivne kritike izjavivši za prvih šest epizoda da "ne da su jednako dobre kao
one iz prve sezone, već bi se moglo reći da su još bolje." Serija je dobila više
gledalaca i sati ukupno gledano nego druge originalne Netflix serije poput House
of Cards i Arrested Development.



https://bs.wikipedia.org/wiki/Nogometna_reprezentacija_Bosne_i_Hercegovine

Nogometna reprezentacija Bosne i Hercegovine predstavlja Bosnu i Hercegovinu na
međunarodnim nogometnim takmičenjima i pod kontrolom je nogometnog saveza Bosne
i Hercegovine. Reprezentacija je nastala nakon proglašavanja nezavisnosti Bosne
i Hercegovine i otcjepljenja od Jugoslavije. Od 1996. godine nastupa u
takmičenjima koja organizira FIFA i UEFA.

Nogomet u Bosni i Hercegovini počinje se razvijati dolaskom bosanskih studenata
iz Beča u Mostar. Otada se širi po cijeloj Bosni i Hercegovini. Prva nezvanična
utakmica odigrala se 1907. između timova iz Splita i tima iz Mostara nazvanog
"Osman". To je prva inozemna utakmica jednog bosanskohercegovačkog nogometnog
tima. Godinu dana poslije osnovan je nogometni savez. Na međunarodnom turniru
1910. osvajaju prvo mjesto pobjedom protiv Portugala, Španije i Italije, te u
finalu protiv reprezentacije Švicarske rezultatom 4:3. Najbolji igrač bio je
Muharem Hasanović s 3 gola.

Prva nogometna takmičenja započeta su 1908. Za vrijeme Kraljevine Jugoslavije
broj klubova i igrača rastao je iz dana u dan. Na nivou Drinske i Vrbaške
banovine postojali su nogometni savezi. Nakon Drugog svjetskog rata formiran je
nogometni savez SR Bosne i Hercegovine kroz organe za fizičku kulturu republike.
Nogometni savez SR Bosne i Hercegovine bio je u sastavu nogometnog saveza
Jugoslavije. U to vrijeme nogomet je bio organiziran u svim kategorijama i na
različitim nivoima (republička, regionalna, međuopćinska i općinska liga).
Najbolji klubovi učestvovali su na saveznom nivou u 1, 2. i 3. ligi.

Timovi iz bosanskohercegovačke prve lige bili su nekoliko puta šampioni
Jugoslavije: FK Sarajevo (1965/66 i 1984/85), FK Željezničar iz Sarajeva
(1971/72). FK Velež iz Mostara i FK Borac iz Banje Luke osvajači su Kupa
maršala: FK Velež 1981. i 1985, a FK Borac 1987.

U strukturi nogometnog saveza učestvovalo je 900 klubova. Na međunarodnoj sceni
najdalje je došao FK Željezničar, koji je igrao u polufinalu Kupa UEFA 1985.

Nogometni savez Bosne i Hercegovine 1992. istupa iz nogometnog saveza
Jugoslavije početkom agresije na Bosnu i Hercegovinu. 17. maja konstituiran je
Izvršni odbor nogometnog saveza Bosne i Hercegovine koji je imao multinacionalni
karakter te je urađen statut nogometnog saveza Bosne i Hercegovine za prijem u
FIFA-u. Također je imenovan stručni štab reprezentacije, direktor i selektor. Na
slobodnim teritorijama nastavljene su aktivnosti na organizaciji nogometa. U
aprilu 1992 nogometni savez Bosne i Hercegovine je podnio zahtjev za prijem u
članstvo u FIFA-i i UEFA-i.. Zbog rata, nogometni savez Bosne i Hercegovine je
primljen u puno članstvo FIFA-e i pridruženo članstvo UEFA-e, tek 1996. U
Dublinu 1998. nogometni savez Bosne i Hercegovine postaje punopravni član
UEFA-e. Tako su domaći klubovi dobili šansu da učestvuju u UEFA-inim
takmičenjima. Predstavnici nogometnog saveza pozvani su na Kongres FIFA-e u
Chicagu za vrijeme SP-a 1994. Na Kongresu u junu nogometni savez Bosne i
Hercegovine primljen je kao pridruženi član FIFA-e s pravom odigravanja
prijateljskih i humanitarnih utakmica svih reprezentativnih selekcija i klubova
iz Bosne i Hercegovine.

U Zenici je odigrano prvo državno ligaško prvenstvo po jednostrukom bod-sistemu.
Učestvovalo je 8 ekipa. Prvi prvak nezavisne Republike Bosne i Hercegovine
postao je NK Čelik iz Zenice. Odmah nakon završetka prvog dijela prvenstva, u
novembru 1995, uslijedio je prvi službeni nastup Bosne i Hercegovine: utakmica
protiv Albanije u Tirani.

Sredinom decembra u Parizu nogometni savez Bosne i Hercegovine je dobio veliko
priznanje. Na sjednici u Parizu Izvršni komitet FIFA-e primio je nogometni savez
Bosne i Hercegovine kao punopravnog člana FIFA-e, a samo 24 sata kasnije u
pariskom Louvreu izvršeno je žrijebanje za SP 1998. u Francuskoj. Reprezentacija
Bosne i Hercegovine izvučena je u grupu sa Danskom, Hrvatskom, Grčkom i
Slovenijom.

Na kongresu UEFA-e u Dublinu 1998. nogometni savez Bosne i Hercegovine primljen
je za punopravnog člana Evropske nogometne asocijacije (UEFA-e).

Prvu zvaničnu utakmicu Bosna i Hercegovina je odigrala protiv Albanije 30.
novembra 1995. u Tirani na stadionu Qemal Stafa. Rezultatom 2-0 Albanija je bila
uspješnija. U aprilu 1996. na stadionu Bilino polje Bosna i Hercegovina je
odigrala prvu zvaničnu utakmicu na domaćem terenu. I ovog puta protivnik je bila
Albanija a utakmica je završila bez postignutih golova. U Kalamati, 1. septembra
1996. Bosna i Hercegovina je odigrala prvu utakmicu u kvalifikacijama za
Svjetsko prvenstvo 1998. Domaćin Grčka je bila uspješnija rezultatom 3-0. U
oktobru u Bologni Bosna i Hercegovina je odigrala sljedeću utakmicu u
kvalifikacijama za Svjetsko prvenstvo 1998. Hrvatska je bila uspješnija
rezultatom 4-1 a jedini i prvi gol za Bosnu i Hercegovinu postigao je Hasan
Salihamidžić u 22. minuti utakmice. Prvu pobjedu Bosna i Hercegovina je
ostvarila u prijateljskoj utakmici protiv Italije koja se odigrala na stadionu
Koševo 6. novembra 1996. Već u 6. minuti Bosna i Hercegovina je povela golom
Hasana Salihamidžića. Šest minuta kasnije izjednačio je Gianfranco Zola. Konačan
rezultat na utakmici postigao je Elvir Bolić u 44. minuti. Nekoliko dana kasnije
u Ljubljani Bosna i Hercegovina je ostvarila i prvu objedu u kvalifikacijama.
Rezultatom 2-1 Bosna i Hercegovina je pobijedila Sloveniju, a golove za Bosnu i
Hercegovinu su postigli Elvir Bolić i Meho Kodro. U Manausu, 18. decembra 1996.
Bosna i Hercegovina je odigrala prijateljsku utakmicu protiv domaćina i
tadašnjeg akteulnog svjetskog prvaka Brazila. Jedini gol na utakmici postigao je
Ronaldo iz slobodnog udarca u 75. minuti utakmice.

Krajem februara 1997. Bosna i Hercegovina je nastupila na Dunhill kupu u
Maleziji gdje je osvojila drugo mjesto. U grupnoj fazi takmičenja Bosna i
Hercegovina je pobijedila Vijetnam rezultatom 4-0, te odigrala neriješeno protiv
Zimbabvea 2-2. U posljednjoj utakmici grupne faze Bosna i Hercegovina je
pobijedila Indoneziju rezultatom 2-0. U polufinalu gol Asima Hrnjića u 36.
minuti utakmice bio je dovoljan za pobjedu protiv domaćina Malezije za plasman u
finale turnira u kojm se Bosna i Hercegovina susrela sa Kinom. Međutim, u finalu
je Kina bila uspješnija rezultatom 3-0. Za Bosnu i Hercegovinu na ovom turniru
su uglavnom nastupili igrači iz domaće lige. U nastavku kvalifikacija za
Svjetsko prvenstvo 1998. Bosna i Hercegovina je u Sarajevu doživjela poraz od
Grčke rezultatom 0-1. Bosna i Hercegovina je bila ravnopravan protivnik na
utakmici, međutim, Kostas Frantzeskos je golom u 72. minuti utakmice donio
pobjedu Grčkoj. U junu u Kopenhagenu Bosna i Hercegovina je poražena od Danske
golovima Riepera i Molnara. I sljedeću utakmicu u kvalifikacijama odigrali su
Bosna i Hercegovina i Danska, ovog puta na Koševu. Bosna i Hercegovina je
ostvarila ubjedljivu pobjedu rezultatom 3-0. Golove na utakmici su postigli Edin
Mujčin u 17. i Elvir Bolić u 23. i 32. minuti utakmice. U septembru Bosna i
Hercegovina je odigrala posljednje utakmice kvalifikacija, prvo je u Zagrebu
Hrvatska bila uspješnija rezultatom 3-2, dok je u Sarajevu Bosna i Hercegovina
pobijedila Sloveniju 1-0. Bile su to prve kvalifikacije u kojim je nastupila
Bosna i Hercegovina gdje je završila na četvrtom mjestu u grupi sa devet
osvojenih bodova.

U kvalifikacijama za Evropsko prvenstvo 2000. Bosna i Hercegovina je gajila nade
da bi se mogla kvalificirati na prvenstvo. Međutim, superiorna Češka je
ostvarila svih deset pobjeda u grupi te ubjedljivo završila na prvom mjestu.
Škotska je sa dvije pobjede upravo protiv najvećeg konkurenta za drugo mjesto u
grupi Bosne i Hercegovine osvojila drugo mjesto u grupi te se kvalificirala u
baraž. Bosna i Hercegovina je završila na trećem mjestu u grupi sa istim brojem
bodova kao i Litvanija i Estonija ali zbog boljih međusobnih rezultata treće
mjesto je pripalo Bosni i Hercegovini. Ovo su bile prve kvalifikacije za
svjetsko prvenstvo u historiji u kojim je nastupila i Bosna i Hercegovina.
Kvalifikacije za Svjetsko prvenstvo 2002. za Bosnu i Hercegovinu nisu počele
željenim tokom. U prve dvije utakmice Bosna i Hercegovina je doživjela dva
poraza i već na startu je bilo poznato da je Svjetsko prvenstvo isuviše daleko.
U januaru 2001. Bosna i Hercegovina je nastupila na Millennium kupu u Indiji te
osvojila drugo mjesto. Nastavak kvalifikacija za Svjetsko prvenstvo 2002. Bosna
i Hercegovina je odigrala u martu. Neriješenim rezultatom protiv Austrije i
pobjedom protiv Lihtenštajna Bosna i Hercegovina je osvojila prve bodove.
Porazom u Oviedu od Španije u junu Bosna i Hercegovina je praktično ostala bez
ikakvih šansi za Svjetsko prvenstvo. Na Merdeka kupu koji se igrao u Maleziji od
20. do 30. juna Bosna i Hercegovina je osvojila drugo mjesto. U finalu turnira
Uzbekistan je bio uspješniji rezultatom 2-1 nakon produžetaka. Bosna i
Hercegovina je u augustu nastupila na LG kupu koji se odigrao u Iranu. Kao i na
prethodna tri turnira Bosna i Hercegovina je osvojila drugo mjesto. U nastavku
kvalifikacija Bosna i Hercegovina je zabilježila neriješeni rezultat protiv
Izraela, poraz od Austrije i pobjedu protiv Lihtenštajna.

Kvalifikacije za Evropsko prvenstvo 2004. Bosna i Hercegovina je poput i
prethodnih kvalifikacija za Svjetsko prvenstvo započela sa dva poraza. Prvo je
Rumunija bila superiorna te ostvarila ubjedljivu pobjedu rezultatom 3-0 u
Sarajevu a zatim u Oslu Norveška je bila uspješnija zabilježivši pobjedu
rezultatom 2-0. U nastavku kvalifikacija nakon pobjede protiv Luksemburga Bosna
i Hercegovina je zabilježila jedno od najvećih iznenađenja u kvalifikacijama
pobijedivši Dansku rezultatom 2-0 golovima Barbareza i Baljića. U Craiovi
Rumunija je i ovog puta bila uspješnija od Bosne i Hercegovine te zabilježila
pobjedu rezultatom 2-0. U nastavku kvalifikacija Bosna i Hercegovina je prvo
golom Bajramovića pobijedila Norvešku a zatim i Luksemburg u gostima te spletom
okolnosti ostalih rezultata u grupi došla u poziciju da sama odlučuje o svojoj
sudbini u kvalifikacijama. Pobjedom u zadnjoj utakmici Bosna i Hercegovina bi
obezbjedila direktan plasman na Evropsko prvenstvo. Međutim, Danska je u
Sarajevu odigrala neriješeno protiv domaćina te se kvalificirala na prvenstvo
dok je Bosna i Hercegovina zauzela četvrtu poziciju na tabeli.

Za razliku od prethodnih kvalifikacija za Svjetsko i Evropsko prvenstvo u kojim
je Bosna i Hercegovina zabilježila dva poraza, u kvalifikacijama za Svjetsko
prvenstvo 2006. Bosna i Hercegovina je zabilježila dva neriješena rezultata
protiv Španije i Srbije i Crne Gore. Porazom od Belgije u nastavku kvalifikacija
te neriješenim rezultatom protiv Litvanije Bosna i Hercegovina je umanjila svoje
šanse za plasman na Svjetsko prvenstvo. U junu nakon pobjede protiv San Marina
Bosna i Hercegovina je odigrala jednu od najboljih utakmica u svojoj historiji
protiv Španije u Valenciji. Golom Misimovića u 38. minuti utakmice Bosna i
Hercegovina je imala vodstvo sve do 97. minute kada je Carlos Marchena postigao
izjednačujući gol na utakmici. U nastavku kvalifikacija te pobjedama protiv
Belgije, Litvanije i San Marina Bosna i Hercegovina je i ovog puta došla u
poziciju da sama odlučuje o plasmanu na Svjetsko prvenstvo. Međutim, utakmica
koja je odigrana u Beogradu na rubu regularnosti, Srbija i Crna Gora je golom
Kežmana ostvarila pobjedu te ostavila Bosnu i Hercegovinu bez plasmana na
Svjetsko prvenstvo 2006. Kvalifikacije za Evropsko prvenstvo 2008. Bosna i
Hercegovina je započela pobjedom protiv Malte te prvim porazom na Bilinom polju
od Mađarske. Nakon neriješenog rezultata u Kišinjevu protiv Moldavije te poraza
u Zenici od Grčke Bosna i Hercegovina je bila dosta daleko od pozicija koje vode
na prvenstvo Evrope. Ovo je ujedno bila i posljednja utakmica Blaža Sliškovića
na klupi Bosne i Hercegovine. Mnogim tadašnjim reprezentativcima su ovo bili
posljednje utakmice u nacionalnom dresu te je krenula era novih igrača u dresu
reprezentacije. U Oslu sa novim selektorom na klupi reprezentacije Fuadom
Muzurovićem Bosna i Hercegovina je priredila iznenađenje te ostvarila pobjedu
protiv domaćina Norveške rezultatom 2-1. I sljedeće dvije utakmice Bosna i
Hercegovina je pobijedila, Tursku i Maltu, međutim, loši rezultati u nastavku
kvalifikacija bili su dovoljni Bosni i Hercegovini tek za četvrto mjesto u
grupi.

Nakon prvih utakmica u kvalifikacijama te ubjedljivih pobjeda Bosne i
Hercegovine protiv Lihtenštajna i Latvije Bosna i Hercegovina se našla na prvom
mjestu kvalifikacijske grupe. U trećem kolu kvalifikacija Bosna i Hercegovina je
u Atini odigrala jednu od ključnih utakmica protiv direktnog konkurenta za
plasman na Svjetsko prvenstvo. Utakmica protiv Grčke završila je bez golova što
je bilo dovoljno da Bosna i Hercegovina zadrži prvo mjesto u grupi. Nekoliko
dana kasnije na Bilinom polju Bosna i Hercegovina je golovima Ibiševića, Džeke i
Pjanića već u prvom poluvremenu osigurala pobjedu protiv Litvanije. Bosna i
Hercegovina je svoje kvalifikacije u 2012. zaključila neporažena i nalazila se
na vrhu grupe G. U Zenici, 22. marta Bosna i Hercegovina je odigrala jednu od
svojih najboljih utakmica u cjelokupnim kvalifikacijama ostvarivši pobjedu
protiv Grčke rezultatom 3-1. Golovima Ibiševića u 36. i Džeke u 29. i 53. minuti
utakmice Bosna i Hercegovina je stekla ubjedljivu prednost. Sve što je Grčka
uspjela učiniti u utakmici je postignuti gol u trećoj minuti sudačke nadoknade
vremena. U Rigi 7. juna 2013. iako na poluvremenu nije bilo golova, Bosna i
Hercegovina je ostvarila ubjedljivu pobjedu rezultatom 5-0. Pobjeda Slovačke na
Bilinom polju dovelo je Bosnu i Hercegovinu u nezavidan položaj. Grčka se
bodovno izjednačila sa Bosnom i Hercegovinom na vrhu grupe a Bosni i Hercegovini
je za nekoliko dana slijedila nova utakmica protiv Slovačke. Međutim, u Žilini
iako je Slovačka povela u 43. minuti utakmice golom Hamšíka u drugom poluvremenu
Bosna i Hercegovina je sa dva postignuta gola uspjela preokrenuti rezultat i
ostvariti ključnu pobjedu u kvalifikacijama. Golove za Bosnu i Hercegovinu su
postigli Bičakčić u 70. i Hajrović u 78. minuti utakmice. Posljednje utakmice u
kvalifikacijama Bosna i Hercegovina je odigrala protiv Lihtenštajna u Zenici i
Litvanije u Kaunasu. Pobjeda protiv Lihtenštajna uopće nije dolazila u pitanje,
Bosna i Hercegovina je već u prvom poluvremenu riješila pitanje pobjednika,
rezultat je glasio 4-0. U drugom poluvremenu Lihtenštajn je preko Haslera
smanjio rezultat koji je postavio i konačan rezultat utakmice. U Kaunasu 15.
oktobra 2013. Bosna i Hercegovina je golom Ibiševića uspjela pobijediti
Litvaniju te zbog bolje gol-razlike kvalificirala se na svoje prvo Svjetsko
prvenstvo.

Prvu historijsku utakmicu na svjetskom prvenstvu nogometna reprezentacija Bosne
i Hercegovine je odigrala protiv dvostrukog svjetskog prvaka Argentine na
stadionu Maracaná u Rio de Janeirou. U trećoj minuti utakmice nakon ubačaja
Messija u šesnaesterac Bosne i Hercegovine, Argentina je povela zahvaljujući
autogolu Seada Kolašinca. U 13. minuti utakmice Hajroviću je nakon sjajne
asistencije Misimovića na pet metara od gola pobjegla lopta, a u 31. minuti je
iz daljine šutirao Edin Džeko ali je Sergio Romero sjano odbranio. U 40. minuti
Senad Lulić je imao sjajnu šansu nakon kornera Pjanića, pucao je glavom, ali je
i ovog puta Romero sjajno odbranio. U drugom poluvremenu igra je i dalje bila
ravnopravna, tek u 55. minuti Sergio Agüero je imao prvu ozbiljnu priliku za
"Gaučose". U 65. minuti utakmice Messi je preciznim šutem sa ruba jedanaesterca
zabio svoj drugi gol za nacionalnu momčad na svjetskim prvenstvima. Golu je
prethodio odličan dupli pas sa Gonzalo Higuaínom. Konačan rezultat na utakmici
postavio je Vedad Ibišević u 85. minuti utakmice. U drugoj utakmici na Svjetskom
prvenstvu Bosna i Hercegovina je minimalnim rezultatom 0-1 poražena od Nigerije.
Jedini gol na utakmici postigao je Peter Odemwingie u 29. minuti utakmice.
Najveću priliku na utakmici Bosna i Hercegovina je imala u 21. minuti utakmice
kada je sudija Peter O'Leary poništio gol koji je postigao Edin Džeko navodno
zbog ofsajda. Posljednju utakmicu u grupnoj fazi takmičenja Bosna i Hercegovina
je odigrala protiv Irana. U 23. minuti utakmice Edin Džeko je preciznim
prizemnim udarcem sa nekih 20-ak metara pronašao put do mreže iranskog golmana
Alireze Haghighija. Miralem Pjanić je nakon asistencije Svena Sušića u 59.
minuti povećao vodstvo za Bosnu i Hercegovinu. Gol nade za Iran postigao je Reza
Ghoochannejhad u 82. minuti utakmice. Minutu kasnije svojim prvim golom u dresu
nacionalnog tima Avdija Vršajević je postavio konačan rezultat utakmice.

Bosna i Hercegovina se našla u šeširu 1 po prvi put u svojoj historiji, a to je
tek treći put da se jedna od bivših jugoslavenskih republika našla u šeširu 1 u
historiji kvalifikacija za Evropsko prvenstvo u nogometu, nakon SR Jugoslavije
(Kvalifikacije za EP 2000) i Hrvatske (Kvalifikacije za EP 2012).

Sljedeći igrači su pozvani za kvalifikacijsku utakmicu FIFA Svjetsko prvenstvo
2018 protiv Estonije koja će se odigrati 6. septembra 2016. godine:

Popularni nadimak svih bosansko-hercegovačkih sportskih reprezentacija je
Zmajevi. U stranim medijima, ponekad se pominju kao Zlatni ljiljani, nastalo od
Fleur-de-lis.

Dresove reprezentacije trenutno proizvodi Adidas, njemačka kompanija sportske
odjeće. Također sponzor reprezentacije je BH Telecom, telekomunikacjiska
kompanija iz Sarajeva.

Nogometna reprezentacija Bosne i Hercegovine svoje domaće utakmice igra uglavnom
na dva stadiona: Bilinom polju u Zenici i stadionu Asim Ferhatović Hase (Koševo)
u Sarajevu. Nekoliko utakmica odigrala je na Grbavici, te jedan meč u Bihaću i
Tuzli.



https://bs.wikipedia.org/wiki/Visoko

Visoko je naselje i središte istoimene općine u središnjem dijelu Bosne i
Hercegovine u Zeničko-Dobojskom kantonu.

Područje Visokog je nekad bilo centar srednjovjekovne države Bosne. Najvažnija
mjesta vezana za taj period su stari grad Visoki, njegovo podgrađe i trgovačko
središte Podvisoki, Mile kao krunidbeno mjesto bosanskih kraljeva, te Moštre
koje su bilo povremeno stolno mjesto kraljeva. Osvajanjem Bosne od strane
Osmanlijskog carstva Visoko gubi na značaju i većinom biva nahija uz manje
promjene tokom čitave vladavine. Osnivačem modernog Visokog se smatra Ajas-beg.
Po popisu iz 1991. godine u općini Visoko je živjelo 46.160 stanovnika, od toga
u gradu Visokom živjelo je 13.663 stanovnika.

Općina Visoko se prostire na površini od 230,8 km2 i nalazi se središnjem dijelu
Bosne i Hercegovine. Graniči sa općinama Kiseljak, Busovača, Kakanj, Vareš,
Breza, Ilijaš i Ilidža. Općina je smještena na pravcu multimodalnog transportnog
koridora V-c prema sjeveru i regionalnim putevima sa susjednim općinama, te
željezničkom prugom u pravcu Jadranskog mora. Na području općine se nalazi
sportski aerodrom u Moštrima. Prirodni resursi kojima raspolaže općina su
poljoprivredno zemljište, šume, vode, te mineralne sirovine kao što su glina,
gips, ugalj i različite vrste stijena.

Prirodna sredina općine je određena dolinama rijeka Bosne i Fojnice, morfološkim
diferencijacijama dolina sa padinama podbrda i vijencem visokih planina srednje
Bosne - Ozrena, Vranice i Zvijezde. Prostor općine doseže relativno niske
nadmorske visine i to od 399 do 1050m nadmorske visine, što je veoma povoljno sa
stanovišta razvoja poljoprivredne proizvodnje, industrije, građenja i održavanja
saobraćajnica i drugih sistema komunalne infrastrukture. Područje grada je
smješteno na nadmorskog visini od 422 m.

Visoko je grad bogate historije koja seže daleko u prošlost. Tragovi života na
području Visočke doline datiraju još iz 4000 godine p. n. e. Do Rimske
okupacije, područje Visokog je naseljavalo Ilirsko pleme Desidijati. Najviše
događaja vezanih za ovu sredinu se desilo za vrijeme Srednjovjekovne države
Bosne baš u Visočkoj dolini. Srednjovjekovni grad u to vrijeme je nosio naziv
Visoki koji se nalazio na vrhu brda Grad, a njeogovo podgrađe se zvalo
Podvisoki.

Visoko kao grad koji danas poznajemo se počinje razvijati dolaskom Osmanlija na
ove prostore. Utemeljivačem Visokog se smatra Ajas-beg. Razvitak grada se
nastavlja dolaskom Austrougarske monarhije kada se grad bitno proširio. U
vrijeme prve Jugoslavije grad se nije mnogo razvijao. Tokom Drugog svjetskog
rata Visoko biva pod okupacijom Nezavisne države Hrvatske. Poslije, u
socijalističkoj Jugoslaviji grad se bitno širi, kada se grade stambeni, kulturni
i poslovni objekti, uporedo sa naglom industrijalizacijom čitavog regiona.

Rat u Bosni i Hercegovini nije zaobišao ni Visoko. Iako su grad i općina bila
pod kontrolom ARBiH tokom cijelog rata, uslijed višegodišnjeg granatiranja od
strane Vojske Republike Srpske, oštećen je ili uništen najveći dio industrijskih
pogona, kao i stambenih objekata. Poslijeratni period je donio postepeno, iako
sporo, obnavljanje privrede uz pokretanje novih privatnih biznisa.

Na prostoru Visočke općine bilježi se dug kontinuitet življena tako da na ovim
prostorima prvi tragovi života datiraju još iz 4000. godine p. n. e. Zbog plodne
doline kroz koju protiču dvije rijeke Bosna i Fojnica, područje visočke općine
je uvijek bilo naseljeno, tako da su neolitska nalazišta nađena na obalama
rijeka - mjestima kao što su Arnautovići, Donje Moštre, Okolište, Zbilje, Ginje,
Dvor i tako dalje. Uz čitava naselja nađeni su razni alati, oruđa, i ostali
predmeti koji se vežu za taj period.

U septembru 2007. godine Zemaljski muzej je nastavio arheološka istraživanja
lokaliteta gdje je prema dosadašnjim istraživanjima procjenjeno da je tu živjelo
oko 3.000 ljudi u doba neolita. Starost naselja je, putem C14 metode,
procijenjena na 4.700 do 4.500 godina prije nove ere. Do danas ovo je jedno od
najvećih naselja pronađenih u BiH, što su pokazali pronađeni materijali,
proizvodnja pokretnog arheološkog materijala, i broj kuća otkrivenih
geomagnetskim snimanjem. Naselje je bilo zatvorenog tipa i zaštićeno sa pet
rovova. Rovovi su služili kao zaštita protiv poplava koje su i danas
karakteristične za okolinu gdje je neolitsko naselje pronađeno. Prestižni naučni
magazin "Science" je ovaj lokalitet već ranije proglasio jednim od
najznačajnijih neolitskih nalazišta u Evropi.

Područje Visočkog bazena (i centralne Bosne) je naseljavalo Ilirsko pleme
Desidijati. Gušenjem Ilirskog ustanka 9. godine i područje Visočke općine ulazi
u sastav moćne Rimske imperije. Dokazi su i rimska utvrđenja u Kralupima, Seoči,
i Mokronozima, te pisani izvori i rimski putevi koji su prolazili kroz ovo
područje.

Grad Visoki, Podvisoki, Mile (današnji Arnautovići), Biskupići i Moštre su
nedvojbeno bili središte nekadašnje srednjovjekovne Bosne odakle se dalje
razvijala bosanska država. Mnogo bitnih događaja za srednjovjekovnu državu Bosnu
se upravo dogodilo u Visočkoj dolini. Prvi bosanski kralj Tvrtko I Kotromanić je
krunisan i pokopan u crkvi u Milama, gdje se nalazio i franjevački samostan, kao
i mjesto održavanja državnog sabora. Grad i tvrđava Visoki, odakle su pisane i
neke povelje, je štitila podgrađe Podvisoki koje je bilo trgovačko središte i
povremeno stolno mjesto bosanskih kraljeva. U Moštrima se nalazila kuća
krstjana, gdje je Crkva Bosanska obavljala svoje javne poslove, dok je jedno
vrijeme tu bio i kraljevski dvor odakle su pisane povelje. U Biskupićima se
nalazila crkva koju je sagradio prvi domaći bosanski ban, Kulin. Tu su još
pronađeni temelji grada, te ostaci starog groblja. Većina objekata je
Osmanlijskim osvajanjem porušena, tako da se do dokaza dolazilo uglavnom
arheološkim iskopavanjima gdje su pronađeni samo ostaci zidina, grobalja,
ukrasa, stećaka, alata, i ostalih vrijednosti. Vrijedan izvor su i historijski
dokumenti gdje se direktno ili indirektno spominju gore pobrojani lokaliteti
koji svjedoče o značaju za tadašnju bosansku državu.

Dolaskom Osmanlija stvari se mijenjaju, tako Visoko počinje da poprima svoj
oblik kao grad kakav je nastajao od 1463. godine. Osnivačem Visokog kao grada,
jer se Podvisoki i Visoki prestaju razvijat, se smatra Ajas-beg (paša) koji bio
porijeklom iz Visokog, ali prešao na Islam sa bogumilske vjere. 1477. godine
Ajas-beg je izgradio hamam, mekteb, vodovod, most na rijeci Bosni i Medresu, te
utemeljio vakuf i tekiju nakšibendijskog reda koja i danas postoji. Prvom
džamijom u Visokom se smatra Hadži Ibrahimova džamija u Perutac mahali. U tom
periodu se Visoko razvija u administrativni centar nahije, središte trgovine i
zanatstva, kao i kulturnog i duhovnog života. Visoko već tada poprima izgled
gradskog naselja islamsko orijentalnog tipa sa svim pratećim vjerskim ustanovama
i objektima. Visočka nahija je obuhvatala današnje općine: Visokog, Breze,
Busovače, Fojnice, Ilijaša, Kiseljaka, Kreševa i Vareša. Nastavlja se intenzivna
gradnja (današnjeg) starog dijela grada. Grade se razni dućani (od kojih su neki
i danas očuvani) i zanatske radnje, a u ovom periodu se prepoznaje kožno
prerađivački zanat koji je bio jedan od najkvalitetnijih u to doba na ovim
prostorima i šire, po kojem je Visoko poznato i dan danas. Slabljenjem
Osmanlijskog carstva dolazi do Austrougarske okupacije 1878. godine kojoj se
suprotstavlja manja Visočka milicija i biva poražena. Time se završilo preko 400
godina vladavine Osmanlijskog carstva na prostoru Visokog.

U prvim godinama Austrougarske vladavine Visoko nije bitno mijenjalo izgled te
je zadržalo karakteristike orijentalnog tipa. U podacima iz 1882. godine stoji
da je Visoko organizirana naseobina sa razvijenom trgovinom, uredima i drugim
institucijama. Vremenom, sve češći kontakti sa zapadnim svijetom uslovljavaju
daljnji razvoj grada ali u nešto drukčijem obliku i karakteru. Grad se širi
obalom rijeke Fojnice niz glavnu saobraćajnicu prema Jaliji, ušću i mostu preko
rijeke Bosne, tako da se Tabhana našla u sredini naselja. Daljni razvoj je
zaustavio katastrofalni požar koji je izbio 11. novembra 1911. godine. Tom
prilikom je izgorjelo preko 450 kuća, dućana i ostalih objekata. U Visoko je
pristizala pomoć iz svih dijelova tadašnje Bosne i Hercegovine gdje je
prikupljeno 32.158 kruna, a pomoć je stizala iz Beograda, Cazina, Nevesinja,
Rogatice, Sarajeva i Tuzle, ali i pojedinaca kao što su direktor vakufa efendija
Arnautovič i kralj Austro-ugarske monarhije. U proljeće 1912. godine se
pristupilo obnovi. Zemaljska vlada je naredila da kuće budu zidane od cigle i
pokrivene crijepom ali u duhu tradicionalnog bosanskog graditeljstva. Visoko je
poslije požara i obnove dobilo konture urbane sredine sa mješavinom orijentalnog
i zapadnog stila.

U novoj državi Srba Hrvata i Slovenaca, kasnije Kraljevini Jugoslaviji,
struktura stanovništva se nije previše mijenjala, pa tako ni u Drugom Svjetskom
Ratu kada je Visoko bilo sastavni dio nacističke Hrvatske. Tokom rata grad nije
pretrpjeo veliku štetu, osim 9 bombi koje su saveznici bacili sa ciljem da
presjeku vitalne saobraćajnice kako bi usporili povlačenje njemačke vojske.
Visoko je oslobođeno 7. aprila 1945 od strane 7, 9 i 17 Krajiške brigade iz
Desete divizije. Iz Visočke općine 1205 vojnika je učestovalo u narodno
oslobodilačkom ratu, dok ih je 142 poginulo. Poslije rata ustanove i ulice u
Visokom su obično dobijale imena po ratnim herojima sa područja Visokog. Danas
se 7. april slavi kao dan oslobođenja Visokog kada se svake godine upriličava
polaganje cvijeća na Spomen kosturnicu borcima NOAR-a.

Već u socijalističkoj Jugoslaviji, od 1955. Visoko biva srez odnosno središte
nekoliko današnjih općina: Breza, Fojnica, Ilijaš, Kiseljak, Kreševo i Vareš.
Početkom 1950-tih godina počinje gradnja prvih većih stambenih i poslovnih
zgrada u Visokom, kao i postepeno širenje grada prema prostranim i plodnim
ravnicama uz obalu rijeke Bosne i Fojnice. U isto vrijeme vrši se nagla
industrijalizacija gdje se posebno ističe kožarska ali i prehrambena, metalna,
tekstilna, trgovinska i građevinska industrija koja je bila u mogućnosti
opskrbljavati čitav tadašnji srez te izvoziti u susjedne savezne rebuplike i
inostranstvo. U tom periodu ubrzano se razvija privreda te niču tadašnji
privredni giganti poput KTK, Vispaka, Vitexa, Veleprometa, GP Zvijezda, Kovine i
mnogih drugih. Tadašnja privreda, prema podacima iz 1991. zapošljavala je 88%
stanovništva, koja je u 1991. ostvarila ukupan izvoz od 92,5 miliona dolara.
Također, grad dobija sve bitnije objekte među kojima su pošta, policijska i
vatrogasna stanica, dom zdravlja, zavičajni muzej, hotel, kao i robne kuće,
sportske objekte i ostale stambene, poslovne i filijalne objekte.

6. aprila 1992. proglašava se vanredno stanje na području visočke općine. Već od
aprila 1992. počinje doturanje naoružanja prema Sarajevu. Uz pripremanje
odbrambenih snaga vršen je stalni pritisak na srpsko stanovništvo da predaju svo
naoružanje iz kasarni Ahmet Fetagahić i Majevica. 25. aprila Srbi napuštaju
kasarnu Ahmet Fetagahić i prelaze u kasarnu Majevica. Sljedećeg dana jedinice TO
Visoko vrše opsadu i napad na kasarnu Majevica i pri tom osvajaju skoro svo
naoružanje.

Krajem januara 1993. raste napetost između ARBiH i HVO-a te dolazi do otvorenih
napada od strane HVO-a na stanovništvo sela Kaćun, općina Busovača. 27. januara
jedinice 302.mtbr u sudjelstvu sa jedinicama ŠTO Visoko i 17. krajiške
onemogućujući blokadu grada Fojnice. 2. novembra jedinice ARBiH iz Visokog i
susjednih općina zauzimaju Vareš sa minimalnim gubicima. Posljedni dani 1994. su
donijeli primirje između ARBiH i HVO-a. Za to vrijeme u Visokom su trajale
pripreme za deblokadu Sarajeva, te su u tu svrhu u Visoko pristigle jedinice 7.
korpusa. Operacija deblokade glavnog grada je počela 15. juna 1995. U toku
operacije na Visoko je bačeno bezbroj granata te šest modificiranih aviobombi.
Deblokada nije ostvarena. Dejtonskim sporazumom je okončan rat te uklonjene sve
ratne linije oko Visokog.

Visočke piramide su trenutno naučna teorija istraživača Semira Osmanagića koja
tvrdi da se nedaleko od grada Visokog nalazi više piramida izgrađenih ljudskom
rukom u davnoj prošlosti. Istraživanja u cilju dokazivanja ove teorije su počela
14. aprila 2006. godine.

O postojanju univerziteta u Bosni prije osam vijekova malo se pisalo i govorilo.
O tome ne postoji mnogo podataka, ali ono što je dostupno potvrđuje izuzetnu
činjenicu da je "u mjestu koje se zove Bosna" (Visoko) već 1175. godine postojao
i djelovao univerzitet, visoko učiliste bosanske vjerske organizacije.

U Visokom postoji Zavičajni muzej u kome se nalazi brojno kulturno historijsko
naslijeđe Visokog, ali i Bosne. Muzej je osnovan 1953. godine, a najveće zasluge
pripadaju inicijativnom odboru u kome su bili Vaso Radić, Salko Oruč, Hasan
Šahinović, Avdo Čakić i drugi. Prvi kustos muzeja je bio Anton Smodič. Upravo je
Smodič pokrenuo neke od prvih projekata koji su uključivali katalogiziranje,
uređivanje zbirki, prikupljanje materijala i tehničkih crteža i slično.

Vrijednosti koje se nalaze u muzeju su najviše vezane za srednjovjekovnu državu
Bosnu, zbog činjenice da je Visočka dolina bilo središte tadašnje države. U
muzeju se danas čuvaju mnogi predmeti i dokumenti iz srednjovjekovnog doba, kao
i dijelovi ruševina starog grada Visoki. U Goduši pored Visokog se trenutno
gradi i u završnoj je fazi istureno odjeljenje ovog muzeja koje je posvećeno
starim goduškim zanatima od kojih je najznačajnije drvorezbarstvo gdje će se
naći svi postojeći antikviteti kao i alati na kojima su rađeni kroz historiju.
Direktor zavičajnog muzeja je profesor Senad Hodović.

Komisija za očuvanje nacionalnih spomenika je uvrstila ukupno osam nacionalnih
spomenika koji se nalaze u Visokom. Dok je većina spomenika, novijeg datuma
posebno, očuvana, Stari grad Visoki i nekadašnja grobna crkva u Milama su u
potpuno porušenom stanju. Nemar općinskih i državnih vlasti je rezultirala time
da su ostaci bedema nekadašnjeg kraljevskog grada Visoki potpuno pokriveni
vegetacijom koja se nalazi na vrhu brda Grad. Tek 2007. godine je započeto
ograničeno otkrivanje i zaštita ovog kulturnog spomenika.

Arhitektonski najvrijedniji objekt u Visokom je Šerefudinova džamija, djelo
bosanskohercegovačkog arhitekte Zlatka Ugljena. Džamija je sagrađena 1980.
godine. Dobitnica je više nagrada, a najpoznatija je međunarodna Aga Khanova
nagrada za arhitekturu, jedna od najprestižnijih nagrada čija je svrha
prepoznavanje izvrsnih arhitektonskih građevina i daljnje ohrabrivanje gradnje u
islamskim društvima. Novo priznanje džamija je dobila početkom 2007. godine od
mađarskih arhitekta koji su je uvrstili u tri najbolja osmišljena sakralna
prostora na evropskom tlu.

U Visokom postoji Dom zdravlja sa poliklinikom. Dom zdravlja u Visokom je
izgrađen 1953. godine. Tokom 2006. godine Dom zdravlja je opremljen modernom
laboratorijskom i računarskom opremom.

Organizirano bavljenje sportom i fizičkom kulturom u Visokom počinje otvaranjem
konfesionalnih i državnih škola u koje se uvodi i nastavni predmet tjelesno
vaspitanje "gombanje". To doprinosi da se već 1909. osniva društvo "Soko" koje
će dugi niz godina biti nosilac sportskih aktivnosti na ovom području. Značajan
poticaj razvoja sporta i ovog Društva predstavlja izgradnja Doma, čije je
otvaranje obavljeno 16. juna 1934. godine čime su stvoreni uvjeti za razvoj
muške i ženske atletike, odbojke i elemenata borilačkih sportova kao i nogometa,
te kasnije rukometa.

U Mulićima djeluje Institut Sevdaha Omera Pobrića koji se bavi očuvanjem
bošnjačke muzičke tradicije i sevdalinke. Institut nudi kolekcije sevdalinki na
raznim nosačima zvuka, kao i knjige vezane za muzičku tradiciju Bošnjaka.

Značajan je i Urban Sevdah Band koji redovno održava koncerte širom Bosne i
Hercegovine uključujući Visoko, Sarajevo, Brčko, Zvornik, Zenicu, Tuzlu, Bihać,
Sanski Most i ostala mjesta. Bend se bavi neobičnim zvukom sevdaha koji odstupa
od tradicionalnog ali zadržava osnovu sevdaha. Grupu čine sedam mladih
entuzijasta i to dvije djevojke i pet momaka. Urban Sevdah bend nailazi na
razumijevanje kako kod starije tako i kod mlađe publike. Uskoro se očekuje i
prvi album.

U privrednoj strukturi općine Visoko karakteristično je istaći da su vodeće
oblasti privrednog razvoja industrija i trgovina (podaci 1991. god). Pored
intenzivnog razvoja industrije i trgovine, značajan doprinos u razvoju općine
Visoko je dala poljoprivreda, građevinarstvo, zatim saobraćaj i zanatstvo. Prije
rata privreda je bila organizirana u 20 preduzeća od kojih su najveća "KTK",
"Vitex", "Velepromet", "Kovina", "Vispak", GP "Zvijezda", "IGM", "Asfaltgradnja"
i druga u kojima se zapošljavalo preko 11.000 radnika. Od ukupnog broja
zaposlenih 13.500, u privredi je bilo zaposleno 88%, u vanprivredi 7% i u
individualnom sektoru 1,7%.

Tokom rata uprkos teškim oštećenjima, koja se procjenjuju na oko 400 miliona KM
privredni kapaciteti su bili u funkciji i nijednog dana nisu obustavljali
proizvodnju. Organiziranje industrijske proizvodnje i posebno poljoprivredne
proizvodnje pomoglo je u preživljavanju stanovništva općine i šire regije i dalo
ogroman doprinos u odbrani zemlje i općine.

Poslijeratna obnova je donekle ponovo pokrenula neke fabrike, no većina njih
nije dosegla prijeratni kapacitet, zaradu ili izvoz. Visoko je već odavno bilo
poznato i važilo za grad gdje se kvalitetno prerađivala koža, ali i tekstil, što
govori i podatak iz 1991. godine kada je Kožarsko tekstilni kombinat (KTK) bio
jedan od najvećih izvoznika u BiH. Umjesto oživljavanja starih giganata,
izgrađena je potpuno nova fabrika prerade tekstila, gume i kože Prevent koja je
2004. godine investirala preko 5 miliona KM za osposobljavanje proizvodnje.
Fabrika Preventa smještena na Slobodnoj Zoni u Visokom trenutno upošljava preko
1500 radnika i pravi kožne i tekstilne presvlake za sve glavne proizvođače u
automobilskoj indusriji u Evropi, uključujući Renualt i Volkswagen. Dio stručnog
kadra i radnika, kao i tehničke opreme iz KTK-a je preuzeo Prevent uz
odgovarajuću nadoknadu.

Zanimljivost je i Vispakova Zlatna džezva (visine 124 cm, promjera 95 cm)
prehrambrene industrije Vispak koja je 29. jula 2005. službeno ušla u
Guinnessovu knjigu rekorda.

Iako Visoko kao grad nikada nije bilo razvijeno turističko mjesto, ono ipak ima
značajan broj turističkih atrakcija. Najviše njih je vezano za srednjovjekovnu
Bosnu, tako da na brdu Grad još uvijek postoje ruševine stare tvrđave Visoki,
dok se u Milama nalaze pronađeni ukrašeni grobovi starih bosanskih vladara kao
što su Stjepan II Kotromanić, i prvi kralj Bosne, Tvrtko I. Tu se nalaze i
ruševine srednjovjekovnog naselja. Vrijedno nalazište predstavlja i naselje koje
je otkopano u Okolišću a koje datira iz kamenog doba. Prema hipotezi Semira
Osmanagića na području Visokog se nalazi pet piramida, za koje se pretpostavlja
da su djelo napredne civilizacije koja je živjela prije Ilira na području Bosne
i Hercegovine. U 2006. godini arheološki lokaliteti piramida su privukli preko
200.000 turista.

Stari način proizvodnje visočkih "tabaka" sa poznatim "tabhanama" trajao je s
manjim izmjenama i sticanjem rutine i iskustva tokom cijelog perioda Osmanlijske
vladavine. Isti način je zadržan i dolaskom Austrougarske monarhije, da bi tek
poslije Prvog svjetskog rata došlo do savremenijeg i modernijeg načina prerade
kože u gotove proizvode kao što su odjevni i obučarski. Zato nije čudo da je već
1928. godine pored stare tabhane nikla moderna radionica za doradu raznovrsnije
gotove kože. U tom periodu počinju se upotrebljavati sredstva za štavu i obradu
koža kao i mehanizacija u vidu strojeva. 1929. godine formirana je
"Stručno-zanatsko-kožarska škola Visoko", gdje su se školovali budući kadrovi za
kožarsku industriju. Ova škola bila je glavna kožarska sa cijelu tadašnju
Jugoslaviju, pa su se u njoj školovali učenici iz svih dijelova države.
Dugogodišnja tradicija kožarstva doprinjela je da Visoko konstantno od davnina
do današnjih dana važi za najjači centar kožarsko-krznarske prerađivačke
industrije na ovim prostorima.



https://bs.wikipedia.org/wiki/Unsko-sanski_kanton

Unsko-sanski kanton (skraćeno: USK) je jedan od deset kantona Federacije Bosne i
Hercegovine, Bosna i Hercegovina.

Kanton je smješten u sjeverozapadnom djelu Bosne i Hercegovine sa sjedištem u
Bihaću. Površina kantona iznosi 4.125 km2, što čini 15,79% površine Federacije
Bosne i Hercegovine.

Kanton se sastoji od 8 općina: Bihać, Bosanska Krupa, Bosanski Petrovac, Bužim,
Cazin, Ključ, Sanski Most i Velika Kladuša.

Kanton ima izuzetno povoljan geoprometni položaj, jer zauzima prostor na pravcu
osnovnih koridora Zapadna Evropa – Mediteran - Bliski Istok. Izuzetno je dobro
komunikacijski povezan sa Republikom Hrvatskom, a time i ostalim zemljama
Evrope. Najkraći kopneni put prema velikim lukama i značajnim središtima (Split,
Šibenik, Zadar, Rijeka (grad)) vodi preko Bihaća i Bosanskog Petrovca. Unska
pruga je vezala područje Splita, Zadra i Šibenika sa Zagrebom. Željezničkom
prugom i magistralnim putem (330 km) Unsko – sanski kanton je povezan sa
Sarajevom i ostalim dijelovima Bosne i Hercegovine. U morfološkoj strukturi
područja ističu se brežuljci i niska polja, aluvijalne ravni i kotline,
raščlanjene brojnim riječnim i potočnim dolinama. Ovo područje je pod uticajem
umjereno – kontinentalne klime.

Rastu šuma, koje u znatnoj mjeri opredjeljuju i ekonomsku strukturu ovog Kantona
doprinose edafski i orografski faktori koji su prisutni na ovome terenu. Prema
stručnim procjenama, ove su šume sa većim procentom drvne mase po hektaru od
drugih dijelova Federacije Bosne i Hercegovine (90 m3 dubeće drvne mase po glavi
stanovništva). Šume su jedno od najvećih bogatstava Unsko – sanskog kantona.
Ukupne šumske površine su 190.880 ha, od čega su visoke šume 85.899 ha, niske
šume 86.234 ha i goleti 18.747 ha. Šumarstvo i prerada drveta na ovom području
imaju dosta dugu tradiciju tako da u skoro svim općinama postoje kapaciteti za
uzgoj i eksploataciju šuma, a u općinama Bihać, Bosanska Krupa, Sanski Most,
Ključ i Bosanski Petrovac i razvijeni kapaciteti za preradu drveta.

Područje Unsko-sanskog kantona po svojoj geološkoj građi predstavlja
perspektivnu bazu za istraživanja i eksploataciju korisnih sirovina. Iako je
stepen geološke istraženosti ovoga područja veoma nizak, otkrivena su značajna
ležišta mrkog uglja na području Sanskog Mosta (Kamengrad), boksita u Bosanskoj
Krupi, mangana u Bužimu, barita u Velikoj Kladuši, gline u Cazinu i Sanskom
Mostu, gipsa u Kulen Vakufu, arhitektonskog kamena bihacita u Bihaću, kvarcnog
pijeska u Sanskom Mostu i Bihaću, te ostalih mineralnih sirovina koje se koriste
u proizvodnji građevinskih materijala. Na području kantona pored velikog broja
izvora pitke vode, nalaze se i izvori kvalitetnih termomineralnih voda ( Gata,
Sanski Most, Velika Kladuša).

Značajno bogastvo kantona čine prirodne ljepote, jer ovo područje obiluje
rijekama, manjim i većim vodotocima, toplim izvorima, pećinama, šumama kao i
kulturno - istorijskim spomenicima. Ove značajne prirodne vrijednosti odlikuju
se izvornošću, raznovrsnošću, specifičnošću i atraktivnošću. Blizina Plitvičkih
jezera i Jadranskog mora, izgrađenost saobraćajnica i planirana izgradnja
infrastrukturnih objekata doprinijet će boljem korištenju ovog prirodnog resursa
i razvoju tranzitnog turizma, te predstavlja pouzdanu osnovu za razvoj
boravišnog i izletničkog turizma. Atraktivne rijeke Una, Sana, Dabar, Krušnica,
Klokot, Unac i Korana, bogatstvo šuma, termomineralni izvori i ostale turističke
pogodnosti ovog kraja, također doprinose da se orijentacijom na razvoj turizma
omogućuje i brži ukupni razvoj privrede Unsko-sanskog kantona.

Na području kantona nalazi se Nacionalni park Una, te niz starih utvrđenja kao
što su Stari grad Ostrovica, Velika Kladuša, Ostrožac i druga.

Nakon Općih izbora 2014, za premijera Unsko-sanskog kantona imenovan je Izudin
Saračević.

Skupštinu kantona na osnovu Općih izbora 2014. godine, sačinjavaju 30
zastupnika.



https://bs.wikipedia.org/wiki/Reisul-ulema

Reisul-ulema je titula vjerskog poglavara muslimana u Bosni i Hercegovini i
muslimana porijeklom iz BiH koji su u dijaspori. Dužnost reisul-uleme su
obavljali:

Sadašnji reisul-ulema je Husein ef. Kavazović (2012-), koji je na početku svog
prvog mandata.

Pitanje unutrašnje duhovne organizacije muslimana na ovim prostorima nije se
postavljalo sve do okupacije BiH od strane Austro-Ugarske 1878. godine.
Otomanska Imperija je bila uređena na principu islamskog hilafeta, koji je u
Turskoj državi doživio neke značajne promjene.

U osnovi halifi, u islamskoj državi, pripada državna i vjerska vlast. Međutim, u
Otomanskoj Imperiji po prvi put u historiji islama dolazi do odvajanja države i
vjere, i to putem uspostavljanja funkcije Šejhul Islama. U početku to nije bilo
tako izraženo, ali je zasigurno "otvorilo vrata" daljnjoj podjeli koja se
nastavila, ne samo u političkom, nego i u kulturnim, obrazovnim i drugim
pravcima.

Turski sultani zadržavaju funkciju halife zajedno sa funkcijama državnosti i
vojskovođe. Dok "Šejhul Islama" (starješina islama, učenjak islama, ili je možda
najbolji naziv čuvar islama) ima pravo veta na sultanove odluke ukoliko su u
suprotnosti sa Kur-anom i Hadisom (postupkom Poslanika a.s).

Sultan nije smio ili, možda, nije htio da obavi bilo kakvo djelovanje bez
konsultiranja Šejhul Islama, tek poslije toga pristupao izvršenju zadatka,
naravno ako je Šejhul Islam dao svoj pristanak. Treba naglasiti da je zbog
veličine tadašnje imperije veliki značaj imala institucija kadije, naročito u
udaljenim područjima kao što je BiH, koja je, kako tvrdi Fadil Bukvić u djelu
"Institucija imameta kroz istoriju", kod nas muslimana zadržana dugo vremena kao
glavna. Tačnije, sve do uvođenja funkcije muftije, koja je posljedica ponovnog
daljnjeg odvajanja vjere od države.

Okupacijom BiH od strane Austro-Ugarske 1878. godine prestala je dotadašnja
vlast i prekiniti su dotadašnji kontakti sa Carigradom, Međutim, taj proces nije
bio ni lahk ni brz. Većina Muslimana kao i porota nisu bili za ideju stvaranja
Islamske vjerske zajednice, kao ni za ideju o tome da oni iz svojih redova
izaberu svig vjerskog poglavara i time se odvoje od Carigradskog Šejhul-Islama.
Mada im je to više puta bilo "predlagano" od strane Austro-Ugarskih vlasti. Prvi
put to primječujemo u instrukcijama koje je primio Josip Filipović, komandant
jedinica koje su izvršile okupaciju BiH od Beča, a u kojima je stajalo kako je
bilo poželjno da se Bošnjačka ovisnost u vjerskim stvarima od Šejh-l-Islama
prekine, međutim, treba se napraviti tako da izgleda kao njihova
samoinicijativa.

U međuvremenu Beč je prikupio podatke o tome kako halife nema uticaj nad
muslimanima u drugim okupiranim Islamskim državama koje su doživjele sličnu
sudbinu tadašnje BiH. Za to vrijeme sve od same okupacije Austro-Ugarske vlasti
su vrhovnim prestavnikom Islamske zajednice u BiH smatrale Husein Nur ef.
Hafizovića koji se u trenutku okupacije zatekao na položaju vrhovnog šerijetskog
sudije u Sarajevu.



https://bs.wikipedia.org/wiki/Konj

Konj (Equus caballus) jeste veliki kratkodlaki sisar duge grive i repa,
pripitomljen od davnina. Koristi se za jahanje ili prijenos tereta.

Za ženku konja koristi se naziv kobila, a za mladunče ždrijebe i ome.
Nekastrirani spolno zreli konj naziva se pastuh.

Konji imaju različitu boju kože i dlake. Najčešće su crna, riđa, kestenjasta,
crvenkasto-smeđa, bež i bijela. S bojom su povezani i nazivi: vranac, bijelac,
šarac, riđan, sivac. Takozvani smeđi konji ustvari su gotovo crni sa svijetlijim
područjem oko njuške, očiju i na nogama. Riđa uključuje nekoliko nijansi smeđe,
što znači i crvenu, žutosmedu i crvenkastožutu. Takvi konji imaju crnu grivu i
repove, i uglavnom crne gležnjeve. Jednake boje su i kestenjasti, ali bez crnih
oznaka. Svijetlije kestenjasti konji su crvenkastosmeđi. Mnogi su konji bež ili
bronzane boje ili pokazuju postepeni prijelaz te dvije boje, s grivom i repovima
srebrne boje ili boje lana. Bijela boja konja mješavina je sive i potpuno bijele
boje, dok se sivi konji rađaju kao smeđi, ali s vremeom dobijaju bijelu dlaku.

Konji su po prirodi brzi trkači, koji se u krdima okupljaju na otvorenim
prostorima. Imaju velik kapacitet pluća i duge noge. Osnovni kostur sisara
prilagoden je trku, koji neprekidno stoje na vrhovima prstiju. Kad je konj u
galopu ima trenutaka kada mu ni jedna od četiri noge ne dodiruje tlo. Biljojedi
su. Svaki bi konj trebao dnevno pojesti 1 kg suhe trave na 45 kg tjelesne
težine. Zbog velike količine biljne hrane u ishrani imaju veoma dugo crijevo.

Konj koji se koristi za parenje naziva se rasplodni pastuh. Kobile postaju
spolno zrele između navršenih 15 mjeseci i dvije godine starosti i ostaju plodne
u toku cijelog života. Uglavnom oždrijebe jedno mladunče, ali ni dvojke nisu
rijetke. Ždrijebe sisa do navršenih šest mjeseci života. Prosječni životni vijek
konja iznosi 20 do 30 godina. Pripadnici porodice konja mogu se međusobno
razmnožavati. Tako se, npr, parenjem magarca i kobile dobije mula, a parenjem
pastuha i magarice mazga. Mule i mazge ne mogu imati vlastito potomstvo, a zbog
velike snage i izdržljivosti koriste se za rad od najstarijih vremena. Sporije
su od konja, ali stabilnije na nogama.

Pretpostavlja se da prvi predak današnjeg konja vuče korijene između 55 i 38
miliona godina prije naše ere od Eohipusa (Hyracotherium), malog sisara
(veličine lisice) koji se hranio lišćem. Na prednjim nogama imao je 4 prsta.
Evoluirao je u sljedećih milion godina iz kojeg se razvilo više pratipova ove
životinje, da bi se negdje prije oko 5 miliona godina razvio Pliohippus, predak
modernog Equusa, kakav je današnji domaći konj. Ova vrsta krupnijeg sisara
raširila se po skoro svim kontinentima, razvijajući se u brojnim autohtonim
vrstama istog zajedničkog prapretka.

Današnji konj pripada grupi Perissodactyla, zajedno sa nosorogom i tapirom,
pripada kopitarima, odlikuje ih jedan nožni prst.



https://bs.wikipedia.org/wiki/%C5%A0kotska

Škotska (galski: Alba) je jedna od 4 države koje čine Ujedinjeno Kraljevstvo a
zauzima sjevernu trećinu ostrva Velika Britanija. Kopnenu granicu dijeli na jugu
sa Engleskom, a okružena je Sjevernim morem na istoku, Atlantikom na sjeveru i
zapadu te Sjevernim kanalom i Irskim morem na jugozapadu. Osim kopna, Škotska se
sastoji od više od 790 ostrva, uključujući Sjeverna ostrva i Hebride.

Edinburgh je glavni i drugi po veličini grad u zemlji. U prošlosti je bio centar
škotskog prosvjetiteljstva (18. vijek) koje je transformisalo Škotsku u jednu od
komercijalnih, intelektualnih i industrijskih moćnih država Evrope. Glasgow,
najveći grad Škotske, je nekada bio jedan od vodećih svjetskih industrijskih
gradova a trenutno je centar konurbacije Velikog Glasgowa. Škotske vode koje se
sastoje od velikog sektora Sjevernoatlantskog i Sjevernom mora, sadrže najveće
rezerve nafte u Evropskoj uniji. Upravo zbog toga, Aberdeen, treći po veličini
grad u državi, nosi naslov glavni naftni grad Evrope.

Kraljevstvo Škotska je bilo nezavisna država do 1. maja 1707, kada je Aktom o
ujedinjenju ušlo u zajednicu sa Kraljevinom Engleskom i stvorilo Kraljevinu
Veliku Britaniju.

Smatra se da je nakon posljednjeg ledenog doba grupa lovaca stigla u Škotsku i
nastanila je u periodu od prije oko 12.800 godina.

Izgradnja prvih poznatih stalnih objekata za življenje na tlu Škotske započela
je oko 9.500 godina, a prva sela su nastala u periodu od prije 6000 godina.
Dobro očuvana sela Skara Brae na kopnu Orkneya datiraju iz ovog perioda.
Neolitska naselja, ukopna i rituala mjesta su naročito dobro očuvana na
Sjevernim i Zapadnim ostrvima gdje su zbog nedostatka drveća objekti građeni od
lokalnog kamena.

Škotska je vjerovatno bila dio kulture pomorske trgovine u periodu Kasnog
bronzanog doba nazvanom Atlantsko bronzano doba, koje je uključivao i druge
Keltske naroda, i to na područjima kna kojima je nastala Engleska, Francuska,
Španija i Portugal.

Pisana protohistorija Škotske započinje s dolaskom Rimskog carstva u južne i
centralne dijelove Velike Britanije, kada su Rimljani osvojili teritorije
današnje Engleska i Walesa, i tu teritoriju nazvali Britanija. Rimska invazija i
zauzimanje južne Škotske odvijalo se u nizu kratkih perioda.

Prema rimskom historičaru Tacitu Kaledonci "su se digli na oružani otpor velikih
razmjera", napadali su rimske utvrde i njihove legije. U iznenadnom noćnom
napadu, Kaledonci su skoro zbrisali cijelu 9. legiju Rimske vojske ali je legiju
ipak uspjela spasiti Agrikolina konjica.

U periodu između 83. i 84. godine nove ere, general Gnej Julije Agrikola je
porazio Kaledonce u bici kod Mons Graupius. Tacit je napisao da je prije bitke,
vođa Kaledonaca Calgacus, održao uzbuđen govor u kojem je svoj narod nazvao
posljednji slobodni i optužio Rimljane da od svijeta prave pustinju nazivajući
ga mirom.

Nakon rimske pobjede, Rimljani su brzo izgradili utvrde duž Gask Ridgea blizu
Highland linije. Tri godine nakon bitke, rimska vojska se povukla u južni
Uplands.

Rimljani su podigli Hadrijanov zid kako bi kontrolisali plemena s obje strane
zida tako da je Limes Britannicus postala sjeverna granica Rimskog carstva, iako
je rimska vojska držala Antoninov zid u centralnom Lowlandsu tokom dva kratka
razdoblja, za vrijeme cara Septimija Severa od 208 do 210. godine.

Kopneni dio Škotske obuhvata oko jedne trećine sjevernog dijela ostrva Velika
Britanija i nalazi se u sjeverozapadnom dijelu Evrope. Površinom od 78.772 km2
Škotska je veličine otprilike kao i Češka. Kopnenu granicu dijeli samo sa
Engleskom. Atlantski okean na zapadu i Sjeverno more na sjeveru zapljuskuje
njene obale. Ostrvo Irska nalazi se samo 21 km od jugozapadnog poluostrva
Kintyre. Norveška je na 305 km udaljenosti istočno, dok su Farska ostrva 270
kilometara sjeverno od Škotske.

Geografski centar Škotske je nekoliko kilometara udaljen od naselja Newtonmorea
u Badenochu. Najviši vrh Škotske je Ben Nevis sa 1.344 m nadmorske visine a
najduža rijeke je Tay sa 190 km dužine.

Škotsku zakonodavnu vlast čini Škotski parlament, nakon što je 1998. vlada Tony
Blaira potpisala Akt o Škotskoj (Scotland Act) o ponovnoj uspostavi parlamenta
nakon 1707.

Na trećim parlamentarnim izborima 2007. pobjedu je odnijela Škotska nacionalna
stranka (SNP) koja se zauzima za nezavisnost Škotske. SNP tvori manjinsku vladu
na čelu s premijerom ("Prvi ministar") Alex Salmondom.

Zakonodavnu vlast također ima i parlament u Westminsteru, te ona može nadglasati
zakone koje je usvojio Škotski parlament. Škotska nema svog državnog poglavara,
na čelu Škotske je britanska kruna. Škotski parlament priprema referendum o
nezavisnosti Škotske od Velike Britanije 2010.[potreban citat]

Škotska je politički i teritorijalno podijeljena na 32 okruga (engl.: Unitary
Authority)

Među keltskim narječjima predrimskog razdoblja razlikovale su se sjeverna i
južna grupa. Na takvoj dijalektskoj osnovi javlja se kasnije (5. vijek) gaelski.
Sam keltsko-gaelski jezički kompleks diferencira se tokom srednjeg vijeka, pa se
škotski idiom odvaja od irskog, s kojim je izvorno bio identičan. Nakon 13., i
posebno 14. vijeka, uz samosvojan škotski gaelski jezik javlja se i posebno
englesko narječje (s obiljem keltskih, nordijskih i starorimskih sastojina),
škotski jezik u užem smislu ili lallans, koji kao razvijen književni jezik
postupno postikuje sam gaelski idiom. Taj je govor, zapravo, predak današnjeg
standardnog škotskog germanskog jezika kojeg poznajemo pod imenom "Scots". Od
18. vijeka zbog zajedničke historije Škotske i Engleske, engleski jezik uzima
sve više maha i na njemu piše sve veći broj pisaca Škota. U posljednje vrijeme
zapaža se određena obnova interesa za gaelsku književnost i rad.

Pradjed Edvarda Griega se kao poslovan čovjek doselio iz Škotske u Bergen negdje
oko 1770. tako da njegovi porodični korijeni djelomično potiču odatle.



https://bs.wikipedia.org/wiki/Viskoznost

Viskoznost (ili viskozitet) veličina je koja opisuje otpor neke tečnosti prema
tečenju. Prema Newtonovoj teoriji slojevi tečnosti se kreću različitom brzinom.
Iznos sile viskoznog trenja (τ) je proporcionalan gradijentu brzine, a konstanta
proporcionalnosti je koeficijent viskoznosti (η) čija je jedinica paskal-sekunda
Pa s (za više informacija, pogledajte ovaj dio članka).

Riječ "viskoznost" dolazi od latinske riječi "viscum" - imela. Viskozno ljepilo
se pravi od bobica imele.

Kada gledamo na vrijednost viskoznosti, najčešće se srećemo sa koeficijentima
viskoznosti. Postoji nekoliko različitih koeficijenata viskoznosti u zavisnosti
od priorde primijenjenog napona i prirode fluida. Ovi koeficijenti opisani su u
svim knjigama o hidrodinamici i realogiji.

Isaac Newton je pretpostavio da je, za pravo, paralelno i uniformno strujanje,
tangencijalni napon τ, između slojeva, proporcionalan gradijentu brzine, ∂u/∂y,
u pravcu okomitom na slojeve.

Uobičajni simbol za dinamičku viskoznost, koji se koristi u mašinskom
inženjerstvu i dinamici fluida, je grčko slovo mi ( μ {\displaystyle \mu } ).
Simbol η {\displaystyle \eta } se, također, koristi kod hemičara i IUPAC-a. SI
mjerna jedinica dinamičke viskoznosti je paskal-sekunda (Pa·s), što je identički
jednako sa kg·m−1·s−1. Ako se fluid, sa viskoznosti od jednog Pa·s, stavi između
dvije ploče, te ako se jedna ploča gurne pomoću tangencijslnog napona od jednog
paskala, plča će preći udaljenost jednaku debljini slova između ploča u jednoj
sekundi.

CGS sistem jedinica za dinamičku viskoznost je puaz (P), koja je dobila naziv po
Jeanu Louisu Marie Poiseuilleu. Najčešće je izražen, posebno u ASTM standardima,
koa centipuaz (cP). Voda na 20 °C ima viskoznost od 1,0020 cP.

U mnogim situacijama, razmatramo omjer viskoznih sila ito the inercijalnih sila,
kasnije karakterizovanih kao gustoća fluida ρ. Ovaj omjer poznat je kao
kinematička viskoznost (grčko slovo ni, ν {\displaystyle \nu } ), a definisana
je kao:

μ {\displaystyle \mu } - dinamička viskoznost (Pa·s) ρ {\displaystyle \rho } -
gustoća (kg/m3), ν {\displaystyle \nu } . kinematička viskoznost (m2/s).

CGS fizikalna jedinica za kinematičku viskoznost je stoks (St), koji je naziv
dobio po Georgeu Gabrielu Stokesu. Ponekad se izražava preko centistoksa (cSt
ili ctsk).

Kenematička viskoznost ponekad se naziva i difuzivnost količine kretanja, zato
što je uporediva i zato što ima istu jedinicu (m2s−1) kao i difuzivnost toplote
i difuzivnost mase.

Viskoznost zraka zavisi najviše od temperature. Na 15°C, viskoznost zraka iznosi
1,78 × 10−5 kg/(m·s) ili 1,78 × 10−4 P. Moguće je dobiti viskoznost zraka kao
funkciju od temperature iz kalkulatora viskoznosti plina.

Viskoznost vode iznosi 8,90 × 10−4 Pa·s ili 8,90 × 10−3 din·s/cm2 ili 0.890 cP
na temperaturi oko 25 °C. Kao funkcija od temperature T (K): μ(Pa·s) = A ×
10B/(T−C)

Viskoznost tečne vode na različitim temperaturama pri normalnoj tački ključanja
data je u tabeli ispod.

Fluidi sa različitim komponentama, kao što je med, mogu imati širok dijapazon
viskoznosti.



https://bs.wikipedia.org/wiki/Sulejman_I

Sulejman I (osmanlijski turski: سلطان سليمان اول‎‎; turski: Süleyman I; 6.
novembar 1494. - 7. septembar 1566.), poznatiji kao Sulejman Veličanstveni na
zapadu i Sulejman Zakonodavac (turski: el-Kanuni) na istoku, je bio najduže
vladajući sultan Osmanlijskog carstva od 1520. do svoje smrti 1566. godine.
Tokom njegove vladavine, Osmanlijsko carstvo je doseglo svoj vrhunac i postalo
svjetska sila.

Kao i većina vladara tog vremena, on je bio s jedne strane nemilosrdan prema
onima koje je on smatrao kao prijetnju svojim planovima za uspjeh, ali s druge
strane, za razliku od mnogih, imao je duboki interes u ostvarivanju pravde u
carstvu kojim je vladao. Uveo je zakone koji su štitili protiv korupcije, protiv
koje je bio odlučan u njenom iskorjenjivanju. Mnogi muslimani ga smatraju kao
primjer idealnog ili modelom dobrog vladara. Osvojio je ostrvo Rhodos, Beograd
(pobijedio mađarsku vojsku Ludovika II u Mohačkoj bici (29. august 1526),
osvojivši velike dijelove sjeverne Afrike i Transilvaniju. Beč, ipak, nije uspio
osvojiti. 1529, pao je obruč oko Beča koji su Osmanlije uspostavile i njihov
prodor u centralnu Evropu je zaustavljen. Umro je prilikom opsade Sigeta 1566.
godine.

U carstvu, Sulejman veličanstveni je bio poznat kao dobar i pravedan vladar.
Donio je mnoštvo novih zakona i izgradio mnogo mostova, džamija, biblioteka itd.
Njegove zaostavštine su između ostalih Stari most (1557-1566) i Karađozbegova
džamija (1557) u Mostaru, Aladža džamija u Foči (1550-1551), Bajrakli džamija u
Beogradu i mnogi drugi kulturni i vjerski objekti.

Na granicama svog carstva, teritorijalno širenje i neprijateljstva sa
protivničkim silama značilo je da je život bio nestabilan, ali za mnoge u
carstvu, uključujući manjine stvarnost je bila pax ottomanica (osmanlijski mir).
Sulejman se s pravom može smatrati kao jedan od humanijih vladara u historiji
koji je imao dvostruki osjećaj obaveze i odgovornosti prema Bogu i društvu.

Sulejman je rođen u Trabzonu u istoimenoj provinciji na Crnom Moru, vjerovatno
6. novembra 1494. godine. U sedmoj godini poslat je na školovanje da izučava
historiju, književnost, teologiju i vojnu taktiku u školi Topkapi palata u
Istanbulu. Kao mladić, sprijateljio se sa Ibrahimom, robom koji mu je kasnije
postao jedan od najznačajnijih savjetnika. Od sedamnaeste godine, mladi Sulejman
je postavljen za guvernera prvo Kaffe (Theodosia), onda Sarukhana (Manisa). Po
smrti svog oca, Selima I (1512-1520), Sulejman je ušao u Istanbul i zaposjeo
tron kao deseti Osmanlijski sultan. Rani opis Sulejmana Veličanstvenog od strane
Bartolomea Contarinia, venecijanskog putopisca nekoliko sedmica nakon
preuzimanja trona. Contarini zapaža:

Naslijedivši svog oca, Sulejman je počeo seriju vojnih pohoda, kako bi ugušio
pobunu Osmanlijskog guvernera Damaska 1521. godine. Sulejman je zatim započeo
pripreme za osvajanje Beograda od Ugarskog kraljevstva, nešto što nije uspio da
ostvari njegov pradjed sultan Mehmed II. Njegovo zauzimanje je bilo presudno za
Osmanlije jer je Ugarsko kraljevstvo, nakon zauzimanja Srbije, Bugarske Albanije
i Bizantije bilo jedina sila koje je mogla zaustaviti Osmanlije. Sulejman je
okružio Beograd i počeo seriju teških bombardovanja sa ade na Dunavu. Sa četom
od samo 700 ljudi, ne primajući nikakvu pomoć od Mađara, Beograd je pao augusta
1521. godine.

Pad jedne od najjačih hrišćanskih tvrđava je proširila strah širom Evrope.
Ambasador Svetog Rimskog carstva u Istanbulu je napisao,

Put do Ugarske i Austrije je bio potpuno otvoren, ali je Sulejman okrenuo svoju
pažnju ka istočnomediteranskom ostrvu Rodosu, čija je blizina Maloj Aziji i
Levantu bila dugogodišnja boljka osmanlijskih interesa. U ljeto 1522., godine
koristeći prednost mornarice koju je naslijedio od svog oca, Sulejman je poslao
armadu od oko 400 brodova dok je lično vodio vojsku od 100.000 ljudi preko Male
Azije na drugi kraj ostrva. Tamo je Sulejman izgradio veliko utvrđenje, dvorac
Marmaris, koji je služio kao baza za osmanlijsku mornaricu. Nakon brutalne
petomjesečne opsade, Rodos je kapitulirao a Sulejman je dozvolio Vitezovima sa
Rodosa da odu i osnuju novu bazu na Malti. Kako su se odnosi između Ugarske i
Osmanlijskog carstva pogoršavali, Sulejman je nastavio svoju kampanju u
središnjoj Evropi. 29. augusta 1526. porazio je kralja Ugarske Ludovika II
(1506. - 1526.) u bici na Mohačkom polju. Ugarski otpor je srušen, a Osmanlijsko
carstvo je postalo jedina sila u Istočnoj Evropi. Nakon susreta sa beživotnim
tijelom kralja Ludovika II, Sulejman je rekao žaleći:

Neki mađarski plemići su predložili da Ferdinand, nadvojvoda Habsburške
monarhije bude kralj Ugarske. Međutim, drugi plemići su se okrenuli ka Ivanu
Zapolji (János Szapolyai) koji je, podržan od Sulejmana, ostao nepoželjan od
hrišćanskog svijeta. Dok su plemići bili na različitim stranama, Karlo V i
njegov brat Ferdinand I okupiraju Budim i zauzimaju Ugarsku. Kao rezultat toga,
Sulejman 1529. godine još jednom maršira uz dunavsku dolinu i ponovo osvaja
Budim, a slijedeće jeseni vrši opsadu Beča. Ispostaviće se da je to bio
najambiciozniji osmanlijski osvajački pohod i vrhunac osmanlijskog osvajanja na
zapadu. Sa pojačanim trupama od 20,000 ljudi, Austrijanci su zadali Sulejmanu
njegov prvi poraz. Sljedeći pokušaj da zauzme Beč je propao 1532. godine kada se
Sulejman povukao prije nego što je došao do grada, nakon dugotrajne opsade
Kisega koju je branila hrvatska posada predvođena Nikolom Jurišićem. U oba
slučaja osmanlijska vojska nije imala sreće sa vremenskim prilikama i bila je
primorana da za sobom ostavi osnovnu opremu za opsadu grada.

Obnovljeni sukobi u Mađarskoj 1540. godine su otvorili Sulejmanu mogućnost da se
osveti za poraz kod Beča. Habsburgovci su ponovo 1541. godine otvorili sukobe sa
Osmanlijama, pokušavajući da postave opsadu Budima. Njihovi pokušaji su odbijeni
a veći broj habsburških tvrđava su osvojile Osmanlije. Zbog toga su Ferdinand i
njegov brat Karlo V bili primorani da potpišu ponižavajući petogodšnji mirovni
ugovor sa Sulejmanom. Ferdinand se odrekao prava na kraljevinu Ugarsku i bio je
primoran da plaća godišnji danak Sulejmanu za svu mađarsku zemlju koju je
kontrolisao. Pošto je svoje glavne evropske rivale primorao na priznavanje
poraza, Osmanlijsko carstvo je dugi niz godina imalo veliki uticaj na evropsku
politiku.

Nakon što je stabilizirao svoje evropske granice, Sulejman je usmjerio pažnju na
stalno prisutnu opasnost od perzijske dinastije Safavida. Dva događaja su
posebno ubrzala sve veće napetosti. Prvo, šah Tahmasp je zauzeo Bagdad i pogubio
guvernera koji je bio odan Sulejmanu. Drugo, guverner Bitlisa je pobjegao i
zakleo se na vjernost Tahmaspu. Zbog toga je Sulejman naredio svom Velikom
veziru Ibrahim paši Pargaliju da vodi vojsku u istočnu Aziju, gdje će ponovo
zauzeti Bitlis i okupirati Tabriz. Nakon što se pridružio Ibrahimu 1534. godine,
nastavio je osvajati perzijske teritorije, a šah Tahmasp se nije usudio suočiti
sa Sulejmanom u otvorenoj borbi. Kada su Sulejman i Ibrahim naredne godine došli
do Bagdada, zapovjednik Bagdada je predao grad, potvrđujući time Sulejmana kao
vođu islamskog svijeta i legitimnog nasljednika Abasidskih halifa. Osim toga,
Sulejman je obnovio mezar sunitskog imama Abu Hanife čime je ojačao svoj
akreditiv i pravo na hilafet.

U pokušaju da pobjedi šaha jednom za sva vremena, Sulejman je krenuo u drugu
kampanju 1548. godine. Šah Tahmasp je odlučio izbjeći sukob sa osmanlijskom
vojskom i koristio je taktiku spaljivanja zemlje izloživši osmanlijsku vojsku
oštrom zimom na Kavkazu. Sulejman je odlučio napustiti kampanju osvojivši Urmiu
i pokrajinu Van, zapadnu polovinu Azerbejdžana i tvrđave u Gruziji. Sulejman je
1553. godine započeo treći i posljednji pohod protiv šaha. Pošto je u početku
izgubio Erzurum od šahovog sina, Sulejman se osvetio tako što je preoteo
Erzurum, prelazeći Gornji Eufrat i pustošeći dijelove Perzije. Šahova vojska je
nastavila svoju strategiju izbjegavanja Osmanlija, što je dovelo do zastoja od
kojeg ni vojska nije imala značajnu dobit. Šah je napokon 1554. godine potpisao
sporazum koji je zaključio azijsku kampanju Sulejmana. Dio sporazuma je
uključivao povratak Tabriza i Bagdada, smanjenje Mezopotamije, ušće rijeke
Eufrat i Tigris, i dio Perzijskog zaliva. Šah je također obećao da će prekinuti
sve racije na osmanlijske teritorije.

Osmanlijski brodovi su plovili Indijskim okeanom za vrijeme osmanlijskih
admirala Hadim Sulejman-paše, Seydi Ali Reisa i Kurtoglu Hizir Reisa. Poznato je
da su putovali do Mogulskih carskih luka Thatta, Surat i Janjira. Mogulski car
Akbar je tada razmijenio šest dokumenata sa Sulejmanom Veličanstvenim.

U Indijskom okeanu, Sulejman je vodio više pomorskih kampanja protiv Portugala u
pokušaju da ih ukloni i ponovo uspostavi trgovinu sa Indijom. Zbog toga je
Sulejman zauzeo Aden u Jemenu 1538. godine, kako bi napravio osmanlijsku bazu za
napade na portugalske luke na zapadnoj obali modernog Pakistana i Indije. Nakon
opsade portugalske luke Diu u septembru 1538. godine, Osmanlijski brodovi su se
vratili u Aden gdje su utvrdili grad sa 100 komada artiljerije. Iz ove baze,
Sulejman paša je uspio da preuzme kontrolu nad cijelim Jemenom zauzimajući Sanu.
Svojom jakom kontrolom Crvenog mora, Sulejman je kontrolirao indijske trgovačke
puteve i održavao značajan nivo trgovine sa Mogulskim carstvom tokom 16.
stoljeća. Njegov admiral Piri Reis je kontrolisao osmanlijsku flotu u Indijskom
okeanu zauzimajući Maskat 1558. godine.



https://bs.wikipedia.org/wiki/Saudijska_Arabija

Saudijska Arabija, službeno Kraljevina Saudijska Arabija je arapska država, i
najveća država Arapskog poluostrva u jugozapadnoj Aziji. Na zapadu dugom obalom
izlazi na Crveno more, a na istoku na Perzijski zaliv. Graniči na sjeveru s
Jordanom, Irakom i Kuvajtom, na jugu s Jemenom, na jugoistoku s Omanom te na
istoku s Ujedinjenim Arapskim Emiratima i Katarom. Ima morsku granicu s
Bahreinom s kojim je povezana mostom. Zauzima površinu od oko 2.150.000 km2, i
ima 27,6 miliona stanovnika.

Saudijska Arabija je vodeći svjetski izvoznik nafte, koja je ujedno i glavni
ekonomski pokretač razvoja države . Izvoz nafte čini oko 90% ukupnog izvoza i
donosi oko 75% prihoda državnog budžeta, što doprinosi relativnom ekonomskom
blagostanju njenih stanovnika . Loša strana velike zavisnosti ekonomije o nafti
je nestabilna cijena navedenog energenta na svjetskom tržištu . Također ponekad
ovu zemlju i Rusiju nazivaju energetskim supersilama. Grupe za zaštitu ljudskih
prava učestalo optužuju vladu Saudijske Arabije za njihova kršenja, međutim
saudijske vlasti te optužbe odbacuju.

Iako je ova regija bogata historijskim događajima daleko u prošlosti, historija
Saudijske Arabije ujedinjene pod dinastijom Saud počinje sa Islamskim vjerskim
reformatorom Muhammad ibn Abd al-Wahhab koji je oko 1750. godine udružio snage s
vladarom mjesta Diriyah u središnjoj Arabiji, Muhammadom ibn Saudom, čiji su
nasljednici do početka 19. vijeka s potporom širokih slojeva oduševljenih novim
vjerskim vođom osvojili većinu Arapskog poluostrva. Veza dinastije Saud s
Wahhabi interpretacijom Islama ostaće jedno od ključnih obilježja saudijske
države i u budućnosti.

Nova arapska sila pobudila je reakciju svojih moćnih susjeda, Otomanskog Carstva
i njegovog saveznika Egipta koji su 1818. uništili prvu saudijsku državu. Ubrzo
je uslijedila obnova, ali druga država podlegla je unutrašnjim sukobima i
ratovima sa susjedima 1891.

Modernu Saudijsku Arabiju osnovao je Abdul Aziz Al-Saud, poznat kao Ibn Saud,
koji je 1902. započeo okupljati tradicionalne obiteljske zemlje kombinacijom
oružanih sukoba i vješte diplomatije. Ujedinjeno Kraljevstvo, tada najznačajnija
sila na Bliskom istoku, priznalo je nezavisnost Saudove kraljevine 1927., a
1932. Hidžaz i Nedžd (središnji dio Arapskog poluotoka) i formalno su ujedinjeni
u Kraljevinu Saudijsku Arabiju.

Politički uspjesi nisu bili praćeni ekonomskim sve dok nisu otkrivene naftna
nalazišta u martu 1938. godine. Razvojni programi iskorištavanja nalazišta su
prekinuti Drugim svjetskim ratom 1939. godine, da bi bili ponovo pokrenuti 1946.
godine, a proizvodnja je dostigla pune kapacitete 1949. godine. Nafta je
obezbijedila ekonomski prosperitet zemlje i ojačala njenu poziciju u svijetu.

Kraljevina zauzima oko 80% teritorije poluostrva. Godine 2000. Saudijska Arabija
i Jemen su sklopili dogovor o razgraničenju Veliki dio granice sa južnim
komšijama, Ujedinjenim Arapskim Emiratima i Omanom, još uvijek nije precizno
određen niti markiran, tako da tačna veličina zemlje još uvijek nije poznata.
Saudijske vlasti navode površinu od 2.217.949 km2. Drugi izvori daju podatke
koji se kreću između 1.960.582 km2 i 2.240.000 km2. Zemlja se obično rangira kao
14. po veličini u svijetu.

Najveći dio zemlje zauzima pustinja. Na zapadu, uz Crveno more, uzdižu se
planinski lanci Hidžaz i Asir (ovaj dio je poznat kao najzeleniji i dio s
najsvježijom klimom u Arabiji) s najvišim vrhom Sawdom (3.133 m). S istočne
strane planina teren se polako spušta do zapadnog priobalja uz Perzijski zaliv i
granica s UAE i Omanom. U centru je zaravan Nejd. Na jugu leži negostoljubiva
pustinja "Rub' al Khali" (Prazni ćošak) u kojoj gotovo uopće nema života.

Većina teritorija slabo je naseljena, a stanovništvo je koncentrisano u
gradovima na zapadnoj obali i njenom zaleđu (Džedda, Meka, Medina), glavnom
gradu Rijadu u središtu zemlje, te na istočnom priobalju gdje je locirana većina
naftnih izvora (Dammam, Hufuf, Dhahran).

Veliki dio kopna se sastoji od slabo naseljenih pustinja i polupustinjskih
regija; na tim područjima se uglavnom nalaze Beduini. U navedenom dijelu zemlje
vegetacija je ograničena na korov i grmlje. Manje od 2% zemlje čini obradiva
površina. Naseljena mjesta su uglavnom koncentrisana uz istočne i zapadne obale,
te na par gusto naseljenih oaza u unutrašnjosti kao što su Hofuf i Buraydah.
Neke oblasti, poput pustinje Rub' al-Khali i Arabijske pustinje, uopće nisu
naseljene, iako se zbog potreba industrije nafte planira izgradnja naselja i u
tim dijelovimaa zemlje. Saudijska Arabija nema stalnih rijeka ili jezera. Njena
obala je duga oko 2.640 km.

Lokalne životinje uključuju: ibekse (planinske divokoze), divlje mačke, babune,
vukove i hijene u brdskim i planinskim krajevima. Male ptice žive u oazama.
Obalski dio Crvenog mora je bogat koralima i brojnim morskim vrstama.

Ekstremna vrućina i bezvodnost su karakteristike većeg dijela Saudijske Arabije.
To je jedno od nekoliko područja u svijetu gdje temperature dostižu od preko
50 °C; dok je najveća zabilježena temperatura 51,7 °C. Zimi se povremeno
pojavljuju mraz ili snijeg u unutrašnjosti ili na većim nadmorskim visinama,
međutim to se dešava svega jednom ili dva puta u desetljeću. Najniža zabilježena
temperatura je -12 °C u Turaifu. Prosječne zimske (januar) temperature se kreću
u rasponu od 8° do 20 °C u gradovima u unutrašnjosti, poput Rijada, dok su u
Džedi i na obali Crvenog mora iznosi 19° do 29 °C. S druge strane prosječne
ljetne temperature (juli) su 27° do 43 °C u Rijadu, i 27° do 38 °C u Džedi. Noću
se temperature u pustinjama u unutrašnjosti spuštaju na izuzetno niske
vrijednosti, a danju pustinjski pijesak povećava Sunčevu toplinu.

Godišnja količina padavina iznosi oko 100 mm u Rijadu (uglavnom u periodu od
januara do maja), dok je u Džedi oko 54 mm (uglavnom u periodu od novembra do
januara). Iznenadni pljuskovi mogu dovesti do jakih bujica u vadisima (suhim
koritima).

Centralna institucija vlasti zemlje je Saudijska monarhija. U zakonu usvojenom
1992. godine navedeno je da je Saudijska Arabija monarhija pod vlašću sinova i
unuka prvog kralja Abdul Aziz Al-Sauda. Također se navodi da Kur'an predstavlja
ustav zemlje, a vrhovni zakon čini Šerijat (Islamski zakon baziran na Kur'anu).
Neke zapadne organizacije procjenjuju da je režim ove države deveti po redu
najtotalirniji režim u svijetu.

Ne postoje priznate političke stranke niti izbori, izuzev lokalnih izbora
održanih 2005. godine na kojima su pravo glasa imali samo muškarci . Kraljeva
vlast je teoretski ograničena Šerijatom i nekim lokalnim tradicijama. On također
mora imati podršku ostatka Saudijske familije, uleme (vjerskih lidera, i drugih
važnih grupa saudijskog društva. Saudijska vlada podržava Islam finansirajući
džamije i škole Kur'ana širom svijeta. Vodeći ljudi kraljevske porodice biraju
kralja iz redova jednog od svojih pripadnika, uz odobrenje Uleme.

Saudijska Arabija i Bosna i Hercegovina imaju diplomatske odnose na nivou
ambasadora.

Islam je religija gotovo cjelokupnog domaćeg stanovništva i jedina je službena
religija. Saudijska Arabija je kolijevka ove vjere i u zemlji se nalaze dva
najvažnija islamska svetišta, Meka i Medina. Arapski odnosno njegov lokalni
dijalekt je jezik većine stanovništva. Velik broj stanovnika (oko 6 miliona) su
strani državljani na radu u naftnoj industriji i drugim privrednim sektorima.

Muškarci se često bave sportom. Žene rijetko učestvuju u sportskim aktivnostima,
najčešće u dvoranama. Fudbal je najpopularniji sport. Saudijska Arabija
učestvuje na Ljetnim Olimpijadama. Fudbalska reprezentacija Saudijske Arabije
učestvuje u takmičenjima koja su pod okriljem FIFA-e. Pojedini popularni
fudbaleri su: Majed Abdullah, Mohamed Al-Deayea, Sami Al-Jaber, Saeed
Al-Owairan, Fahad Al-Bishi, Mohaisen Al-Jam'an, Mohammad Massad i Yousuf
Al-Thunayan.



https://bs.wikipedia.org/wiki/Porez_na_dodatu_vrijednost

Porez na dodatu vrijednost (PDV) jeste najrasprostranjeniji sistem oporezivanja
prometa roba (dobara) i usluga u svijetu. Primjenjuje se u preko 120 država
svijeta[potreban citat], a u nekim od njih se javlja i pod drugačijim nazivima
naprimjer u Ujedinjenom Kraljevstvu, Kanadi, Novom Zelandu ili Singapuru gdje je
poznat kao porez na dobra i usluge (eng. goods and services tax (GST)), dok je u
Japanu poznat kao porez na konzumiranje.

Porez na dodatu vrijednost je indirektni porez, što znači da se ne prikuplja
direktno od lica koje je porezni obveznik, već od lica koja se smatraju krajnjim
potrošačima. S obzirom da je PDV zamišljen kao porez na konzumiranje, izvoz
(koji se, po definiciji, konzumira vani) nije predmet oporezivanja.

PDV je izumio francuski ekonomista Maurice Lauré (Moris Lore) 1954. godine. On
je bio direktor francuske porezne službe koja je 10. aprila 1954. uvela taxe sur
la valeur ajoutée (TVA). Ovaj porez je isprva uveden kao opterećenje za velike
kompanije, ali je vremenom njegovo djelovanje prošireno na sve oblasti
poslovanja. U Francuskoj je PDV najznačajniji izvor javnog finansiranja i
procjenjuje se da donosi oko 45% prihoda.

U Bosni i Hercegovini, porez na dodatu vrijednost (PDV) se počeo primjenjivati
1. januara 2006. godine i to sa samo jednom jedinstvenom stopom od 17%.

Porezni sistem Evropske Unije je označen serijom direktiva od kojih je za PDV
najznačajnija Šesta direktiva. Iako postoje osnovne smjernice, neke države su
uspjele stvoriti različite stope za određene regije i teritorije. Naprimjer,
Kanarska Ostrva, Ceuta i Melilla (Španija), Gibraltar (Velika Britanija), Åland
(Finska) su svi izvan EU sistema poreza na dodatu vrijednost. Azorska Ostrva i
Madeira (Portugal), pak, imaju nešto nižu stopu nego je to u kontinentalnom
dijelu Portugala.

U Sjedinjenim Američkim Državama, porez na dodatu vrijednost je prisutan samo u
državi Michigan gdje postoji tzv. Single Business Tax. Usvojen je 1975. godine.



https://bs.wikipedia.org/wiki/UEFA_Liga_prvaka_2016/2017.

UEFA Liga prvaka 2016/2017. je 62. izdanje elitnog evropskog nogometnog klupskog
takmičenja, a 25. otkako se Liga prvaka igra po novom modelu. U takmičenju
učestvuje 78 timova iz 54 nogometna saveza, a samo nogometni savez Lihtenštajna
nema predstavnika u ovom takmičenju.

Takmičenje je počelo 28. juna 2016. prvom kvalifikacijskom rundom, a završit će
se finalnom utakmicom 3. juna 2017. godine na stadionu Millennium u Cardiffu.

Ukupno 78 ekipa iz 53 od 55 UEFA-ine članice uzelo je učešće u UEFA Ligi prvaka
2016/17. (izuzetak je Lihtenštajn, koji ne organizira domaću ligu i Kosovo).
Rang lista nogometnih asocijacija određena je na osnovu UEFA-inog koefecijenta
koji određuje i broj timova koji učestvuju u evropskim nogometnim takmičenjima.

Pravo na učestvovanje u Ligi prvaka određuje se na osnovu petogodišnjeg UEFA
koeficijenta, prema kojem nogometni savezi imaju odgovarajući broj predstavnika
u ligi. Prema koeficijentu iz 2015. godine broj predstavnika raspoređen je na
sljedeći način:

Pobjednik Lige prvaka 2015/16. ima osigurano mjesto u učešću Lige prvaka za ovu
sezonu. U slučaju da se aktuelni prvak ne kvalificira kroz domaće prvenstvo
(zbog ograničenja da jedna nogometna asocijacija može imati najviše četiri
predstavnika) aktuelni prvak ima obezbjeđeno mjesto u Ligi prvaka na račun
najslabije ekipe iz domaće lige koja je stekla pravo učešće u Ligi prvaka u ovoj
sezoni.

Za UEFA Ligu prvaka 2016/2017, nogometnim asocijacijama se dodjeljuju mjesta u
skladu sa njihovim 2015. UEFA koeficijentima, koja uzima u obzir njihov učinak u
evropskim takmičenjima od 2010-11 do 2014-15.

Po pravilima UEFA Lige prvaka aktuelni prvak ima obezbjeđeno mjesto u Ligi
prvaka. Međutim, budući da je Real Madrid već osigurao učešće u Ligi prvaka kao
drugoplasirana ekipa u La Ligi 2015/16, upražnjeno mjesto aktuelnog pobjednika
Lige prvaka je dodijeljeno aktuelnom pobjedniku Evropske lige Sevilli.

Pozicije u protekloj sezoni u nacionalnim ligama su prikazani u zagradi, osim za
Sevillu koja se plasirala u Ligu prvaka kao aktuelni prvak Evropske lige.

Raspored takmičenja u UEFA Ligi prvaka 2016/2017. prikazano je u tabeli. Sva
izvlačenja su održana u Nyonu, Švicarska.

U kvalifikacijama ekipe su bile podijeljene u dvije grupe: nosioci i nenosioci
gdje su učestvovali u tri kvalifikacijska kruga i baražu. Na osnovu UEFA
koeficijenta ekipe su bile raspoređene po kvalifikacijskim krugovima i grupama.

Izvlačenje parova prve i druge kvalifikacijske runde održano je 20. juna 2016.
godine. Prve utakmice igrane su 28. juna, dok su se revanši odigrali 5. i 6.
jula 2016. godine.

Treća kvalifikacijska runda je bila podijeljena u dvije odvojene sekcije:
šampionska ruta i liga ruta. Poražene ekipe u trećem kvalifikacijskom krugu
takmičenje nastavljaju u baražu za Evropsku ligu 2016/17.

Izvlačenje treće kvalifikacijske runde je održano 15. jula 2016. godine. Prve
utakmice su se odigrale 26. i 27. jula, dok su se revanši odigrali 2. i 3.
augusta 2016. godine.

Baraž za Ligu prvaka je bio podijeljen u dvije odvojene sekcije: šampionska ruta
i liga ruta. Poražene ekipe u baražu su takmičenje nastavili u grupnoj fazi
Evropske lige 2016/17.

Izvlačenje parova baraža je održano 5. augusta 2016. godine. Prve utakmice su se
odigrale 16. i 17. augusta, a revanši 23. i 24. augusta 2016. godine.

U grupnoj fazi takmičenja UEFA Lige prvaka 2016/17. učestvovalo je 32 ekipe koje
su izvučene u osam grupa po četiri ekipe, uz ograničenje da timovi iz istog
nogometnog saveza ne mogu igrati jedni protiv drugih. Prilikom izvlačenja grupa
ekipe su bile raspoređene u četiri jakosna šešira zasnovana na sljedećim
kriterijima:

U svakoj grupi primjenjen je Bergerov sistem takmičenja. Pobjednici svih grupa
kao i drugoplasirane ekipe obezbjeđuju plasman u nokaut fazu, dok trećeplasirane
ekipe iz svih grupa takmičenje nastavljaju u nokaut fazi Evropske lige.
Takmičenje grupne faze Lige prvaka se igra u terminima: 13–14. septembar, 27–28.
septembar, 18–19. oktobar, 1–2. novembar, 22–23. novembar, i 6–7. decembar 2016.

Ukupno 17 nacionalnih nogometnih saveza nastupa u grupnoj fazi takmičenja.
Leicester City i Rostov su debitanti u grupnoj fazi Lige prvaka.

U nokaut fazi, timovi će igrali jedni protiv drugih u dvije utakmice, doma i u
gostima, osim za finalnu utakmicu gdje će se odigrati samo jedna utakmica. U
osminifinala ekipe su bile podjeljene u dvije grupe: nosioci i nenosioci.
Nosioci su ekipe koje su završile kao pobjednici grupa grupne faze Lige prvaka
dok su nenosioci ekipe koje su završile kao drugoplasirane po grupama. Ekipe u
osminifinala nisu se mogle sastajati sa drugim ekipama iz istih nogometnih
saveza, a također se nisu mogle sastajati niti sa ekipama s kojim su igrali u
grupnoj fazi Lige prvaka. U četvrtfinalu ekipe su se mogle sastajati međusobno
bilo da su već ranije igrali u grupnoj fazi Lige prvaka, bilo da su iz iste
nogometne asocijacije.

Izvlačenje parova osminefinala održalo se 12. decembra 2016. Prve utakmice
osminefinala odigrale su se 14, 15, 21. i 22. februara, a uzvratne 7, 8, 14. i
15. marta 2017.

Izvlačenje parova četvrtfinala održaće se 17. marta 2017. Prve utakmice
četvrtfinala odigraće se 11. i 12. aprila, dok će se uzvratne utakmice odigrati
18. i 19. aprila 2017.

Izvlačenje parova polufinala održaće se 21. aprila 2017. Prve utakmice
polufinala odigraće se 2. i 3. maja, dok će se uzvratne utakmice odigrati 9. i
10. maja 2017.

Finale UEFA Lige prvaka 2016/17. odigraće se 3. juna 2017. na stadionu
Millennium u Cardiffu, Vels.



https://bs.wikipedia.org/wiki/Drugi_svjetski_rat

Drugi svjetski rat (1. septembar 1939. - 2. septembar 1945.) je bio globalni rat
koji je trajao od 1939. do 1945. godine, iako su povezani sukobi počeli ranije.
U njemu su bile uključene sve velike sile koje su formirale dva suprostavljena
vojna saveza: Saveznici i sile Osovine. To je bio najrasprostranjeniji rat u
historiji i direktno je uključivao više od 100 miliona ljudi iz više od 30
država svijeta. Nazvan je "totalni rat" jer su glavni učesnici sve svoje
ekonomske, industrijske i naučne kapacitete stavili u ratne poduhvate, brisajući
razlike između civilnih i vojnih resursa. Masovna stradanja civila, uključujući
i Holokaust (u kojem je ubijeno oko 11 miliona ljudi) i strateško bombardovanje
industrijskih i civilnih centara (u kojima je ubijeno oko milion ljudi,
uključujući i bacanje atomske bombe na Hiroshimu i Nagasaki) je rezultiralo sa
50.000.000 - 85.000.000 smrtnih slučajeva. Drugi svjetski rat je bio
najsmrtonosniji sukob u ljudskoj historiji.

Japansko carstvo s ciljem dominiranja istočnom Azijom i Pacifikom je bilo u ratu
sa Kinom od 1937. godine, ali se smatra da je Drugi svjetski rat počeo 1.
septembra 1939. godine njemačkom invazijom na Poljsku i britanskom i francuskom
objavom rata Njemačkoj. Od kraja 1939. do početka 1941. godine, serijom kampanja
i sporazuma, Njemačka je zauzela ili kontrolirala cijelu kontinentalnu Evropu
formirajući Trojni pakt sa Italijom i Japanom. Nakon potpisivanja sporazuma
Molotov-Ribentrop u augustu 1939. godine, Njemačka i SSSR su podijelili i
pripojili teritorije svojih evropskih susjeda Poljske, Finske, Rumunije i
Baltičkih država. Velika Britanija i članice Commonwealtha su bile jedine
savezničke zemlje koje su nastavile da se bore protiv sila Osovine na bojištima
u Sjevernoj i istočnoj Africi, vazdušnoj bici za Britaniju, Blitzkriegu,
balkanskoj kampanji i dugotrajnoj bici za Atlantik. U junu 1941. godine,
evropske sile Osovine su pokrenule invaziju na SSSR otvarajući najveće kopneno
ratište u historiji, koje je vezalo najveći dio osovinskih snaga do kraja rata.
U decembru 1941. godine, Japan je napao SAD i britanska ostrva u Tihom okeanu,
čime se rat proširio i na zapadni Picifik.

Sile Osovine su zaustavljene 1942. godine kada je Japan izgubio u bici kod
Midveja u blizini Havaja, a Njemačka poražena u sjevernoj Africi i kod
Staljingrada u SSSR-u. Godine 1943. sa nizom njemačkih poraza na Istočnom
frontu, saveznička invazija Sicilije i Italije je dovela do italijanske predaje.
Savezničkom pobjedom na Pacifiku, sile Osovine su izgubile inicijativu i
preduzele strateško povlačenje na svim frontovima. Zapadni saveznici su 1944.
godine izvršili invaziju na okupiranu Francusku, dok je SSSR povratio sve svoje
izgubljene teritorije i izvršio invaziju na Njemačku i njene saveznike. Tokom
1944. i 1945. godine Japan je pretrpio velike gubitke jer su Saveznici
onesposobili japansku mornaricu i osvojili ključne otoke na Pacifiku.

Rat u Evropi se završio invazijom Njemačke od strane zapadnih saveznika i
Sovjetskog saveza, što je kulminiralo zauzimanjem Berlina od strane sovjetskih i
poljskih vojnika i kasnijom njemačkom bezuslovnom predajom 8. maja 1945. godine.
Nakon savezničke Postdamske deklaracije 26. jula 1945. godine i odbijanja Japana
da se preda, SAD su bacile atomske bombe na japanske gradove Hiroshimu i
Nagasaki 6. i 9. augusta 1945. godine. Zbog mogućnosti dodatnog atomskog
bombardovanja i sovjetskom invazijom na Mandžuriju, Japan je kapitulirao 15.
augusta 1945. godine. Time je okončan Drugi svjetski rat.

Drugi svjetski rat je promijenio političke saveze i društvenu strukturu svijeta.
Osnovane su Ujedinjene nacije (UN) kako bi podsticale međunarodnu saradnju i
spriječavale buduće sukobe. Pobjedničke sile SAD, Velika Britanija, SSSR, Kina i
Francuska su postale stalne članice Vijeća sigurnosti Ujedinjenih nacija. SSSR i
SAD su postale rivalske supersile postavljajući scenu za Hladni rat koji je
trajao narednih 46 godina. U međuvremenu, uticaj velikih evropskih sila je
oslabio čime je započela dekolonizacija Azije i Afrike. Većina zemalja čija je
ekonomija bila oštećena su se posvetile ekonomskom oporavku. Pojavile su se
političke integracije, posebno u Evropi, kao pokušaj stabilizacije poslijeratnih
odnosa kako bi se stvorio zajednički identitet.

O uzrocima rata vodile su se i još uvijek se vode debate. Neki daju prednost
Versajskom ugovoru kao jednom od uzroka, drugi spominju veliku depresiju koja je
na neki način dovela u prvi plan militariste i nacionaliste. Još uvijek nisu
raščišćene ni nedoumice o tačnom datumu početka rata. Rat u Evropi počeo je 1.
septembra 1939. godine njemačkim napadom na Poljsku, ali u Aziji je počeo
japanskom invazijom Kine već 7. jula 1937. godine (početak drugog
kinesko-japanskog rata), ili još ranije 1931. godine, napadom Japana na
Mandžuriju. Ekstremna mišljenja su i ta da su Prvi i Drugi svjetski rat ustvari
jedan sukob, razdvojen samo prekidom vatre.

Borbe su se vodile na Atlantiku, u istočnoj i zapadnoj Evropi, Sredozemlju,
sjevernoj Africi, Bliskom istoku, zatim na Pacifiku, u jugoistočnoj Aziji i
Kini. U Evropi rat je završio predajom Njemačke 8. maja 1945. godine, ali je
nastavljen u Aziji do predaje Japana 2. septembra 1945. godine. 57 miliona ljudi
je umrlo kao posljedica rata, uključujući genocid koji se desio (poznat pod
imenom Holokaust). Kao posljedica "totalnog rata" dobilo se masovno
bombardovanje civilnih ciljeva. Nuklearno oružje, mlazni avioni i radar su samo
neka od mnogobrojnih otkrića kojima je rat rezultirao.

Postratna Evropa podijeljena je na sfere zapadnog i sovjetskog uticaja. Bila je
obnavljana pod Maršalovim planom, a istočnoevropske države su kasnije postale
sovjetski sateliti. Zapadna Evropa osnovala je NATO pakt, a istočna Evropa
Varšavski pakt - alijanse koje su bile suprotstavljene jedna drugoj u hladnom
ratu. U Aziji okupacija Japana od strane Sjedinjenih Država imala je za
posljedicu njegovo okretanje zapadu, a Kina je bila podijeljena ratom između
komunista i nacionalista.

Zaraćene države Drugog svjetskog rata su se priklanjale jednom od dva bloka:
Silama osovine ili Saveznicima. Jedan broj manjih država učestvovao je u ratu,
manje ili više volonterski, na strani onih sila koje su imale veći uticaj na
njih.

Sile osovine činile su prvenstveno Treći Reich, Italija i Japan, koje su
podijelile Zemlju na tri interesne zone uticaja u Trojnom paktu potpisanom 1940.
godine, gdje su obećali pomoć jedni drugima u slučaju rata protiv drugih
zemalja. Ovaj pakt zamijenio je njemačko-japanski pakt protiv Kominterne iz
1936. godine, kojem se Italija bila pridružila 1937. godine. Jedan broj manjih
zemalja pridružio se Trojnom paktu, ali ove zemlje nisu imale neki odlučujući
uticaj na tok rata niti su doprinijele snabdijevanju Sila osovine nekim
značajnijim brojem trupa niti značajnijim materijalnim sredstvima.

S druge strane savezničke snage, Veliku trojku, činile su Velika Britanija od
septembra 1939. godine, Sovjetski savez od juna 1941. godine i Sjedinjene Države
od decembra 1941. godine. Kina se borila s Japanom još od 1937. godine. Zatim
Francuska, nezavisni dominioni britanskog Komonvelta, Poljska, Holandija,
Belgija, Norveška i Danska su se također borili na savezničkoj strani.

Kao uzroci početka Drugog svjetskog rata u Evropi se može izložiti govor Adolfa
Hitlera pred komandantima Rajhsvera 3.2.1933. (Reichswehr). Na ovom tajnom
sastanku ih on upućuje u ciljeve i pravce buduće Njemačke koje je u svom djelu
Moja Borba (Mein Kampf) već izložio. Uglavnom su to bili:

Sa osvajanjem prostora na istoku on želi riješiti dva problema: povećanje
teritorije zemlje sa mogućnošću koncentrisanog naseljavanja i germanizacije, te
dolaska do plodnih resursnih prostora zapadne Poljske i Češke, te protjera
“neljudskih” slavenskih kultura sa migracionog prostora Nijemaca prije Prvog
svjetskog rata.

Borba protiv Versajskog sporazuma okupira Hitlera već od zatvorskih dana u
kojima je pisao svoje djelo misli “Moja Borba”. Zatvoren kao pučista, Hitler u
zatvoru kroz desničarsku propagandu i antisemitske članke sebi nalaže, od njega
tako često citirano načitano znanje. Nošen antisemitskom teorijom vlade svijeta
kroz jevreje, on njima daje dio krivice za tadašnje poratno stanje u Njemačkoj.
Po ovome saznanju u njegovom bolesnom mozgu se razvija činjenica po kojoj je
Njemačka “de facto” kolonija zemalja pobjednica Prvog svjetskog rata. Reparacije
koje Njemačka tokom poslijeratnih godina plaća zemljama pobjednicama
zaustavljaju razvoj same države i sve više dolazi do manifestacija
nezadovoljstva naroda i gubitka podrške tadašnjoj vlasti. Kada je izašao iz
zatvora, on zatiče jednu demoralisanu zemlju čija vlada nije u stanju spriječiti
skoro raspadanje zemlje. On uzima osnovu nezadovoljstva u narodu, besposlicu, i
na tome bazira svoj brzi uspjeh. U njegovim govorima, on ljudima govori ono što
hoće da čuju i tako za sebe mobiliše najniže ali najbrojnije dijelove njemačkog
stanovništva. Vidjevši ovo, tadašnjoj vladi pod Hindenburgom ne ostaje ništa
drugo nego da mu otvore i drže vrata vlasti. Pošto u to vrijeme još nije bio
građanin rajha, ustavom mu je bilo zabranjeno da postane Kancler (predsjednik
vlade). Da bi ovu prepreku uklonio, on se daje kroz Hindenburga proglasiti
državljaninom rajha, čime mu se otvaraju i do tad zatvorena vrata. Na dan
preuzimanja vlasti, koji se u tadašnjoj državi do kraja Drugog svjetskog rata
slavi kao praznik, 30. januara 1930, Hitler je već državljanin rajha i tako
poslije smrti Hindenburga 2. augusta 1934 postaje “Reichskanzler und Führer der
deutschen Nation” (predsjednik vlade i voda njemačke nacije). U tom smislu on
uspijeva ujediniti funkcije predsjednika vlade i predsjednika države. Samim tim
činom u njegove ruke je pala sva konstitutivna i ekzekutivna vlast države. Jedan
od na svjetu neviđenih primjera vlasti je zakletva njemačke vojske (Wehrmacht)
na ime vođe (Hitlera), a ne na njemačku državu i njen narod.

Poslije deklaracije stanovnika pokrajine Saar 13. januara 1935. godine i
oružanim ugovorima sa velikom Britanijom (povećanje njemačke ratne mornarice na
trećinu tonaže kraljevske britanske mornarice), on otvoreno priznaje nastojanja
za ponovno uređenje vojske. Deklaracijom tonaže a ne broja brodova, on uspijeva
zaobići ograničenja i tako se koncentrise na pravljenje jedne moderne podmorske
snage ( pod admiralom Dönitz-om) i manjeg broja teških borbenih brodova velike
tonaže kao što su Bismarck, Scharnhorst i Gneisenau. U klasi krstarica se
također koncentrira na pravljenje manjeg broja brodova velike udarne snage kao
što je naprimjer Prinz Eugen. Sa tako moderniziranom mornaricom on dolazi do
mogućnosti da se čak i kraljevskoj britanskoj mornarici može suprostaviti, čiji
zastarijeli teški brodovi nisu u stanju da se suprostave brzim i bolje
naoružanim njemačkim.

Što se tiče modernizacije avijacije, u kojoj učestvuju Udet i Göring, njemu se
daje mogućnost testiranja u španskom građanskom ratu (Legion Condor) i tako
obuke i specializacije pilota i vrsta aviona. Pri početku Drugog svjetskog rata,
Njemačka ima već odlično, u takozvanim sportskim letačkim udruzenjima, obučene
pilote dok Engleska i Francuska svoje pilote tek regrutuju i obučavaju. Jedan od
najvećih uspjeha engleskih obavještajnih službi je saznanje o radovima Willi-ja
Messerschmitt-a na lovcu Me-109 poslije čega se engleski konstruktori „bacaju“
na rad i prave Supermarine Spitfire kao odgovor na njemačkog lovca.

Sa ovakvom tehnikom za leđima i preusmjerenjem industrije na ratne potrebe pod
Speer-om, Hitler se sastavlja sa Staljinom i razrađuje podijelu Poljske. Poslije
koncentracije snaga na poljskoj granici je samo pitanje dana ulaska u Poljsku i
uspostavljanja dogovorenih granica sa Staljinom. Poslije pritiska poljske vlade,
Engleska spaja odbranbeni ugovor sa Poljskom kojim se obavezuje za pomoć u
slučaju napada. Iako je za ovo znao, Hitler još uvijek vjeruje da Engleska ovaj
sporazum neće sprovesti i tako 1. septembra 1939. napada Poljsku.

Kolonijalistička politika Japana i ratovi sa Kinom se zbog prostorne udaljenosti
i još neučcešćca drugih država u konfliktima, historijski ne uzima kao jedan od
uzroka ili šta više početka Drugog svjetskog rata u Aziji. Ali, gledajući na
osvojenja i teritorijalne dobitke su pravi počeci Drugog svjetskog rata
utemeljeni napadima Japana na Indokinu 30-tih godina. Opširno gledano, vremenska
razlika izmedu Prvog i Drugog svjetskog rata se može prikazati kao primirje i
obadva rata kao jedan.

Adolf Hitler je izabran za predsjednika vlade (njemački:Kanzler). Njemačke 30.
januara 1933. godine, a de facto je postao diktator 2. augusta 1934. godine,
smrću predsjednika Paula von Hidenburga, kada je Hitler objedinio ove dvije
funkcije i proglasio se Führerom (vođom), a Njemačku proglašava za Drittes Reich
(Treći Rajh). Prkoseći uslovima Versajskog ugovora, Hitler stvara veliku,
ofanzivno nastrojenu, armiju (Wehrmacht) godine 1935. Velika Britanija i
Njemačka, 18. juna 1935., godine potpisuju anglo-njemački pomorski ugovor koji
dozvoljava Njemačkoj da razvije svoju ratnu mornaricu do jedne trećine
(engleske) Kraljevske mornarice.

Italija započinje drugi italo-abisinijski rat 3. oktobra, vršeći invaziju na
Etiopiju, čime pokazuje svoje želje za proširenjem teritorije na nekadašnja
područja Rimskog carstva. Etiopski car Haile Selassie je uzaludno protestvovao u
Ligi naroda koja je ostala nijema i nemoćna pred ovim činom agresije i očitim
kršenjem međunarodnih sporazuma.

U međuvremenu je, 18. jula 1936. godine, 34-godišnji Francisco Franco sa šačicom
desničarskih generala podigao vojničku bunu protiv republike u Španiji. U tom
ratu su učestvovali komunisti i liberali iz cijelog svijeta, na strani
republike, a fašisti i nacisti, na Frankovoj strani. Nijemci i Italijani slali
su ljudstvo i tenkove Frankovoj vojsci, dok je republikance opremom snabdijevao
najviše Sovjetski savez, a dobrovoljci su dolazili sa svih kontinenata. Između
ostalog bilo je tu i jugoslavenskih komunista, od kojih su mnogi iskustvo
stečeno u Španiji kasnije iskoristili organizujući otpor okupatorima za vrijeme
Drugog svjetskog rata. Nakon trogodišnjeg krvavog sukoba desničari su odnijeli
pobjedu.

Njemačka je ponovo zauzela Rajnsku oblast na granici s Francuskom 7. marta 1936.
godine. Poljska je tražila aktiviranje francusko-poljskog ugovora iz Lokarna,
ali zahtjev za akcijom je bio odbačen. Francuska i Velika Britanija izabrale su
strategiju popuštanja, pokušavajući da spase mir diplomatskim potezima.

Njemačka je anektirala Austriju u Anschlussu (anšlusu) 1938 godine. Britanski
premijer Neville Chamberlain (Nevil Čembrlen) na sastanku u Minhenu 1938 godine
sreo se s Adolfom Hitlerom pokušavajući dobiti od njega garanciju da Njemačka
nema više teritorijalnih aspiracija. Vratio se kući mašući sporazumom (minhenski
sporazum) i tvrdeći kako je uspio sačuvati "mir za naše pokoljenje". Ovo je
praktično ostavilo Hitleru odriješene ruke da priključi Čehoslovačku Studetsku
oblast, sa većinskim njemačkim stanovništvom, Reichu. Sovjetski savez je
protestvovao u Ligi naroda protiv ovakvog sporazuma i ponudio Čehoslovačkoj
svoju vojnu pomoć, međutim Francuska i Britanija savjetovali su Čehoslovačkuda
tu ponudu ne prihvati.

Hitler je nešto kasnije, ne obazirući se na tačke minhenskog sporazuma, okupirao
cijelu Čehoslovačku, i ona je prestala postojati kao država. Chamberlain je tada
pokušao sklopiti odbrambeni savez sa Francuskom i Sovjetskim savezom, ali to je
propalo nakon što je ovaj prijedlog mjesecima bio u opticaju. Staljin se odlučio
za potpisivanje pakta o nenapadanju sa Njemačkom, donekle ljut zbog toga što su
ga Britanci i Francuzi ignorisali za vrijeme minhenskih pregovora. Britanija i
Francuska tada dogovaraju da će u slučaju napada na Poljsku objaviti rat
Njemačkoj, shvatajući da se Hitler ne može zaustaviti mirnim putem. U
međuvremenu njemačko-sovjetski sporazum je potpisan 23. augusta 1939. godine, i
osigurao je Hitleru mir na istočnim granicama, tako da je, svega sedmicu dana
poslije potpisivanja pakta, Hitler napao Poljsku, čime formalno započinje Drugi
svjetski rat.

Za vrijeme 1920-tih godina činilo se da demokratija pušta korijenje u Japanu,
ali velika ekonomska kriza 1930-tih dovodi u prvi plan mnoge sposobne vojne vođe
koji preuzimaju kontrolu nad Japanom, vladajući u ime cara Hirohita, zbog
tradicionalnog poštovanja koje su Japanci gajili prema svojim carevima. 1931.
godine Japan napada i okupira unutrašnju Mandžuriju, uspostavljajući marionetsku
državu Mandžuko. 1937. godine započinje druga invazija kojom Japan okupira
ostatak mandžurijske teritorije. Iz ovog razloga u nekim školama se 1937. godina
računa kao godina u kojoj je Drugi svjetski rat započeo.

Napadom Njemačke na Poljsku 1. 9. 1939. počeo je drugi svjetski rat. Prije
napada na Poljsku sklopljen je sporazum između Njemačke i SSSR-a kojeg su
potpisali njemački ministar vanjskih poslova Joachim von Ribbentrop i Josif
Staljin. Prema ovom sporazumu Poljska je podijeljena između Sovjetskog Saveza i
Njemačke, te su povučene granice između interesnih sfera ovih država u Evropi.
Nakon Blitzkriega kroz Poljsku Hitler se okreće prema zapadu. Nakon nekoliko
mjeseci tzv. Sitzkriega (sjedeći rat - zbog minimalnog broja akcija na zapadnom
frontu tokom prvih mjeseci rata) napadom na zemlje Beneluxa i prolaskom kroz
Ardensko gorje kako bi izbjegao utvrđenu odbrambenu liniju na
Francusko-Njemačkoj granici (Mažinoova linija - Maginot) Hitler relativno lako
uspjeva pokoriti Francusku. U Francuskoj je zatim uspostavljen režim generala
Petaina koji je surađivao sa Njemačkom. Ovo je bila prva velika sila koja je
pala pred Njemačkim napadom. Slijedeća je na redu bila Norveška koja je
napadnuta kako bi Njemačka uspjela zatvoriti prilaz u Baltičko more.

Nakon što je imao čitavu Evropu pod kontrolom Hitler je namjeravao napasti
Sovjetski savez, ali je njegove planove poremetio vojni puč koji se desio u
Jugoslaviji. Naime grupa prozapadnjački orjentisanih Jugoslovenskih generala je
svrgnula vladu Cvetković-Maček koja je potpisala pristup Trojnom paktu. Iako su
nakon puča objavili kako ne odustaju od potpisanog pakta, Hitler je odlučio da
prije napada na SSSR napadne i podijeli Jugoslaviju te pomogne Italiji da
savlada Grčku.

Hitler se, zatim odlučio na tajni plan "Barbarosa", želio je napasti Staljina, i
zauzeo se za mišljenje da Englezi neće biti u stanju da poduzmu nikakav
ozbiljniji napad, on se čak zanosio mišljenjem da će pridobiti podršku zapadnih
zemalja, na što one naravno nisu pristale, uvidjevši kolika opasnost prijeti od
fašizma, stale su na stranu Staljina, koji nije imao pojma o svemu tome.
Američki agenti u Tokiju otkrivaju za Barbarosu, i šalju upozorenje Staljinu,
koji u to nije povjerovao, jer se zanosio mišljenjem da ga saveznik neće
napasti.

U jesen 1940. godine Njemačka, Italija i Japan u Berlinu zaključile su trojni
savez. Njime su se obavezale da će jedna drugoj pomoći u slučaju ako ih napadne
neka država koja još nije bila u ratu. Savez se zvao savez Sila Osovine. Budući
da su se izvan ratnih sukoba nalazile samo SAD, jasno je da je pakt bio usmjeren
protiv njih.

Vlada SAD-a zahtijevala od Japana da se povuče sa zauzetog kineskog teritorija i
iz Indokine. Odmah zatim SAD su uvele vojnu obavezu i sklopile sporazum sa
Velikom Britanijom radi zaštite svojih političkih i ekonomskih interesa. Odgovor
Japana na to je bio napad na Američku pomorsku bazu Pearl Harbour (Perl Harbur)
7.12. 1941. godine na Havajskim ostrvima. Odmah dan nakon toga SAD objavljuje
rat Japanu, Njemačka i Italija SAD-u, a Japan Velikoj Britaniji.



https://bs.wikipedia.org/wiki/Bosanske_piramide

Bosanske piramide su teorija Semira Osmanagića koja tvrdi da se nedaleko od
grada Visokog nalazi više piramida izgrađenih ljudskom rukom u davnoj prošlosti.
Prema istoj teoriji najveća piramida, Piramida Sunca, je prva takve vrste u
Evropi a da je ona zapravo brdo Visočica, dok se Piramida Mjeseca zapravo brdo
Plješevica, a treća Piramida Bosanskog Zmaja desno od prethodne. Istraživanja u
cilju dokazivanja ove teorije su trenutno u toku, dok su detaljna istraživanja
počela 14. aprila 2006. godine. Ova teorija je odbačena od strane kako domaćih
tako i stranih stručnjaka u oblastima historije i arheologije.

U aprilu 2005. Semir Osmanagić, pseudoistraživač bosanskog porijekla koji živi u
SAD, je posjetio visočki Zavičajni muzej. Dok je prof. Senad Hodović Osmanagiću
objašnjavao sve o srednjovjekovnoj Bosni i kamenim ostacima srednjovjekovnog
grada Visoki na Visočici, te kako se sa Visočice vide tri kraljevska stolna
mjesta, pomenuo je kako Visočica ima piramidalni oblik, što je rijedak fenomen.

Tu nastaje zainteresovanost Semira Osmanagića. Osmanagić, koji je inače
samoproglašeni istraživač, je obišao brojne lokalitete gdje se nalaze, prema
njegovim riječima, slične piramide kao na Visočici, te na druga dva obližnja
brda - manje piramide (detaljnije Bosanska Piramida Sunca). Tada dobija
ovlaštenja da vrši sondažna bušenja uprkos burnim protestima domaćih i stranih
stručnjaka. Prema samom Osmanagiću sondažna bušenja ukazuju na mnogobrojne
anomalije koje upućuju da se ispod brda Visočica, tj. njenog gornjeg dijela,
nalazi piramida.

Satelitskim snimcima je pronađena i treća navodna piramida, piramida Bosanskog
Zmaja. Korišteno je više satelitskih izvora visoke rezolucije (NASA LANDSAT-7,
Radarsat, Hyperion i Orbview/IKONOS/Quickbird). Pred sami kraj 2005. godine, 27.
decembra, osnovana je fondacija Arheološki park: Bosanska piramida Sunca koju
čine predsjednik Semir Osmanagić, i ostali priznati naučnici širom svijeta kao i
u Bosni i Hercegovini, dok je koordinator za organizaciju i logistiku profesor
Senad Hodović. Početkom januara, naučnik dr. Amer Smailbegović, član Fondacije
Arheološki park: Bosanska piramida Sunca, analizirao je rezultate termalne
inercije, i na osnovu njih zaključio da brda Visočica (Bosanska piramida Sunca),
Plješevica (Bosanska piramida Mjeseca) i još dva uzvišenja predstavljaju
anomalije. Prema njegovim rječima ova uzvišenja se hlade brže okoline zbog toga
što su prisutni materijali manje gustoće, veće poroznosti, te unutrašnje
šupljine i prolazi, što utiče na gubitak topline koji je normalan za vještačke
strukture.

Izvršeno je i formiranje zavoda koje okuplja poznate svjetske historičare,
antropologe i arheologe. Zavod ima i svoju internet stranicu piramidasunca.ba.
Detaljna istraživanja su otpočela 14. aprila 2006. godine.

Prva istraživanja su vršena u tunelu koji se nalazi nedaleko od Visočice, na
Ravnama, a gdje su pronađeni obrađeni blokovi pješčara teški do 5 tona za koje
se pretpostavlja da su obrađeni ljudskom rukom. Ispitivanjem je utvrđen je
procenat kisika od 20,9 što potvrđuje tezu o ventilacijskim sistemima unutar
tunela. U tunelima postoje raskršća pod uglom od 90 stepeni koja se podudaraju
sa stranama svijeta: istok-zapad, sjever-jug.

Analizom Geodetskog zavoda BiH zaključeno je da su dužine svih stranica po 364
m, te obrazuju jednakostranični trougao s po 60 stepeni na svakom uglu.
Potvrđeno je da je sjeverna strana orijentirana prema kosmičkom sjeveru, odnosno
postoji odstupanje od geografskog sjevera za 21'. U katastarskom uredu Općine
Visoko je potvrđeno da geodetski vrhovi tri piramide (Piramida Sunca, Mjeseca i
Bosanskog zmaja) čine jednakostranični trougao od po 60 stepeni, gdje nije bilo
odstupanja ni za jednu minutu, a potvrđeno je pomoću satelitskim snimcima.

Na sjeveroistočnoj strani piramide Sunca su trećeg dana istraživanja (17. april
2006.) pronađeni očuvani obrađeni kameni blokovi breče što je najozbiljniji
dokaz postojanja Bosanske piramide Sunca. Istraga je na Visočici je tek počela,
dok se istraživanja na ostale dvije, navodne, piramide tek očekuje.

Do sada još ne protumačena pojava ultrazvuka na pojedinim lokacijama je
otkrivena.

Projekat “Bosanska piramida”: Afera Izmo Guglić je prevara blogera poznatog kao
Izmo Gulić učinjena pseudoarheološkom projektu Visočkih piramida.

U februaru 2008, Izmo Guglić je poslao dva rada puna besmislica kamufliranih u
pseudonaučni i New Age žargon potpisavši se kao „Dr.Phil. Amer Kovacevic“ za
objavu na web-stranici Semira Osmanagića , kao eksperiment da provjeri da li će
ih taj web-site, koji tvrdi da je posvećen ozbiljnom i naučnom geo-arheološkom
istraživanju bosanskohercegovačke kulturne i historijske baštine, prihvatiti za
objavljivanje. . Po ličnoj preporuci Semira Osmanagića, oba članka su odmah bila
objavljena Bosanski ljiljan: jedno razmišljanje u prilog tezama Semira
Osmanagića, , a nakon toga je jedan preveden na egleski jezik od strane člana
njegovog tima. Zatim je slijedilo objavljivanje sličnog članka kojeg je napisao
saradnik gospodina Osmanagića, Davorin Vrbančić, vidno inspirisan besmislicama
koje je napisao „Dr.Phil. Amer Kovacevic“. Otkako je Izmo Guglić objavio na svom
blogu da su oba članka bila prevara i da je „Dr.Phil. Amer Kovacevic“ izmišljena
osoba, web-site projekta Semira Osmanagića nije reagovao na bilo koji način,
niti su ti članci uklonjeni sa sajta.



https://bs.wikipedia.org/wiki/Bosanska_Krupa

Bosanska Krupa je naselje i središte istoimene općine u sjeverozapadnom dijelu
Bosne i Hercegovine. Smještena je u dolinama rijeka Une i Krušnice. Najveći dio
grada razvio se na niskom prevoju između brda Huma i Starog grada na nadmorskoj
visini od 176 m. u proširenom dijelu rijeke Une. Općina Bosanska Krupa graniči
sa općinama: Bihać, Cazin, Bužim, Bosanski Petrovac, Sanski Most, Bosanski Novi,
te Dvor u Republici Hrvatskoj. Rijeka Una, jedna od najljepših rijeka u Bosni i
Hercegovini, prolazi kroz centar Bosanske Krupe. Putnim komunikacijama grad je
povezan sa Zapadnom i Južnom Evropom.

Ime Bosanske Krupe potječe od staroslavenske riječi "krupa" koja ima više
značenja. Riječ krupa se sačuvala u imenu vrste atmosferskih padavina, u jednom
ženskom pomagalu za uljepšavanje, a označavala je i dolinu, te kasnije dobila
značenje uzvišenja u dolini, međutim jedno od najviše spominjanih značenja za
naziv krupa jeste da je dobila ime po djevojci koja se zvala Krupana i koja je
živjela u sadašnjoj Krupi.

O naseljenosti područja bosanskokrupske općine još u prahistorijsko doba
svjedoče lokaliteti zvani gradine, a kao sigurni dokazi služe materijalni ostaci
iz tog vremena. Temelji i zidovi gradinskih ljudskih naselja otkopani su na
Kekića glavici pored Zalina, na Oblali kod Malog Radića i na gradini pored sela
Suvaja. Područje Krupe i okoline bilo je periferna teritorija keltsko-ilirskog
plemena Japoda koje su Rimljani pokorili 35. godine prije nove ere. Od ljudskih
naselja iz rimskog doba najpoznatije je ono što je otkriveno na mjestu Gromila u
selu Ljusina kod Krupe. Tu su otkopani temelji rimskih zgrada i razni predmeti.
Mnogobrojni otkopani grobovi rimskih vojnika u kojima su pored ljudskih kostiju
nađeni rimski novac, jedna sablja i drugi predmeti, govore o prisustvu starih
rimljana na ovom područjima. U periodu rimske vlasti područje oko srednje Une
pripadalo je rimskoj provinciji Dalmaciji. Nakon podjele Rimskog carstva 395.
godine na Istočno i Zapadno, Pounje je ušlo u sastav Zapadnog rimskog carstva.
Ne postoje nikakvi pouzdani podaci o zbivanjima na ovim prostorima u vrijeme
Zapadnog rimskog carstva. Poznato je samo da su u 5, 6, i 7. vijeku u pounske
krajeve prodirali Goti i širila se vlast Bizantije da bi na kraju doselili Avari
i slavensko stanovništvo.

U srednjem vijeku područje današnje krupske općine pripadalo je hrvatskoj
kraljevini i Ugarskoj državi. U 10. vijeku ulazilo je u sastav župe Pset. U 13.
vijeku gubi se ime Pset, a prvi put se javlja ime Krupa. Za tvrđavu u Krupi čiji
se ostaci nalaze na brežuljku zvanom Grad, zna se da je postojala u 13. vijeku,
ali se ne zna ko je bio njen graditelj. Po legendi ovu tvrđavu sazidala je
djevojka Krupana. Prvi poznati gospodari Krupe bili su vlastela Babonići. Od
1410. do 1429. godine Krupa je kraljevski grad kojim su upravljali kastelani u
ime ugarskog kralja. Kasnije je Krupa darovana Fridrihu Celjskom da bi je 1456.
godine prisvojio Martin Frankopan. Od 1463. do 1490. godine Krupa je opet u
posjedu ugarskog vladara i njom upravljaju senjski kapetani. Od 1490. godine
vlasnik grada je Ivan Korvin. Nakon toga Krupa po treći put postaje kraljevski
grad, da bi uskoro došla u ruke bana Ivana Karlovića. Od 1531. godine do pada
pod osmansku vlast Krupa je bila vlasništvo knezova Zrinjski. Kara-Mustafa paša
Sokolović je 23. juna 1565. godine zauzeo krupsku tvrađavu i od tada je Krupa
pod osmanskom vlašću sve do 1878. kada vladavinu u cijeloj Bosni preuzima
Austo-ugarska monarhija.

Posljednji hrvatski kapetan bio je vojvoda Matija Bakić, koji se utopio na utoku
rijeke Krušnice u Unu. Dok se vodila presudna bitka na lijevoj obali rijeke Une,
na mjestu gdje se danas nalazi željeznička stanica nalazila se utaborena desetak
dana ugarska vojska, sastavljena većinom od Slavena, pod zapovjedništvom Nijemca
Auersperga koji nije htio pomoći opkoljenim Krupljanima. Jedna grupa od
osamdesetak Slavena je pokušala doći u pomoć, ali su ih osmanski vojnici
spriječili.

Austrijanci su opsijedali Krupu 1581, 1690, 1692 i 1716. Krupski grad je
popravljan 1783. i 1816. Godine 1833. bilo je u gradu 12 topova.

Osmanlije su u grad smjestili jaku posadu, koja je 1577. imala 300 konjanika i
400 pješaka. U Krupi je bio dizdar i kapetan. Od druge polovine 18. vijeka
dizdari i kapetani Krupe bili su Badanjkovići ili Badnjevići. Među poznatijim
krupskim dizdarima su: Turhanaga 1627, Omeraga 1637, Redžepaga 1638 i 1641,
Mehmedaga 1730, i zadnji Muharemaga (umro u Krupi 1875. u 82-oj godini života).

Prema službenom austrougarskom popisu Krupa je 1885. godine imala 2.096
stanovnika. 1918. godine, nakon završetka prvog svjetskog rata i sloma
Austo-ugarske Krupa je u sastavu Kraljevine SHS a Zatim Jugoslavije. Nakon
završetka Drugog svjetskog rata Bosanska Krupa se nalazila u sastavu SFRJ.

21. aprila 1992. godine srpski pobunjenici iz okolnih sela uz pomoć bivše JNA
napali su Bosansku Krupu i zauzeli pola grada do rijeke Une. Sve do 17.
septembra 1995. godine prva borbena linija između agresorskih jedinica i Armije
Bosne i Hercegovine nalazila se u centru Bosanske Krupe. Agresor je protjerao
svo bošnjačko stanovništvo sa teritorije koju je kontrolisao. U dijelu Bosanske
Krupe pod srpskom kontrolom nalazili su se logori za Bošnjake. Opljačkan,
popaljen i porušen grad, agresorske jedinice su u bijegu napustile 17. septembra
1995. godine pred ofanzivom Armije BiH i Bosanskokrupske 511 Slavne brdske
brigade. Od tog datuma Bosanska Krupa se nalazi u sastavu Federacije BiH u Unsko
sanskom kantonu.

Općina Bosanska Krupa je prije rata 1992. godine zauzimala prostor od 778 km2. U
toku proteklog rata došlo je do otcjepljenja općina Bužim i Krupa na Uni, kojima
granicu čini rijeka Una, tako da općina Bosanska Krupa danas zauzima prostor od
556 km2. Prema popisu stanovnika iz 1991. općina Bosanska Krupa imala je 58.212
stanovnika, a danas je taj broj smanjen i iznosi 32.465 stanovnika. Sâm grad
Bosanska Krupa danas ima oko 15.400 stanovnika.

Općina Bosanska Krupa se nalazi u sjeverozapadnom dijelu Bosne i Hercegovine.
Graniči sa općinama: Bihać, Cazin, Bužim, Bosanski Petrovac, Sanski Most,
Bosanski Novi i Dvor u Republici Hrvatskoj. Međunarodna, a ujedno i najveća
rijeka kantona, Una, prolazi kroz centar Bosanske Krupe. Također, putnim
komunikacijama općina je povezana sa Zapadnom i Južnom Evropom. Bosanska Krupa
se teritorijalno smjestila u dolinama rijeka Une i Krušnice. Najveći dio grada
razvio se na niskom prevoju između Huma i Starog grada na nadmorskoj visini od
176 metara u proširenom dijelu rijeke Une.

U bosanskokrupskoj općini vlada kontinentalna klima što se ogleda po visokim
temperaturama u ljetnim mjesecima, a srednja godišnja temperatura iznosi 10,8
˚C. Također postoji vrlo skokovit prelazak temperatura izumeđu zime i proljeća
(mjesec mart 5,6 ˚C - mjesec april 11,1 ˚C). Jesen je godišnje doba sa najvećom
količinom padavina, zatim proljeće, tako da jesen i proljeće predstavljaju
vlažne dijelove godine i zajedno imaju prosječno 723 mm/m2 padavina. Kiše koje
se izliju tokom proljetnih i jesenjih mjeseci su dugotrajne, tihe, obilne i
veoma često izazivaju poplave. Snježni period traje u prosjeku 127 dana
godišnje. Bosanska Krupa je područje sa visokim procentom relativne i apsolutne
vlažnosti zraka. Dolina Une uvjetuje i pojavu i pravce regionalnih i lokalnih
vjetrova. Aproksimativni pokazatelji pokazuju da su najučestaliji vjetrovi iz:

Pored toka Une i Krušnice za razvoj naselja Bosanske Krupe karakteristične su i
etaže izvora na kontaktu krečnjačkog okvira pa se javljaju izvori i vrela
različitog intenziteta. Tok Une je jako razvođen u bosanskokrupskom proširenju
što je posljedica izrazito intezivne bočne erozije i pojave naplavina sedre. U
Bosanskoj Krupi u Unu se uljeva više potoka i rijeka, a na periferiji grada se u
Unu ulijeva rjeka Krušnica. Maksimalan vodostaj se javlja sa intenzitetom i do 5
m relativne visinske razlike, tako visoke vode izazivaju poplavu sa dužim ili
kraćim intervalima. Srednji mjesečni nivo vodostaja na Uni iznosi cca 1,84 m, a
srednji godišnji cca 1,15 m. U području Bosanske Krupe, odnosno njene najbliže
okoline, javljaju se izvori, karakteristični u dvije etaže. Izvori značajni za
ovu etažu u području Bosanske Krupe javljaju se u dolini Krušnice. Djelimično su
izvori vezani za gravitacijsku vodu koja kao podzemna voda cirkulira kroz
krečnjake kontinentalnog okolnog prostora. Na udaljenosti cca 5 km od grada
nalazi se izvor rijeke Krušnice koji je jedan od najjačih u Evropi. Na izvoru je
smještena hidrocentrala koja je u funkciji a u vlasništvu je elektrodistribucije
Bihać.

Okvir doline Une i bosanskokrupskog proširenja sastavljen je od triarskih
dolomita i krečnjaka sa primjesama rožnica i gline. Tako je bosansko-krupsko
proširenje uokvireno krečnjačkim anfiteatrima jurske starosti. U kontinetalnom
okviru bosanskokrupske općine formiraju se bregovita tla i to:

Po posljednjem službenom popisu stanovništva iz 1991. godine, općina Bosanska
Krupa imala je 58.320 stanovnika, raspoređenih u 48 naselja. Iz sastava općine
Bosanska Krupa u februaru 1995. godine izdvojeno je sedam naselja: Bag, Bužim,
Dobro Selo, Konjodor, Lubarda, Mrazovac i Varoška Rijeka, od kojih je formirana
općina Bužim. Poslije potpisivanja Daytonskog sporazuma, najveći dio općine
Bosanska Krupa je ušao u sastav Federacije BiH. U sastav Republike Srpske ušla
su naseljena mjesta: Donji Dubovik, Donji Petrovići, Osredak i dijelovi
naseljenih mjesta: Gornji Bušević, Hašani, Mali Dubovik, Srednji Bušević i
Srednji Dubovik. Od ovih naselja formirana je općina Krupa na Uni.

Prije izbijanja agresije na Bosnu i Hercegovinu, zgrada Doma kulture je bila
jedino zdanje u čijem su se prostoru svakodnevno odvijale sve kulturne
aktivnosti i potrebe za duhovnu nadogradnju stanovnika općine Bosanska Krupa:
kinofikacija, pozorišne predstave, estradna djelatnost, gostovanje velikih
muzičkih orkestara kao npr. zagrebačkih filharmoničara, Sarajevske filharmonije,
redovna gostovanja istaknutih horskih mješovitih grupa, književni susreti po
kojima smo bili poznati na cijeloj teritoriji bivše Jugoslavije, te međunarodna
likovna kolonija “Krušnica” koja ima svoju tridesetogodišnju tradiciju. Kao i
općina Bosanska Krupa, koja je iz rata 1992. izašla među najporušenijim općinama
u Bosni i Hercegovini, tako i zdanje Doma kulture je pretrpjelo velika oštećenja
i dovelo ovaj objekat u stanje opće neupotrebljivosti. Zahvaljujuci prijateljima
iz Italije, asocijaciji “Ponti di Pace” koji su u ovaj grad došli pomoći među
prvima u gradnji i sanaciji infrastrukture, elektrodistributivne mreže, sanaciji
područnih i gradskih ambulanti i Doma zdravlja, te drugih vidova pomoći, uspjeli
smo uz njihovu pomoć u malom dijelu Doma kulture sanirati prekrasnu malu
Galeriju te Kamerni teatar od stotinjak mjesta. Ne treba pominjati od kolikog je
značaja bila ova sanacija. Zahvaljujući ovoj asocijaciji cjelokupno stanovništvo
ovog grada je dobilo svoju “dušu” i mjesto gdje će se okupljati, te naći svako
za sebe pojedinačnu ili kolektivnu duhovnu aktivnost koju ispoljavaju u ovom
prostoru Kamernog teatra i Galerije, kao npr: redovno održavanje izložbi domaćih
likovnih umjetnika te umjetnika iz cijele Bosne i Hercegovine, Hrvatske i
Srbije. Mladi su sebe našli u zajedničkom radu i druženju uz pjesmu i igru, te
scensku aktivnost u radu ovdašnjih kulturno-umjetničkih društava kao što je
gradski mješoviti hor, folklorni ansambl narodnih igara i pjesama, te amatersko
pozorište mladih. U prilici smo da primimo gostuječe pozorišne predstave, te
ostale vidove scenske kulture kao i pokretanje kinofikacije. Međutim oči građana
ovog grada i općine su svakodnevno usmjereni na hram nosioca kulture u ovom
gradu, a to je Velika sala koja je imala 700 mjesta i veliku binu koja je mogla
primiti skoro i najveći simfonijski orkestar ili pozorišnu grupu. Kulturna duša
svakog pojedinca je prevazišla prostor Male sale Kamernog teatra i Galerije jer
svakodnevno, kada prikazujemo scenske pozorišne predstave većina njih ostaje
ispred ulaznih vrata jer je Mala sala pretijesna za sve one koji žele
posjećivati kulturne sadržaje. Sa razlogom je ovoliko interesovanje građana ove
općine jer su istinski znali da koriste prostor velike sale Doma kulture, te da
se u njemu svakodnevno nalaze a i popunjavaju svoje slobodno vrijeme u raznim
aktivnostima u i oko Doma kulture. Očekivana situacija saniranog objekta u
cjelini će zadovoljiti potrebe grada na polju kulture. Neposredni rezultati,
stvaranje preduslova za normalno odvijanje svih kulturnih djelatnosti,
kinofikacijskih, scenskih, koncertnih kao i galerijskih predstava. Korisnici
Doma kulture bi bili uposleni radnici, zatim Udruženja koja se bave kulturom,
omladinski i Internet klub, ekološki pokret, a indirektni korisnici su svi
građani općine. Najdirektniji korisnici Doma kulture su učenici sve tri osnovne
škole u gradu koji za sada koriste kamerno-galerijski prostor u svim kulturnim
segmentima.

Stanovnici općine Bosanska Krupa bave se različitim vrstama sportova: košarkom,
nogometom, odbojkom, karateom, rukometom, sportovima na vodi i dr. Organizovani
su u više udruženja građanja koji gravitiraju kao sportski klubovi raznih
sportova. U najpopularnijoj sporednoj strani na svijetu, nogometu, trenutno na
općini postoje četiri nogometna kluba. Najstariji su NK Bratstvo iz Bosanske
Krupe osnovano još daleke 1918. godine, zatim NK Sloga iz Otoke Bosanske (1922)
i NK Željezničar iz Bosanske Krupe (1973) te ŽNK Željezničar 2011 osnovan 2011.
godine. Trenutno sva tri kluba igraju u istom rangu, u Drugoj nogometnoj ligi F
BiH grupa "Zapad". Pored ovih nogometnih klubova gravitiraju pri istim i škole
nogometa gdje se aktivno radi sa omladinskim pogonom. Jedini košarkaški klčub na
općini je KK "Bratstvo", zatim su tu ŽOK "Una", Kajak-kanu klub "Kormora",
Ronilački klub "Slap", dva karate kluba - KK "Una" i KK "Feniks" i drugi.
Nekoliko godina najzapaženiju sportsku ulogu imao je ženski RK "Magram" koji se
takmičio u rukometnoj Premijer ligi BiH, ali je zbog financijskih problema morao
istupiti iz takmičenja.



https://bs.wikipedia.org/wiki/Banglade%C5%A1

Bangladeš, službeno Narodna Republika Bangladeš, je gusto naseljena azijska
zemlja, smještena na delti rijeka Gangesa i Brahmaputre, okružena Indijom na
zapadu, sjeveru i istoku, te Mjanmarom na jugoistoku.

Do 15. augusta 1947. historija Bangladeša pripadala je prošlosti pokrajine
Bengal. Nakon diobe indijskog potkontinenta 1947. godine, teritorij današnjega
Bangladeša (istočni Bengal) dodijeljen je Pakistanu kao istočna pokrajina, tj.
Istočni Pakistan (većinom hinduistički zapadni Bengal pripao je Indiji).
Ekonomsko-političkoj prevlasti zapadnog dijela Pakistana nad istočnim protivila
se Awami-liga Sheikha Mujibura Rahmana. Nastala je 1954. kao pokret za
autonomiju, a ubrzo je zahtijevala nezavisnost, zbog čega je Rahman bio
zatvoren. Na izborima 1970. Awami-liga je dobila prevlast u pokrajinskom i
saveznom parlamentu. Predsjednik Pakistana Yahya Kan i vođa utjecajne
Pakistanske narodne stranke Zulfikar Ali Bhutto početkom 1971. neuspješno su
pregovarali s Rahmanom o statusu Istočnoga Pakistana. Yahya Kan je odgodio
zasjedanje novoga parlamenta, zabranio je Awami-ligu, a Rahman je ponovno bio
zatvoren i osuđen na smrt. Vodstvo Awami-lige u izbjeglištvu, u Kolkati,
osnovalo je privremenu vladu i 10. aprila 1971. godine donijelo deklaraciju o
nezavisnosti Bangladeša. Bengalsko stanovništvo je pružalo otpor vlastima
Pakistana (gerilski pokret Mukti Bahini borio se za neovisnost od kraja 1970).

Oružani odgovor pakistanske vojske potaknuo je građanski rat u kojem je poginulo
nekoliko stotina hiljada Bengalaca, dok ih je više od 10 miliona izbjeglo u
indijski Zapadni Bengal. U sukobe je bila uključena i Indija, čija je vojska, uz
podršku bengalskih gerilaca, Bangladešu donijela nezavisnost. Početkom 1972.
godine Rahman je pušten iz zatvora u Pakistanu i postao predsjednik vlade
Bangladeša. Pakistan je priznao Bangladeš 1974, a iste godine Rahman je
proglasio vandredno stanje pa je 1975. postao predsjednik države s neograničenim
ovlastima. Krajem 1975. izgubio je podršku vojske pa je s dijelom porodice
ubijen, a predsjednik je postao Muštaq Ahmed.

Bangladeš je izrazito nizinska zemlja koja zauzima područje donjeg toka i
najveći dio zajedničke delte Brahmaputre i Gangesa. Leži između 20° i 27°
sjeverne geografske širine, i 88° i 93° istočne geografske dužine. Teritorija
Bangladeša se može podijeliti u dvije geografske cjeline: široka ravnica
formirana oko riječne mreže i brdski pojas na jugoistoku zemlje. Jedini brdoviti
dio Bangladeša čini pojas Čitagong brda, koji se nalazi na jugoistoku zemlje.
Vrh Keokradong, koji se nalazi na 1.230 metara nadmorske visine, je najviši vrh
u Bangladešu. Od ukupne površine zemljišta, oko 67 % zauzima obradivo zemljište,
dok šumsko područje zauzima 16 %.

Riječnu mrežu Bangladeša čini oko 700 rijeka. Ove rijeke formiraju pet većih
riječnih sistema: Jamuna-Bramaputra, Padma-Gang, Suma-Megna, Padma-Megna i
Karnapuli. Najveći dio teritorije Bangladeša zauzimaju riječni sistemi koji su
se formirali oko rijeka Ganges i Brahmaputre. Delta koju ove dvije rijeke sa
njihovim pritokama prave na ulazu u Bengalski zaliv je najveća delta na svijetu.
Usljed razgranatosti riječne mreže u Bangladešu zemljište je izuzetno ravno i
veoma plodno. Ove aluvijalne ravne zauzimaju oko 80 % teritorije Bangladeša i
formiraju cjelinu koja se naziva Bangladeška ravnica. Ipak, s obzirom da se
ravnica najvećim dijelom nalazi u nivou mora, često dolazi do poplava.

Bangladeš ima tropsku monsunsku klimu koju karakterišu visoke temperature i
velika vlažnost. Postoje tri godišnja doba: toplo ljeto (od marta do juna),
sezona monsuna (od juna do novembra), i blaga zima (od decembra do februara). Za
vrijeme sezone monsuna padne čak 80 % godišnje količine padavina. Najhladniji
mjesec je januar sa dnevnim temperaturama koje se kreću oko 26˚C, dok je april
najtopliji mjesec kada se temperature kreću od 33˚C do 36˚C.

Usljed jakih vjetrova, teritoriju Bangladeša često pogađaju prirodne nepogode:
tropski cikloni, tornada i plimski talasi. Najrazorniji tropski ciklon koji je
ikada zabilježen u svijetu pogodio je teritoriju Bangladeša 1970. godine, kada
je poginulo oko 500 hiljada ljudi.

Političko-pravni sistem Bangladeša je uređen na osnovu Ustava iz 1972. godine.
Bangladeš se ovim Ustavom proglašava za narodnu, demokratsku, socijalističku i
sekularnu državu. Ustav je suspendovan 1982. godine usljed vojnog puča i ponovo
vraćen na snagu 1986. godine. Od 1972. godine pa do danas, osnovni tekst Ustava
nije značajno mijenjan, osim što je zaključno sa 2011. godinom usvojeno petnaest
amandmana.

Izvršna vlast je sastavljena od predsjednika države i vlade na čelu sa
premijerom. Cjelokupna moć izvršne grane vlasti u Bangladešu je skoncentrisana u
vladi koju vodi premijer. Predsjednik imenuje za premijera onog člana parlamenta
koji ima podršku skupštinske većine za formiranje vlade. Zakonodavnu vlast u
zemlji vrši jednodomi parlament. Parlament ima 300 članova koji se biraju na
madnat od 5 godina. Ustavnim amandmanom iz 2011. godine 50 mjesta u parlamentu
je rezervisano za žene. Parlament funkcioniše sve dok je izvršna vlast u stanju
da obezbjedi podršku skupštinske većine. Onog trenutka kada neki zakonski
prijedlog ne može da bude izglasan usljed nedostatka potrebne većine,
predsjednik može da raspusti parlament i raspiše nove parlamentarne izbore.

Pravosudni sistem Bangladeša se sastoji od Vrhovnog suda, nižih sudova i općih
sudova. Predsjedavajućeg Vrhovnog suda, kao i ostale sudije ovog suda, imenuje
predsjednik države. Vrhovni sud Bangladeša ima nadležnost ne samo da
interpretira zakone koje donosi parlament, već i da ih proglasi ništavim ukoliko
oceni da ti zakoni štete fundamentalnim pravima građana.

Bangladeš je podijeljen na sedam administrativnih oblasti, nazvanih po njihovim
sjedištima. One su podijeljene u okruge. U Bangladešu postoji 64 okruga, a svaki
od njih je podijeljen na upazile ili thane. Najveća administrativna oblast je
Chittagong, dok je Dhaka najnaseljenija.

Bangladeš je jedna od najsiromašnijih država na svijetu. Preko 40% stanovništva
Bangladeša zarađuje manje od 1 dolara dnevno. Sa druge strane, Bangladeš od
1996. godine uspijeva da bilježi stabilan i značajan privredni rast, i to uprkos
političkoj nestabilnosti, slaboj infrastrukturi i sporoj primjeni paketa
ekonomskih reformi. Tokom posljednjih nekoliko godina vrijednost rasta realnog
bruto domaćeg proizvoda (GDP) je iznosila od 5 do 7 %. U 2011. godini realni
bruto domaći proizvod (GDP) je iznosio 6.7 % Više od polovine vijrednosti GDP se
dobija iz sektora usluga. Najveći procenat Bangladežana, čak 45 % je zaposlen u
poljoprivrednom sektoru.

Bangladeš je jedan od najvećih svjetskih proizvođača: riže (4. mjesto u
svijetu), krompira (11.), mango (9.), ananasa (16.), tropskog voća (5.), luka
(16.), banana (17.), jute (2.), čaj (11.). Tri četvrtine prihoda u izvozu
dobijaju, zapravo, od tekstilnih proizvoda. Rangirani su kao 4-ti najveći
izvoznik odjeće u svijetu.

Prepreke razvoju su: česti cikloni i poplave, neefikasne firme u državnom
vlasništvu, loše upravljanje lukama, višak radne snage, neefikasna upotreba
energije, posebno prirodnog gasa. Ostali nedostaci su: nedostatak električne
energije, spora primjena ekonomskih reformi, politička trvenja i korupcija.
Svjetska banka izvještava da je Bangladeš, uprkos nedaćama, ostvarivao prosječan
godišnji rast od 5%, računajući od 1990. godine.

U Bangladešu je primjetan porast i razvoj srednje klase, kao i njegove
potrošačke industrije. Finansijska institucija Goldman Sachs je ovu zemlju
proglasila kao jednu od "Sljedećih 11 (Next Eleven)", zajedno sa Egiptom,
Indonezijom, Vijetnamom i drugih sedam država, u smislu očekivanog razvoja
privrede.

Međunarodne korporacije i lokalne velike kompanije mnogo ulažu u razvoj
privrede, između ostalih: Beximco, Square, Akij Group, Ispahani, Navana Group,
Transcom Group, Habib Group, KDS Group, Dragon Group, kao i Unocal Corporation i
Chevron. Sektor prirodnog gasa je prioritet.

U zemlji živi preko 150 miliona stanovnika. Gustina naseljenosti je velika i
iznosi preko 1.000 stanovnika po km2. Bangladeš je država sa velikim procentom
mladog stanovništva. Od ukupnog broja stanovnika, čak 34 % pripada populaciji
mlađoj od 14 godina. Oko 61 % populacije pripada starosnoj grupi od 15 – 64
godine, dok nešto manje od 5 % ljudi čini grupu starijih od 65 godina.

Etnički sastav stanovništva je veoma homogen jer čak 98 % stanovništva čine
Bengalci. Preostalih 2 % stanovništva čine starosedelačka plemena („Džuma
narodi") koja naseljavaju Čitagong brda koja se nalaze na jugoistoku zemlje i
Bihari koji vode poreklo iz Indije i kojih u Bangladešu ima oko 300 hiljada. U
gradovim živi 25% stanovništva dok ostali, uglavnom poljoprivrednici, žive na
selu. Najveći grad je glavni grad Dhaka sa 12 miliona i Citagong sa 5 miliona
stanovnika.

Prema Ustavu Bangladeša, islam je državna religija. Država je prvobitno (od
sticanja nezavisnosti 1972. godine) bila definisana kao sekularna, da bi 1977.
godine bio donijet Ustavni amandman kojim je sekularizam zamijenjen islamom.
Sljedećim amandmanom iz 1988. godine islam je proglašen za državnu religiju.
Ipak, posljednji amandman koji je usvojen 2011. godine uspostavio je sekularizam
kao osnovni princip države, ali je istovremeno zadržao islam kao državnu
religiju.

Prema religijskom opredjeljenju, sunitski muslimani čine 90 % ukupnog
stanovništva Bangladeša, dok hindusi čine oko 9 % stanovništva. Rimokatolički
krišćani i budisti čine preostalih 1 % stanovništva. U Bangladešu također
postoje i male grupe šiita, sika, animista i ahmada, ali ove grupe nisu brojnije
od 100 hiljada ljudi. Nema podataka o prisustvu značajnije jevrejske zajednice.

Zvanični jezik Bangladeša je bengalski. Preko 95 % stanovništva Bangladeša
govori bengalski jezik, ali srednja i viša klasa koristi i engleski kao drugi
jezik. Engleski se takođe koristi na fakultetima i u pravnom sistemu zemlje.
Zakoni u Bangladešu su sve do 1987. godine bili pisani na engleskom i nisu
prevođeni na bengalski. Zajednica Bihara koristi urdu jezik, s obzirom na
njihovo indijsko porijeklo.



https://bs.wikipedia.org/wiki/Genetika

Genetika (starogrčki: γενετικός – generičkô, γένεσις = porijeklo) biološka je
nauka o genima i promjenljivosti živih bića u prostoru i vremenu, o nasljednim
osnovama života i njegovog biodiverziteta – od prvih reproducibilnih molekula –
do savremenih i budućih oblika života. Osnivač savremene genetike je austrijski
botaničar, matematičar i biolog Gregor Mendel (1822-84).

Gregor Mendel, je krajem 19. stoljeća istraživao osobinu nasljedstva, tj.
obrasce na koji se način osobine roditelja javljaju i potomstvu. Primijetio je
da organizmi (biljke graška) naslijeđuju osobine putem diskretnih jedinica
nasljeđivanja ili nasljednih faktora. Ovaj termin se čak i danas koristi, iako
je nejasna definicija onoga što se naziva gen.

Nasljedive fenotipske osobine i molekulski mehanizmi nasljeđivanja gena su i
dalje u fokusu genetike 21. stoljeća, ali je moderna genetika proširena i na
proučavanje funkcije i ponašanja gena. Struktura, funkcija, varijacija i
distribucija gena se proučava u svjetlu ćelijske biologije, molekulske razine i
u kontekstu genetike populacija. Višestran i interdisciplinaran razvoj genetike
je doveo do pojave niza njenih grana, o kojima se u početnim fazama razvoja
klasične genetike nije moglo ni naslućivati. Jedna od njih je i epigenetika,
koja je bila definirana još polovinom 20. stoljeća, ali (čini se zbog nevjerice)
svoj procvat doživljava tek početkom 21. Uključivanjem molekulskih genetičkih
markera novu ekspanziju ostvaruje i populacijska genetika posebno u razvoju
mjera genetičke distance. U ova i ostala istraživanja uključuju se organizmi
svih oblika života, od bakterija, preko gljiva i biljaka do životinja i čovjeka.

Genetičke pojave i procesi se proučavaju u kombinaciji s faktorima životnog
okruženja i iskustva, koji značajno utiču na razvoj i ponašanje organizma.
Intra- ili ekstra-ćelijsko okruženje organizma može uticati i na transkripciju,
uključivanje i isključivanje određenih gena, odnosno tajming njihove funkcije
tokom ontogeneze. Klasičan primjer je dvije sjemenke genetički identičnih
kukuruza, kada se jedna biljka uzgaja u umjerenoj klimi, a druga u sušnoj. Iako
prosječna visina stabljike ova dva kukuruza može biti genetički određena da budu
jednaki, onaj u sušnim klimatima raste samo na pola visine onog u umjerenoj
klimi, zbog nedostatka vode i hranjivih tvari u svom okruženju. Slično se dešava
i s kloniranim biljkama koje rastu u tako različitim uvjetima ili čak različitim
nadmorskim visinama.

Nedavno, 19. marta 2015, genetičari su pozvali na zabranu širom svijeta nekih
istraživačkih metoda, posebno tzv. Crispr-Cas9 i cinkov prst postupaka, koji se
koriste za promjene ljudskog genoma, jer u takvim postupcima mogu nastati
nasljedne promjene. Tako je razvoj genetike dospio u fazu kada njen napredak
treba da usmjeravaju i zakonska i etička načela.

Rezultati Mendelovih istraživanja su onovremenoj naučnoj javnosti ostali
nepoznati sve do 1900, kada su ih "ponovo otkrili" ugledni genetičari onoga
doba: Carl Correns, Erich von Tschermak i Hugo de Vries i označili kao Mendelova
pravila. Po tome je i početna faza razvoja genetike označena kao mendelizam. To
ponovno otkriće označava početak burne akceleracije razvoja ove biološke nauke.

Klasična genetika (formalna genetika) oblast je genetike koja proučava pojave i
modele nasljeđivanja individualnih svojstava, na osnovu eksperimentalne ili
posmatrane distribucije fenotipova u potomstvu mogućih roditeljskih parova.
Istražuje tokove gena kroz sukcesivne generacije živih bića i citogenetičke
osnove njihove međugeneracijske distribucije.

Iako je formalna (klasična) genetika najstarija oblast nauke o biološkom
nasljeđivanju, njeni rezultati imaju fundamentalno mjesto i u modernoj genetici.
Značajni rezultati istraživanja u ovoj oblasti su postignuti i prije Mendelovih
eksperimenata i imenovanja gena i genetike.

Ove zakone je formulirao 1865. godine Gregor Mendel, a tiču se raspodjele gena i
osobina u tri sukcesivne generacije monohibridnog i dihibridnog ukrštanja
različitih sorti baštenskog graška (lat. Pisum sativum). Roditeljska generacija
je označena s P (parentalna), a dvije potomačke s F–1 (prva filijalna) i F–2
(druga filijalna).

Iako se za znalo da se geni nalaze na hromosomima i da se hromosomi sastoje od
proteina i DNK, dugo se nije znalo koja je od ovih supstanci odgovorna za
nasljeđivanje. Godine 1928, Frederick Griffith je otkrio fenomen transformacije,
uočivši da su mrtve bakterije mogle prenijeti genetički materijal na
transformirane druge žive bakterije Diplococcus pneumoniae. Šesnaest godina
kasnije, 1944. godine, Avery, MacLeod i McCarty su identificirali DNK kao
molekulu koja je odgovorna za takvu transformaciju. U Hershey-Chasevom
eksperimentu, 1952. godine potvrđeno je da je DNK (umjesto proteina) genetički
materijal virusa koji inficiraju bakterije. Također je potvrđeno da je DNK
molekula odgovorna za prenošenje genetičke informacije.

Hemijsku strukturu i molekulsku konfiguraciju DNK su odredili James Watson i
Francis Crick, 1953. Polazište im je bio kristalografski rad sa X-zračenjem
Rosalind Franklin i Mauricea Wilkinsa koji je indicirao da DNK ima helikoidnu,
tj. dvostruko spiralnu strukturu. Njihov model dvostrukog heliksa je imao dva
lanca nukleotida s međusobnim vezama između komplementarnih nukleotida, koji se
spiralno uvrću. Ova struktura je sugerirala da se genetička informacija nalazi u
sekvencama nukleotida na svakom lancu nukleotida, tj. polulancu DNK. Ona je
predviđala i jednostavan način replikacije ovih makromolekula: kada se polulanci
odvoje, svaki od njih, od slobodnih nukleotida u citoplazmi, rekonstruira
komplementarni polulanac. Ova pojava je označena kao semikonzervativna priroda
procesa u kojem jedan od potomačkih polulanaca DNK potiče od originalnog
roditeljskog.

Kada je bilo poznato da struktura DNK kontrolira procese nasljeđivanja, još
uvijek nije bilo jasno kako ona utiče na ponašanje ćelija, odnosno na
metaboličke tokove. U narednim godinama, naučnici su pokušali shvatiti kako DNK
kontrolira proces sinteze proteina. Otkriveno je da DNK u ćelijama ustvari ima
ulogu matrice za komplementarnu sintezu informacijske RNK, (iRNK) –
jednolančanog polinukleotidnog spoja – koji ima veoma sličnu građu. Nukleotidna
sekvenca iRNK služi za kreiranje aminokiselinski slijedova u proteinskim
lancima. Matrica za prevođenje genetičke informacije s jezika nukleotida na
jezik proteina označena je kao genetički kod.

Nakon novootkrivenih molekulskih modela nasljeđivanja došlo je do prave
eksplozije istraživanja u svim oblastima osnovne i primijenjene genetike. Jedan
od važnijih poticaja tom razvoju je otkriće mehanizma terminacije molekula DNK
(Frederick Sanger, 1977. godine). Ova tehnologija je omogućila čitanje sekvence
nukleotida molekule DNK. Godine 1983, Kari Banks Mullis je razvio reakciju
lančane polimeraze, pružajući brz način izolacije i umnožavanja određenih
dijelova DNK iz smjese. Napori Projekta ljudskog genoma, u Odsjek za energetiku,
NIH, i paralelni privatni napor kompanije Celera Genomics doveli su do
sekvenciranja ljudskog genoma, 2003. godine.

Gen je osnovna materijalna i funkcionalna jedinica genetičkog materijala,
odnosno biološkog nasljeđivanja. Čini ga nukleotidna sekvenca koja sadrži
genetičku informaciju za sintezu određenog proteina, tj. formiranje određene
karakteristike u interakciji sa okolinom. Određeni gen zauzima specifično mjesto
na hromosomu – genski lokus. Pojmove fenotip i genotip u nauku je uveo danski
botaničar Wilhelm Johannsen (1905), a iz genotipa je izveden gen.

Geni su transkripcijski aktivni dijelovi molekule DNK, veličine od nekoliko
stotina do nekoliko hiljada nukleotidnih parova. Prosječna dužina gena obično se
kreće između 600 i 1800 parova nukleotida. Procjenjuje se da lanci ljudske DNK u
svakoj ćeliji sadrže ukupno oko tri milijarde nukleotidnih parova. Dokazano je
da određeni dugi, ponavljajući dijelovi, lanaca DNK svih organizama, pa tako i
čovjeka, nisu genetički aktivni (repetitivne sekvence). Pored toga, mnoge
cjeline genetičke šifre se ponavljaju u manjem ili većem broju molekula DNK i
njihovih dijelova. Sveukupnost organizacije i funkcije ljudskog organizma,
uključujući sve ono što je osobeno i za ljudsku vrstu i fantastične razmjere
individualne različitosti, određuje oko 30.000 gena, što je oko 2% našeg ukupnog
genetičkog potencijala. Paradoks između veličine i složenosti kontrole i
organizacije ljudskoga genoma ostvaruje se tzv. alternativnim splajsingom. To je
pojava da nekoliko različitih gena (i do 6) zauzima zajednički prostor na DNK
molekuli (vidi: Bioinformatika).

Na svakom lancu DNK geni su raspoređeni linearno, tj. u jednolinijskom nizu koji
isključuje mogućnost preklapanja njihovih dodirnih dijelova (tripleta). Također,
stabilno svojstvo svakog gena jeste da on uvijek zauzima isto mjesto, odnosno
isti dio molekule DNK. To stalno fizičko mjesto određenog gena označava se kao
genski lokus. Dio DNK (gen) koji zauzima taj lokus može biti istovjetan kod svih
pripadnika iste vrste organizama ili se može javiti u dvije ili više varijanti,
koje se označavaju kao aleli (alelogeni, alelomorfi).

Na svakom lancu DNK geni su raspoređeni linearno, tj. u jednolinijskom nizu koji
isključuje mogućnost preklapanja njihovih dodirnih dijelova (tripleta). Također,
stabilno svojstvo svakog gena jeste da on uvijek zauzima isto mjesto, odnosno
isti dio molekule DNK. To stalno fizičko mjesto određenog gena označava se kao
genski lokus. Dio DNK (gen) koji zauzima taj lokus može biti istovjetan kod svih
pripadnika iste vrste organizama ili se može javiti u dvije ili više varijanti,
koje se označavaju kao aleli (alelogeni, alelomorfi).

Aleli nastaju promjenom (mutacijom) određenog ishodišnog oblika odgovarajućeg
gena ("divlji tip" gena), koji je obično i najčešći. Aleli se međusobno mogu
razlikovati samo po jednom ili više parova azotnih baza (ili tripleta), od čega
zavise obim i priroda njihovih funkcionalnih razlika. Ako posmatrani gen ima
samo dvije varijante, riječ je o alelnom paru, dok se tri ili više varijanti
istog gena označavaju kao multipli aleli. Bez obzira da li se javlja u jednom,
dva ili više alelnih oblika, jedan gen uvijek kontrolira istu osobinu ili
skupinu osobina u čijem nasljeđivanju učestvuje. Naprimjer, ljudsku osobinu
"viđenje crvene boje" kontrolira alelni par s genskog lokusa koji je (redovno)
smješten na istoj ("svojoj") poziciji DNK spolnog hromosoma X (a stalan je
raspored i njemu susjednih lokusa). Jedan od pripadajućih alela određuje
normalnu sposobnost viđenja ove boje, dok je drugi "odgovoran" za odsustvo te
sposobnosti ("sljepilo za crvenu boju"). Četiri krvne grupe ABO sistema (A, B,
AB i O) genetički kontrolira jedan gen, čiji se lokus uvijek nalazi na lancu DNK
onog hromosoma 9. Taj gen se javlja u tri glavne alelne varijante, tj. ovo
svojstvo kontroliraju multipli aleli.

Svaka normalna ljudska jedinka u svojim ćelijama nosi kompletnu genetičku
informaciju svoje vrste, dobivenu spajanjem jajne ćelije i spermatozoida. Prema
tome, svako od nas za svaku nasljednu osobinu (izuzimajući spolno vezane) nosi
po dva alela, od kojih jedan potječe od oca, a drugi od majke. Ako posmatramo
jednu osobinu čije ispoljavanje kontroliraju samo dva alelna gena, pa jednog
označimo sa A, a drugog sa a, možemo zaključiti da se oni javljaju u tri
kombinacije (genotipa): AA, Aa i aa. Budući da AA i aa imaju homogenski sastav,
označavaju se kao homozigoti (homo od grč. homois – jednak, isti), dok se
heterogenski sastav genotipa Aa imenuje kao heterozigot (grč. heteros – drugi).

Općepoznato je da se interakcija alelnih gena manifesuje u fenotipskom
ispoljavanju heterozigotnih genotipova. Postoje tri osnovna oblika tog
međudejstva: dominantnost–recesivnost, kodominantnost i intermedijarnost.

Veoma je mali broj gena koji učestvuju u kontroli samo jednog svojstva, a
izgleda da je još manji broj osobina koje su kontrolirane alelima samo jednog
gena. Pojava da jedan gen svojom aktivnošću utječe na formiranje više osobina
organizma označava se kao polifenija (plejotropija gena). Kao izrazit primjer
takvog djelovanja može poslužiti složeni skup posljedica aktivnosti gena koji je
odgovoran za anemiju srpastih eritrocita (drepanocitozu). Primarna osobina koju
gen uvjetuje je sinteza (nenormalnog) hemoglobina S, čija pojava ima niz
lančanih posljedica u mnogim osobinama: srpasti eritrociti, anemija, poremećaj
niza vitalnih funkcija srca, jetre, slezene i koštane srži, mentalnih
sposobnosti itd.

Složenost genetičke kontrole nasljednog dijela promjenljivosti može biti veoma
različita; od svojstva koja su pod kontrolom samo jednog gena, manjeg broja ili
mnoštva gena. Na osnovu toga, sve osobine možemo podijeliti na monogenske (grč.
monos – sam, jedan, jedini), oligogenske (grč. oligo – nekoliko) i poligenske
(grč. poli – mnogo). monogensko i oligogensko nasljeđivanje su posebno
karakteristični za kvalitativne osobine, odnosno nasljednu kontrolu
alternirajuće promjenljivosti. Poligensko nasljeđivanje (poligenija) se odnosi
na najrašireniju pojavu da se razvoj pojedinih fenotipskih osobina ostvaruje uz
sadejstvo većeg broja gena. Takve gene nazivamo poligenima, a osobine koje oni
kontroliraju označavaju se kao poligenske. Poligensko nasljeđivanje je
karakteristično za kvantitativnu (kontinuiranu) promjenljivost. Osnovni oblik
interakcija nealelnih gena|interakcije nealelnih gena u poligenskom skupu je
sabiranje (adicija) pojedinačnih, obično malih učinaka svih pripadajući alela u
zajednički (zbirni) izraz posmatranog svojstva.

Nakon realizacije Projekta "Humani genom" (Human Genome Project),
sekvencioniranje ljudskog i drugih genoma je pokazalo da je broj gena koji
kodiraju proteine mnogo manji (~20 000 – čovjek , miš i vinska mušica i ~13 000
– valjkasta glista i 46 000 – riža). Ove protein-kodirajuće sekvence čine do
1–2% ljudskog genoma. Veliki dijelovi genoma se transkribiraju u introne,
retrotranspozone i naizgled veliki niz nekodirajućih molekula RNK.Ukupni broj
proteina (Zemaljski proteom) je procijenjen na oko 5 miliona sekvenci.
Interakcija gena podrazumijeva međudejstvo dva ili više gena u realizaciji
sinteze jednog i/ili više strukturnih ili enzimskih proteina. Priroda te
interakcije bitno zavisi od broja involviranih gena i funkcionalnih relacija
među njihovim alelima. Metodološki razlozi sugeriraju potrebu distinkcije dva
oblika ovog pojma: interakcija alelnih gena i interakcija nealelnih gena.

Nealelni geni je pojam koji podrazumijeva mnoge oblike sudejstva alela
različitih gena, tj. onih alelogenena koji se ne javljaju na istom genskom
lokusu. Ovaj termin se najčešće upotrebljava u distinkciji interakcije gena,
budući da u ispoljavanju promatrane fenotipske oznake mogu učestvovati aleli
jednog ili cijele galaksije gena (lokusa).

Priroda interakcije nealelnih gena bitno ovisi o prirodi varijacije svojstva
koje diraju, tj. da li se radi o kvalitativnim ili kvantitativnim
svojstvima.Interakcija nealelnih gena obuhvata veoma široku lepezu različitih
oblika sudjelovanja genetičkih determinatora sa dva ili (mnogo) više genskih
lokusa u formiranju pojedinih kvalitativnih i kvantitativnih fenotipskih
svojstava.

U kontroli heritabilnog dijela kvalitativne individualne varijecije, interakcija
nealelnih gena se ispoljava u nekoliko osobenih oblika, kao što su: koakcija,
epistaza–hipostaza, komplementacija, inhibicija i sl.

Fenotipska ekspresija nasljedne komponente ukupne varijacije određenog
kvantitativnog svojstva determinirana je djelovanjem više gena (poligena –
poligensko nasljeđivanje). Osnovni oblik interakcije nealelnih gena u
odgovarajućoj poligenskoj seriji je adicija pojedinačnih – obično malih –
efekata alelnih varijanti uključenih lokusa. Ova konstatacija se podjednako
odnosi na genetičku kontrolu tipičnih kvantitativnih svojstava kao i na
količinske odrednice karaktera u kojima određeni kvantiteti (ili njihove
kombinacije) prelaze u (konvencionalne) kvalitete, tj. na tzv. pražna
("threshold") kvalitativna svojstva. Međutim, treba istaknuti da se u svim
varijantama svojih aplikacija poligenska teorija bavi nasljednom determinacijom
metričkih i merističkih karaktera. U literaturi se relativno često susreću
primjeri koji u poligenske osobine svrstavaju sve komponente individualnog
fenotipa kontrolirane genetičkim determinatorima sa dva ili više lokusa. Ta
činjenica zahtijeva nešto konkretnije razmatranje problema prepokrivanja pojmova
(i pojava) oligogenskog i poligenskog nasljeđivanja. Teorijski gledano,
poligenska serija može da sadrži od dva lokusa do (gotovo) beskonačno mnogo
gena. S druge strane, pod oligogenskim nasljeđivanjem se podrazumijeva pojava
genetičke kontrole pojedinih fenotipskih svojstava malim brojem genskih lokusa,
uz obavezno prisustvo "major" gena u oligogenskom bloku. Pošto je utjecaj
negenetičkih činilaca i "minor" gena iz odgovarajuće serije na fenotipsko
ispoljavanje ovakvih osobina gotovo beznačajan, one se obično tretiraju kao
monogenske.

Molekuli DNK i geni nisu haotično razasuti po protoplazmi, nego su precizno
ugrađeni u više organizacione i funkcionalne strukture – hromosome. Skup svih
hromosoma jedne ćelije je njena hromosomska garnitura. Stalnost i ponovljivost
najbitnijih numeričkih, morfoloških i strukturnih svojstava hromosoma i njihovih
garnitura, osnova su funkcionalne cjelovitosti organizma i međugeneracijskih
veza organske vrste kojoj pripadaju. Zato se ta i druga stabilna svojstva
hromosomske garniture opravdano smatraju "ličnom kartom" svake vrste živih bića.
U tom genetičkom "dokumentu" je zapisan ne samo ukupni program njenih bioloških
posebnosti, nego i podaci o "osobenim znacima" svake pripadajuće individue.
Drugim riječima, sastav hromosomske garniture s obzirom na broj, veličinu, oblik
i sadržaj hromosoma, temelj je genetičke posebnosti i prepoznatljiva konstanta
ljudske vrste.

Hromosomi (grč. chroma = boja, soma = tijelo) osnovni su i glavni sastojci
jedra. Pod svijetlosnim mikroskopom su vidljivi i pojedinačno raspoznatljivi
samo u toku ćelijske diobe, posebno ako se oboje određenim prijemčivim bojama
(po čemu su i dobili ime). Sadrže oko 15% DNK i oko 70% kratkolančanih proteina
(histoni), dok ostatak čini RNK. U kompletnom sastavu (prije ćelijske diobe)
svaki hromosom je sastavljen od dvije uzdužno priljubljene hromatide. Uzdužnu
osnovu svake hromatide čini hromonema – nukleoproteinska nit, građena od
pripadajuće molekule DNK i proteina. Ona je mnogostruko spiralizovana, namotana
i izuvijana, što omogućava da u relativno malu zapreminu hromosoma stane na
hiljade puta duža molekula DNK. Zahvaljujući tome, sve molekule DNK u jednoj
ljudskoj ćeliji ukupne dužine od gotovo 2 m (oko 174 cm), ugrađene su u svega 46
hromosoma. Svaka od dvije "sestrinske" hromatide istog hromosoma sadrži po jednu
identičnu kopiju iste molekule DNK nastale u nizu ćelijskih dioba, od začeća
(zigota) do odraslog organizma. U toku ćelijske diobe hromatide se razdvajaju i
svaka od njih se u novonastalim "kćerima" ponovo udvostručava, kompletirajući
tako polazni dvohromatidni sastav hromosoma. U svim narednim ćelijskim diobama
opisani ciklus se precizno ponavlja: dvohromatidni hromosom – mitoza –
jednohromatidni hromosom – duplikacija – dvohromatidni hromosom. Oblik i
veličina svakog hromosoma se mjenjaju tokom ciklusa ćelijske radljivosti, što
posebno ovisi o stupnju spiralizacije i kondenzovanosti hromoneme, ali i od
svojstava njegovih ostalih organizacionih struktura. Spiraliziranost
(izuvijanost) hromosoma se povećava, a njihova dužina opada od interfaze ka
metafazi, od koje ka novoj interfazi napreduje proces despiralizacije, odnosno
izduživanja. Na osnovu toga, na obojenim preparatima hromosomi se uočavaju kao
izuvijane niti (profaza), a mogu biti i štapićasti (metafaza) ili potkovičasti
(anafaza). Pored hromoneme, u fizičkoj organizaciji hromosoma pod običnim
svjetlosnim mikroskopom može se raspoznati još nekoliko njegovih funkcionalnih
dijelova, kao što su: primarno suženje u kojem je centromera sa kinetohorom,
sekundarno suženje, satelit (sa drškom), heterohromatin i završni region ili
telomera.

Sve poznate pojave i procesi biološkog nasljeđivanja počivaju na osobenostima
strukture i funkcije nukleinskih kiselina. To su složene organske tvari velikih
lančanih molekula – polimeri (makromolekule) – sastavljene od niza karika
(monomera), koje se nazivaju nukleotidi. Molekule nukleinskih kiselina sadrže
mnoštvo nukleotida (tj. one su polinukleotidi); u jednom molekulu može ih biti i
na desetine hiljada, što nukleinske kiseline svrstava u kategoriju najkrupnijih
bioloških makromolekula. Nukleotidi nisu jednostavne građe; svaki od njih se
sastoji od tri komponente: dušična baza, pentoza i fosfatna grupa – ostatak
fosforne kiseline, nastao njenom ugradnjom u ovaj složeni spoj, dajući mu
kiselinski karakter. Prema strukturi nukleotida, odnosno građi i funkciji
polimera koje oni tvore, razlikujemo dva osnovna tipa njihovih jedinjenja; to su
dezoksiribonukleinska (DNK) i ribonukleinska (RNK) kiselina.

Nukleinske kiseline su složene organske makromolekule koje učestvuju u pohrani,
prijenosu i ekspresiji genetičke informacije. To su linearni polimeri koji se
sastoje od različitih nukleotida, odnosno monomera. Svaki nukleotid se sastoji
od tri komponente:

Nukleotidi su međusobno povezani preko fosfatne grupe. Do uspostavljanja tzv.
3', 5' fosfodiesterske veze dolazi reakcijom kondenzacije hidroksilnih grupa na
suprotnim krajevima nukleotida. Sinteza zahtijeva energiju (nukleotidi u
reakciju stupaju kao nukleozid-trifosfati) i informaciju (genetski određeni
slijed koji čini postojeća molekula DNK). Nukleotidi se prepoznaju po principu
uparivanja baza i vežu s obzirom na poredak komplemenata u predlošku.

Razmnožavanje ili reprodukcija (prokreacija, propagacija) biološki proces je u
kojem roditeljske jedinke stvaraju potomstvo. Razmnožavanje je fundamentalno
svojstvo sistema koji su poznati kao život. Ukratko, razmnožavanje je jedna od
temeljnih diferencijalnih odrednica između žive i nežive supstance. Iako neki
kristali također imaju sposobnost umnožavanja, za razliku od njih, živa bića
ostvaruju samoobnovljivo i samoregulatorno autonomno potomstvo. Tako ostvaruju
međugeneracijski genetički kontinuitet pripadajuće vrste. Svaki pojedinačni
organizam postoji kao rezultat razmnožavanja. Postoje dva oblika reprodukcije:

Spolna reprodukcija obično zahtijeva seksualnu interakciju dva organizama ili
njihovih gameta. U aseksualnoj reprodukciji, svaki organizam se može razmnožiti
i bez učešća drugog organizma. Ovakva reprodukcija nije ograničena samo na
jednoćelijskih organizme. I kloniranju organizma je oblik bespolne reprodukcije.
Bespolnom reprodukcijom organizam stvara svoje genetički slične ili identične
kopije. Spolna reprodukcija je obično praćena spolnom interakcijom dvaju
organizama ili gameta iste vrste, po jedan od svakog spola, a za proizvodnju
potomačkih organizama čije su genetičke karakteristike izvedene od svojstava oba
roditelja.

Svi oblici reprodukcije u suštini počivaju na umnožavanju molekula DNK, što
omogićava umnožavanje ćelija i tkiva, razvoj organa i organizama.

Ekspresija gena je proces kojim se informacija iz gena prepisuje i prevodi u
funkcionalni genski produkt. Ovi proizvodi su obično proteini, ali i
ne-proteinski kodirajući geni, kao što su tRNK ili snRNK (mala nuklearna RNK),
proizvodi su funkcionalne RNK. Proces ekspresije gena je svojstven svim poznatim
oblicima života - eukariota (uključujući i višećelijske organizme), prokariota
(bakterija i archaea), a koje koriste virus - za generiranje makromolskih
sistema za održavanje životnih struktura i funkcija.

Nekoliko koraka u procesu genske ekspresije mogu biti modulirani, uključujući i
transkripciju, preradu RNK, translaciju i post-modifikaciju proteina.

Regulacija ekspresije gena daje ćeliji mogućnost kontrole nad strukturom i
funkcijom, a to je osnova za ćelijsku diferencijaciju, morfogenezu i svestranu
prilagodljivost bilo kog organizma.

Genska regulacije može biti i osnova evolucijskih promjene, jer kontrola nad
vremenom , mjestom i količinom ekspresije gena može imati dubok utjecaj na
funkcije gena u ćeliji ili u višećelijskim organizmima.

U genetici, ekspresija gena je najfundamentalnija razina na kojoj genotip utiče
na formiranje fenotipa. Genetički kod iz molekula DNK interpretira se putem
genske ekspresije, čije osobenosti, u interakciji sa epigenetičkom i vanjskom
sredinom, formiraju individualni fenotip. Takvi fenotipovi su obično izraz
sinteze proteina koji kontroliraju građu i funkciju organizma, odnosno djeluju
kao njihovi regulatori – enzimi, koji kataliziraju specifične metaboličke puteve
karakterizacije organizma.

Prerada RNK, eng. splicing = srastanje (egzona), najznačajnija je
post-translacijska modifikacija primarnog transkripta i zrenja iRNK.

Dok transkripcija kodirajućih gena za sintezu prokariotskih proteina ide preko
iRNK, transkripcija eukariotskih gena daje primarni transkript RNK (pre-iRNK),
koji se mora proći procesuiranje u nizu modifikacija da postane zrela iRNK.

To uključuje 5' "kaptažu", koja je uređena enzimskim reakcijama koje dodaju
7-metilguanozine (m7G) na 5' kraj pre-iRNK i na taj način štite RNK od
degradacije putem egzonukleaza. Tako je 7G kaptažni faktor tada vezan u
heterodimer (CBC20/CBC80), koji pomaže iRNK ilaz u citoplazmu i štite RNK od
dekaptaže

Druga modifikacija je 3 otkrivanje i poliadenilacija. Ako je poliadenilacijski
signal (5'AAUAAA-3 ') prisutan u pre-iRNK signal, obično se javljaju između
sekvenci proteina i terminatora. Pre-iRNK se prvo rascijepi, a zatim se niz ~
200 adenina (A) dodaje da formiraju poli (A) rep, koji RNK štiti od degradacije.
Poli (A) rep je vezan više za proteine (PABP) neophodne za eksport iRNK i
ponovno pokretanje translacije.

Većina eukariotskih pre-iRNK sastoji od naizmjeničnih segmenata zvanih egzoni i
introni. U procesu prerade, RNK-protein katalizirajući kompleks poznat kao
splajsosom, koji katalizira dvije trans-esterifikacijske reakcije,koe uklanjaju
intron i oslobađaju ga u obliku omčaste (laso) strukture, a zatim uvezuju
susjedne egzone. U određenim slučajevima, neki introni ili egzoni mogu biti
uklonjeni ili zadržani u zrelim iRNK. Ova takozvana alternativna prerada
(splicing ) stvara niz različitih transkripata porijeklom iz jednog gena, jer te
transkripte potencijalno može prevesti u različite proteine, čime prerada
proširuje složenost ekspresije eukariotskih gena.

Hromosom E. coli se sastoji od kružne molekule DNK (4,7 x 106 bp) koja kodira
nekoliko hiljada različitih proteina, od kojih se samo neki sintetiziraju u
određenom momentu. Neki proteini bakterijske ćelije su konstitutivni, tj.
sintetiziraju se kontinuirano, nezavisno od trenutnih uslova, dok su drugi
inducibilni i njihova sinteza je regulisana u skladu s intracelularnom
koncentracijom pojedinih metabolita. Bakterije obično žive u vrlo promjenljivim
uslovima, tako da enzimi koji su ćeliji potrebni u jednom trenutku ubrzo mogu
postati suvišni, a iznenada se može pojaviti potreba za nekim drugim enzimima.
Genom bakterija je organizovan tako da omogućuje veliku fleksibilnost u pogledu
ekspresije pojedinih gena. Bakterija može da odgovori na promjene uslova veoma
brzo, sintezom enzima koji su joj u datom trenutku neophodni, i prestankom
sinteze onih za koje trenutno nema supstrata. Skoro kompletna regulacija
ekspresije gena kod bakterija se odvija na nivou transkripcije. Geni bakterija
su grupisani tako da se jedan do drugog nalaze oni koji kodiraju funkcionalno
povezane enzime, najčešće enzime jednog biohemijskog puta. Cijeli set takvih
gena sadrži samo jedan promotor i transkribuje se kao jedna transkripciona
jedinica, a iRNK je policistronska. Set gena koji predstavlja jednu ekspresionu
jedinicu, tj. uključuje strukturne gene i elemente koji kontrolišu njihovu
ekspresiju, nazvan je operonom. Takva organizacija genoma omogućuje efikasnu i
koordinisanu regulaciju seta gena, interakcijom između regulatornog proteina i
zajedničkog promotora. Indukcija sinteze pojedinih enzima je veoma brza (obično
traje samo nekoliko minuta) zahvaljujući i tome što su procesi transkripcije i
translacije spregnuti. Translacija započinje na 5'-kraju iRNK čija je sinteza
još u toku. Bakterijske iRNK su kratkoživeće, degradiraju već 1-3 minute poslije
transkripcije čime se izbjegava sinteza onih proteina koji ćeliji više nisu
potrebni. Osnovna saznanja o mehanizmima putem kojih se kontroliše aktivnost
pojedinih gena u bakterijskim ćelijama pružila su ispitivanja regulacije sinteze
inducibilnih enzima.

Prvi model regulacije ekspresije gena kod bakterija predložili su Jacob i Monod
1961. godine, na osnovu izučavanja sinteze enzima koji su uključeni u razgradnju
laktoze kod bakterije E. coli. U bakterijskom genomu se nalaze tri strukturna
gena (lacZ, lacY i lacA ) koji kodiraju glavne enzime za razgradnju laktoze:
0-galaktozidazu (katalizuje razgradnju laktoze do glukoze i gataktoze),
P-galaktozid permeazu (omogućava transport laktoze kroz plazma membranu) i
P-tiogalaktozid acetil-transferazu (fiziološka uloga joj nije utvrđena). Ova tri
gena čine jednu transkripcionu jedinicu, tzv. laktozni operon (lac operon) čiji
se promotor (lacP) nalazi uzvodno od gena lacZ. Uzvodno od promotora smješten je
regulatorni gen (lac-1) koji predstavlja zasebnu transkripcionu jedinicu (ima
svoj promotor) i transkribuje se u monocistronsku iRNK. Ova iRNK kodira protein
koji ima ulogu represora transkripcije lac operona.

U toku ispitivanja mehanizma regulacije transkripcije lac operona, izolovan je i
prečišćen laktozni represor (lac++ represor) – protein koji se vezuje za niz
nukleotida nazvan operator. Ovaj niz sadrži 21 bp i prisutan je u genomu E. coli
u samo jednoj kopiji, a lociran je unutar promotorskog regiona lacP. Laktozni
represor je tetramer koji ima visok afinitet prema operatoru (lacO). Kada se
represor veže za operator, on blokira pristup RNK polimerazi i sprečava
transkripciju strukturnih gena vezanih za taj promotor. S druge strane, represor
ima i vezivno mjesto za šećer alolaktozu (izomer D-laktoze koji je u ćeliji
prisutan onda kada je prisutna i laktoza). Kada koncentracija alolaktoze u
bakterijskoj ćeliji dostigne određeni nivo, ona se vezuje za represor,
izazivajući njegovu alosteričnu promjenu, usljed koje slabi njegov afinitet
prema operatoru, tako da represor disocira sa operatora. Sada je transkripcija
gena ponovo omogućena. Ova pojava se naziva derepresija, a ovakav vid kontrole,
zasnovan na konformacionoj promjeni represora izazvanoj vezivanjem šećera, je
alosterična kontrola. Kao rezultat derepresije, ćelija počinje da sintetiše
enzime neophodne za razgradnju laktoze. Kada se razgradi sva prisutna laktoza, a
u ćeliju iz okoline ne dospijeva nova, represor se ponovo vezuje za operator i
sprečava transkripciju strukturnih gena lac operona. Prema tome, bakterija
sintetiše enzime za razgradnju laktoze samo onda kada je laktoza (odnosno
alolaktoza) prisutna u ćeliji, a ne i onda kada je nema.

Do sada su poznati mnogi slični primjeri kontrole transkripcije. U svim ovakvim
slučajevima, specifičan ligand (kao alolaktoza), koji se naziva induktor, biva
prepoznat od strane represora koji imaju visok afinitet prema operatorima.
Vezivanje induktora za represor "uključuje" transkripcijsku jedinicu u blizini
operatora, slabljenjem veze između represora i operatora. Međutim, poznati su i
primjeri kada vezivanje induktora za represor dovodi do takve alosterske
promjene represora usljed koje se njegov afinitet prema operatoru povećava, a
transkripcijska jedinica ostaje "zaključana". Znači, u nekim slučajevima, kao
što je lac operon, povećana koncentracija induktora stimulira, dok u drugim
slučajevima inhibira transkripciju gena. lpak, u oba slučaja radi se o istom
regulatornom mehanizmu, jer se u oba slučaja transkripcija odvija u odsustvu
regulatornog proteina (represora), a ne odvija u njegovom prisustvu. Zato se
ovakav tip kontrole naziva negativna kontrola.

Alternativa negativnoj regulaciji je pozitivna kontrola, tj. regulacija
transkripcije aktivatorima. Neke transkripcione jedinice u genomu E. coli imaju
relativno slaba mjesta za vezivanje RNK polimeraze (tzv. slabe promotore), pa je
vezivanje ovog enzima moguće samo uz pomoć proteina aktivatora koji se vezuju za
DNK u neposrednoj blizini RNK polimeraze.

"Jačina", tj. efikasnost promotora zavisi od redoslijeda nukleotida u
karakterističnim, evolutivno očuvanim dijelovima promotorskog regiona od kojih
se jedan nalazi 10, a drugi 35 nukleotida uzvodno od mjesta na kome počinje
transkripcija. Najefikasniji bakterijski promotori na poziciji -10 sadrže niz
TATAAT, a na -35 niz TTGACA. Molekula RNK polimeraze se specifično vezuje za niz
na poziciji -35, dok onaj na poziciji -10 omogućuje da transkripcija započne na
nukleotidu +1. Aktivatori se vezuju za nizove nukleotida koji se nalaze u
neposrednoj blizini mjesta za koje se vezuje RNK polimeraza i za razliku od
represora, koji onemogućuju vezivanje enzima, aktivatori to vezivanje
olakšavaju. Po svemu ostalom, oni veoma liče na represore. Oni se često vezuju
za induktore koji povećavaju ili smanjuju njihov afinitet prema DNK i na taj
način "uključuju" ili "isključuju" odgovarajuće transkripcione jedinice. Ovakav
način regulacije aktivnosti gena označen je kao pozitivna kontrola, jer se
transkripcija odvija samo u prisustvu regulatornog proteina.

Osnovni izvor energije za bakteriju E. coli je glukoza. Kada je u ćeliji
prisutna dovoljna količina glukoze, tada je inhibirana ekspresija svih gena koji
kodiraju enzime uključene u razgradnju drugih katabolita, kao što su laktoza,
arabinoza i galaktoza. Ovaj fenomen je poznat kao represija katabolita, i njime
se sprečava nepotrebno dupliranje enzimskih sistema koji učestvuju u produkciji
energije. Otkrivanju ovog fenomena prethodilo je zapažanje da je u prisustvu
glukoze u bakterijskoj ćeliji koncentracija cikličnog AMP-a (cAMP-a) manja nego
u odsustvu glukoze i da se dodavanjem cAMP-a može prevazići represija katabolita
izazvana glukozom. Naime, transport glukoze kroz membranu bakterijske ćelije
dovodi do defosforilacije jednog enzima koji mora biti fosforilisan da bi
aktivirao adenilat ciklazu, tako da unos glukoze u ćeliju uvek dovodi do
snižavanja koncentracije cAMP-a.

Nađeno je da bakterija sadrži protein označen kao CAP (od eng. catabolite gene
activator protein) ili CRP (od eng. cAMP receptor protein), koji se sastoji od
dvije subjedinice i vezuje cAMP. Vezivanje cAMP-a izaziva veliku konformacionu
promjenu ovog proteina, a njegova funkcija je da se u kompleksu s cAMP-om vezuje
za lac operon (i neke druge operone), stimulišući njegovu transkripciju u
odsustvu lac represora. Prema tome, CAP je pozitivan regulator, odnosno
aktivator transkripcije lac operona, za razliku od lac represora koji je
negativan regulator. Za sada još uvijek nije sasvim jasno na koji način kompleks
CAP-cAMP stimuliše inicijaciju transkripcije na slabom promotoru laktoznog i
drugih operona. Jedna mogućnost je direktna interakcija ovog kompleksa s RNK
polimerazom, a druga je promjena konformacije DNK u oblasti promotora, koja
olakšava inicijaciju transkripcije. U svakom slučaju, ovakav mehanizam
regulacije transkripcije lac operona omogućava bakterijskoj ćeliji da u odsustvu
glukoze dođe do potrebne energije razgradnjom laktoze, jer kada je koncentracija
glukoze u ćeliji niska, koncentracija cAMP-a pa prema tome i kompleksa CAP-cAMP
uvijek raste, što dovodi do ubrzane transkripcije lac operona.

Neki regulatorni proteini kod bakterija mogu se vezati na više mjesta u genomu i
izvršiti represiju transkripcije jednog operona, a aktivaciju transkripcije
drugog, što praktično znači da jedan isti protein može imati i ulogu represora i
ulogu aktivatora. Način djelovanja regulatornog proteina zavisi od rastojanja
između mjesta na DNK za koje se vezuje regulatorni protein i mjesta za koje se
vezuje RNK polimeraza. Ako se ta dva mjesta preklapaju, onda vezivanje
regulatornog proteina onemogućuje vezivanje enzima pa protein djeluje kao
represor transkripcije. Ukoliko se vezivna mjesta nalaze u blizini, onda
vezivanje regulatornog proteina može olakšati vezivanje RNK polimeraze i
stimulisati inicijaciju transkripcije pa u tom slučaju protein deluje kao
aktivator transkripcije.

Interesantan primjer regulacije transkripcije, u kome jedan isti protein vrši i
pozitivnu i negativnu kontrolu u istom operonu, je regulacija transkripcije
arabinoznog operona (araBAD operona) E. coli, koji kodira enzime za razgradnju
L-arabinoze. Transkripciju ovog operona reguliše kompleks CAP-scAMP i protein
AraC (produkt gena araC) koji vezuje L-arabinozu. Mehanizam regulacije
transkripcije araBAD operona sastoji se u sljedećem: 1. u odsustvu proteina
AraC, RNK polimeraza započinje transkripciju gena araC, što ima za posljedicu
sintezu proteina AmC. Operon araBAD se nalazi nizvodno od gena araC i njegova
transkripcija se tada održava na bazalnom nivou; 2. kada je koncentracija
glukoze u bakterijskoj ćeliji visoka, tada je koncentracija cAMP-a niska, pa je
i koncentracija kompleksa CAP-cAMP, također, niska. Protein AmC tada sprečava
transkripciju araBAD operona (bakterija nema potrebe da razgrađuje arabinozu,
jer dovoljno energije dobija razgradnjom glukoze). Situacija je slična i kada u
bakterijskoj ćeliji nema L-arabinoze, jer bakterija nema potrebu za enzimima za
razgradnju ovog šećera. Protein AraC se vezuje za tri mjesta. To su araI1
(nalazi se u okviru promotora araBAD operona), araO1 (nalazi se u okviru
promotora gena araC) i araO2 (nalazi se u 5' nekodirajućem regionu gena araC).
Niz araO1 je operator gena araC i kada se protein AraC za njega veže,
transkripcija gena araC je blokirana. Da bi transkripcija operona araBAD bila
onemogućena, protein AraC mora biti istovremeno vezan i za segment araI1 i za
araO2. Pošto je niz araO2 veoma udaljen od araI1, vjerovatno je da se DNK savija
u petlju tako da protein AraC kao dimer ili oligomer može da bude istovremeno
vezan za oba ova mjesta, blokirajući transkripciju araBAD operona (negativna
regulacija); 3. kada je u ćeliji prisutna L-arabinoza, ona se kao induktor
vezuje za protein AraC, dovodeći do takve konformacione promjene ovog proteina
da se on radije vezuje za niz araI2 u promotorskom regionu operona araBAD, nego
za araO2. To dovodi do otvaranja petlje DNK. Ako je istovremeno koncentracija
cAMP-a u ćeliji visoka (u odsustvu glukoze), kompleks CAP-cAMP se vezuje za
mjesto između araO1 i araI1. Kombinovano dejstvo dva kompleksa (CAP-cAMP i
AraC-arabinoza) uključuje njihovu direktnu interakciju i praćeno je aktivacijom
RNK polimeraze, koja počinje da transkribuje araBAD operon (pozitivna kontrola).
Gen araC ostaje blokiran proteinom AraC, koji ostaje vezan za araO1.

Atenuacija je mehanizam kontrole transkripcije kojim bakterija reguliše
ekspresiju mnogih operona koji kodiraju enzime uključene u biosintezu
aminokiselina. Ovaj mehanizam je bio otkriven kada je izučavana regulacija
transkripcije triptofanskog operona (trp operon) bakterije E. coli koji kodira
pet polipeptida. Ovih pet polipeptida grade tri enzima koji učestvuju u
biosintezi triptofana. Ustanovljeno je da se geni L-P operona koordinisano
eksprimiraju pod kontrolom trp represora, dimernog proteina koji se sastoji od
dvije identične subjedinice. Trp' represor je produkt gena trpR, koji se nalazi
u okviru zasebne transkripcione jedinice. On vezuje L-triptofan gradeći kompleks
koji se specifično vezuje za trp operator (trpO) i time 70 puta smanjuje brzinu
transkripcije trp operona. Vezivanje triptofana za represor dovodi do takve
alosterične promjene represora koja omogućuje njegovo istovremeno vezivanje i za
operator. Uz to i sam triptofan formira H-vezu s fosfatnom grupom na DNK, tako
da učvršćuje vezu između represora i operatora, odnosno djeluje kao korepresor
(sprečava sopstvenu sintezu). Trp represor kontroliše transkripciju ne samo trp
operona, već još najmanje dva operona: trpR operona i aroH operona (kodira
sintezu jednog od tri izoenzima, koji katalizuju biosintezu horizmata,
prekursora aromatičnih aminokiselina).

U početku se smatralo da je sinteza triptofana kod E. coli u potpunosti
kontrolisana sistemom trp represor-operator. Međutim, nađeno je da nizvodno od
trpO postoji još jedan kontrolni element. Ispred prvog strukturnog gena u trp
operonu (trpE) nalazi se čeoni niz (trpL) dužine 162 bp i u okviru njega niz
dužine oko 30 bp koji ,također, ima ulogu kontrolnog elementa. U odsustvu
triptofana, sintetiše se policistronska iRNK dužine 6720 nukleotida koja
obuhvata i čeoni niz trpL. Kada koncentracija triptofana u bakteriji raste,
brzina transkripcije trp operona opada kao rezultat stvaranja kompleksa trp
represor-korepresor. Među iRNK koje se sintetišu zapaža se povećana proporcija
kratkih transkripata dužine oko 140 nukleotida koji odgovaraju 5' kraju trpL
niza. To znači da u prisustvu triptofana dolazi do prerane terminacije
transkripcije trp operona i zato je kontrolni element odgovoran za ovu pojavu
nazvan atenuatorom. Pokazalo se da atenuator sadrži četiri komplementa RNK
segmenta koji mogu da formiraju dvije različite intramolekulske zavojnice:
između segmenata 2 i 3, odnosno 3 i 4, ali tako da formiranje jedne od njih
onemogućava formiranje druge. Segmenti 3 i 4 su bogati nukleotidima G i C, a
zajedno s nekoliko uzastopnih U koji slijede, čine normalan terminacioni signal
za RNK polimerazu.

Transkripcija se može nastaviti poslije ovog terminacionog signala samo u
odsustvu triptofana. Segment I je karakterističan po tome što sadrži dva
uzastopna kodona za triptofan (tandemski kodon). Da bi se razumio mehanizam
atenuacije trp operona, važno je imati na umu da translacija kod prokariota
započinje ubrzo pošto se sintetiše 5'-kraj iRNK i teče uporedo s transkripcijom.
Mehanizam atenuacije se sastoji u tome da RNK polimeraza koja je izbjegla
represiju započinje transkripciju. Ubrzo poslije transkribovanja
Šajn-Dalgarnovog niza (mjesto vezivanja male ribosomske subjedinice) koji se
nalazi u okviru čeonog niza trpL, ribosom se vezuje za ovaj niz i započinje
translaciju. Ako je u ćeliji prisutan triptofan, tada su prisutni i kompleksi
Trp-tRNKTrp, tako da iza RNK polimeraze napreduje i ribosom preko triptofanskog
tandemskog kodona u segmentu 1 atenuatora. Ribosom sprečava da se stvori
ukosnica izmedu segmenata 1 i 2, ali je zato favorizovano stvaranje ukosnice
između segmenata 3 i 4 koji grade terminacioni signal. Transkripcija se zato
prerano završava. Ako u ćeliji nema triptofana, ribosom se zaustavlja na
triptofanskom tandemskom kodonu u segmentu 1 atenuatora, očekujući da se
Trp-tRNKTrp, koje nema, veže za A mjesto. Pošto je ribosom zaostao, omogućeno je
stvaranje ukosnice između segmenata 2 i 3, a time je spriječeno stvaranje
terminacionog signala, tj. ukosnice između segmenata 3 i 4. RNK polimeraza tada
nastavlja transkripciju duž cijelog operona, sintetišući policistronsku iRNK
koja će poslužiti kao informacija za sintezu enzima neophodnih za biosintezu
triptofana. Ovaj regulatorni mehanizam se zasniva na koncentraciji Trp-tRNKTrp u
ćeliji, koja zavisi od koncentracije triptofana. Odsustvo triptofana utječe na
ekspresiju trp operona na dva načina: uklanjanjem represora, čime se brzina
transkripcije povećava oko 70 puta i atenuacijom, čime se brzina transkripcije
povećava još 8-10 puta, tako da transkripcija može biti ukupno ubrzana do 700
puta. Na sličan način je kod bakterija regulisana i transkripcija nekih drugih
operona, kao što su his operon (kodira enzime koji učestvuju u biosintezi
histidina) i ilv operon (kodira enzime koji učestvuju u biosintezi izoleucina,
leucina i valina).

Postoje sam dva izvora nasljedne promjenljivosti: to su mutacije, kao genetičke
novosti, i genetičke rekombinacije, tj. rearanžmani postojećeg genetičkog
materijala.

Mutacija (lat. mutatio – promjena, zamjena) kvalitativna je i/ili kvantitativna
promjena u genetičkom materijalu koja nije uzrokovana segregacijom ili
rekombinacijom. Mutacije mogu uzrokovati promjene u pojedinačnim obilježjima
(fenotipa). Organizam s mutacijom se naziva mutant.

Promjenljivost nasljednog materijala predstavlja genetičku osnovu sveukupne
biološke raznolikosti u vremenu i prostoru, promatrajući živi svijet u cjelini i
svaku vrstu živih bića posebno. Mutacije su moguće na različitim nivoima
organizacije genetičkog materijala. Mutacije, dakle, predstavljaju jedini
suštinski izvor nasljedne, individualne varijacije. Nastaju slučajnim promjenama
u strukturi i količini DNK. Mutageneza (proces nastajanja mutacija) može biti
(indukcijom ili spontano) izazvana različitim fizičkim, hemijskim i biološkim
faktorima vanjske i unutrašnje sredine, ali efekat mutiranog gena samo slučajno
može predstavljati direktan "odgovor" (protuakciju) na odgovarajući mutageni
agens.

Efekti mutacija su manje ili više fenotipski vidljivi, zavisno od
promjenljivosti, jer se javljaju kao posljedica materijalnih promjena u
hemijskoj strukturi i kvantitetu genetičke informacije, tj.
dezoksiribonukleinske kiseline (DNK). Sve ostale pojave i oblici nasljedne
varijacije rezultat su rearanžmana (rekombinacija) postojećeg genetičkog
materijala ili različitih efekata njegove interakcije s unutrašnjom i vanjskom
sredinom.

Od količine zahvaćenog genetičkog materijala i njegovog značaja za normalnu
organizaciju i funkciju organizma ili njegovih pojedinih komponenata, odnosno od
prirode interakcije novonastalog alela s postojećim alelnim varijantama
mutirajućeg gena (recesivna mutacija) se, npr. ispoljava samo u homozigotnom
stanju). Poznato je, naime, da krupne mutacije (makromutacije) po pravilu imaju
upadljive, najčešće (sub)letalne efekte. Međutim, čak i izmjena samo jedne
azotne baze u lancu DNK (mikromutacija) može u značajnoj mjeri izmijeniti
strukturu, a naročito funkciju proteina čiju sintezu kontrolira njen zahvaćeni
segment (gen). Tako se, naprimjer, izmjenom samo jedne aminokiseline na šestoj
poziciji u beta–lancu hemoglobina (valin – glutaminska kiselina), umjesto
normalnog hemoglobina A (čiju sintezu šifrira alel HbA), javila patološka
varijanta krvnog pigmenta – hemoglobin S (kontrolirana alelom HbS).

Prema efektima na adaptivnu vrijednost, mutacije mogu biti korisne, štetne ili
neutralne. Imajući u vidu činjenicu da svaki specifični genom (pa i ljudski)
predstavlja evolutivno izbalansiranu cjelinu, postaje jasno zašto su korisne
mutacije uistinu prava rijetkost. I pored toga, ukoliko ih podržava prirodno
odabiranje, njihovo prisustvo u populaciji postaje sve uočljivije. Generalno
uzevši (živi svijet u cjelini), s obzirom na količinu i poziciju zahvaćenog
genetičkog materijala, mutacije mogu biti genske, hromosomske, genomske i
plazmatske (ekstranuklearne) mitohondrijske i plastidne).

Genske mutacije zahvaćaju pojedinačne gene po čemu su i dobile naziv. One nisu
vidljive pod mikroskopom. Obično se dijele na autosomne i heterosomne genske
mutacije s obzirom na kojim se hromosomu nalazi mutirani gen. Nastaju izmjenom u
hemijskoj strukturi funkcionalne sekvence DNK, koja zauzima određeni genski
lokus i kontrolira odgovarajuće funkcije, odnosno osobine organizma. Prema
prirodi interakcije sa postojećim genima istog lokusa, novonastali aleli mogu
biti dominantni, recesivni ili među njima nema odnosa funkcionalne dominacije.
Suglasno konvencionalnim kriterijima, novonastali mutanti se mogu označiti kao:
izomorf, amorf, hipomorf, hipermorf, neomorf i antimorf, pri čemu prefiksi ovih
odrednica označavaju prirodu i smjer mutiranja funkcije ishodišnog alela
("divljeg tipa").

Stroga pravila komplementarne autoreprodukcije genetičkog materijala, na kojima
inače počiva stabilnost i ponovljivost karakterističnih osobina svih živih bića,
u relativno rijetkim slučajevima bivaju narušena. Tako, npr. prilikom
duplikacije nekog polu-lanca DNK, za jedan od adenina može se pogrešno vezati
citozin, pa umjesto normalnog para A–T nastaje neočekivani A–C. Kada je riječ o
polaznom polu-lancu (s adeninom), već nakon prve diobe promatrane molekule DNK,
u procesu njegove duplikacije, ta greška će biti ispravljena i sve njegove
naredne kopije će na pogođenom mjestu imati normalni A–T par nukleotida.
Međutim, polu-lanac s pogrešno ugrađenim citozinom će se u prvoj normalnoj
duplikaciji vezati s prirodno komplementarnom bazom guaninom u par C–G, koji
nije karakerističan za datu poziciju u izvornom lancu DNK. Time se mutacija
stabilizira, a novi par ponavlja u nizu narednih kopija izmijenjene DNK. Genske
mutacije su, prema tome, posljedica greške u kopiranju (duplikaciji) lanaca DNK.
Promjena samo jednog para nukleotida u zahvaćenom genu može imati krupne
posljedice u njegovoj funkciji.

Mutabilnost pojedinih gena uveliko varira, a u prosjeku iznosi oko 10−5 (jedna
mutacija na 100.000 gameta). Ta naoko zanemarljiva frekvencija, međutim, postaje
impozantna u svjetlu podataka o ukupnom broju genskih lokusa u ljudskom genomu –
rezultati sekvenciranja ljudskog genoma pokazali su da se taj broj kreće do
30.000. Uvažavajući pomenute činjenice, lahko se može proračunati (3 x 104 x
10−5) da svaki treći čovjek (30%) potencijalno nosi najmanje jednu svježu
mutaciju.

Hromosomske mutacije zahvataju hromosome i vidljive su pod mikroskopom.
Razlikuju se numeričke i strukturne promjene u pojedinim parovima homologa u
hromosomskoj garnituri.

Numeričke hromosomske mutacije predstavljaju pojedine oblike aneuploidije:
nulisomiju (nedostatak oba homologa), monosomiju (nedostatak jednog homologa),
trisomiju (jedan homolog više) i teorijski moguće stepene polisomije
(kvadrisomija itd.). Strukturne hromosomske mutacije se pak ispoljavaju kao
nedostatak (delecija – deficija) ili višak (duplikacija) jednog dijela nekog
hromosoma. U ovoj kategoriji mutacija relativno su česte i pojave nenormalnog
rasporeda pojedinih dijelova unutar hromosoma (transpozicija) ili njihovog
premještanja na neki drugi hromosom (translokacija), te obrtanja pojedinih
segmenata hromosoma (za 180° – inverzija), što rezultira obrnutim rasporedom
lokusa na mutiranoj sekvenci.

Genomske mutacije imaju za posljedicu izmjenu normalnog diploidnog hromosomskog
broja (''2n'') za n, tj. za jedan ili više haploidnih setova hromosoma
(euploidija: haploidija, triploidija, poliploidija). Prema porijeklu dodatnih
garnitura, poliploidija može biti autopoliploidija (uvišestručavanje soptvenog
genoma) ili alopoliploidija (heteroploidija: dodavanje stranih genoma putem
hibridizacije).

Genetička rekombinacija ili kratko rekombinacija je proizvodnja potomaka sa
kombinacijom osobina po kojoj se razlikuju od svojih roditelja. U eukariota
genetičke rekombinacije se dešavaju tokom mejoze putem, spolne reprodukcije,
dajući set genetičke informacije koja se mogu dalje nasljedno prenositi od
roditelja na potomstvo, u nizu generacija posmatrane vrste organizama. Većina
rekombinacije se javljaju u prirodi. Tokom mejoze u eukariota, rekombinacije
uključuje uparivanje homolognih hromosoma. To može biti praćeno razmjenom
informacija između hromosoma. Ta razmjena se može desiti i bez fizičke razmjene
(a dio genetskog materijala se kopira iz jednog u drugi hromosom, bez doniranja
i razmjene dijelova hromosoma) (vidi SDSA put na slici); ili lomljenja i
ponovnog spajanja DNK lanaca, koji čini nove molekule DNK. Rekombinacija se može
pojaviti i tokom mitoze eukariota, što obično uključuje dvije sestrinske
hromatide formirane nakon hromosomskih replikacija. U ovom slučaju, nema novih
kombinacija alela jer su sestrinske hromatide obično identične. U mejozi i
mitozi, rekombinacije se javlja između homolognih dijelova hromosoma, odnosno
molekula DNK. U mejozi, nesestrinske hromatide homolognih hromosoma se međusobno
uparuju, tako da se rekombinacije dešava između nesestrinskih sudionika
konjugacije hromosoma. U oba meiotic i mitotska ćelija, rekombinacije između
homolognih hromozoma je zajednički mehanizam koji se javlja u DNK reparaciji.

Genetički rekombinacije i rekombinantna DNK reparacija također se javlja i kod
bakterija i archaea, koje imaju aseksualnu reprodukciju.

Rekombinacija se može inducirati i u laboratoriji, podešavanjem in vitro,
producirajući rekombinantnu DNK za različite potrebe koje uključuju i
proizvodnju vakcina i medicinskih preparata.

Rekombinacije su katalizirane putem mnogih različitih enzima. Rekombinaze su
ključni enzimi koji kataliziraju sve faze transfera lanaca tokom rekombinacije.
RecA, glavna rekombinaza Escherichia coli, odgovorna je za popravak DNK
dvostrukog lanca. U kvasca i drugih eukariotskih organizama, postoje dvije
rekombinaze, potrebne za popravak dvostrukih lanaca. RAD51 protein je potreban
za mitotska i meiotske rekombinacije, dok je popravak DNK odgovoran je DMC1 gen
koji kodira specifični proteine za mejotska rekombinacije. U archaea, ortolog
bakterijske RecA proteina je RadA.

Selekcija, u kontekstu evolucije, favoriziranje je ili eliminiranje određene
osobine ili alela unutar populacije. Ovaj faktor evolucije omogućava da određeni
fenotipovi imaju tendenciju da budu reprodukcijski uspješniji, što znači da
ostavljaju više potomaka i svojih gena u narednu generaciju nego što rade drugi.
Kada ove osobine imaju genetičke osnove, odabir može povećati njihovu
prevalenciju jer potomci će naslijediti gene koji kontroliraju osobine njihovih
roditelja.

Kada je selekcija intenzivna i uporna, adaptivne osobine postaju univerzalnie u
populaciji ili vrsti, za koje se onda može reći da evoluiraju.

Dugotrajna pozitivna selekcija jednog alela, neminovno vodi ka smanjenju
učestalosti ostalih u populaciji i – u konačnici – do potpune eliminacije drugog
ili drugih. Brzina eliminacije zavisi od snage selekcijskog pritiska,
interakciji alelnih gena, heterozigotnosti, vezanosti pogođenih lokusa za gene
visoke adaptacijske vrijednosti i neke druge odnose u genetičkoj strukturi
populacije, kao i uvjetima života, uključuju ći ograničenja resursa (hrana,
stanište prostor, saučesnici) i postojanje mogućih prijetnji (predatori,
bolesti, nepovoljne vremenske prilike). Djelovanje svih tih faktora je, međutim,
uključeno u kompleks koji se označava kao selekcijski pritisci.

U prirodnoj selekciji, čak ni najprilagođeniji fenotipovi nisu dovoljno
adaptirani da bi bili apsolutno pošteđeni od njenog djelovanja.

Prirodno odabiranje je evolucijska snaga koja (logično) prepoznaje samo
fenotipove, a skupa s njima favorizira ili onemogućuje odgovarajuće alelogene,
dok je u vještačkoj selekciji moguće birati i poželjne genotipove.

Selekcija efikasno djeluje putem diferenciranog nataliteta, ali i razlika u
mortalitetu životnoj sposobnosti (vigor) individual u pogođenoj populaciji.
Pritom su osobito značajni adaptivna vrijednost i intenzitet selekcijskog
pritiska.

Selekcija ne garantira da će najpovoljnije osobine ili aleli postati
prevladavajući unutar populacije. Drugi proces u determiniranju frekvencije gena
u populaciji se zove genetički drift, koji djeluje na gene koji nisu pod
selekcijom. No, drift ne može prevladati samu prirodnu selekciju, jer je
slučajni faktor, dok je prirodno odabiranje zapravo trajna evolucijska sila. S
obzirom na izbor čak i tzv štetnih alela oni mogu postati univerzalna komponenta
genskog fonda jedne vrste. To je rizik prvenstveno u slučaju "slabog" izbora
(npr. zarazne bolesti sa veoma niskom stopom smrtnosti) ili male veličine
populacije. Iako ponekad mogu postati osnovana štetnih alela, odabir može
djelovati negativno, kao i pozitivno.

U biološkom raspravama , negativna selekcija ponekad je nazivana odabitanje
protiv, dok su oni pod pozitivne selekcije su, rekao je da se odabranje za.

Iako genom svake jedinke sadrži kompletnu genetičku informaciju za sve elemente
građe i funkcije organizma,okolinski faktori također imaju značajnu ulogu u
određivanju konačnog fenotipa. U tom pogledu, zanimljive su pojave
pripitomljenih životinja, fenomeni poznati kao "priroda protiv njege". Jedan od
primjera je mutacija koja izaziva osjetljivost na temperaturu. Iako postoje i
ekstremni suprotni slučajevi, obično izmjena jedne aminokiseline u sekvenci
proteina ne mijenja njegovo ponašanje i interakciju s produktima drugih gena,
ali može destabilizirati njihovu strukturu. U uvjetima povišenih temperatura,
molekule se brže kreću i sudaraju, što rezultira time da protein mijenja
normalnu strukturu i postaje nefunkcionalan. Međutim, pod niskim temperaturama,
sutruktura proteina je stabilna kao i njegova funkcija. Ovaj tip mutacije se
javlja kod boje krzna sijamskih mačaka, gdje enzim koji kontrolira boju krzna,
na visokoj temperaturi biva destabiliziran i gubi funkciju. U ohlađenim
dijelovima kože (noge, uši, rep i lice), enzim je aktivan pa takva mačka na tim
dijelovima ima tamnije krzno.

Okolina može također imati dramatičan uticaj na ispoljavanje nasljednih boleti
kod čovjeka. Primjer može biti fenilketonurija. Mutacija koja izaziva ovu
"grešku" metabolizma fenilalanina onemogućava njegovo razlaganje, što izaziva
toksično nakupljanje srednje molekule u metaboličkom lancu, što izaziva jake
simptome progresivne mentalne zaostalosti. Međutim, ako osoba s fenilokenturijom
pridržava odgovarajućih strogih dijeta, bez fenilalanina fenotipsi će se
ispoljavati kao i osobe bez te mutacije.

Rašireni način za procjenu relativnog udjela okolinskih faktora na ispoljavanje
određenog genotipa je blizanački metod, koji počiva na poređenju serija
jednojajnih i dvojajnih blizanaca ili braće/sestara iz višestrukih trudnoća.
Budući da su jednojajni blizanci klon istog zigota, oni su genetički identični.
Dvojajni su, međutim, isto toliko različiti ili slični kao i braća i/ili sestre
koje nisu iz iste trudnoće. Porodeći međusobnu podudarnost fenotipova u serijama
jednojajnih i dvojajnih blizanaca, moguće je procijeniti uticaj okolinskih
faktora na ispoljavanje posmatranih poremećaja. Jedan poznati primjer
istraživanja višestruke trudnoće su Genain četvorke, koje su bile jednojajne i
sve sa šizofrenijom.

Iako su početna genetička istraživanja nasljednosti kod mnogih vrsta organizama,
vrememnom su se pojavila i specijalizuirane problem objekti istraživanju
genetike određenih grupa organizama. Ta činjenica je podsticala buduća
istraživanja da svoje projekte osmisle na provjereno podobnim organizmima. Tako
je nekolicina organizama postali modelni biološki sistemi u većini genetičkih
istraživanja, tj. postali su modelni organizmi. Najčešćem pročavani problem
genetičkih istraživanja kod modelnih organizama, dosad su bili regulaciji
djelovanja gena, uticaj gena u razvoj i genetičke osnove karcinoma. Model
organizmi, u svim biološkim istraživanjima, su odabrani zbog nihovih podobnosti,
kao što su:

Uz sve te uvjete, jednostavna manipulacija genima učinila je neke organizme
popularnim modelima za različita istraživanja. Naširoko korišteni modelni
organizmi u genetici su Escherichia coli, biljka Arabidopsis thaliana (poznata
kao "biljna vinska mušica"), pivski kvasac (Saccharomyces cerevisiae), obla
glista (Caenorhabditis elegans, vinska mušica (Drosophila melanogaster) i obični
miš (Mus musculus).

Medicinska genetika istražuje kako genetičke ke varijacije mogu uticati na
ljudsko zdravlje i bolesti, te kako njima upravljati. Kada se traga za
nepoznatim genom koji je možda povezan s određenom bolesti, često koriste vezani
geni i genetičke karte s rodoslovom, kako bi se procijenila pozicija, sa bolešću
povezanog, lokusa u genomu pacijenta. Na razini populacije, testiraju se modeli
Mendelovskog slučajnog izbora parnjaka, pristup koji može biti vrlo koristan za
slučajeve poligenskog nasljeđivanja osobina. To su one koje ne ispoljavaju
funkciju samo Kada se gen-kandidat pronađe, daljnje istraživanje se obično
nastavlja na odgovarajućem (ortolognom) genu modelnih organizama. Uz
istraživanje genetičkih bolesti, intenzivan razvoj I povećana dostupnost tehnika
za mijenjanje gena, doveli su i do farmakogenetike, koja istražuje uticaj
genotipa na odgovore organizma na uzimanje određenih lijekova.

Podložnost razvoju raka je individualno određena, jer je rak ima genetičku
osnovu. Proces razvoja raka u tijelu je ustvari kombinacija raznih događaja,
uključujući I njihove kombinaciuju I dinamiku. Tokom ćelijskih dioba, u tijelu
često se dešavaju mutacije. Iako ih potomstvo neće naslijediti, mogu uticati na
ponašanje ćelija nositelja, što ponekad dovodi do njihovog bržeg rasta i
proliferacijske – nekontrolirane diobe. Postoje biološki mehanizmi koji u
normalnim stanjima mogu zaustaviti ovaj process, jer se takvim ćelijama šalju se
signali koji bi trebali izazvati smrt ćelije, ali u podložnim slučajevima se
dese mutacije koje izazivaju ignoriranje ove poruke. U tijelu se javlja
unutrašnji proces prirodne selekcije i na kraju se mutacije nagomilvaaju,
potičući sopstveni rast, tj. stvarajući kancerogene tumore koji rastu i
zauzimaju pogođena tjelesna tkiva.

U solidno opremljenim laboratorijama, može se manipulirati i samom DNK.
Restrikcijski enzimi se protom obično koriste za rezanje DNK na određenom dijelu
sekvence, stvarajući, između ostalih, i tražene fragmente DNK. Ti fragmenti se
mogu vizualizirati korištenjem gelne elektroforeze, koja ih razdvaja, prema
njihovoj dužini, odnosno pokretljivosti u električnom polju.

Zatim DNK ligaza omogućava da se sekvence DNK povežu, pa se njihovim spajanjem
iz raznih izvora, može napraviti rekombinantna DNK. Ova odrednica se često
povezuje s genetički modificiranim organizmima, jer se oni dobijaju unošenjem
stranih sekvenci DNK genom tretiranih ćelija I organizama. Kao vektori unosa
poželjnih segmenata DNK u određeni genom, obično se uzimaju plazmidi – kratki
kružni dijelovi DNK s nekoliko gena na njima. Ubacivanjem plazmida u bakterije i
njihovim uzgojem na hranljivoj podlozi (agaru), mogu se u bakterijama (koje se
brzo razmnožavaju) klonirati uneseni fragmenti molekula DNK. Tako je, naprimjer,
u bakteriju Escherichia coli, putem pogodnog plazmida, ubačen ljudski gen za
sintezu insulina, a njene kolonije zatim produciraju insulin, koji je odavno u
komercijalnoj upotrebi.

DNK se može umnožavati (amplificirati) i procedurom lančane reakcije polimerazom
(PCR). Na matrici određene kratke sekvence DNK, PCR može izolirati i
eksponencijalno umnožiti određeni segment DNK. Budući da se može amplificirati
iz veoma malik količina DNK, PCR se također često koristi za otkrivanje
prisustva neke određene sekvence DNK u biološkim tragovima, uključujući i one
koji su forenzički i medicinski zanimljivi.

Među temeljne nove tehnologije genetičkih istraživanja svakaku ulazi
sekvenciranje DNK molekula, što omogućava prepoznavanje redoslijeda nukleotida u
molekulama DNK i njenim ciljanm sekvencama. Ovaj postupak su razvili Frederick
Sanger i suradnici 1977. godine, a danas se rutinski koristi za sekvenciranje
DNK različitih vrsta I oblika života. Ovom tehnologijom je moguće analizirati I
one molekulske sekvence koje se dovode u vezu sa mnogim ljudskim bolestima.
Smanjivanje troškova sekvenciranja, utvrđene su genomske sekvence mnogih
organizama, koristeći prito I komputerizirane programe za povezivanje sekvenci
više fragmenata. Takvom tehnikom je također sekvenciran i ljudski genom, što je
omogućilo završetak Projekta ljudskog genoma 2003. godine. Nove tehnologije za
sekvenciranje dramatično snižavaju cijenu sekvenciranja DNK, a mnogi se nadaju
da će se cijena za ponovno sekvenciranje ljudskog genoma sniziti na prihvatljive
iznose za najširi krug zaineresiranih osoba. Rastuća količina podataka o
sekvenciranim genomima otvorila je novo polje genetike, nazvano genomika, nauke
koja koristi kompjutacijske alate za analizu dijelova cijelog genoma nekog
organizma. Genomika se također može smatrati dijelom bioinformatike.

Područja genetike su: antropogenetika, bioinformatika, citogenetika, evolucijska
genetika, farmakogenetika, filogenetika, forenzička genetika, genealoška
genetika, genetičko inženjerstvo, genetika čovjeka, genetika ponašanja, genetika
starenja, genomika, humana genetika, klasična genetika, kvantitativna genetika,
medicinska genetika, molekulska genetika, obratna genetika, poljoprivredna
genetika, populacijska genetika, proteomika i razvojna genetika, standardna
genetika, šumarska genetika.



https://bs.wikipedia.org/wiki/Aspirin

Aspirin® ili acetilsalicilna kiselina je salicilatni lijek koji se često koristi
kao analgetik, antipiretik i antiupalni lijek. Također, ima svojstvo
antiplateleta, odnosno sprječava nastanak tromboze. Ponekad se korisiti u manjim
dozama za sprječavanje infarkta srca kod osoba koje imaju rizik od nastajanja
trombova.

Aspirin također ima svojstvo da onemogućava koagulaciju krvi, jer inhibira
tromboksan prostaglandine, koji u normalnim uslovima vežu molekule trombocita
radi pravljenja ugruška na otvorenom ili oštećenom krvnom sudu ili povrijeđenom
tkivu. Iz tih razloga se aspirin dugoročno koristi u manjim dozama za prevenciju
infarkta miokarda, moždanog udara ili stvaranja krvnih ugušaka kod osoba koje su
izložene tom riziku.Utvrđeno je da se manje doze aspirina mogu dati neposredno
nakon srčanog udara da bi se smanjio rizik od narednog udara ili smrti srčanog
mišića.

Osnovni neželjeni efekat aspirina su ulceracija probavnih organa, krvarenje u
stomaku i tinitus, naročito pri visokim dozama. Kod djece i adolescenata,
aspirin se više ne koristi kod ublažavanja simptoma gripe ili ospica te drugih
virusnih bolesti, zbog povećanog rizika od Reyevog sindroma.

Aspirin je jedan od najsvestranijih lijekova koji su poznati u medicini i jedan
od najstarijih (prva upotreba lijekova dosta sličnih aspirinu zabilježena je u
Antičkoj Grčkoj). Početni materijal potreban za sintezu aspirina, salicilna
kiselina, je relativno jeftin (15 $ po kilogramu), jer se može dobiti procesom
karboksilacije fenola sa ugljik dioksidom. U industrijskoj proizvodnji aspirina
najčešće se koristi proces esterifikacije. Aspirin se može naći u više od 100
komercijalnih lijekova širom svijeta (Anacin, Excedrin, Coricidin, Midol itd.).
Koristi se za neki od tri najčešća razloga: kao analgetik, antipiretik i
antiinflamatorni lijek (protivupalni). Iako je ranije aspirin činio više od 90%
cjelokupnog tržišta komercijalnih analgetika, danas se pored njega sve više mogu
naći lijekovi na bazi acetaminofena (40%), ibuprofena (26%) i naproksena (6%).
Po američkim standardima (FDA), svi lijekovi koji sadrže više od 0,325g aspirina
moraju biti pomješani povezujućom supstancom koja povezuje aspirin, odnosno
rastvara ga. Takva procedura je neophodna zbog negativnog uticaja aspirina na
sluznicu organa u probavnom sistemu.

Aspirin je jedan od prvih lijekova iz grupe nesteroidnih antiupalnih lijekova,
od kojih nisu svi salicilati, iako mnogi od njih imaju slične efekte i
inhibiraju sintezu ciklooksigenaze kao svoj osnovni mehanizam djelovanja. Danas
je aspirin jedan od najrasprostranjenijih lijekova na svijetu, sa otprilike
40.000 tona potrošnje svake godine. U zemljama gdje je Aspirin zaštićeno
trgovačko ime njemačke farmaceutske kompanije Bayer, koristi se generičko ime
acetilsalicilna kiselina (ASA).

Lijekovi koji sadrže derivate salicilne kiseline, a strukturno su slični
aspirinu, koriste se u medicini od antičkih vremena. Ekstrakti vrbine kore koji
su bogati salicilatima su poznati po specifičnim efektima na povišenu
temperaturu, bol i upalu, još od sredine 18. vijeka. Od 19. vijeka, farmaceuti
su redovno davali recepte bazirane na raznim supstanama baziranim na salicilnoj
kiselini kao aktivnoj komponenti vrbine kore.

Francuski hemičar Charles Frederic Gerhardt je prvi napravio acetilsalicilnu
kiselinu 1853 godine. U toku njegovog ispitivanja i proučavanja sinteze i
svojstava različitih kiselih anhidrida, pomiješao je acetil hlorid sa
natrijumovim solima salicilne kiseline (natrijum salicilat). Uslijedila je burna
reakcija a rezultirajuća tekućina je brzo otvrdnula.Pošto u to vrijeme (1853)
nije bila poznata strukturalna teorija, Gerhardt je dobivenu supstancu nazvao
salicil-acetni anhidrid (njem. wasserfreie Salicylsäure-Essigsäure). Ova sinteza
aspirina je jedna od mnogih reakcija koje je Gerhardt opisao u svojim
proučavanjima o anhidridima, ali je nije dalje razvijao.

Šest godina kasnije, 1859, von Gilm uspijeva dobiti analitički čistu
acetilsalicilnu kiselinu (koju je nazivao acetilirana salicilna kiselina) putem
reakcije salicilne kiseline i acetil hlorida.Godine 1869, naučnici Schröder,
Prinzhorn i Kraut ponavljaju sinteze koje su izveli Gerhardt (sa natrijum
salicilatom) i von Gilm (sa salicilnom kiselinom) te zaključuju da obje reakcije
daju istu supstancu - acetilsalicilnu kiselinu. Oni su također prvi koji su
pravilno prikazali strukturu aspirina sa acetilnom funkcionalnom grupom
povezanom na fenolni atom kiseonika.

Godine 1897, naučnici iz njemačke farmaceutske firme Bayer počinju istraživati
acetilsalicilnu kiselinu kao zamjenu za standardne salicilatne lijekove, koja bi
imala manje iritirajuće efekte. Od 1899 godine, Bayer počinje nazivati ovaj
lijek Aspirin i započinje s prodajom u cijelom svijetu. Ime Aspirin je izvedeno
iz A - acetil i Spirsäure - stari njemački naziv za salicilnu kiselinu.
Popularnost aspirina je rasla tokom prve polovine 20. vijeka, da bi nakon
uspješnog korištenja aspirina tokom izbijanja pandemije španske gripe 1918
godine i profitabilnosti njegove proizvodnje, naglo narasla konkurencija u
proizvodnji preparata na bazi aspirina, naročito kada je 1917 godine istekao
američki patent na aspirin u posjedu Bayera.

Lagahni pad u popularnosti aspirina uslijedio je nakon što je na tržište pušten
paracetamol (acetaminofen) 1956 godine i ibuprofen 1969 godine. Tokom 1960tih i
1970tih, John Vane i drugi naučnici su otkrili osnovni mehanizam djelovanja
aspirina, putem kliničkih testova i drugih studija u periodu od 1960tih do
1980tih, što je dokazalo efikasnost aspirina kao lijeka protiv koagulacije krvi
i sredstva koje smanjuje rizik od bolesti izazvanih krvnim ugrušcima. Prodaja i
potrošnja aspirina je ponovno značajno povećana u posljednjem desetljeću 20.
vijeka i snažno se nastavila u 21. vijeku, zahvaljujući široko rasprostranjenoj
upotrebi aspirina kao preventivnog lijeka od infarkta i moždanog udara.

Kao dio ratne odštete koja je određena poraženoj Njemačkoj u Prvom svjetskom
ratu mirom u Versaju 1919 godine, aspirin (zajedno sa heroinom) je izgubio
status zaštićene trgovačke marke u Francuskoj, Rusiji, Ujedinjenom Kraljevstvu i
SAD, gdje dobija generičko ime te se može pisati s malim početnim slovom.Danas
je riječ "aspirin" generički naziv u Australiji, Argentini, Velikoj Britaniji,
Francuskoj, Indiji, Irskoj, Novom Zelandu, Pakistanu, Filipinima, Južnoj Africi
i SAD-u.Aspirin je ostao zaštićena trgovačka marka Bayera u Njemačkoj, Kanadi,
Meksiku i 80 drugih zemalja, gdje se aspirin piše s velikim početnim slovom, te
se obavezno mora staviti kao referenca na sve proizvode na bazi acetilsalicilne
kiseline koje proizvodi i distribuira Bayer.

Aspirin je jedan od najosnovnijih lijekova koji se koriste u liječenju migrene,
pri čemu je kod 50 do 60% slučajeva zabilježeno pozitivno djelovanje. Njegova
efikasnost se može porediti sa sumatriptanom, novijim lijekom na bazi triptana
(trgovački naziv "Imitrex")i drugim analgeticima poput paracetamola
(acetaminofena)ili ibuprofena. Kombinacija aspirina, paracetamola i kofeina
(Excedrin) daje čak i bolje rezultate. Pri tretmanu glavobolja i migrene, ova
formulacija djeluje daleko bolje nego bilo koja od te tri komponente uzimane
odovojeno, bolje nego ibuprofente bolje nego sumatriptan. Slično kao i kod
drugih lijekova protiv migrene, preporučeno je da se koristi aspirin kod
početnih znakova glavobolje pošto se taj način koristio i u komparativnim
studijskim eksperimentima.

Aspirin ublažava bol kod 60 do 75% pacijenata sa epizodnim tenzijama glavobolje.
On je u istoj ravni sa paracetamolom u tom smislu, osim što se kod aspirina
češće javljaju neželjeni efekti u probavnom sistemu. Komparativni studijski
eksperimenti ukazuju da metamzol i ibuprofen mogu ublažiti bol brže od aspirina,
ali se primjećuju značajne razlike 2 sata nakon upotrebe. Kombinacija aspirina,
paracetamola i kofeina (Excedrin) je i dalje efektivniji, ali uz negativnije
posljedice u vidu stomačnih tegoba, nervoze i vrtoglavice.

Općenito, aspirin dobro djeluje protiv potmule i stalne boli; međutim nije
efikasan protiv bolove izazvanih mišićnim grčevima, nadimanjima, mučninom u
želucu i akutnom iritacijom kože. Najviše studirani primjer je bol nakon
operacije poput vađenja zuba, za koju je najviša dozvoljena doza aspirina (od
1 g) ekvivalentna 1 gramu paracetamola, 60 mg kodeina i 5 mg oksikodona.
Kombinacija apsorina i kofeina, općenito, omogućava veće ublažavanje bola od
aspirina samog. Aspirin u vidu šumećih tableta ili praška ublažava bol mnogo
brže od aspirina u vidu tableta (15-30 minuta naspram 45-60 minuta).

U svakom slučaju, kao sredstvo za ublažavanje bolova poslije operacije, aspirin
djeluje daleko slabije od ibuprofena. Aspirin također ima dosta veći negativni
uticaj na probavne organe od ibuprofena. Najveća dozvoljena doza aspirina (1 g)
slabije ublažava bol od prosječne doze ibuprofena (400 mg) a ovo ublažavanje
bola kod aspirina ne traje tako dugo. Kombinacija aspirina i kodeina može imati
neznatno veće analgetičke efekte od samog aspirina; međutim, ova razlika
klinički nije značajna. Smatra se da je ibuprofen najmanje isto toliko efektivan
kao i ova kombinacija, a moguće i efektivniji.

Sudeći po meta-analizama kliničkih eksperimenata u vezi menstrualnih bolova,
aspirin pokazuje višu efikasnost od placeba ali slabiju od ibuprofena ili
naproksena, mada se najveća doza aspirina nije koristila pri ovim
eksperimentima. Autori su zaključili da ibuprofen ima najpovoljniji odnos
koristi i rizika.

Aspirin ne olakšava bolove nastale tokom biciklističkih vježbi, dok kofein je,
na iznenađenje, bio veoma učinkovit. Slično tome, aspirin, kodein ili
paracetamol nisu bili bolji od placeba kod mišićnih bolova nakon vježbanja.
Aspirin je jedan od najčešće korištenih lijekova pri tretmanu blagih i umjerenih
bolova, uključujući migrenu i groznicu.Često se kombinira sa drugim lijekovima
iz grupe nesteroidnih antiupalnih lijekova i opioidnim analgeticima pri tretmanu
umjerenih i jakih bolova.

U visokim dozama, aspirin i drugi salicilati se koriste pri tretmanu reumatske
groznice, reumatoidnog artritisa i drugih upalnih stanja zglobova i kostiju. U
manjim dozama, aspirin (i njegovi ekvivalenti kao kalcijum karbasalat) također
sprječavaju nastajanje krvnih ugrušaka i dokazano smanjuju pojavu akutnih
ishemičnih napada i nestabilne angine pektoris kod muškaraca, a može biti
korišten i profilaktično. Također se koristi pri tretmanu perikarditisa, bolesti
koronarnih arterija i akutnih infakta miokarda.Manje doze aspirina su
preporučene u prevenciji moždanog udara i infarkta kod pacijenata sa
dijagnosticiranim srčanim bolestima. Kod osoba koje nemaju prisutne srčane
probleme, aspirin nema takvo djelovanje.Međutim, preporučljivo je da se u
predoperativnom postupku kod pacijenata sa srčanim bolestima pri operaciji
by-pass-a prekine s davanjem aspirina najmanje 7 dana prije same operacije, jer
se time značajno umanjuje krvarenje u postoperativnom periodu.

Pretpostavljalo se da aspirin smanjuje formiranje katarakta kod pacijenata sa
dijabetesom, ali je jedna studija dokazala da nije djelotvoran za ovakvu
upotrebu.Uloga aspirina u smanjenju pojave nekih formi raka je također dosta
ispitivana. U brojnim studijama, korištenje aspirina nije smanjilo pojavu raka
prostate.Njegovi efekti na pojavu raka pankreasa su promjenjivi, jedna studija
iz 2004 godine je pronašla statistički značajno povećanje rizika od raka
pankreasa kod žena,dok meta-analize nekoliko studija, objavljenih 2006 godine,
nisu pronašle dokaze da su aspirin i drugi nesteroidni antiupalni lijekovi
povezani sa povišenim rizikom od tih oboljenja.Moguće je da bi aspirin mogao
biti efektivan u smanjenju rizika od različitih oblika raka, uključujući rak
debelog crijeva,pluća,a moguće i rak gornjih probavnih organa, iako neki dokazi
o efikasnosti u prevenciji raka gornjih probavnih organa nisu u potpunosti
dorečeni.Njegovi efekti protiv adenokarcinoma mogu biti objašnjeni njegovom
inhibicijom enzima ciklooksigenaze-2 (COX-2) koji je sadržan u njima.U studiji
objavljenoj 2009 godine, grupa naučnika sa Univerziteta Yale i Univerziteta Iowa
je pronašla da aspirin može zaštititi određene ćelije jetre zvane hepatocite od
oštećenja.

Aspirin se koristi pri tretmanu bola i artritisa u veterinarskoj medicini,
uglavnom kod pasa, iako nije preporučljiv za ovu upotrebu, jer postoje noviji
lijekovi sa manje popratnih efekata za ove životinje. Naročito su psi posebno
osjetljivi na popratne efekte salicilata na probavni sistem.Konjima se također
davao aspirin za ublažavanje bolova, mada nije široko upotrebljavan zbog kratkog
perioda analgetičkog djelovanja. Također su i konji nešto manje osjetljivi na
neželjene efekte na probavni sistem. Međutim, aspirin je pokazao obečavajuće
rezultate pri njegovoj upotrebi kao antikoagulanta, naročito kod slučajeva
laminitisa.Pri upotrebi aspirina kod svih životinja, obavezan je direktni nadzor
veterinara. Mačkama se nikad ne bi trebao davati aspirin, jer one nemaju
sposobnost formiranja konjugiranih glukoronida, što uzrokuje da je aspirin za
mačke otrovan. Njegova toksičnost za mačke se može ublažiti davanjem propisanih
doza u dužim vremenskim intervalima.

Godine 1971, britanski farmakolog John Robert Vane, tada zaposlen na Kraljevskom
hirurškom koledžu (Royal College of Surgeons) u Londonu, dokazao je da aspirin
onemogućuje proizvodnju prostaglandina i tromboksana.Za ovo otkriće, Vane je
dobio Nobelovu nagradu za medicinu 1982 godine, te je dobio počasnu titulu
viteza.

Mogućnost aspirina da inhibira proizvodnju prostaglandina i tromboksana je zbog
njihovih nepovratnih (ireverzibilnih) deaktivacija enzima ciklooksigenaze (COX).
Ciklooksigenaza je neophodna za sintezu prostaglandina i tromboksana. Aspirin
djeluje kao acetilirajuće sredstvo pošto se acetil grupa kovalentno veže za
serinski ostatak na aktivnom mjestu COX enzima. Ovo daje aspirinu značajnu
razliku od drugih nesteroidnih antiupalnih lijekova (poput diklofenaka i
ibuprofena), koji su reverzibilni inhibitori (čije je djelovanje moguće
povratiti).

Aspirin korišten dugoročno u manjim dozama nepovratno blokira stvaranje
tromboksana A2 u krvnim ugrušcima, stvarajući blokirajući efekt na stvaranje
krvih ugrušaka. Ovo anikoagulantsko svojstvo aspirina omogućavanja njegovu
primjenu za smanjenje rizika od srčanih udara.Dnevna doza od 40 mg inhibira
veliku proporciju tromboksana A2 proizvedenog akutno, a da se sinteza
prostaglandina I2 vrlo malo mijenja; međutim, neophodne su veće doze za daljnu
inhibiciju.

Prostaglandini su hormoni koje tijelo lokalno proizvodi a koji imaju različite
efekte u tijelu, uključujući prijenos informacija o bolu prema mozgu,
upravljanje centrom za regulaciju temperature u hipotalamusu i regulisanju
upalnih stanja. Tromboksani su odgovorni za proizvodnju trombocita koji su
neophodni za stvaranje krvnih ugrušaka. Krvni ugrušci koji se stvore unutar
krvotoka su najčešći uzrok srčanih udara, a aspirin u manjim dozama se smatra
efektivnim sredstvom pri intervencijama kod akutnih infarkta miokarda.

Postoje najmanje dva (moguće i više) različitih tipova ciklooksigenaze: COX-1 i
COX-2. Aspirin nepovratno onemogućava sintezu COX-1 i mijenja enzimsku aktivnost
COX-2. U normalnim okolnostima, COX-2 proizvodi prostanoide, koji najvećim
dijelom imaju upalno dejstvo. COX-2 izmijenjen od strane aspirina proizvodi
lipoksine, koji su uglavnom protivupalnih svojstava. Noviji nesteroidni
antiupalni lijekovi iz grupe selektivnih COX-2 inhibitora su razvijeni s ciljem
da onemogućavaju sintezu samo COX-2, u svrhu smanjenja negativnih
gastrointestalnih efekata.

Međutim, neki od selektivnih COX-2 inhibitora, poput lijeka Vioxx, su nedavno
povučeni sa tržišta, nakon što je utvrđeno da oni povećavaju rizik od srčanog
udara. Pošto se gubi zaštitni antikoagulacijski efekt prostaciklina (PGI2),
ujedno se povećava rizik od trombova i s njim povezanih srčanih udara. Pošto
trombociti nemaju vlastitu DNK, oni ne mogu ponovno sintetizirati novu
ciklooksigenazu jednom kada aspirin nepovratno inhibira enzim, što se značajno
razlikuje od djelovanja reverzibilnih (povratnih) inhibitora.

Aspirin je pokazao još najmanje tri druga načina djelovanja. On razdvaja
oksidativnu fosforilaciju u mitohondrijama hrskavičastog tkiva i ćelija jetre,
putem difuznog dejstva iz prostora unutar ćelijske membrane kao nosilac protona
nazad u matricu mitohondrija, gdje se ponovno ionizira i otpušta
protone.Ukratko, aspirin hvata i prenosi protone. Kada se daju veće doze
aspirina, on može ponekad da izazove povišenu temperaturu zbog otpuštanja
toplote iz lanca prijenosa elektrona, što je suprotan efekt od onog kada se daju
manje doze aspirina. Pored toga, aspirin inducira pravljenje NO-radikala u
tijelu, što je dokazano kod miševa te daje nezavisan mehanizam smanjenja upala.
Ovo umanjuje adheziju leukocita, što je važan korak u imunom odgovoru na
infekcije; međutim, trenutno ne postoje dovoljni dokazi koji pokazuju da aspirin
pomaže u borbi protiv infekcije.Najnovije objavljeni podaci ukazuju da salicilna
kiselina i njeni derivati mijenjaju (moduliraju) signale kroz NF-κB (NF-kappaB)
aktivaciju. NF-kappaB je kompleks faktora transkripcije, koji igra središnju
ulogu u mnogim biološkim procesima, uključujući i upalne procese.

Hemijski gledano, aspirin je acetilski derivat salicilne kiseline, bijela,
kristalna, slabo kisela supstanca, sa tačkom topljenja oko 138-140 °C. Veoma
slabo se rastvara u vodi. Acetilsalicilna kiselina se veoma brzo raspada u
rastvoru amonijum acetata i uopće acetata, karbonata, citrata ili hidroksida
alkalnih metala. Stabilna je na suhom zraku, dok se postepeno hidrolizira
djelovanjem vlage iz zraka na acetatnu kiselinu i salicilnu kiselinu. U rastvoru
sa alkalnim supstancama, hidroliza se odvija još brže, te se u čistim rastvorima
gotovo u potpunosti razlaže na acetate i salicilate.

Sinteza aspirina je klasificirana kao reakcija esterifikacije. U toj reakciji,
salicilnoj kiselini kao reaktantu se dodaje acetatni anhidrat, derivat acetatne
kiseline, što uz prisustvo katalizatora 85%-ne fosfatne kiseline (H3PO4)
(ponekad se koristi i sumporna kiselina, H2SO4), daje acetilsalicilnu kiselinu
i, kao nusproizvod, acetatnu kiselinu (sirćetnu kiselinu). Pri samoj reakciji
acetatni anhidrat se veže na fenolnu grupu salicilne kiseline (OH-) pretvarajući
je u acetil-grupu (R-OH → R-OCOCH3). Ovaj način sinteze aspirina se uglavnom
koristi u obrazovnim laboratorijama u srednjim i višim školama.

Aplikacije koje sadrže visoke koncentracije aspirina često mogu imati miris
sirćeta.To je iz razloga što se aspirin može razložiti putem hidrolize u vlažnim
uslovima na salicilnu i acetatnu kiselinu.Konstanta kisele disocijacije (pKa) za
acetilsalicilnu kiselinu iznosi 3,5 na temperaturi od 25 °C.

Alternativno, aspirin se može sintetizirati reakcijom salicilne kiseline i
acetil hlorida, čime se pored acetilsalicilne kiseline kao nusproizvod dobija
HCl (hlorovodonična kiselina).

Polimorfizam je osobina supstanci da formira više od jedne kristalne strukture,
te je važna pri razvoju farmaceutskih sastojaka. Mnogi lijekovi dobijaju
zakonsko odobrenje samo za jednu kristalnu formu ili polimorf. Dugo vremena je
bila poznata samo jedna kristalna struktura aspirina, mada su od 1960tih
postojale indicije o postojanju druge kristalne forme aspirina. Prvu
alternativnu kristalnu formu aspirina otkrio je Vishweshwar sa saradnicima 2005.
godinea više strukturnih detalja je otkrio Andrew Bond sa saradnicima. Novi tip
kristala je pronađen nakon pokušaja ko-kristalizacije aspirina i levetiraketama
iz zagrijanog acetonitrila. Forma II je stabilna samo na 100 K i pretvara se
natrag u formu I na standardnoj (sobnoj) temperaturi. U običnoj formi I, dvije
salicilne molekule formiraju centrosimetrične dimere kroz acetilne grupe sa
(kiselim) metil protonom na karbonilne vodonikove veze, a u novoj formi II,
svaka salicilna molekula formira iste vodonikove veze sa dvije susjedne molekule
umjesto sa jednom. Uz razliku kod vodonikovih veza formiranih preko grupa
karboksilne kiseline, oba polimorfa formiraju identične dimerne strukture.

Salicilna kiselina je slaba kiselina i veoma malo se ionizira u stomaku nakon
oralne upotrebe. Acetilsalicilna kiselina se veoma slabo rastvara u kiseloj
sredini u probavnom sistemu, što može usporiti njenu apsorpciju u visokim dozama
za 8 do 24 sata. Pored činjenice da je pH vrijednost u tankim crijevima još
viša, tu se aspirin mnogo brže apsorbira zbog veće površine apsorpcije. Zbog
slabe rastvorljivosti pri većim dozama, njegova koncentracija u krvnoj plazmi
može rasti i 24 sata nakon primjene.

Od 50% do 80% salicilata u krvi se veže uz bjelančevine dok ostatak ostaje
aktivan, u ioniziranom stanju; vezivanje na bjelančevine je zavisno od
koncentracije. Zasićenost vezivnih mjesta daje više slobodnih salicilata te se
time povećava otrovnost. Zapremina distribucije u organizmu iznosi 0,1 do 0,2
l/kg. Acidoza povećava zapreminu distribucije jer se time olakšava ulazak
salicilata u tkiva. Oko 80% terapeutske doze salicilne kiseline se metabolizira
u jetri.

Konjugacijom sa glicinom formira se saliciluronska kiselina
((2-hidroksibenzamido)acetatna kiselina) a sa glukuronskom kiselinom formira se
salicil-acil i fenolski glukuronid. Ovi metabolički putevi imaju dosta
ograničeni kapacitet. Manje količine salicilne kiseline se također
hidroksiliraju u gentisinsku kiselinu. Sa velikim dozama salicilata, kinetika se
mijenja iz prvog reda u nulti red, onako kako metabolički putevi postaju
zasićeni a izlučivanje preko bubrega postaje sve važnije.

Acetilsalicilna kiselina, kao i svi salicilati, uglavnom se izlučuje iz
organizma renalnim putem (preko bubrega) i to 75% u vidu saliciluronska
kiseline, 10% kao slobodna salicilna kiselina, 10% kao salicilni fenol, 5% kao
acil glukuronidi i manji dio (manje od 1%) kao gentisinska kiselina. Kada se
koriste manje doze aspirina (manje od 250 mg kod odrasle osobe), svi metabolički
putevi funkcionišu prvim redom kinetike, uz poluvrijeme eliminacije od 2 do 4,5
sata.Kada se primijene veće doze salicilata (veće od 4g), poluvrijeme
eliminacije postaje mnogo duže (15 do 30 sati) jer se metabolički putevi
biotransformacije zasićuju zbog formiranja salicilurične kiseline i salicilnih
fenola, izlučivanje putem bubrega (renalno) postaje veoma bitno kada metabolički
putevi postanu zasićeni, jer su ekstremno osjetljivi na promjene u pH
vrijednosti urina. Studija pokazuje da se bubrežna funkcija pojačava od 10 do 20
puta kada se pH vrijednost urina poveća sa 5 na 8. Korištenje urinarne
alkanizacije se bazira na ovom specifičnom aspektu izlučivanja salicilata.

Aspirin ne bi trebale upotrebljavati osobe koje su alergične na ibuprofen,
naproksen i one koje su osjetljive na salicilate,odnosno općenito na nesteroidne
antiupalne lijekove. Posebna pažnja se treba obratiti na pacijente koji imaju
astmu i NSAID-a iniciran bronhospazm. Zbog poznatog iritirajućeg uticaja na
organe za probavu, osobe sa ulkusom na želucu, blagim dijabetesom ili
gastritisom, prije korištenja aspirina trebaju zatražiti savjet liječnika. Čak i
kod osoba bez ovih poteškoća, i dalje postoji rizik od unutrašnjeg krvarenja u
probavnom sistemu, ukoliko se aspirin uzima nakon konzumacije alkohola ili
varfarina. Pacijenti sa hemofilijom ili drugim sličnim problemima ne bi smjeli
uzimati aspirin. Pored toga, poznato je da aspirin može prourokovati hemolitičku
anemiju kod osoba koje imaju genetički poremećaj G6PD (deficijencija
glukoza-6-fosfat dehidrogenaze). Osobe sa bubrežnim bolestima, hiperurikemijom
ili gihtom ne bi smjele uzimati aspirin jer on onemogućava bubrege da izbacuju
urinsku kiselinu, te bi moglo doći do komplikacija. Aspirin se također ne bi
trebao davati djeci i mlađim osobama protiv prehlade ili simptoma gripe jer se
time povećava rizik od Reyevog sindroma.

Kod nekih osoba, aspirin nema jak efekat na trombocite kao kod većine ljudi. Ta
pojava je opisana kao neosjetljivost ili otpornost na aspirin. Objavljena
studija je pokazala da su žene češće neosjetljive na aspirin od muškaraca.dok
druga, opširnija studija na 2.930 pacijenata pokazala je da je 28% osoba otporno
na aspirin. Istraživanja na 100 italijanskih pacijenata je pokazalo da je od 31%
pacijenata kod kojih je uočena pojava otpornosti, samo 5% njih je stvarno bilo
otporno, dok je ostalih 28 bilo nekompatibilno.

Brojna istraživanja su pokazala da upotreba aspirina može povećati rizik od
krvarenja u probavnom sistemu. Iako se aspirin najčešće upotrebljava obložen
supstancama koje ne iritiraju probavni sistem, te da se takva primjena aspirina
često prezentuje u javnosti kao povoljna za stomak; putem jedne studije je
dokazano da to nije tako. Kombinacija aspirina sa drugim NSAID lijekovima može
daljnje povećati ovaj rizik. Koristeći aspirin sa klopidogrelom ili varfarinom
može se u znatnoj mjeri povećati rizik od krvarenja u probavnom sistemu.

Velike doze salicilata, odnosno proizvoda metabolizma aspirina, može uzrokovati
tinitus, a ti rezultati su zasnovani na eksperimentima na miševima preko
djelovanja arahidonične kiseline i kaskade NMDA receptora.

Reyev sindrom, teška bolest koju karakteriše akutna encefalopatija i masna
jetra, može se javiti kod djece ili mlađih osoba kojima je davan aspirin protiv
groznice i drugih bolesti ili infekcija. Od 1981 od 1997 godine, 1207 slučajeva
Reyevog sindroma je otkriveno u SAD-u kod pacijenata do 18 godina starosti. Od
svih pacijenata, njih 93% je tri sedmice ranije pokazivalo simptome ovog
sindroma, uglavnom u vidu respiratornih infekcija, ospica ili dijareje. Kod
81,9% djece, čija ispitivanja su objavljena, bili su pronađene određene količine
salicilata.Nakon što su nadležni organi u SAD-u objavili da postoji veza između
Reyevog sindroma i uzimanja aspirina, poduzete su određene mjere kojima se
spriječava upotreba aspirina svim osobama ispod 19 godina koje pokazuju znakove
groznice.

Kod manjeg broja osoba, aspirin može izazvati simptome koji upućuju na
alergijsku reakciju, uključujući osip, upalu i glavobolju. Uzrok ove reakcije je
osjetljivost na salicilate i ne spada u prave alergije već je prije svega
nemogućnost metabolizma čak i manjih količina acetilsalicilne kiseline, što
dovodi do predoziranja.

Aspirin može uzrokovati produljeno krvarenje nakon operacija čak do 10 dana
duže. U jednoj studiji, 30 pacijenata je posmatrano nakon raznih operacija koje
su na njima provedene. Dvadeset od njih je imalo bar još jednu dodatnu
neplaniranu operaciju zbog postoperativnog krvarenja.Ova difuzna krvarenja su
vezana isključivo sa aspirinom ili u kombinaciji sa drugim lijekovima iz grupe
NSAID u 19 od 20 slučajeva produljenog postoperativnog krvarenja. Prosječno
vrijeme oporavka nakon druge operacije je bilo 11 dana.

Aspirin može inicirati angioedem kod nekih osoba. U jednom ispitivanju,
angioedem se pojavio 1 do 6 sati nakon uzimanja aspirina kod nekih pacijenata
koji su učestvovali u ispitivanjima. Međutim, uzimanje samog aspirina nije
dovelo do angioedema kod ovih pacijenata; primijećeno je da su takvi pacijenti
pored aspirina koristili druge nesteroidne antiupalne lijekove nakon čega se
primijetila pojava angioedema.

Poznato je da aspirin ima određena međudjelovanja s drugim lijekovima.
Naprimjer, acetazolamid i amonij-hlorid mogu pojačati toksične efekte
salicilata, dok alkohol pojačava unutrašnja krvarenja povezana s ovim tipovima
lijekova. Poznato je da aspirin zamjenjuje brojne lijekove na vezivnim mjestima
bjelančevina u krvi, umanjujući djelovanje nekih lijekova poput lijekova protiv
dijabetesa, tolbutamida i hlorpropamida; imunosupresivnih lijekova,
metotreksata, fenitoina, probenecida, valproinske kiseline te mnogim
nesteroidnim antiupalnim lijekovima. Kortikosteroidi također mogu umanjiti
koncentraciju aspirina. Farmakološka aktivnost spironolaktona može biti umanjena
zbog korištenja aspirina, a poznato je da se aspirin veže umjesto penicilina pri
izlučivanju u bubrežnim cjevčicama.Aspirin može da inhibira apsorpciju vitamina
C.

Za odrasle osobe, uobičajeno je da uzimaju do četiri doze aspirina dnevno,
protiv groznice ili artritisa, dok su doze u visini najveće dnevne doze odavno
korištene pri tretmanu reumatske groznice. Za prevenciju infarkta miokarda kod
osoba kod kojih su ustanovljene bolesti srčane arterije, potrebne su mnogo manje
dnevne doze.

Nove preporuke za korištenje aspirina koje je objavila Američka služba za
preventivne zadatke (USPSTF) 2009 godine, za primarnu prevenciju koronarnih
srčanih bolesti za ciljnu mušku starosnu populaciju od 45 do 79 godina i žensku
starosnu populaciju od 55 do 79 godina, preporučuju da se aspirin koristi tek
onda kada se ocijeni da su potencijalne šanse za sprječavanje infarkta miokarda
veće od potencijalnih šteta od krvarenja u organima probavnog sistema. Pacijenti
koji koriste aspirin u normalnim niskim dozama (75 mg) imaju 25% manje rizika od
smrti uslijed kardiovaskularnih bolesti te 14% manji rizik od smrti od bilo
kojeg uzroka.

Predoziranje aspirinom može biti akutno ili hronično. Akutno trovanje se dešava
pri uzimanju jedne prekomjerne doze, dok hronično trovanje nastaje pri uzimanju
visokih doza u dužem vremenskom periodu. Pri akutnom trovanju zabilježena je
stopa smrtnosti od 2%. Kod hroničnog trovanja zabilježena je mnogo viša stopa
smrtnosti od 25%; a naročito je opasna kod djece.

Smatra se da je aspirin akutno otrovan u dozi od preko 150 mg po kilogramu
tjelesne mase. Umjerena otrovnost se smatra pri dozama do 300 mg/kg, dok je
opasna otrovnost pri dozama između 300 i 500 mg/kg; potencijalno smrtna doza se
smatra iznad 500 mg/kg tjelesne mase.Hronična otrovnost se može desiti pri
uzimanju doza od 100 mg/kg tjelesne mase dnevno u toku dva ili više dana.

Tokom druge polovine 20. vijeka, broj trovanja salicilatima u Sjedinjenim
Američkim Državama je opao, uglavnom iz razloga veće popularnosti drugih
analgetika koji se mogu dobiti bez liječničkog recepta, kao što je paracetamol
(acetaminofen). U toku 2000 godine u SAD-u je registrirano 52 slučaja smrti zbog
uzimanja prekomjerne doze lijekova koji su na bazi aspirina. Međutim, kod gotovo
u svim slučajevima, osim kod njih tri, se radilo o svjesnom uzimanju letalnih
(smrtnih) doza, uglavnom pri pokušajima samoubistva.



https://bs.wikipedia.org/wiki/Nogometna_reprezentacija_Njema%C4%8Dke

Nogometna reprezentacija Njemačke predstavlja Njemačku na međunarodnim
nogometnim takmičenjima i pod kontrolom je nogometnog saveza Njemačke (Deutscher
Fußball-Bund – DFB).

Krovna institucija njemačke nogometne reprezentacije je Njemački nogometni savez
(DFB). Svoju prvu zvaničnu utakmicu odigrali su 5. aprila 1908. protiv
reprezentacije Švicarske. Do danas su osvojili 4 naslova svjetskog prvaka (1954,
1974, 1990 i 2014.) i poslije Brazila je najuspješnija reprezentacija svijeta.

Njemačka je do sada preskočila samo dva turnira (1930 i 1950.), a podatak da je
od 1954. godine i prve titule na apsolutno svakom SP igrala četvrtfinale govori
da se radi o ekipi specijalno montiranoj za velika takmičenja. Sa time se slaže
i statistika. Njemačka ima četiri titule na SP, četiri puta je bila druga i
četiri puta treća. Biti dobar u Njemačkoj znači biti najbolji pa je to standard
od koga se ne odstupa ni kada je u pitanju nogomet. Migracije i činjenica da je
Njemačka obećana evropska zemlja iznjedrili su veliki broj imigranata u timu,
što je sve normalnija pojava u gotovo svakoj reprezentaciji u Evropi.

Spisak igrača učesnika na EP 2016. Broj nastupa i golova za nacionalni tim
prikazan je pred početak prvenstva.



https://bs.wikipedia.org/wiki/Litva

Litvanija (lit. Lietuva) jeste država u sjevernoj Evropi i najjužnija od tri
baltičke države. Na zapadu izlazi na Baltičko more, a ima kopnene granice sa
Latvijom, Bjelorusijom, Poljskom i ruskom oblašću Kalinjingrad.

Od približno 1253. do 1795. Litvanija je bila veliko vojvodstvo, a od 1569. kao
dio Poljsko-litvanske unije. Nakon treće podjele Poljske 1795. Litvanija je do
1918. potpadala pod vrhovnu vlast Rusije, a 1918. proglašava nezavisnost kao
samostalna republika, koja opstaje do početka Drugog svjetskog rata. Nakon
dugogodišnje sovjetske okupacije, ponovno joj uspijeva povratiti državnu
suverenost 1990. godine. U sklopu proširenja Evropske unije 2004. Litvanija je
postala članica EU kao i članica NATO saveza. Od 1. januara 2015. postala je i
19. članica Eurozone.

Počeci Litvanije kao države sežu u 13. vijek, nakon što su baltička plemena
naselila ovo područje počev od 3. milenija p.n.e. Vojvoda Mindaugas, kojeg je
1253. papa blagoslovio i okrunio za kralja, osvojio je vojnom silom susjedna
plemena i okupio ih pod svoju vlast. Njegovo vojvodstvo odnosno kraljevstvo u
trenutku njegove smrti 1263. obuhvatalo je približnu teritoriju današnje
Litvanije. Nastanak države desio se gotovo u posljednjem trenutku da zaštiti i
pruži otpor nadolazećim vitezovima Teutonskog reda sa juga i sjevera.

Paralelno tome već u 14. vijeku uslijedilo je širenje prema istoku. Nakon
raspada stare Kijevske Rusije zbog najezde Mongola do 1240. su se formirale
brojne kneževine-nasljednice. Zbog Teutonskog viteškog reda, litvanska
ekspanzivna politika ka zapadu je onemogućena, dok je istočno krilo bilo
izloženo upadima Tatara. U takvom vakuumu moći razvilo se Veliko vojvodstvo
Litvanija te nakon osvajanja Kijeva (nakon 1362. godine) postalo konkurencija
Velikom vojvodstvu Moskva oko prevlasti nad malim ruskim kneževinama. Ekspanzija
Litvanije prema istoku dosegla je svoj vrhunac u prvoj polovini 15. vijeka.

Veliki vojvoda Jagelo preuzeo je poljsku kraljevsku krunu putem braka i prelaska
na rimokatoličanstvo 1386. (nakon smrti Mindaugasa 1263. Litvanija je postala
gotovo paganska), te tako osnovao Poljsko-litvansku personalnu uniju. Jagelo
(polj. Jagiello) je tako i osnivač dinastije Jagelonaca. Nakon bitke kod
Tannenberga 1410. opasnost od vitezova Teutonskog reda je jednom i zauvijek
otklonjena. Ovu bitku je dobila ujedinjena poljsko-litvanska vojska.

Bliske političke veze Poljaka i Litvanaca zaokružene su 1569. u realnoj
Lubinskoj uniji, koja je značila i kraj nezavisne Litvanije, iako je litvansko
plemstvo decenijama prije toga bilo pod snažnim utjecajima poljske kulture i
poljskog jezika. Tako je Litvanija u vremenima Reformacije krenula poljskim
putem i ostala katolička, dok su sjeverni dijelovi Baltika koji su bili pod
njemačkim utjecajem, postali protestantski. Litvanija je sve do podjele Poljske
ostala dio nje, te je 1795. potpala pod rusku vlast. Dva poljsko-litvanska
ustanka 1831. i 1863. ruski carevi su ugušili u krvi.

Prvi svjetski rat i slabljenje Ruskog carstva doveo je u februaru 1918, pod
njemačkom okupacijom, do proglašenja nezavisnosti Republike Litvanije, koja se
nakon toga odbranila od napada Crvene armije i poljske vojske. U to vrijeme
glavni grad nije bilo historijsko središte velikog vojvode u Vilniusu, nego
Kaunas, jer su područje Vilniusa zauzeli Poljaci (od 1920. do 1939. što je i
Društvo naroda priznalo 1923). U tadašnju nezavisnu Litvaniju uvedena je
parlamentarna demokratija, a 1922. donesen je i ustav. Međutim u decembru 1926.
ustav je ukinuo Antanas Smetona koji je izveo vojni udar. Smetona je kasnije
vladao gotovo diktatorski sve do 1940. godine. Proglašeni su novi ustavi, koji
su potvrdili autoritativno vodstvo Semtone, između ostalih ustav iz 1928. i
1938. Prije izbijanja Drugog svjetskog rata Litvanija je 23. marta 1939. morala
Njemačkoj predati takozvani Memelland, područje oko rijeke Njemen i grad
Klaipėda (njem. Memell). Ovo područje od 1919. i mirovnog sporazuma u
Versaillesu nije pripadalo Njemačkoj, a 10. januara 1923. zauzela ga je
Litvanija.

Nakon izbijanja Drugog svjetskog rata povećao se pritisak Sovjetskog saveza na
Litvaniju. Smetona je abdicirao u junu 1940. te je nakon ulaska sovjetskih
jedinica instalirana prosovjetska vlada, koja je 3. augusta 1940. proglasila
pripajanje države Sovjetskom savezu. Početkom nacističkog napada na SSSR, već u
junu/julu 1941. jedinice Wehrmachta Blitzkriegom osvajaju Litvaniju.

Jedinice Sicherheitspolizei (bos. Sigurnosne policije) i Sicherheitsdienst (bos.
Sigurnosne službe) zajedno sa litvanskim dobrovoljcima, u periodu nakon
okupacije pa sve do decembra 1941. počinili su brojna ubistva, većinom
jevrejskog stanovništva, dok su preživjeli stavljeni u geta. Oko 90% jevreja
Litvanije nije dočekalo kraj rata.

U ljeto 1944. Crvena armija je ponovno zauzela velike dijelove Litvanije i
proglasila Litvansku socijalističku sovjetsku republiku (LSSR). Javio se i otpor
sovjetskoj okupaciji u vidu takozvane Šumske braće (lit. miško broliai) ali nije
naišao na podršku iz inostranstva, pa je do 1948. otpor spao na nekoliko
partizanskih grupa razbacanih po šumama. U trećem talasu deportacija Staljin je
1949. desetke hiljada državnih neprijateljskih elemenata iz oblasti Baltika
deportirao u Sibir, mada su hapšenja i deportacije u velikom obimu uslijedila
odmah poslije završetka rata 1945. Mnogi deportirani su umrli na istoku SSSR u
poznatim "gulazima". Među deportiranim bilo je i mnogo njemačke ratne siročadi,
koji su krajem rata zbog gladi iz područja Kalinjingrada izbjegli u Litvaniju i
krili se među litvanskim seljacima.

Tokom "Perestrojke", koja je u baltičkim zemljama izazvala "pjevajuću
revoluciju", Litvanija je 1990. proglasila nezavisnost te je dotadašnji Vrhovni
sovjet preimenovala u Ustavotvornu skupštinu. Island je bio prva država koja je
1990. priznala nezavisnu Litvaniju. Međutim, 13. januara 1991. prosovjetske
vojne snage bezuspješno su pokušale oboriti mladu demokratsku državu u
takozvanoj "Krvavoj nedjelji" u Vilniusu. U tom sukobu poginulo je 14
demonstranata kod televizijskog tornja u Vilniusu, pretežno omladine i
studenata. U reakciji na te događaje, 8. februara 1991. oko 85% Litvanaca dalo
je svoj glas za na referendumu za nezavisnost zemlje. Nakon neuspjelog
moskovskog vojnog udara protiv sovjetskog predsjednika Gorbačova u augustu 1991.
zapadne zemlje su priznale nezavisnost Litvanije, kao i druge dvije baltičke
zemlje: Latvije i Estonije. Prve godine nezavisne Litvanije prošle su u
ekonomskoj krizi i političkoj nestabilnosti. Tek nakon radikalne privatizacije,
reformska politika je dobila na dinamici, naročito nakon prevladavanje ruske
krize 2000. godine. Litvanija je 2004. postala članica Evropske unije i NATO
saveza, a 21. decembra 2007. i dio šengenskog prostora.

Litvanija na sjeveru graniči sa Latvijom, a na istoku i jugoistoku sa
Bjelorusijom. Granica prema Poljskoj na jugu duga je samo 100 km, ali
predstavlja jednu od najvažnijih veza prema srednjoj i zapadnoj Evropi. Prema
jugozapadu graniči se sa ruskom eksklavom oblasti Kalinjingrad, a dio te granice
čini rijeka Njemen. Na zapadu se nalazi Baltičko more, na koje Litvanija ima
pristup preko luke Klaipėda.

Geografi nacionalnog geografskog instituta Francuske (Institut géographique
national) izračunali su 1989. geografski centar Evrope, te su u selu Purnuškės
sjeverno od Vilniusa podigli prigodno obilježje.

Litvanija se nalazi u okvirima Istočnoevropske ravnice, pa je u tektonskom
aspektu geološki relativno mirna već duže vrijeme. Reljef Litvanije obilježen je
oblicima nastalim tokom ledenih doba kada su lednici prekrili ovo područje.
Stoga samo u pojedinačnim slučajevima na površinu izbijaju starije stijene.
Gotovo cijela površina Litvanije pripada mladoj morenskoj zemlji koja je bila
okovana ledom u posljednjem ledenom dobu. Prije 20 hiljada godina, na vrhuncu
ledenog doba, ipak vrlo malehni pojas na krajnjem jugoistoku ostao je slobodan
od leda.

Litvansku obalu Baltičkog mora karakteriziraju brojne pješčane plaže.
Donjolitvanski greben u zapadnom dijelu zemlje pripada Baltičkom grebenu.
Brežuljkasto područje na jugoistoku jednim dijelom pripada Bjeloruskom niskom
gorju. Tu se nalazi i najviše uzvišenje Litvanije, 294 m visoka brda Aukštasis
kalnas i Juozapinės kalnas. Najveće rijeke Litvanije su Njemen i Neris, a obje
izviru u Bjelorusiji. Na sjeveroistoku nalazi se područje jezera Visoke
Litvanije. Brojna jezera postoje i na jugu. Sveukupno, oko 1,5% površine države
otpada na jezera. Jedan dio Kurskog zaliva i Kurske prevlake također pripadaju
Litvaniji.

Najveći dio države zauzimaju poljoprivredna zemljišta. Nešto više od 30%
površine prekriveno je šumama, dok preko 30% otpada na bare i močvare. Litvanija
se sastoji iz 62.680 km² kopnenih i 2.620 km² vodenih površina.

U Litvaniji preovladava je umjerena kontinentalna klima. Na obali Baltičkog mora
pretežno pušu zapadni vjetrovi, noseći topli i vlažni zrak u unutrašnjost
zemlje.

Postoji preko 200 zaštićenih prirodnih područja raznih određenja i raznih
obuhvata u Litvaniji. U njih spada i pet nacionalnih parkova, sedam zaštićenih
područja prema Ramsarskoj konvenciji, četiri totalna rezervata i 30 regionalnih
parkova. Preko 14 postotaka ukupne površine države obuhvaćeno je zaštićenim
prirodnim područjima, kao što je područje Praviršulio tyrelis. Među ljubiteljima
močvara veoma je poznata močvara Aukštumala između gradova Sovjetsk i Klaipėda,
koja je bila prva močvara u svijetu kojoj je posvećena posebna monografija (C.A.
Weber 1902. godine). Iako je njen zapadni dio još uvijek dobro očuvan, u
istočnom dijelu masovno se iskorištava treset. Močvara je dio regionalnog parka
delte Njemena.

Litvanija ima polupredsjednički demokratski sistem. Glavni grad i sjedište vlade
je Vilnius. Prema ustavu, Republika Litvanija je demokratska i pravna republika
sa podjelom organa vlasti. Međutim, povjerenje građana u funkcioniranje
demokratije u zemlji je dosta nisko. Prema anketi Eurobarometra u aprilu 2006.
na pitanje "koliko ste zadovoljni funkcioniranjem demokratije u svojoj zemlji?"
samo 23% ispitanih je pozitivno ocijenilo stanje u toj oblasti.

Najviši organ izvršne vlasti je Predsjednik Republike Litvanije, koji za razliku
od mnogih predsjednika zapadnoevropskih zemalja ne vrši samo reprezentativnu ili
ceremonijalnu ulogu. Predsjednik Republike je daleko više uključen u vanjsku
politiku zemlje od ministra unutrašnjih poslova. Osim toga, on ima pravo na
veto, koji mu omogućuje da blokira zakone koje je donio Seimas, parlament
Litvanije. U protokolarnoj hijerarhiji, njega slijede predsjednik parlamenta
(Seimasa) te premijer, koji u skladu s Ustavom u odsutnosti predsjednika
Republike mogu voditi ili predstavljati zemlju, te primati predstavnike stranih
zemalja.

Litvanski parlament zove se Seimas. Ime potječe od poljskog naziva Sejm što
ukazuje na dugu zajedničku litvansko-poljsku historiju. On je jednodomna
zakonodavna skupština koja se sastoji od 141 predstavnika, izabranih na mandat
od četiri godine. Posljednji parlamentarni izbori u Litvaniji održani su u
oktobru 2012. Parlament ima pravo da dvotrećinskom većinom mijenja ustav države.

Litvanija je članica brojnih međunarodnih organizacija. Jedna od osnovnih
karakteristika litvanske vanjske politike je veza sa Zapadnom Evropom, kao i
transatlantske i evropske integracije i regionalna stabilnost u Evropi.
Centralni aspekt za sigurnosnu politiku i glavni izraz te veze sa Zapadom je
njeno članstvo u NATO, kojem je Litvanija pristupila 29. marta 2004. godine.

Tokom sukoba nakon predsjedničkih izbora u Ukrajini u novembru/decembru 2004.
tadašnji litvanski predsjednik Valdas Adamkus, zajedno sa svojim poljskim
kolegom Kwaśniewskim, značajno se angažirao kao posrednik između sukobljenih
strana. Mediji obiju država podržavali su Viktora Juščenka.

Od 1. maja 2004. Litvanija je postala članica EU. Uvođenje eura koje je
prvobitno bilo planirano za 1. januar 2007. odloženo je za kasnije. Tek 1.
januara 2015, euro je zamijenio dotadašnju državnu valutu. Proširenjem
Šengenskog prostora 2007. i Litvanija je pristupila ovom sporazumu. Granična
kontrola prema državama Evropske unije uklonjena je 21. decembra 2007. godine.

Odnosi između Litvanije i Rusije su relativno zategnuti. Između ostalog, ruska
vlada je 2013. zabranila uvoz mliječnih proizvoda iz Litvanije. Litvanska vlada
je kao odgovor na taj potez uklonila jednu rusku televizijsku stanicu iz
medijskog prostora.

Nakon što su u sklopu proširenja NATO-a na istoku u taj savez 1999. primljene
Češka, Poljska i Mađarska, uslijedio je poziv zemljama poput Estonije, Latvije,
Litvanije, Slovačke, Slovenije, Bugarske i Rumunije, koje su savezu pristupile
29. marta 2004. godine. Zbog nedostatka adekvatne avijacije, na vojnom aerodromu
Zokniai u blizini Šiauliaija stalno je stacionirana jedna grupa vojnih aviona
NATO saveza.

Litvanske vojne jedinice učestvovale se u međunarodnim mirovnim misijama na
Kosovu i u Afganistanu. Kada je američki predsjednik George W. Bush početkom
2003. zatražio od saveznica podršku u ratu u Iraku (Treći zalivski rat), neke
istočnoevropske zemlje (među njima i Litvanija) izrazile su svoju spremnost
pružiti pomoći. Od početka rata, Litvanija je bila jedna od zemalja Koalicije
dobrovoljaca, koja je u svom angažmanu u Iraku davala podršku savezničkim
jedinicama (medicinsko osoblje, logistiku i drugo). U junu 2006. u Iraku se
nalazilo 150 vojnika iz Litvanije.

Zbog sve većih tenzija i prijetnji od strane susjedne Rusije, a zbog krize na
Krimu i rata u Ukrajini, litvanski parlament je 2015. ponovno uveo služenje
općeg vojnog roka. Vojni rok traje 9 mjeseci.

Od administrativne reforme 1990ih, u Litvaniji postoji samo nivo
administrativnih područja gdje se biraju skupštinska vijeća i gradonačelnici. To
je 60 savivaldybės (samoupravnih područja). U usporedbi sa Bosnom i
Hercegovinom, njihove ovlasti su negdje između općina i kantona u FBiH. Od tih
upravnih područja, ima ukupno sedam gradskih zajednica, dva samoupravna mjesta,
43 rejonskih zajednica (nastalih iz prijašnjih okruga/rejona) i osam stvarnih
zajednica. Među samoupravnim područjima, postoji još preko 600 općinskih okruga,
sa administrativnim zadacima ali bez samoupravnih organa.

Iznad samoupravnih područja postoji još samo upravni nivo (okrug). U Litvaniji
postoji deset upravnih okruga (lit. apskritis, pl. apskritys):

Tradicionalno, Litvanija se dijeli na četiri regije. To su: Aukštaitija (Gornja
Litvanija) na sjeveroistoku te južnije do glavnog grada Vilniusa, koja je i
najveća od četiri regije, Žemaitija (Donja Litvanija), Suvalkija (ili Sūduva) na
jugozapadau te tradicionalno siromašna Dzūkija na jugu. Peta regija, koja se u
Litvaniji općenito smatra kao dio Donje Litvanije, čini Malu Litvaniju (Mažoji
Lietuva), koja čini krajnju zapadnu tačku Litvanije, a do 1918. činila je dio
istočne Pruske odnosno dio Njemačkog carstva. Aukštaitija je jednim dijelom
brežuljkasta i ima brojna jezera, a u središtu ovog područja nalazi se
Nacionalni park Aukštaitija.

Najvažniji izvozni proizvodi Litvanije su mašine, elektro-proizvodi, tekstil i
prehrambene namirnice.

U 2011. godini Litvaniju je posjetilo 1,79 miliona stranih turista. Najveći broj
njih došao je iz Rusije.

Prema planu za 2009. troškovna strana budžeta Litvanije iznosila je, preračunato
u američke dolare, oko 16,6 milijarde US$. Prihodi budžeta su iznosili oko 13,1
milijardu dolara. Iz toga proizilazi da je budžetski deficit iznosio oko 9,6%
BDP-a.

Stanovništvo Litvanije se stalno smanjuje od propasti Sovjetskog saveza 1990.
godine. Svoj maksimum dosteglo je 1992. kada je u zemlji živjelo nešto više od
3,7 miliona stanovnika, dok ih već 2000. godine bilo tek 3,5 miliona. Deset
godina kasnije, 2010. taj broj je iznosio oko 3,32 miliona. Ovo smanjenje
uzrokovano je uglavnom odseljavanjem kao i negativnim prirodnim priraštajem.
Broj novorođenčadi 2002. iznosio je oko 30.000 (8,6 novorođenih na 1.000
stanovnika), što je apsolutno najniža vrijednost, a od tada bilježi lagahni
rast. Godine 2010. u Litvaniji je rođeno 35.625 beba (10,8 na 1.000 stanovnika).
I dok je na zapadu zemlje zabilježeno više novorođenih od ostatka Litvanije, na
istočnim pograničnim područjima zabilježen je najveći mortalitet, a u okruzima
Ignalina, Švenčionys i Zarasai smrtnost je iznosila 20 umrlih na 1.000
stanovnika, što je više od državnog prosjeka od 13,5 na 1.000 stanovnika u 2007.
godini. Statistički zavod Litvanije je 28. septembra 2010. objavio podatak da od
aprila te godine u Litvaniji živi manje od 3 miliona stanovnika. Za razlog su
također navedene migracije. Oko 15.100 Litvanaca je od januara do augusta 2012.
odselilo u neku drugu zemlju. Većina emigranata su bile mlađe osobe. Oni u
odlasku u inostranstvo vide veće šanse na tržištu radne snage nego u samoj
Litvaniji.

Od kraja Drugog svjetskog rata Litvanija je doživjela veoma brz prijelaz prema
urbanom društvu. Tako je 1959. oko tri petine stanovništva živjelo na selu, a
već 1970. odnos gradskog i seoskog stanovništva je izjednačen, dok je 1990.
odnos dostigao dvije trećine gradskog naprema trećini seoskog stanovništva.

U Litvaniji je zabilježena jedna od najviših stopa samoubistava u svijetu. Po
podacima WHO, Litvanija je 2005. imala 38,6 samoubistava na 100.000 stanovnika,
dok je 2009. stopa samoubistava smanjena na prosječno 35,6 na 100.000
stanovnika, što je još uvijek među najvišim na svijetu.

Po procjenama, oko 200 hiljada Litvanaca živi ili radi u zemljama Zapadne
Evrope, a da to nije zvanično prijavljeno nadležnim organima u Litvaniji. Prema
statističkim podacima od 2005. je 218 hiljada osoba zvanično napustilo zemlju,
dok se oko 60.000 osoba uselilo u Litvaniju, što daje neto odliv stanovništva od
158 hiljada osoba, odnosno više od 3% ukupnog litvanskog stanovništva.
Statistička služba Litvanije je dala nezvanične podatke o iseljavanju od 2001.
do 2007. koji su iznosili oko 112.000 osoba. Od tada oko 85% iseljenika bili su
Litvanci, a 2001. manje od polovine ih je imalo litvansko državljanstvo. Od
2005. Litvanci predstavljaju oko 70% useljenika, dok ih je 2001. bilo samo 15%.

S boljim privrednim razvojem u Litvaniji, zvanična imigracija iz susjedne
Bjelorusije je znatno povećana, ali i dalje je znatno manja od 1.000 osoba
godišnje, dok je neto useljavanje iznosilo manje od 500 osoba. Između 2009. i
2010. postojala je primjetna razlika: tako je 2009. zemlju napustilo samo 22.000
osoba, dok ih je 2010. bilo 84.000. Već 2011. zabilježeno je smanjenje pa je taj
broj iznosio 54.000 osoba, a iste godine je 16.000 osoba uselilo u Litvaniju. Do
danas, Ujedinjeno Kraljevstvo predstavlja omiljeni cilj iseljavanja Litvanaca.
Na drugom mjestu nalazi se Republika Irska.

Daleko najveći dio stanovništva sačinjavaju Litvanci. Međutim, u zemlji žive i
brojne druge nacionalne manjine. Poljska manjina u Litvaniji, koja živi uglavnom
u i oko Vilniusa, prisutna je tamo već nekoliko stotina godina. Rusi su u
Litvaniju došli pretežno tokom i nakon Drugog svjetskog rata, dok je ona bila
dio Sovjetskog saveza. Stanovništvo koje priča ruski jezik koncentrirano je oko
glavnog grada Vilniusa, lučkog grada Klaipėda, regije Mala Litvanija (Mažoji
Lietuva) i industrijskim centrima poput Elektrėnai i Visaginas. Iako je ruski
jezik kod Litvanaca starijih od 35 godina još uvijek prvi strani jezik (Lingua
Franca), mlađi Litvanci mnogo više koriste engleski jezik.

U Litvaniji su 2007. živjele brojne manjine poput 3.100 Tatara (1989: 5.200),
2.900 Roma (1989: 2.700), 2.400 Latvijaca (1989: 4.200) i 8.000 stanovnika
drugih nacionalnosti (1989: 13.400). Najmanje brojna manjina su Karaimi,
turkijski narod koji pretežno živi u gradu Trakai i broje samo oko 265 osoba.

Većina građana Litvanije (oko 80%) su rimokatolici i pripadaju katoličkoj crkvi
Litvanije. Oko 4,1% su pripadnici ruske pravoslavne crkve. Oko 1,9% stanovnika
pripada evangelističko-luteranskoj crkvi Litvanije, a 0,2% (ili 7.000 članova)
pripada evangelističko-reformiranoj crkvi. Prema rezultatima ankete provedene u
oktobru 2008. oko dvije trećine ispitanih katolika je izjavilo da prakticiraju
vjeru. Oko 10% svih ispitanih su se izjasnili kao ateisti. O utjecaju katoličke
crkve na donošenje zakona ili mišljenje o aktuelnim temama i utjecaj na tok
izbornog procesa, velika većina ispitanih (75-80% u zavisnosti od pitanja)
smatra da je zanemarivo.

Vilnius je sjedište apostolskog nuncija, koji je kao diplomatski predstavnik
pape odgovoran za Estoniju, Latviju i Litvaniju. U Litvniji također živi oko
21.000 (0,6%) muslimana, kao i oko 3.000 Jehovinih svjedoka. Udio jevrejskog
stanovništva prije Drugog svjetskog rata u Litvaniji iznosio je oko 9%. Tokom
njemačke okupacije Litvanije od 1941. do 1944. oko 90% jevreja je ubijeno.

Litvanija je obilježena brojim različitim kulturnim utjecajima. Prije svega, tu
je duga nezavisnost i održavanje nekršćanskih državnih religija, zatim duga
zajednička historija sa Poljacima, odnosi i veze sa Hanzom u području Baltika,
kao i pripadnost Ruskom carstvu. Iz ovog perioda potječu i pravoslavne crkve u
velikim litvanskim gradovima, koje je teško ne primijetiti. Na zapadu države je
vidljiva duga hanzeatsko-sjeveroevropska tradicija sa snažnim utjecajima
Njemačke, Danske i Švedske, npr. poludrvena gradnja (fahverk) i gotika ciglama.
Na istoku, naročito u Vilniusu, prisutan je veliki broj poljskih kulturnih
elemenata.

Barokno staro jezgro Vilniusa proglašeno je UNESCOvom Svjetskom baštinom, kao i
pješčane dine na Kurskom poluostrvu i arheološko nalaziše Kernavė.

Prve litvanske filmove snimili 1909. Litvanci koji su se iselili u Ameriku.
Početkom 1940ih osnovan je Lietuvos kino studija, koji je tokom sovjetske vlasti
bio pod državnom kontrolom te je bio jedina centrala za litvansku filmsku
industriju. Na godišnjem nivou producirali su tri do četiri igrana filma te 30
do 40 dokumentarnih.

Nakon proglašenja nezavisnosti od 1990. broj litvanskih filmova je znatno opao,
a privatne organizacije su preuzele filmsku industriju. Među litvanskim
režiserima i producentima ističu se Arūnas Matelis i Šarūnas Bartas, koji su
dobili brojna priznanja na filmskim festivalima, kao i Algimantas Puipa koji je
imao komercijalni uspjeh u Litvaniji.

U središtu Vilniusa nalazi se bivši zatvor ruske tajne službe KGB, koji je danas
preuređen u muzej. U njemu se mogu vidjeti brojne zatvorske ćelije, odjeljenja
gdje su vršena pogubljenja i slično.

Od proglašenja nezavisnosti Litvanije 1991, široki slojevi stanovništva
bezrezervno podržavaju demokratsko uređenje društva. U skladu s tim razvile su
se i relativno uobičajene institucije. Također, u zemlji su se formirale i
društveno zasnovane interesne grupe, kojima je uloga trgovačkih komora i
udruženja poslodavaca gotovo nevažna. Općenito postoji određena doza
skeptičnosti prema državnim ustanovama i odlukama parlamenta.

Utjecaj crkve u Litvaniji od proglašenja nezavisnosti 1991. porastao je u
velikoj mjeri. Iako je homoseksualnost dekriminalizirana 1993, ona je još uvijek
kao i ranije tabu.

U Litvaniji izlazi devet dnevnih novina, koji se distribuiraju širom zemlje,
između ostalih Lietuvos rytas te novine na njemačkom jeziku Baltische Rundschau.
Udio čitalaca dnevnih novina iznosi 26 osoba na 1.000 stanovnika. Prema podacima
iz 2008. internet je koristilo 49% stanovništva, dok udio širokopojasnog
pristupa internetu iznosi oko 15%.

Košarka je nacionalni sport u Litvaniji. Košarkaška reprezentacija Litvanije se
ubraja među najbolje reprezentacije u Evropi a tri puta su bili i evropski
prvaci. Već 1937. i 1939. Litvanci su osvajali evropska prvenstva u ovom sportu.
Ova tradicija je nastavljena i u sovjetsko vrijeme kada su litvanski igrači
gotovo uvijek bili dijelom košarkaškog tima SSSR-a.

Među najpoznatijim košarkaškim imenima izdvajaju se Kazys Petkevičius, Modestas
Paulauskas, Sergėjus Jovaiša, Arvydas Sabonis, Rimas Kurtinaitis i Šarūnas
Marčiulionis. Marčiulionis, zajedno sa Sabonisom, ubraja se u zlatnu generaciju
litvanskih košarkaša, koja je početkom 1980ih postigla brojne uspjehe, najprije
za SSSR, a od 1991. za ponovnu nezavisnu Litvaniju. Obojica su ušli i u Kuću
slavnih NBA (Sabonis u augustu 2011. a Marčiulionis 2014).

Na prvim Olimpijskim igrama nakon proglašenja nezavisnosti, litvanski muški
košarkaški tim je u Barceloni 1992. iznenađujuće osvojio treće mjesto, što je
uspjeh koji su ponovili i na Olimpijskim igrama 1996. i 2000. godine. Nakon
srebra na Evropskom prvenstvu 1995. nova generacija košarkaša sa Šarūnas
Jasikevičiusom i Arvydas Macijauskasom postala je prvak Evrope 2003. godine. Od
poznatijih košarkaških klubova u Litvaniji izdvajaju se "Žalgiris Kaunas" i
"Lietuvos Rytas" (iz Vilniusa), koji se dugo vremena nalaze među najjačim
klubovima u Evropi.

Za razliku od košarke, većina drugih sportova je znatno manje popularna. Najveći
nogometni stadion u državi nalazi se u Kaunasu, kapaciteta tek oko 20.000
gledalaca. Među osvajačima olimpijskog zlata, Litvanija ima tradiciju uspješnih
bacača (Romas Ubartas i Virgilijus Alekna) kao i dobrih biciklista i veslača.

Litvanski teniser Ričardas Berankis dosegnuo je 2007. godine prvo mjesto u
poretku juniorske rang-liste tenisera a u novembru 2010. postao je prvi Litvanac
koji je ušao među 100 najboljih tenisera svijeta na ATP listi. Pored njega i
Laurynas Grigelisa, ima još nekoliko tenisera iz Litvanije koji se trenutno među
300 najboljih na ATP listi.

Prve poštanske marke Litvanije izašle su 27. decembra 1918. godine, nakon
proglašenja nezavisnosti. Tiskane su dvije marke sa nominalnom vrijednošću od 10
i 15 skatikua. Marke su bile jednostavnog grafičkog rješenja na bijeloj
pozadini, crnim obrubom u obliku spojenih krugova i imenom državne pošte i
nominalnom vrjednošću. Marke su tiskane u tiražu od 5.000 kompleta. Tiskane su u
karnetima 5x4, s tim da su 6 unutrašnjih polja (7-9 i 12-14 polje) bili
nazubljeni na sve četiri strane. Ova serija u filatelističkoj terminologiji je
poznata pod imenom Vilnijusko izdanje I (njem. Wilnaer Ausgabe I). Iste godine
31. decembra izlazi druga serija istog grafičkog rješenja, ali sa debljim tiskom
nominalne vrijednosti. Druga serija se sastoji od 6 maraka sa nominalnom
vrijednošću 10, 15, 20, 30, 40 i 50 skatikua. Slične marke izlaze i 1919.
godine, ali se zbog promijenjenog fonta i drugačijeg obruba nazivaju Kaunasko
izdanje, kojih su izdana ukupno četiri Pošta Litvanije je sve do sovjetske
okupacije 1940. godine izdavala sopstvene marke, i izdato je ukupno 448 raznih
izdanja. Pretiskom litvanskih maraka, sovjetska vlast pušta u promet seriju od 8
maraka sa žigom LTSR i datumom 1940 VII 21, što su ujedno i jedine marke
Litvanske socijalističke sovjetske republike koje su izdane 21. augusta 1940.
godine. Marke su vrijedile do 15. marta 1941. godine, a ulaskom njemačkih trupa,
nova vlast izdaje nove marke. Proglašenjem nezavisnosti i otcjepljenjem od
Sovjetskog saveza 7. oktobra 1990. godine izlazi serija od četiri marke sa
motivom anđela mira, bez nazubljenja, sa nominalnom vrijednošću od 5, 10, 20 i
50 kopejki u četiri razne boje. Marke su tiskane u tiražu od 44.000-2.360.800 i
vrijedile su do 28. februara 1941. godine. U slijedećim godina pošta Litvanije
izdaje nekoliko stotna maraka, sa motivima gradova Litvanije, poznatih osoba,
flore i faune, kao i grbova gradova.



https://bs.wikipedia.org/wiki/Japan

Japan (japanski: 日本国 - Nippon/Nihon, doslovno "Zemlja gdje izlazi sunce" ili
"Zemlja izlazećeg sunca" tj. skraćeno "izvor sunca") je ostrvska država u
istočnoj Aziji. Smješten je u Tihom okeanu i leži istočno od Japanskog mora,
Istočnokineskog mora, Kine, Sjeverne Koreje, Južne Koreje i Rusije i prostire se
od Ohotskog mora na sjeveru do Istočnokineskog mora i Tajvana na jugu.

Japan je stratovulkanski arhipelag koji se sastoji od 6.852 ostrva. Četiri
najveća ostrva su Honshu, Hokkaido, Kjušu i Šikoku i čine oko devedeset sedam
posto površine Japana. Sa 126 miliona stanovnika, Japan se nalazi na desetom
mjestu najmnogoljudnijih država. Glavni i najveći grad je Tokio u kojem živi 9,1
milion stanovnika.

Arheološka istraživanja pokazuju da je Japan bio naseljen još od Gornjeg
paleolita. Prvi pisani trag o Japanu nalazimo u kineskim historijskim tekstovima
iz 1. stoljeća. Uticaj iz drugih krajeva, najviše carske Kine, zatim razdobljem
izolacije i zapadnoevroskim uticajem, je okarakterizirao historiju Japana. Od
12. stoljeća do 1868. godine Japanom su vladali feudalni vojni Šoguni koji su
vladali u ime cara. Japan je ušao u dugi period izolacije početkom 17. stoljeća
a završen je 1853. godine kada je flota SAD-a pritisnula Japan da se otvori
prema Zapadu. Gotovo dva desetljeća intertnih sukoba i pobuna su pratili cara
Meijia koji je proglasio Japan carstvom 1868. godine sa carem kao Božanskim
simbolom nacije. Krajem 19. i početkom 20. stoljeća pobjede u Prvom
kinesko-japanskom ratu, Rusko-japanskom ratu i Prvom svjetskom ratu su omogućili
Japanu da proširi svoje carstvo tokom perioda povećanog militarizma. Drugi
kinesko-japanski rat 1937. godine je proširen na Drugi svjetski rat 1941. godine
a završio se krajem 1945. godine atomskim napadom na Hirošimu i Nagasaki. Nakon
usvajanja rividiranog ustava 1947. godine, Japan je zadržao unitarnu ustavnu
monarhiju sa carom na čelu i izabranim zakonodavnim tijelom pod nazivom Kokkai.

Japan je danas velesila i članica UN-a, G7, G8 i G20. Ova zemlja ima treću po
veličini ekonomiju na svijetu po nominalnom BDP-u i četvrtu najveću ekonomiju na
svijetu po paritetu kupovne moći. Također je i peti najveći izvoznik na svijetu
i peti najveći uvoznik. Iako se Japan odrekao prava da objavljuje rat, ima
modernu vojsku i osmi najveći svjetski vojni budžet ali je koristi za
samoodbranu i mirovne svrhe. Japan je razvijena zemlja sa visokim standardom
života i indeksom ljudskog razvoja, čije stanovništvo ima najviši životni vijek
i treću najnižu stopu smrtnosti novorođenčadi na svijetu. Japan je rangiran kao
prva zemlja po Brand Indeksu i najbolja je rangirana zemlja Azije po Globalnom
mirovnom indeksu.

Japan je prvi put naseljen u bakarno doba. Historija Japana počinje s državom
Yamato između 200. i 646. godine, a preko razdoblja Nara i Heian (do 1185.
godine) i kasnije razdoblja vojnih vladavina od porodice Minamota do porodice
Toyotomi dolazimo do novije japanske historije. Ulazak u Trojni pakt s Njemačkom
i Italijom neposredno uoči Drugog svjetskog rata, te napad na američku mornaricu
u luci Pearl Harbour označili su ulazak Japana u Drugi svjetski rat koji je za
Japan završio američkim bombardiranjem Hirošime i Nagasakija atomskom bombom.
Dva potpuno razorena grada i najmanje 120.000 mrtvih prisililo je Japan da
potpiše bezuvjetnu kapitulaciju SAD-u 15. augusta 1945. godine čime je i
formalno završen Drugi svjetski rat. Japan je ostao pod okupacijom SAD-a do
1952. godine.

Po državnom uređenju Japan je ustavna parlamentarna monarhija s carem na čelu.
Careva uloga je ceremonijalna te on nema stvarnu vlast. Prema japanskom ustavu
car je simbol države i narodnog jedinstva. Sadašnji car je Akihito. Carski
prijestolonasljednik je Naruhito koji će naslijediti svog oca na carskom
prijestolju.

Zakonodavna grana vlasti u Japanu je dvodomni parlament, Kokkai koji se sastoji
od Zastupničkog doma (japanski: Shūgiin) i Vijećničkog doma (japanski: Sangiin).
Zastupnički dom se sastoji 480 članova koji se biraju na općim izborima svake 4
godine te je parlamentarni dom s većim ovlast. Članove Vijećničkog doma se bira
na općim izborima svakih 6 godina te ih ukupno ima 242. Pravo glasa imaju svi
građani stariji od 20 godina.

Trenutno (2009. godina) je u toku administrativna reorganizacija kroz spajanje
mnogih gradova, sela i naselja. Ovaj proces će redukovati broj lokalnih
administrativnih regija i kako se očekuje, smanjiti administrativne troškove.

Japan je arhipelag koji se sastoji od 4.000 ostrva od kojih su najveća Hokaido,
Honšu, Kjušu i Šikoku. Područje Japana je tektonski izrazito dinamično. Najviši
vrh je Fudži (3.776 m).

Japan je na prvom mjestu u svijetu, po prisutnosti vulkana. Tamo su registrovana
94 vulkana, sa 1,274 registrovane erupcije. Površinom najveće je jezero Biwa
(695 km2).

Nakon Drugog svjetskog rata, Japan se oporavlja, te bilježi izuzetan privredni
rast, posebno zahvaljujući brzom prihvatanju novih tehnologija, kvalificiranoj i
školovanoj radnoj snazi, te liberalnim radnim zakonima. Raširena štednja, niska
stopa inflacije i vrlo stabilni odnosi između poslodavca i uposlenika (doživotno
zaposlenje), uz sve spomenuto razlog su zbog kojeg je Japan danas među privredno
najjačim zemljama svijeta.

Japan je jedna od vodećih država u poljima naučnih istraživanja, posebno
tehnologije, mašina, i u biomedicinskim naukama. Blizu 700 000 naučnika dijeli
budžet predviđen za nauku u iznosu od 130 milijardi US dolara, treći iznos u
svijetu. Japan je lider u temeljnim naučnim istraživanjima, sa brojnim
dobitnicima Nobelove nagrade u fizici, hemiji ili medicini. Neki od glavnih
doprinosa Japana su u poljima elektronike, automobilske industrije, mašinama,
zemljotresnom inžinjerstvu, industrijskoj robotici, optici, hemikalijama,
poluprovodnicima i metalima. Japan je vodeći svjetski centar robotike u
industriji, i ima više od polovine svih svjetskih robota. Japan je najveći
svjetski proizvođač automobila.

Japanska populacija broji oko 127,3 miliona stanovnika. Najvećim dijelom,
japansko društvo je jezički i kulturalno homogeno, uz malu populaciju stranih
radnika, Koreanaca, Kineza, Filipinaca, Brazilaca i drugih. Najveća etnička
grupa je narod Yamato; dok veće manjinske grupe čine narodi Ainu i Ryukyuan.

Ovakve promjene u demografskoj strukturi su izbacile u prvi plan problem
potencijalnog nedostatka radne snage u budućnosti, kao i vjerovatnog porasta
troškova socijalnih i penzionih programa. Veliki broj mladih japanaca se
odlučuju za samački život, radije nego da zasnuju porodicu. Predviđa se da će,
ukoliko se nastavi ovakav demografski trend, do 2050. godine japan imati 100
miliona stanovnika, a do 2100. godine ta brojka će spasti na 64 miliona.
Demografski stručnjaci i planeri japanske vlade vode debate o načinima na koje
bi spriječili ovakav pad populacije. Dopuštanje imigriranja većeg broja radnika,
kao i poticanje rađanja većeg broja djece u porodicama su neki od prijedloga za
rješavanje ovog problema.

Više od 99% Japanaca govori japanski kao prvi jezik. Japanski jezik pripada
altajskoj grupi jezika (srodan koreanskom) čini oko 49,1% riječi baziranih na
kineskom, 33,8% autohtonih riječi i oko 8,8% riječi koje korijen vuku iz drugih
izvora. Također, danas je u upotrebi veliki broj (izmijenjenih) riječi iz
engleskog jezika. Za standardni jezik krajem devetnaestog vijeka određen je
tokijski dijalekt.

Jezik Ryukyuan, pripadnik iste grupe jezika kao i japanski, se govori na
Okinavi, međutim malo djece uči ovaj jezik. Jezik Ainu je gotovo izumro, sa
svega nekoliko živih govornika na Hokaidu. Najveći broj javnih i privatnih škola
zahtijeva od učenika upotrebu i japanskog i engleskog jezika.

Religijski život Japana je veoma razvrstan. Ovdje je kroz istoriju došlo do
preplitanja mnogih tradicionalnih religija. Korijeni mnogih tradicionalnih
japanskih vjerovanja nalaze se u praistorijskim običajima, a najveći dio njih
čini osnovu sinto religije. Ovo je jedina religija koja je specifično japanska.
Indijski budizam, kineski doprinos u vidu konfučijanizma i taoizma, a kasnije je
došlo kršćanstvo, u Japan su stigli izvana. Sve ove religije pretrpjele su
značajne transformacije u procesu međusobne razmjene uticaja sa lokalnom
tradicijom.

Velika većina stanovništva živi po običajima sinto i budističke religije.
Primjer vjenčanja se obavljaju po sinto običajima, a sahrane po budističkim .
Sinto je kao religija nastao u Japanu. Njegovi korjeni nalaze se u antičkim
vjerovanjima i mitovima kada su ljudi vjerovali da duhovne sile (kami) postoje u
prirodi - u drveću ili planinama. Sa razvojem sinto religije, kami su počeli da
obuhvataju i heroje i druge poznate ličnosti, a u periodu pre izgradnje prvih
hramova, ljudi su svoje obožavanje kamija iskazivali u prirodi.

Budizam je nastao u Indiji, a u Japan je stigao preko Kine i Koreje sredinom VI
vijeka. U Japanu postoje brojne budističke sekte. Kršćanstvo su u Japan donijeli
španski i portugalski misionari sredinom XVI vijeka. Mali je broj pripadnika ove
religije.

Tradicionalne japanske umjetnosti uključuju zanate: "ikebana", "origami",
"ukiyo", lutke i drugo; priredbe: "bunraku", plesove, "kabuki", "noh", "rakugo";
tradicije: igre, ceremonija pijenja čaja, Budō, arhitekturu, baštovanstvo,
mačeve, kao i japansku kuhinju. "Manga" je strip format, popularan i u Japanu i
u drugim zemljama. Japanska muzika je eklektička, sa od susjeda posuđenim
instrumentima i stilovima. "Karaoke" su široko raspostranjena aktivnost.



https://bs.wikipedia.org/wiki/El-Bekare

Sura El-Bekare (ar.: سورة البقرة; bos.: Krava) je druga i najduža sura u
Kur'anu. Naziv sure u doslovnom prijevodu sa arapskog na bosanski jezik znači
krava. Ubraja se u medinske sure.

Sadrži 286 ajeta, a 282. ajet je najduži u Kur'anu i još se naziva ajet o dugu.
Inače, ajet koji ima posebnu vrijednost je 255. ajet i poznat je kao
"Ajetul-Kursija" (arapski.: آية الكرسي), a stariji Bošnjaci ovaj ajet još
pogrešno nazivaju i "ćursi-dova".

Jedna je od 29 sura koje počinju sa karakterističnim početkom, odnosno odvojenim
harfovima. Prva je od šest kur’anskih sura koje počinju sa karakterističnim
znakom, trostrukim harfom Elif-Lam-Mim (ostale sure su: Ali Imran, El-Ankebut,
Er-Rum, Lukman i Es-Sedžda).

Početak sure El-Bekare, počinje sa tri slova arapskog jezika, međusobno
povezana: المِِ. Različita su mišljenja Islamskih učenjaka u vezi značenja ovog
ajeta. Ibn-Kesir u svome tefsiru navodi 5 mišljenja od kojih navodi kao najjače
da su to takozvani "Mutešabih" ajeti. A poznati moderni mufessir Sejid Kutb u
svome djelu "U okrilju Kur'ana" kaže da je u tim ajetima Allah otkrio srž građe
Kur'ana, kao što atom tvori materiju, tako i spomenuta slova tvore Kur'an,
nadalje kaže da je samim time ovaj ajet "Mudžiza" (čudo) Kur'ana.

Prva tematska cjelina u suri El-Bekare se bavi stvaranjem prvog čovjeka Adema
(Adama), njegovog izgnanstva iz dženneta i poruke vezane za taj događaj. U
velikom dijelu sure slijedi direktno obraćanje Allaha Jevrejima i opisivanje
događaja sa Musaom, zavjeta koji im je dat, itd. zatim obraćanje ljudima u
cjelini, opisivanje kazne na sudnjem danu, opisivanje dženneta koji slijedi
pravednim, zatim zabrane, preporuke i naredbe muslimanima. Sura Bekare zapravo
je dobila taj naziv zbog opisa jednog događaja sa Božijim poslanikom Musaom i
Jevrejima u kojem se kaže:

U poznatom hadisu se prenosi da je Poslanik Muhammed s. a. w. s. jedne prilike
rekao: "Ne pravite od svojih kuća groblja, u kuću u kojoj se čita sura El-Bekare
ne ulaze šejtani". Također se prenosi da je Muhammed s.a.v.s. jedne prilike
okupio jednu delegaciju koju je htio poslati na neki važan posao i upitao ih
koliko ko od njih zna od Kur'ana napamet. Došavši do jednoga od njih, koji je
bio najmlađi, upitao je: "Koliko ti znaš?" On je odgovorio: "Znam to i to, te
suru 'El-Bekare'." Muhamed s.a.v.s. je rekao potvrđujući: "Znaš li suru
'El-Bekare'?", a on je odgovorio "Da." Na to mu je rekao: "Idi! Ti ćeš im biti
predvodnik." Jedan od uglednih među njima na to je rekao: "Tako mi Boga, ništa
me nije pomelo da naučim suru 'El-Bekare' do strah da ne postupam prema njoj!"
Muhammed s.a.v.s. je rekao: "Naučite Kur'an i izučavajte ga! Ko nauči Kur'an,
uči ga i postupa po njemu, sličan je posudi u kojoj se drži miris-punom mirisa
koji se širi na sve strane, dok je onaj koji nauči Kur'an i zanemari ga, sličan
posudi u kojoj se drži miris-iz koje se miris ne osjeća." U Sahih Buhari zbirci
Hadisa se prenosi da je jedan čovjek došao kod Muhameda s.a.v.s. i rekao mu o
čudnom događaju koji mu se desio dok je jedne noći putovao kroz pustinju. Naime,
ispričao je kako se, dok je naglas čitao suru Bekare, njegov konj uznemirio, kad
god bi on prestao čitati i konj bi se smirio. Zatim je pogledao u nebo i iznad
sebe vidio "oblak sa lampama" koji se približavao. Međutim on je prestao čitati
bojeći se da konj ne udari njegovog sina koji je bio u blizini. Kada je to
ispričao Muhamedu s.a.v.s, on je rekao: "Uči, sine Hudejrov" "A znaš li šta je
to bilo?" "Ne" - odgovori čovjek. "To su bili Meleki (Anđeli), koji su se bili
približili da čuju tvoj glas. Da si nastavio učiti, i ljudi bi ih vidjeli, jer
se od njih ne bi sakrili!".

Neki tradicionalni islamski učenjaci kažu da ova sura sadrži "hiljadu obavjesti,
hiljadu naredbi i hiljadu zabrana".

Zasigurno jedna od najpoznatijih ajeta je آية الكرسي (Ajetul Kursi) ili ajet
Prijestola ("Kursijj" الكرسي je termin koji označava "Božiji Prijesto" u
Kur'anu). Prijevod značenja:

U hadisu se prenosi da je Muhammed s.a.v.s. jedne prilike upitao jednog ashaba:
"Koji je najvažniji ajet u Allahovoj Knjizi?", a on je rekao: "Bog i Njegov
Poslanik to najbolje znaju", Poslanik je pitanje ponovio nekoliko puta nakon
čega je ashab rekao: "Ajetul- Kursija" nakon čega mu je Muhammed rekao:
"čestitam na znanju, Ebu-Munzire! Tako mi Onoga u čijoj ruci je moj život, on
(Ajetul Kursija) ima jezik i usne koje veličaju Vladara kod Prijestolja (Arša)!"



https://bs.wikipedia.org/wiki/Velika_Kladu%C5%A1a

Velika Kladuša je naselje i središte općine na krajnjem sjeverozapadu Bosne i
Hercegovine. S južne strane graniči sa općinama Unsko-sanskog kantona Bužim i
Cazin, a sa zapada, sjevera i istoka Republikom Hrvatskom, odnosno općinama
Cetingrad, Vojnić, Topusko, Glina i Dvor. U općini je 1991. živjelo 52.908
stanovnika, dok teritorija općine iznosi 331,55 km2, što velikokladušku općinu
uvrštava u najgušće naseljene prostore Bosne i Hercegovine. Procjenjuje se da
danas općina ima oko 46.561 stanovnika. Administrativno je teritorij općine
podijeljen na 14 mjesnih zajednica. Geoprometni položaj Velika Kladuša je veoma
značajan za njeno stanovništvo, za Unsko-sanski kanton i Bosnu i Hercegovinu u
cjelini. Mnogi je nazivaju "kapijom Bosne". Njenim teritorijem prolazi
magistralni put M4-2 koji je povezan sa središtem Kantona na jugu, a na sjeveru
sa privrednim središtima u Hrvatskoj. Zemljište općine Velika Kladuša
predstavlja jedan od najvažnijih činilaca u razvoju općine s obzirom na
geografski položaj, klimatske i hidrološke prilike, geološke i pedološke
karakteristike. Od ukupne površine zemljišta najveći procenat predstavlja
poljoprivredno zemljište - 22.375 hektara ili 67,48 % ukupne teritorije.

Ranih 1980-tih godina Velika Kladuša je ostvarila najveći privredni procvat u
historiji svog postojanja. U tom vremenu ostvaren je ravnomjerni privredni
razvoj općine kao cjeline, jer su praktično na području svake mjesne zajednice
izgrađeni privredni kapaciteti poljoprivredno-prehrambenog kombinata
"Agrokomerc" d.d. sa respektabilnom biološkom, poljoprivrednom i prerađivačkom
proizvodnjom. Prepoznatljivosti Velike Kladuše svakako su doprinijeli i
"Saniteks" d.d. u tekstilnoj industriji i "Grupex" d.d. u građevinarstvu i
proizvodnji betonskih konstrukcija. Do sada izvršenim geološkim istraživanjima
utvrđene su pojave i ležišta nemetalnih i metalnih mineralnih sirovina. Od
nemetalnih mineralnih sirovina značajnija su nalazište barita (intenzivna
eksploatacija od 1948. godine), krečnjaka i dolomita. Metalne mineralne sirovine
su nedovoljno istražene i eksplatisane na području općine, iako se procjenjuje
da se ležišta mangana na ovom području mogu svrstati među najveća u
Evropi.[potreban citat] Za privredu općine nisu zanemarljiva ni ostala prirodna
bogatstva kojima ovo područje obiluje: tekuće i termalne vode, 9.057 hektara
šumskog zemljišta pokrivenog mješovitim šumama bukve, hrasta kitnjaka i pitomog
kestena.

Velika Kladuša, (Кладуша, Cladussa; ranije Donja Kladuša, za razliku od Male
Kladuše koja je bila Gornja Kladuša) tvrđava na uzvišenju iznad desne obale
rijeke Graborske, pritoke Kladušnice.

Kladuša se prvi put spominje 1280. Na osnovu arheoloških istraživanja utvrđeno
je postojanje okrugle branič kule, kružnog gornjeg gradski zida i
bunara-cisterne u srednjem vijeku. Tvrđava pripada knezovima
Babonićima-Blagajskim. Od 1314. pripada Radoslavu Blagajskom. Knez Šimun
Kladuški, sin Jurja Kladuškog (1433) bio je suprug Doroteje, kćerke Balše
Hercegovića i unuke Hrvoja Vukčića Hrvatinića (кнз Шимуњ Кладушки и госпоja
Доротиja кћи кнза Баљше херцеговића; done Dorathee filie Balse olim filii ducis
Cheruoie et consortis Simonis filii Georgii de Cladusa).

Malkoč-beg je spalio Kladušu 1558. i poslije toga ona je bila pusta pola
stoljeća. Osmanlije zauzimaju Kladušu 1633. Dograđuju grad i opasuju bedemima.
Kladuša tada pripada Ostrožačkoj kapetaniji. Prema izvještaju Krste Frankopana
Tržačkog iz 1641. ovdje je živio harambaša Mujo Hrnjica sa braćom i četovođa
Mustafa Kozličić o kojima pjevaju narodne pjesme. Posadu u gradu do 1790. činilo
je 120 vojnika. Poslije pada Cetine tu se preseljava i cetinska posada sa 72
vojnika. Posljednji dizdar u Kladuši bio je Huseinaga Alagić čiji su preci preko
150 godina obnašali funkciju dizdara. Grad je 1833. imao svega 5 topova. Oktobra
1835. pod Kladušom je ostrožački kapetan Muratbeg Beširović izgubio bitku od
karlovačkog generala. U Kladuši je pružen posljednji otpor austrougarskoj
okupaciji 1878. Po popisu 1879. ima 277 kuća sa 1.733 stanovnika, a 1910. ima
516 kuća sa 2.157 stanovnika (većina muslimani).

Dana 29. septembra 1993, Fikret Abdić zvani Babo preuzeo je vlast u Velikoj
Kladuši i uspostavio tzv. Autonomnu pokrajinu Zapadnu Bosnu po ugledu na tzv.
Srpske autonomne oblasti (SAO) u Hrvatskoj i Bosni i Hercegovini iz 1991. U
dogovoru sa Slobodanom Miloševićem i Franjom Tuđmanom, kojima je u tom trenutku
odgovarao unutarbošnjački sukob [potreban citat]. Čin proglašenja pokrajine je
bio neustavnan i protivzakonit čin, koji se suprotstavljao Ustavu Republike
Bosne i Hercegovine. Zbog kršenja ustavnog poretka RBiH je izbačen iz
Predsjedništva Republike Bosne i Hercegovine.

S druge strane, Abdićev ratni privredni model bio je vrlo jednostavan: za
sredstvo plaćanja odabrao je njemačku marku. Sklopio je sporazume s Radovanom
Karadžićem i Matom Bobanom, kao dio prethodnog dogovora sa Slobodanom
Miloševićem i Franjom Tuđmanom. U Zagrebu je 21. oktobra 1993. godine, u
prisustvu Franje Tuđmana, Fikret Abdić potpisao sa Matom Bobanom "Zajedničku
izjavu". Tim dokumentom oni su dijelili BiH po osobnim nahođenjima. Mate Boban
je poslije izjavio da su se jedinice HVO-a bihaćkog okruga pridružile snagama
Narodne odbrane tj. vojsci Fikreta Abdića. Dan kasnije, dana 22. oktobra 1993,
poslije potpisivanja sporazuma sa Bobanom, Fikret Abdić je otputovao u Beograd i
sa Radovanom Karadžićem, u prisustvu Slobodana Miloševića, potpisao Deklaraciju
koja obje strane obavezuje na mir.

Kao potvrda ovih dogovora i nastavak uspješne saradnje, uslijedio je 7. novembra
1993. godine sastanak predsjednika vlada triju paradržava u Velikoj Kladuši:
Jadranko Prlić, Vladimir Lukić i Zlatko Jušić.

Od hrvatskih vlasti dobio je status povlaštenog partnera i pravo na upotrebu
bescarinske zone u Rijeci. Robni promet s Hrvatskom i inostranstvom obavljao je
po odobrenju hrvatskih vlasti preko zagrebačke tvrtke "Voće".

U ovo vrijeme Abdić otvara logore za Bošnjake protivnike autonomije, lojalne
regularnoj vladi u Sarajevu. Narodnu odbranu Zapadne Bosne organizuju srbijanske
tajne službe i državna bezbjednost.[potreban citat] Na suđenju Slobodanu
Miloševiću, nakon objavljivanja snimka na kojem "Škorpioni" ubijaju svezane
dječake i mladiće, objavljen je i snimak na kojem se jasno vidi srbijanska
umiješanost u komandovanje paravojnim jedinicama Narodne odbrane, koju predvode
najozloglašeniji srpski zločinci.

Narodna odbrana Zapadne Bosne pod mentorstvom Srbije u vidu zloglasne jedinice
"Škorpioni" je počinila zločine nad Bošnjacima koji su bili vjerni Bosni i
Hercegovini. Zbog tih zločina Fikret Abdić je proglašen krivim i dobija najveću
moguću zatvorsku kaznu u Hrvatskoj pred sudom u Karlovcu, koja je potvrđena i
pred Vrhovnim sudom Hrvatske, te nakon žalbe ponovo potvrđena s jedinstvenom i
konačnom kaznom od 15 godina zatvora.

Narodna odbrana Zapadne Bosne učestvuje u saradnji sa srbijanskom specijalnom
jedinicom "Škorpioni" u operaciji koja je imala kodno ime "Pauk", i bila je
vezana za područje Cazinske krajine. Za borbu protiv Armije RBiH u Bihaću,
Narodnoj odbrani je sa svih okupiranih srpskih teritorija stizala značajna pomoć
u oružju, municiji, nafti i ostalim strateškim sirovinama, ali i u ljudstvu.

Koliko je za Srbiju bilo značajno uspostavljanje Abdićeve državice vidi se po
tome što je na području RSK, uz samu granicu sa APZB (preko rijeke Une), u selu
Šamarice bio oformljen poseban štab za podršku Abdiću. Načelnik tog štaba bio je
Jovica Stanišić, zamjenik je bio Frenki, ali je sa njima bio i general srpske
vojske Krajine Mile Novaković. Pomoć Fikretu Abdiću su obezbjeđivali Simatović i
Stanišić dovlačeći potrebnu robu za rat, od Arkanovih "Tigrova", preko "Pantera"
Ljubiše Savića Mauzera, do "Škorpiona".

Po nalogu Fikreta Abdića otvaraju se logori za Bošnjake vjerne Ustavu RBiH. U
Drmeljevu je bio logor kroz koji je za dva mjeseca prošlo 520 ljudi. U jednom
dopisu Abdićevih autonomaša, od 12. januara 1995, piše da je u "vojnom zatvoru
Miljkovići 1.567 zatvorenika". Logore u Kladuši je obišao i Tadeusz Mazowiecki,
specijalni izaslanik za ljudska prava, i nakon toga pisao Fikretu Abdiću
upozoravajući ga da se ljudi drže bespravno, da su uslovi loši, da su im
ugrožena sva prava (premlaćivanje i zlostavljanje itd.), na što Fikret Abdić
nije reagovao.

Sporazum o Federaciji BiH i savezništvu Bošnjaka i Hrvata doveli su Abdićevu
ideju o stvaranju SAP Zapadne Bosne u krizu. Kada su jedinice Petog korpusa
Armije BiH, pod komandom generala Atifa Dudakovića, sredinom augusta 1994.
umarširale u Veliku Kladušu Fikret Abdić prelazi u Hrvatsku. Ipak Abdić se
nakratko vratio i uz pomoć Martićevih srpskih pobunjenika preuzeo Veliku
Kladušu, nakon čega je proglasio tzv. Republiku Zapadnu Bosnu. Nakon akcije
"Oluja" hrvatske vojske 1995, kada se ruši srpska paradržava u Hrvatskoj, Armija
BiH istovremeno potiskuje Abdića iz Cazinske krajine.

U periodu 25. - 28. aprila 1973. velikokladušku Osnovnu školu "Ibrahim Mržljak",
od 3. do 8. razreda, pohađalo je 720-730 učenika. Te godine ova škola nije mogla
primiti svu prispjelu djecu za upis u prvi razred, zbog nedostatka učioničkog
prostora.

Javna ustanova Centar za kulturu i obrazovanje "Zuhdija Žalić" u svom sastavu
ima kino-salu sa 250 sjedišta, biblioteku sa knjižnim fondom 5.180 od naslova,
odnosno 11.700 primjeraka knjiga, izložbeni prostor za stalnu postavku
umjetničkih slika i prigodne izložbe. Pri Centru djeluje KUD "Tono Hrovat" sa
150 članova u ženskom gradskom horu, dramskoj i plesnoj sekciji. U Mjesnoj
zajednici Vrnograč djeluje KUD Vrnograč sa preko 80 članova. Kulturno-umjetnička
društva su glavni nosioci razvoja amaterizma u oblasti kulture. Veoma je
zapažena i aktivnost Bošnjačke zajednice kulture "Preporod"-Općinsko društvo
Velika Kladuša. Nosioci razvoja sporta su: NK "Krajišnik", NK "Mladost" (MZ
Vrnograč), FC ABC (MZ Podzvizd); Košarkaški klub "Krajišnik" (muške i ženske
ekipe), Karate klub "Saniteks", Karate klub "23. februar", Konjički klub
"Krajišnik", Sportsko društvo "Polet" Šumatac.... Udruženja: Demokratska
organizacija mladih Velika Kladuša (DOMVK) sa 170 članova, Udruženje za brigu i
prava djeteta "Naša djeca" Velika Kladuša sa 780 članova, HO "Svijetlija
budućnost", Udruženje "Stope znanja", Udruženje žena Bošnjakinja"; Lovačko
društvo "Fazan" - 458 članova, Lovaeko društvo "Veteran" - 79 članova, Udruženje
ribolovaca "Štuka", Udruženje likovnih umjetnika Velika Kladuša.

Privredni objekti po broju zaposlenih: mikrofirme (do 5 zaposleni) 90%, male
firme (od 5 do 20 zaposlenih) 5%, srednje firme (od 20 do 100 zaposlenih) 3-4%,
velike firme (preko 100 zaposlenih) 0,5 - 1%. Zaposlenost stanovnika: u privredi
3.251, u vanprivredi 1.043, ukupno zaposlenih 4.294; zaposlenih izvan općine, u
zapadnoevropskim zemljema (procjena) 5700, evidentirano nezaposlenih 3.443.
Poljoprivreda: oranice i bašte 16.318 ha, voćnjaci 259 ha, livade 3.027 ha,
pašnjaci 2.769 ha, ukupno 22.375 ha. Šumsko zemljište kao resurs ove općine
obuhvata površinu 9.057 ha, od čega je 95,50 % pod šumom i šumskim kulturama, a
svega 4,50% ima tretman goleti. Vode kao resurs ovog područja: nema velikih
rijeka, ali je bogato izvorima i manjim vodotocima. Rijeka Glina (prirodna
granica dijela granice BiH i R H) prihvata vode rijeka Kladušnice i Glinice s
njihovim manjim pritokama i čine sliv površine od oko 291 km 2. Termalne vode su
istražene u periodu od 1973. do 1983. godine istovremeno sa vodoistraživanjem
podzemnih akumulacija pitke vode za potrebe stanovništva i industrije. Termalna
voda (iz eksplatacionih bunara - bušotina) ima prosječnu temperaturu 27 - 28 o
C, kapacitet više stotina litara/sec, a može se koristiti, s obzirom na
fizikalno-hemijske i bakteriološke analize, kao pitka voda.



https://bs.wikipedia.org/wiki/Miladin_%C5%A0obi%C4%87

Miladin Šobić je crnogorski kantautor i jedan od najvećih kantautora na
prostorima bivše Jugoslavije.

Rođen je 1956. u Nikšiću, gdje je i završio srednju školu. Nakon škole upisuje
se na Fakultet za turizam u Dubrovniku. Taj period smatra se ključnim za njegovo
stvaralaštvo. Pod utiskom studentskog života i velikih prijateljstava, on piše
svoje najveće pjesme. 1975. objavljuje prvu pjesmu, "To sam ja", koja u to
vrijeme u privatnim studentskim dubrovačkim krugovima dobija status studentske
himne. Godinu kasnije, na muzičkom festivalu "Omladina 76" u Subotici osvaja 2.
mjesto s pjesmom "Daj nam neba".

Nakon toga se preselio u Sarajevo, gdje je doživio vrhunac karijere. 1980.
izdaje svoj prvi album "Ožiljak" za sarajevski Diskoton. S tog albuma izdvajaju
se legendarna studentsko-socijalna tema "Džemper za vinograd" i najpoznatija,
"Kad bi došla Marija". Na tom albumu našle su se i "Ne pokušavaj mijenjat me" te
"A vrijeme ide dalje".

1982. završava album "Umjesto gluposti". Album se počinje snimati 21. februara u
studiju muzičkog ateljea u Subotici, a završava se 8. marta iste godine. Pored
naslovne pjesme, tu su "Đon", "Od druga do druga", "Opet krivi tip", "Svetozara
Markovića 39" i druge. Održao je niz koncerata na kojima je okupio veliki broj
ljudi. Uvijek se odazivao i na pozive studenata i ljudi iz manjih gradova.

U vrijeme najvećeg uspjeha doživio je porodičnu tragediju. Njegova sestra umire
nakon teške bolesti. Nakon svega Šobić se povukao.

Snimio je i treći album pod nazivom "Barutana ljubavi", ali zbog porodične
tragedije ostavlja muziku i album nikad nije izdan.

30. 1. 2013. Šobić je usljed moždanog udara primljen u nikšićku Hitnu službu.
Nakon ukazane pomoći hitno je prebačen na kliniku za neurohirurgiju u Klinički
centar Crne Gore, gdje je operisan. Nakon operacije stabilnih je vitalnih
parametara, život mu je bio u opasnosti.



https://bs.wikipedia.org/wiki/Livno

Livno (stariji nazivi: Hlivno, Hlijevno) je naselje i središte istoimene općine
u jugozapadnom dijelu Bosne i Hercegovine. Površina općine iznosi 994 km2.

Najznačajnije je mjesto Livanjskog kantona, čije je kulturno i privredno
središte. Grad leži na 730 m iznad mora, i smješten je većim dijelom na
obroncima i u podnožju brda Bašajkovac, iz kojeg izvire i kraška rijeka
Bistrica. Livno ima stabilnu, umjereno kontinentalnu klimu s jakim vjetrovima,
hladnim zimama, nestabilnim proljećima, toplim ljetima i kišovitim jesenima.
Ravnomjerno strujanje zraka i relativno visoka osunčanost sa oko 2250 sati
godišnje (prema procjenama najveći broj sunčanih dana u zemlji) čine ga posebno
povoljnim za život. Livanjsko polje, čije je Livno najveće mjesto, je najveće
kraško polje u ovom dijelu Bosne i Hercegovine.

Najraniji do sada pronađeni tragovi naseljavanja ljudi u livanjskom kraju potiču
iz prethistorijskog doba 2000 godina p. n. e. Od tada pa sve do dolaska Rimljana
livanjski kraj naseljavalo je ilirsko pleme Dalmati.

Na gorskim obroncima oko Livanjskog polja smješteno je oko četrdesetak, vizualno
povezanih i dobro branjenih gradina iz bronzanog i željeznog doba. Na području
grada Livna nalaze se tri prethistorijske gradine (Velika gradina, Mala gradina
i Kasalov gradac, od kojih dvije imaju podgradinska naselja), i jedna nekropola
s tumulima. Navedene tri gradine su gradinski kompleks jedne veće i značajnije
organizirane rodovske zajednice. Kroz dva i pol vijeka, sve do posljednjeg
velikog panonsko-delmatskog ustanka koji je bjesnio ilirskim krajevima od 6. do
9. godine n. e., gradine su odolijevale Rimljanima.

Od prvog rimskog pohoda na Dalmate 156. p. n. e. do pomenutog ilirsko-panonskog
ustanka na ovim prostorima bjesnili su brojni ratovi u kojima su starosjedioci
Dalmati neviđenom ratobornošću pružali otpor i nanosili ogromne gubitke rimskim
legijama. U velikom ustanku od 6. do 9. godine n. e., koji je potresao rimsku
državu, ilirski narodi Breuci, Desitijati i Dalmati, pod vodstvom Batona Breuka
i Batona Desitijata pobunili su se zbog regrutiranja Ilira za rat u Germaniji. U
ustanku je učestovalo 800.000 ljudi, od toga 200.000 pješaka i 9000 konjanika. U
krvi i ognju ugušen je očajnički otpor Ilira. Gradina na Teberu i Kasalov gradac
dočekali su ova rimska osvajanja kao sastavni dio jedinstvenog delmatskog
odbrambenog gradinskog sistema Livanjskog polja.

Nakon potpunog pokoravanja Dalmata, po kojima je dobila naziv i rimska
provincija Dalmacija započinje dugotrajni proces romanizacije. Tipičan primjer
rimskog kultnog sinkretizma je zavjetni reljef boga Libera - Dionisa nađen na
prostoru ilirsko-rimskog naselja u današnjim Vašarovinama.

Oko 621. godine Avari u svojim pohodima ruše sve bazilike na području Livanjskog
polja. Poslije pobjede nad Avarima kod Carigrada 626. Slaveni se naseljavaju na
prostoru rimske provincije Ilirije, odnosno njenog južnog dijela Dalmacije i
sjevernijeg Panonije. Bizantijski car Konstantin VII Porfirogenet spominje Livno
949. godine u svom djelu "De Administrando Imperio". Najstariji pisani dokument
u kojem se spominje Livno je Povelja kneza Mutimira od 28. septembra 892. godine
kojom se crkva sv. Juraja daruje splitskom nadbiskupu Petru II, u kojoj se među
potpisnicima u listi svjedoka na drugom mjestu nalazi i livanjski župan Želimir.
Kao župa, Livno se pominje u 10. vijeku.

Jedno vrijeme u 13. i prvoj polovini 14. vijeka, ono je bilo nakratko župa
hrvatske države u vlasti porodice Šubića. Nakon toga ulazi opet u sastav
bosanske države. Godine 1326. Livno je Bosanskoj banovini pripojio ban Stjepan
II Kotromanić . Livanjskom županijom tada je upravljao Vladislav Galešić.

Kroz čitav srednji vijek, Livno je imalo status župe. Župe, odnosno njihovi
župani uživali su visok stepen autarkičnosti, tj. bili su prilično nezavisni od
svojih feudalnih gospodara, hrvatsko-ugarskih i bosanskih kraljeva. Hlivno ili
Bistrički grad su kao nazivi bili u gotovo paralelnoj upotrebi.

Godine 1400. pominje se grad Hlivanjski . U 15. vijeku Livno je u vlasti
porodice Vukčića. Godine 1444. pominje se dvor kralja Tomaša u Livnu, a 1466.
čuvao ga je Vladislav Hercegović od Osmanlija.

Osmanlijska vojska ulazi u Livno 1463. godine, da bi se na jesen iste godine
morala povući pred kontraofanzivom udružene koalicije Vukčića-Kosača i kralja
Matijaša Korvina. Osmanska vlast će se učvrstiti u Livnu i na Balkanu ipak
nekoliko godina kasnije, trajno od 1485., kada je Livno u sastavu kadiluka
Neretva. U prvoj polovini 16. vijeka Livno je u sastavu Kliškog sandžaka i
sjedište je sandžakbega sve do kraja 17. vijeka. Kada su Osmanlije krajem 17.
vijeka izgubile oblasti van užeg bosanskog područja, uključen je u bosansku
Krajinu. Formirana je Livanjska kapetanija, koja je bila često poprište sukoba s
uskočkim četama iz mletačke Dalmacije. Zbog njihovih velikih gubitaka u oblasti
Livna, u narodnoj se pjesmi Livno (službeno ime grada bilo je Hlivno) spominje
kao prokleto Lijevno. Osmanska vlast trajati će u Livnu sve do dolaska
Austro-Ugarske 1878. godine.

Osmanlijskim osvajanjem grad na izvoru Bistrice gubi svoju prvobitnu
fizionomiju. Na ruševinama naselja na Dumanu, kao i na obroncima Bašajkovca
razvija se novo naselje, vjerovatno možda i vojnog karaktera, sa
karakterističnim orijentalnim obilježjima. U gradu Livnu su podignute najmanje
četiri potkupolne džamije, jedinstvene u svojoj arhitektonskoj ljepoti u ovom
dijelu Osmanlijskog carstva (tu se posebno izdvajaju džamije Balaguša i
Glavica), gradski most na Bistrici, gradske kuće, čaršija sa dućanima, mektebi i
medrese (vjerske muslimanske škole), česme, džebhana (oružarnica), a gradske su
kapije i kule sastavni dio fortifikacijskog zida, koji je Livno štitio od
stalnih upada hajduka iz pravca juga. Livno je uz Klis sjedište Kliškog
sandžaka, o čijoj šarolikosti i ljepoti za svojih putovanja Balkanskim
poluostrvom svjedoči i čuveni putopisac Evlija Čelebija. Tokom 400 godina
osmanlijskog prisustva u Livnu nastaje nekoliko čuvenih umjetničkih ostvarenja u
ovom dijelu Osmanlijskog carstva. Najprominentniji Livnjak tog vremena, Hadži
Jusuf Livnjak, imam Beglučke džamije (sa sunčevim satom i položajem na jednom od
meridijana), astronom i književnik, autor je prvog putopisa na Balkanu. Njegov
je putopis jedan od najznačajnijih djela Alhamijado književnosti, posebne vrste
literarnog stvaralaštva Bošnjaka zabilježenog orijentalnim pismima.

Dolazak Osmanlija u Livno u 15. vijeku značio je i dolazak pravoslavnog
stanovništva na ove prostore, mahom u donje Livanjsko polje. Katolički dio
stanovništva, uglavnom naseljen u rubnim selima Livanjskog polja iseljava se sve
do 17. vijeka, a ovaj proces bio je uzrokovan ne samo islamizacijom, nego i
lošim ekonomskim prilikama na veoma siromašnom, neplodnom, tvrdom i prilično
vjetrovitom Livanjskom polju, koje je sve do gradnje Buškog jezera najveći dio
godine bilo pod vodom. Značajnu ulogu u očuvanju katoličkog identiteta u
Livanjskom polju imaju franjevci, koji se potkraj osmanlijskog perioda zauzimaju
za gradnju samostana Gorica sa crkvom. Ovdje su danas smještene veoma vrijedne
etnološke zbirke sa podacima o življenju sve četiri konfesije u livanjskom
kraju. Uz franjevce u Livnu misioniraju djelimično i glagoljaši, međutim zbog
neprikosnovene omiljenosti franjevaca kod katolika i drugih stanovnika Livna,
njihova djelatnost ostaje nezapažena. Krajem osmanlijskog doba, 1859. godine,
pravoslavni stanovnici Livna podižu u gradu Crkvu Uspenija Presvete Bogorodice.

Odlukom Berlinskog kongresa 1878. Austro-Ugarska preuzima vlast u cijeloj Bosni
i Hercegovini, pa tako i u Livnu, čije ga snage zauzimaju 28. septembra 1878.
godine, nakon snažnog i žestokog otpora lokalnog, mahom gradskog stanovništva.
Austro-Ugarska, u to vrijeme velika evropska regionalna sila, iste godine u
Livno postupno počinje uvoditi svoj način upravljanja. To se u prvom redu odnosi
na organizaciju sudstva i uprave gradom, a s njim u vezi i gruntovnicu i
katastar, školstvo, zdravstvo i druge javne potrebe. Dio mještana Livna i
okoline islamske i pravoslavne vjeroispovijesti buni se u početku protiv
austrougarske vlasti. Dio izbjeglog katoličkog stanovništva Livanjskog polja
vraća se iz Dalmacije na stara ognjišta. Za njih život u Livnu postaje lakši, a
od svega profitiraju posebno seljaci, koji su oslobođeni plaćanja visokih
poreza.

Grad Livno je pored organizirane gradske uprave i sudstva imao organiziranu i
komandu sreske žandarmerije, po jedno odjeljenje uprave kontrole carina i
financijske straže, a izgrađena je i sreska bolnica, pošta i telegraf. Vjerski
život u gradu je bio osmišljen na principima međusobnog poštovanja i
uvažavanja[potreban citat], a bio je organiziran kroz osam gradskih džamija, te
katolički i pravoslavni župni ured sa crkvama. Prema popisu stanovništva iz
1910. godine u Livnu je živjelo 2120 katolika, 1799 muslimana, 783 pravoslavaca
i 22 jevreja[potreban citat]. Kulturno-prosvjetni život odvijao se kroz
nacionalna kulturna društva, među kojima su Hrvatsko pjevačko i muzičko društvo
"Dinara", Srpsko pjevačko društvo i Muslimanska čitaonica bile perjanice
kulturnog života u gradu. Pokretači kulturnih zbivanja u Livnu bili su domaći
ljudi, ali je dio kulturne elite grada (dirigenti i režiseri npr.) uglavnom
dolazio sa strane, zbog geografske blizine najčešće iz susjedne Dalmacije.

Propašću Dvojne monarhije i nastankom Kraljevine Srba, Hrvata i Slovenaca, (od
1929. Kraljevina Jugoslavija) orijentalizaciju i okcidentalizaciju zamjenjuje
pojačana kulturna i politička dominacija Srba. Stranačka aktivnost u gradu je
veoma intenzivna, i u Livnu postoje ogranci većine važnijih političkih stranaka,
koje su tada djelovale u Kraljevini Jugoslaviji. Kulturni život u gradu je bio
raznolik i intenzivan, i odvijao se u sklopu nacionalnih društava Hrvata,
Bošnjaka i Srba. 1896. formirano je i Hrvatsko glazbeno i pjevačko društvo
"Dinara", u sklopu kojeg porodica Džaja utire put značajnoj i vrijednoj muzičkoj
tradiciji u Livnu. Hroničari bilježe da se u bošnjačkim kulturnim društvima
Sloga 1918. i Merhamet 1929. s posebnom brigom njegovala drama, folklor i
sevdalinka, srpsko društvo Jovan Sundečić 1907. imalo je mješoviti hor i
tamburaški orkestar. Nakon sloma parlamentarne demokratije i zavođenja
kraljevske diktature 1929. došlo je do novih administrativno-političkih
preinaka. Jugoslavija je podijeljena u devet banovina, a Livno je pripalo
Primorskoj banovini sa sjedištem u Splitu. Ugovorom Cvetković-Maček dolazi do
osnivanja Banovine Hrvatske 1939., u kojoj se nalazi i Livno. Dolazak Drugog
svjetskog rata Livno dočekuje u sastavu NDH. Na širem prostoru Livna ne vode se
neke značajnije borbe, niti ofanzive, izuzimajući bombardiranje Saveznika 29.
maja 1944. Na obroncima Cincara i Šatora nalazile su se partizanske brigade, a
partizanske učiteljice su radile i na prvom bukvaru na slobodnom teritoriju
Jugoslavije. U Livnu je 14. oktobra 1943. otvorena prva vazduhoplovna baza
Narodno-oslobodilačke vojske i Partizanskih odreda Jugoslavije. U okolini Livna
mladi je partizanski pjesnik Ivan Goran Kovačić dovršio svoju poemu Jama,
svojevrsan krik protiv svireposti rata. 10. oktobra 1944. grad je konačno dio
velike slobodne teritorije, koja se prostire većim dijelom tadašnje Evrope. Ovaj
se datum u Livnu dugi niz godina obilježavao kao Dan oslobođenja, a njegovo je
ime nosila i druga osnovna škola u gradu.

Po završetku rata dolazi do osnivanja Kulturno-umjetničkog društva "Radnik"
1947. godine, koje zamjenjuje dotadašnja nacionalna kulturno-umjetnička društva
u gradu. Osamdesetih godina u Livnu se redovno svakog maja organizirao i
"Livanjski kulturni mozaik", svojevrsni kulturni festival, na kom su
predstavljane godišnje kulturne aktivnosti KUD-a "Radnik" i sekcija livanjskih
osnovnih škola. U sklopu iste manifestacije promovirano je i nekoliko brojeva
uglednog časopisa iz kulture "Tragovi", koje je Livnu osiguravalo važno mjesto
na mapi kulturnih zbivanja u zemlji.

Livno se ubrzano urbanizira, mada u usporedbi sa ostalim sličnim gradovima u
Jugoslaviji jako zaostaje. U poratnom razdoblju Livno je kotar, a od 1974. i
općina. Iz Livna je kasniji predsjednik Vlade SRBiH Hasan Brkić, a livanjske
korjene ima i Branko Mikulić, predsjednik Savezne vlade SFRJ. Tokom šezdesetih
godina dolazi do gradnje akumulacije Buško Blato, čime se Livanjsko polje
isušuje i spašava od cjelogodišnjih poplava, a voda sa naplavina usmjeruje u
pravcu Buškog jezera. Usprkos poboljšavanju ekonomskih uvjeta u odnosu na
vrijeme između dva svjetska rata, stanovništvo mahom seoskih područja i dalje se
iseljava. Agresija na Bosnu i Hercegovinu ne zaobilazi ni Livno, gdje službeno
počinje početkom proljeća 1992 napadom srpskih vojnih formacija iz pravca donjeg
Livanjskog polja. U to vrijeme u gradu se formiraju prve jedinice HVO-a i HOS-a,
koje potpomognute jedinicama Hrvatske vojske brane grad od srpskih
napada[potreban citat]. Nakon Daytonskog mirovnog sporazuma Livno je jedno od
središta Livanjskog kantona, koje je u sastavu Federacije Bosne i Hercegovine.

Trag starih vremena posebno je vidljiv u starom, orijentalnom dijelu Livna,
Gornjem gradu ili Fehri, koji je kao historijsko jezgro današnjeg Livna nastao
tokom 400 godina osmanske vladavine u Bosni i Hercegovini. Posebno mjesto u
osmanskoj arhitekturi grada, osim gradskih zidina, kula, kuća, kapija i česama,
čine livanjske džamije. Rapko Orman, poznati livanjski pjesnik i prozaist je za
njih rekao:

Tokom svoje historije grad Livno brojao je 14 što potkupolnih, što
konvencionalnih džamija "na četiri vode", koje su postojale u različitim
trenucima osmanskog perioda. Tako se na listi livanjskih džamija nalaze:
Čaršijska ili Starogradska, džamija Sinana Čauša (Džumanuša), džamija Bali-age
Ljubunčica (Balaguša), džamija Hadži Ahmeta Dukatara (Glavica) sa jedinstvenom
sahat-kulom, Muhameda Spahije (Perkuša), Lala Pašina džamija ili Mustafa-paše
(Beglučka), Pašina (Atlagića), Tepet, Boruša, Bušatlijina (Milošnik džamija),
Zavra, Firdusova, Piragića (mesdžid) i Čurčinica.

Polovinom 17. vijeka Evlija Čelebija bilježi u svojim putopisima 13 džamija u
Livnu, a krajem 19. vijeka Kranjčević navodi 11. Krajem 20. vijeka postoji još
pet, a danas su ostale samo četiri. Sve njih odlikuje jedinstvena, urbana,
sakralna arhitektura, tipična za Bosnu i Hercegovinu. Njihovu unutrašnjost krase
ili su krasili fini floralno-freskalni umjetnički motivi, nastali strpljivim
filigranskim radom orijentalnih bosanskih i stranih majstora.

Period 19. vijeka u Livnu je arhitektonski veoma zanimljiv, jer upravo u tom
periodu nastaje niz kapitalnih građevina, koji su gradskoj slici Livna dali
današnji karakterističan izraz. Ovdje se izdvajaju Franjevački samostan Gorica
sa crkvom, galerijom velikana bosanskog impresionizma Gabrijela Jurkića i
etnološkim muzejom, Pravoslavna crkva sa bogatom riznicom ikona, te zgrada
Gimnazije. Nakon svog dolaska u Bosnu i Hercegovinu, Austro-Ugarska gradi i u
Livnu niz značajnih upravnih i privrednih zgrada. One su uglavnom slijedile
aktuelne tokove u evropskoj arhitekturi s prijelaza 20. vijeka, prilagođene
materijalom i formom bosanskom podneblju. Iz ovog perioda se može izdvojiti
stara gradska Vijećnica na Žitarnici, te niz stambenih i upravnih zgrada na trgu
kod hotela "Dinara".

Okolina Livna odlikuje se netaknutom prirodom. To se odnosi na izletišta u
Livanjskom polju, među kojima su Ploče i Hasino Vrilo omiljena izletišta
Livnjaka, baš kao i rijeke Sturba i Žabljak, te Buško jezero sa bogatim ribljim
fondom. Okolne planine, među kojima se ističu Cincar, Kamešnica i Tušnica, su
popularne destinacije planinara.

Livno i njegova okolina nadaleko su poznati po livanjskom siru, čiju su
recepturu prije stotinjak godina usavršili Austrijanci. Osim toga poznate su i
livanjske ergele konja, rijeke bogate plemenitom ribom i rakovima, stočarska
proizvodnja, a prije rata i industrija tkanina.

U Livnu djeluju tri srednje škole (Gimnazija Livno: [1], Srednja strukovna škola
"S.S.Kranjčević" i Srednja ekonomska škola Livno: [2]), te dvije osnovne škole u
sâmom gradu, sa 25 područnih odjeljenja u okolnim livanjskim selima. Muzičko
obrazovanje stiče se u Nižoj muzičkoj školi, a u izgradnji je i Srednja muzička
škola.



https://bs.wikipedia.org/wiki/Gr%C4%8Dka

Grčka (grčki: Ελλάδα, Elláda), zvanično Republika Grčka (grčki: Ελληνική
Δημοκρατία, Ellīnikī́ Dīmokratía) je država koja se nalazi u jugoistočnoj
Evropi. Smještena je na jugu Balkanskog poluostrva na strateški veoma važnom
raskršću između Evrope, Azije i Afrike, između Egejskog mora na istoku, Jonskog
mora na zapadu i Sredozemnog mora na jugu. Graniči se sa Albanijom na
sjeverozapadu, Makedonijom i Bugarskom na sjeveru i Turskom na sjeveroistoku. Sa
površinom od 132.000 km² najveća je država na Balkanskom poluostrvu.

Pored kontinentalnog dijela Grčka obuhvata i preko 1.400 ostrva od kojih su
najveći i najznačajniji Kreta, Eubeja, Lezbos, Rodos i Krf. Grčka se sastoji od
devet geografskih regija: Makedonija, Centralna Grčka, Peloponez, Tesalija,
Epir, Egejska ostrva (uključujući Dodekanez i Kiklade), Trakija, Kreta i Jonska
ostrva. Grčka ima najdužu obalu na Sredozemlju i 11. najdužu obalu na svijetu.
Reljef je uglavnom planinski, a najviši vrh je planina Olimp sa nadmorskom
visinom od 2.918 metara. Prema popisu stanovništva iz 2011. godine, Grčka ima
oko 10,8 miliona stanovnika. Glavni i najveći grad je Atina.

Historija savremene Grčke države vuče svoje korijene iz civilizacije antičke
Grčke, koja se smatra kolijevkom zapadne civilizacije; njeno naslijeđe uključuje
demokratiju, zapadnu filozofiju, Olimpijske igre, zapadnu književnost,
historiografiju, političke nauke, značajne naučne matematičke principe i dramu,
uključujući i tragediju i komediju. Nakon nekoliko stoljeća nezavisnosti, grčke
gradove-države ujedinjuje Filip II Makedonski u četvrtom stoljeću prije nove
ere. Njegov sin Aleksandar Veliki je osvojio cijeli antički svijet, šireći grčku
kulturu i nauku od istočnog Mediterana do rijeke Ind.

Zatim je Grčku anektirao Rim u drugom stoljeću prije nove ere. Grčka je postala
sastavni dio Rimskog carstva formirajući jezgru oko njenog nasljednika
Bizantijskog carstva. Grčka pravoslavna crkva je ukorijenjena u prvom stoljeću,
oblikujući moderni grčki identitet i prenoseći grčku tradiciju širom
pravoslavnog svijeta. Sredinom 15. stoljeća pada pod Osmanlijsku vlast, a
nacionalna država Grčka se pojavljuje 1830. godine nakon rata za nezavisnost.
Bogata historija ove zemlje reflektuje se po 17 lokaliteta koja se nalaze na
UNESCO-voj listi svjetske baštine, među najvećim u Evropi i svijetu.

Grčka je demokratska i razvijena država sa razvijenom ekonomijom, visokim
kvalitetom života i visokim životnim standardom. Jedan je od osnivača
Ujedinjenih nacija. Grčka je deseta država koja se pridružila Evropskoj uniji i
postala je dio Eurozone od 2001. godine. Također je član mnogih drugih
međunarodnih institucija kao što su Vijeće Evrope, NATO, OECD, OIF, OSCE i WTO.

Najraniji dokazi o prisustvu ljudi na južnom Balkanu datiraju iz 270.000 godine
p.n.e. i nalaze se u pećini Petralona, u grčkoj pokrajini Makedoniji. Grčka je
dom prve napredne civilizacije u Evropi i smatra se rodnim mjestom zapadne
civilizacije koja počinje sa Cikladskom civilizacijom na ostrvima Egejskog mora
(3.200. - 2.700. p.n.e.), Minojskom civilizacijom na Kritu (2.700. - 1.900.
p.n.e.) i Mikenskom civilizacijom (1.900. - 1.100. p.n.e.). Ove civilizacije su
bile pismene; Minojci su pisali nedešifrovanim pismom poznatim kao Linear A, a
Mikenjani pismom poznatim kao Linear B. Mikenjani su postepeno apsorbirali
Minojce, ali se njihova civilizacija nasilno uništila oko 1.200. godine p.n.e.,
tokom regionalnih previranja poznatih kao kolaps bronzanog doba. Ovo razdoblje
je poznato i kao Mračno doba Grčke.

Kraj Mračnog doba tradicionalno datira 776. godine p.n.e. sa početkom prvih
Olimpijskih igara. Ilijada i Odiseja, prvi tekst zapadne književnosti, govori da
su se na kraju Mračnog doba na grčkom poluostrvu pojavila razna kraljevstva i
gradovi-države koji su imali svoje kolonije na obalama Crnog mora, Južne Italije
(Magna Graecia) i Male Azije. Ove države i njihove kolonije su dostigle veliki
nivo prosperiteta što je rezultiralo kulturnim bumom koji je izražen u
arhitekturi, drami, nauci, matematici i filozofiji. Klisten je 508. godine
p.n.e. pokrenuo prvi demokratski sistem vlasti u Atini.

Od 500. godine p.n.e. Perzijsko carstvo je kontrolisalo grčke gradove-države u
Maloj Aziji i Makedoniju. Pokušaji nekih grčkih gradova-država da se oslobode
perzijske vladavine nisu bili uspješni. Perzija je napala gradove-države na
grčkom poluostrvu 492. godine p.n.e., ali je bila primorana da se povuče nakon
poraza u bici kod Maratona 490. godine p.n.e. U drugoj perzijskoj invaziji 480.
godine p.n.e. nakon odlučujuće grčke pobjede u bitkama kod Salamine, Plateje i
Mikale, perzijanci su bili prisiljeni da se povuku po drugi put sa svih
evropskih teritorija. Predvođeni Atinom i Spartom, grčke pobjede u
grčko-perzijskim ratovima se smatraju ključnim trenutkom u svjetskoj historiji.
Nakon toga uslijedio je period od 50 godina mira koji je poznat kao Zlatno doba
Atine, perioda koji je postavio mnoge temelje zapadne civilizacije.

Nedostatak političkog jedinstva u Grčkoj je doveo do čestih sukoba između grčkih
država. Najrazorniji unutar-grčki rat je bio Peloponeski rat (431. - 404.
p.n.e.) koji je dobila Sparta, što je dovelo do propasti Atine kao vodeće snage
u Antičkoj Grčkoj. Atina i Sparta su kasnije bili u sjeni Tebe i na kraju
Makedonije, koja je ujedinila sve grčke države u Korintski savez (također poznat
kao Helenski savez) pod vodstvom Filipa II, koji je izabran za lidera prve
jedinstvene grčke države u historiji.

Nakon atentata na Filipa II, njegov sin Aleksandar Veliki je preuzeo vodstvo nad
Korintskim savezom i pokrenuo invaziju na Perzijsko carstvo sa združenim snagama
svih grčkih država 334. godine p.n.e. Neporažen u borbi, Aleksandar je osvojio
Perzijsko carstvo u cijelosti 330. godine p.n.e. On je stvorio jedno od najvećih
carstava u historiji, koje se protezalo od Grčke do Indije. Nakon njegove smrti,
njegovo carstvo je podijeljeno na nekoliko kraljevina, od kojih su najpoznatije
Seleučko carstvo, Ptolemejsko kraljevstvo, Grčko-baktrijsko
kraljevstvoIindo-grčko kraljevstvo. Mnogi grci su emigrirali u Aleksandriju,
Antiohiju, Seleukiju i mnoge druge nove helenističke gradove u Aziji i Africi.
Iako se političko jedinstvo Aleksandrovog carstva nije održalo, rezultiralo je
helenističkom civilizacijom i širenjem grčkog jezika i kulture na područja koje
je Aleksandar osvojio. Grčka nauka, tehnologija i matematika su dostigle svoje
vrhunac tokom helenističkog perioda.

Grčka je podijeljena na 13 regija koje se zovu periferije. Periferije su
podijeljenje na 51 manju administrativnu jednicu koje se nazivaju prefekture
(grč. nomoi). Tih 13 periferija je:

Grčka se nalazi na jugu Balkanskog poluostrva. U Grčkoj živi oko 11 miliona
stanovnika a površina je 132.000 km2. Glavni grad je Atina. Ostali veći gradovi
su: Pirej, Solun, Larisa, Ber, Patras i Janjina. Obala je veoma razuđena, sa
mnoštvom ostrva, poluostrva i zaliva. Njihova obala je po razuđenosti druga u
Evropi. Neka od ostrva su: Mitilena, Hios, Kreta, Krf, Argostolion, Skiros,
Andros i dr. Najveći dio države je pod planinama, najviši vrh je Olimp sa 2 911
metara nadmorske visine. Zemlja nije pogodna za razvoj poljoprivredne kulture
osim u nekim dolinama uz rijeku.

Grčka je razvijena zemlja sa razvijenim ribolovom, industrijom, pa donekle i
poljoprivredom. Grčka privreda nalazi se pod uticajem stranog kapitala, ali u
posljednje vrijeme jača državni sektor, a samim tim i unutrašnja ulaganja.

Poljoprivreda je slabije razvijena zbog nedostatka pogodnog tla ali se sve više
navodnjava tako da je svake godine sve veća proizvodnja. Glavne poljoprivredne
kulture su: pšenica, kukuruz, ječam, riža, masline, agrumi i mandarine. Također
se praktikuje i vinogradarstvo. Rudarstvo, uslovljeno prirodnim bogatstvom ruda,
se u posljednjem vijeku poprilično razvilo. Grčka je bogata rudama: boksit,
mangan, nikl, cink, barit, sumpor, so, srebro i dr. Industrija se razvila
posljednih 30 godina. Razvijena je obojena metalurgija, prehrambena, tekstilna,
hemijska, elektrotehnička, farmaceutska, tekstilna industrija, brodogradnja,
kožna i drvna industrija. Također postoji i nekoliko rafinerija nafte u Grčkoj.
Krajem 2009. privreda Grčke se našla u najvećim problemima, od ponovne uspostave
demokratije, 1974.

Početkom 2010., otkriveno je da su vlade Grčke, jedna za drugom, dosljedno i
promišljeno lažno izvještavale o službenoj državnoj statistici, da bi se
zadržale u okviru pravila monetarne unije. To je omogućilo da vlade Grčke troše
više od realno mogućeg, istovremeno krijući od nadzornika iz EU stvarni manjak.
U maju 2010., države Eurozone odobravaju Grčkoj pomoć od 110 milijardi eura.

U Grčkoj živi približno 11 miliona stanovnika. 98% su autonomni Grci. Između
Trakije i Egejske Makedonije ima nešto Turaka i Bugara, a na zapadu u oblasti
Janja nešto Albanaca. Najdominantnija religija u Grčkoj je hrišćanstvo, odnosno
pravoslavlje, sa islamskom manjinom (oko 1%). Ustav Republike Grčke priznaje
grčku pravoslavnu vjeru kao "glavnu" ali garantuje slobodu religioznog
opredjeljenja za sve. Grčka pravoslavna crkva je autokefalna. Većina
stanovništva se u posljednje vrijeme sve više seli u gradove, pa je stepen
urbanizacije stalno u porastu. Skoro cijelo stanovništvo govori grčkim jezikom.
U pograničnim mjestima se govori albanski i turski jezik. Koristi se staro grčko
pismo.

Nedovršeni članak Grčka koji govori o državama treba dopuniti. Dopunite ga prema
pravilima Wikipedije.



https://bs.wikipedia.org/wiki/Diana_Spencer

Ledi Diana Spencer (Dajana Spenser; 1. juli 1961 - 31. august 1997) bila je prva
supruga britanskog prijestolonasljednika, Charlesa, princa od Velsa. Sinovi koje
mu je rodila, William i Henry, su drugi i peti u nasljednom nizu za britansku
krunu, respektivno.

Rođena je u malo poznatoj, staroj grofovskoj porodici, kćerka Johna Spencera i
njegove prve žene, Frances Burke Roche. Bila je potomak englesko-škotskih
kraljeva čiji potomci nisu nikada sjeli na britanski tron, braće Karla II (kroz
dva vanbračna sina) i Jakova II (kroz vanbračnu kćerku), te je u britansku
kraljevsku porodicu po prvi put unijela njihovu krv. Otac i majka su joj se
razveli kada je imala samo osam godina, što je uveliko uticalo na njeno
odrastanje.

Charles, na kojeg se vršio pritisak da se oženi kako bi osigurao nasljednika,
već je bio u svojim tridesetima kada je upoznao dvanaest godina mlađu Dianu.
Jedini uslov koji mu je majka, kraljica Elizabeta II od Ujedinjenog Kraljevstva,
postavila pri odabiru supruge bio je da joj nevjesta bude protestantkinja.
Također je bilo poželjno da bude kraljevskog ili bar plemićkog porijekla, te da
je djevica. Diana, koja je tada radila kao dadilja u Londonu, ispunjavala je sva
kraljičina očekivanja.

Charles i Diana zaručili su se 24. februara 1981. godine, a vjenčali 29. jula u
katedrali St. Paul's, a ne u Westminsterskoj opatiji, što je tradicija, pošto
opatija nije imala dovoljno mjesta za sve zvanice. Diana se pred oltarom zbunila
i pomiješala Charlesova srednja imena. Vjenčanje je pratilo 750 miliona ljudi.
Prvu bračnu noć princ i princeza od Velsa proveli su u zamku lorda
Mountabattena, u čast Charlesovih roditelja koji su tu proveli svoju prvu bračnu
noć.

Dana 21. jula 1982. godine, Diana i Charles su dobili svog prvog sina, Williama.
Diana je odbila poštovati tradiciju, porodivši se u bolnici St. Mary's, a ne u
Buckinghamskoj palači. Drugi sin, Henry, rodio se 15. septembra 1985.

Naizgled sretni kraljevski brak princa i princeze od Velsa počeo se raspadati
već krajem 1980tih. Mediju su u početku zataškavali bračne probleme. Krivili su
jedno drugo za bračne probleme, a preko njihovih prijatelja, izjave su dospijele
do medija. Charles je oživio svoju staru, predbračnu ljubavnu vezu sa Camillom
Parker Bowles, a kao odgovor na muževu nevjeru, Diana je započela romansu sa
svojim instruktorom jahanja, Jamesom Hewittom. Svoju vezu sa Hewittom potvrdila
je i na BBC-u, godinu dana nakon što se Charles odvažio priznati svoj preljub u
televizijskom intervjuu. Diana je Charlesa zatim prevarila sa četiri muškarca.
Kraljica nije kaznila ni Charlesa ni Dianu, iako je u Engleskoj preljub sa ženom
kralja ili prijestolonasljednika smatran veleizdajom (koja se kažnjavala smrću)
još od 1351. godine.

Princ i princeza od Velsa prestali su živjeti zajedno 9. decembra 1992. godine.
U tom momentu Dianini odnosi sa pojedinim članovima kraljevske porodice je
poljuljan. Dobra prijateljica joj je ostala Sarah, vojvotkinja od Yorka, žena
Charlesovog mlađeg brata Andrewa.

U decembru 1995. godine kraljica Elizabeta II je zatražila od Charlesa i Diane
da se razvedu. Diana i Charles su se razveli 28. augusta 1996. godine. Diana je
primila svotu novca od 17,000,000 funti, zajedno sa zakonskom naredbom kojom joj
se zabranjuje daljnje raspravljanje o razvodu. Iste godine su se razveli vojvoda
i vojvotkinja od Yorka, pa je kraljica donijela odredbu kojom se svim bivšim
supružnicima članova kraljevske porodice oduzima pravo oslovljavnja sa Vaša
Kraljevska Visosti. Kraljica je, međutim, i dalje priznavala Dianu kao člana
kraljevske porodice; ona je bila majka njenih unuka, od kojih će jedan
najvjerovatnije postati kralj.

Nakon razvoda Diana je konačno pronašla sreću u Dodiju al-Fajedu. Kako sada više
nije morala učestvovati u kraljevskim dužnostima, postala je aktivan član
organizacije Crveni krst. Svoje angažiranje u projektu čišćenja svijeta od mina
uvijek je stavljala na humanitarni, a ne na politički nivo.

U jednom intervjuu je izjavila da se najviše divi Margaret Thatcher i Madonni,
zbog njihovog uspjeha, te Majci Terezi, zbog njene posvećenosti humanitarnom
radu.

Počevši još 1980. godine, Diana se angažovala u humanitarnim akcijama. Počela je
posjećivati bolnice i njegovati bolesnike kao dio svoje uloge princeze od Velsa,
a zanimanje za unesrećene je održala do kraja života.

Svoj uticajni status koristila je kako bi smanjila diskriminaciju osoba
oboljelih od AIDS-a. Kada je bilo uvriježeno mišljenje da se AIDS prenosi
dodirom, Diana je, među prvim slavnim osobama, javno sjela na krevet bolesnika i
držala ga za ruku. Njenom podvigu divio se i tadašnji predsjednik Sjedinjenih
Američkih Država, Bill Clinton.

Diana se također zanimala za uklanjanje mina iz ratom pogođenih zemalja. Njene
slike na kojima hoda kroz minsko polje u Angoli obišle su svijet. Britanski
konzervativci odmah su je proglasili ludom, te je optuživali da se miješa u
politiku. U augustu, tek nekoliko dana pred pogibiju, posjetila je Bosnu i
Hercegovinu, gdje se sastala sa žrtvama mina. Godine 1997. primila je Nobelovu
nagradu zbog pomaganja u čišćenju minskih polja.

Dana 31. augusta, 1997. godine Diana i njen ljubavnik, Dodi al-Fajed, napustili
su pariski hotel Ritz dvadeset minuta nakon ponoći i vraćali se u svoj apartman.
Nijedan od četiri putnika u automobilu nije nosio pojas. Vozeći velikom brzinom
u želji da izmaknu paparazzima, vozač Henri Paul je izgubio kontrolu nad vozilom
i udario u trinaesti stub tunela. Henri i Dodi su poginuli na mjestu nesreće.
Jedan od novinara koji su nastavili fotografirati mjesto nesreće izjavio je da
je Diana bila pri svjesti, ali da je na njegove riječi mogla odgovoriti jedino
treptanjem. Teško ranjena Diana prevezena je u bolnicu Pitié-Salpêtrière, i to
tek dva sata nakon nesreće. Uprkos naporima da se voljena princeza spasi, Diana
je podlegla teškim ozljedama u 4:00. Jedini koji je preživio nesreću bio je
Dodijev tjelohranitelj, Trevor Rees-Jones.

Diana, svojevremeno princeza od Velsa i žena od koje se očekivalo da postane
kraljica, sahranjena je 6. septembra na otočiću usred jezera Round Oval. Jezerom
plivaju četiri crna labuda, a krase ga još i bijeli lopoči. Putem do njenog
groba raste 36 hrastova; svaki od njih obilježava po jednu godinu princezina
života. Sahranjena je u crnoj haljini koju je naručila nekoliko sedmica pred
smrt, sa krunicom u rukama. Krunica je bila poklon Majke Tereze, koja je umrla
sedmicu dana nakon Diane. Njenu sahranu pratile su 2,5 milijarde ljudi.

Smrt Diane Spencer je postala popularna tema. Razne teorije zavjere podržavao je
Dodijev otac, Muhamed al-Fajed. Najčešće je glavni lik ovih teorija o zavjeri
Charlesov otac, princ Philip, ali se često navodi i ime samog Charlesa. Porota
Vrhovnog suda u Londonu zaključila je da je do nesreće došlo zato što je vozač
bio pijan, ali i zbog novinara koji su pratili automobil.

Doktori su negirali popularnu tvrdnju da je Diana bila trudna u vrijeme smrti,
ali Muhamed al-Fajed i dalje tvrdi da je bila trudna. Iako su također potvrdili
da je vozač bio pijan, te da niko od putnika nije bio vezan pojasom, i dalje
nastaju nove teorije, prema kojima je Diana najčešće žrtva planirane nesreće.
Sama Diana je svom prijatelju u pismu poslanom deset mjeseci pred pogibiju
iznijela svoje sumnje da je neko želi ubiti.

Dianu Spencer danas smatraju izuzetno harizmatičnom ženom, koja je upamćena po
svom šarmu, a ne fizičkoj ljepoti. Njen humanitarni rad se i danas jako cijeni,
ali je zasjenjen problematičnim brakom sa Charlesom. U javnoj anketi koju je
proveo BBC 2002. godine, Britanci su Dianu stavili na treće mjesto, čime je
nadmašila svoju bivšu svekrvu i sve ostale britanske monarhe. Njeni sinovi,
William i Henry, priredili su dobrotvorni koncert 1. jula 2007. godine, na dan
koji bi bio njen 46. rođendan. Svih 60.000 ulaznica puštenih u prodaju u januaru
prodano je u svega nekoliko minuta, a novac sakupljen tom prilikom dat je u
humanitarne svrhe.

Oni koji su je voljeli smatrali su je svojim uzrorom, a neki su čak zahtjevali
da se proglasi sveticom. Sa druge strane, ljudi kojima nije bila draga govorili
su kako je bila umno poremećena. Jedan biograf napisao je da je princeza možda
bolovala od sindroma udvojene ličnosti, a sama Diana je priznala da se borila sa
depresijom i bulimijom.

Često se spominje kao "princeza Diana", iako ona to nije nikada bila. Budući da
je princeza postala udavši se za princa, tokom braka bila je princeza Charles,
princeza od Velsa. Nakon razvoda je, po tradiciji davanja titula razvedenim
ženama, njena titula bila Diana, princeza od Velsa.



https://bs.wikipedia.org/wiki/CNC_ma%C5%A1ina

U današnje vrijeme mašinska industrija je nezamisliva bez savremenih CNC
(Computer Numerical Control) mašina. CNC mašine imaju manje-više iste dijelove
kao i stare, ručno kontrolisane mašine. Bitna razlika je dodatak kontrolne (CNC)
jedinice i servo motora na sve osovine. CNC računa koordinate gdje koja osovina
treba da bude i kontroliše servo motore koji kroz kugleni šaraf (Ball screw)
pomjeraju alat, (tokarski stroj) ili obrađivani dio, (glodalica). Generalno,
većina proizvođača CNC mašina kupuju kontrolne jedinice koje stavljaju u svoje
mašine. Neke od kontrola se programiraju veoma slično kao druge (Fanuc, Siemens,
Heidenhein, Mitsubishi), dok neke druge su veoma različite (Mazak, Anilam,
Prototrak) Jedni od najpoznatijih i najrasprostranjenijih kontrolnih jedinica u
svijetu su:

ISO (slično ili isto kao i DIN) programiranje, tj. preko G-Kodova, M-Kodova,
ciklusa, i naravno X, Y, Z i B ili A mjera.

Dijalog programiranje-preko simbola, crteža i mnogih drugih funkcija, zavisno od
proizvođača. Loša strana SIEMENS sistema jeste da je nemoguće takav program
pretvoriti u ISO program. Kod sistema FANUC naprotiv funkcioniše veoma dobro.

CAM Programiranje 3-D, gdje se kompleksni crtež praktično pretvara u mašinski
program uz pomoć specijalnog softvera. Takvi kompleksni crteži-dijelovi za
normalno programiranje su teoretski nemogući (mogućnost preko makro programa ili
parametarskog programiranja ali nepouzdano).



https://bs.wikipedia.org/wiki/UEFA_Liga_prvaka_2015/2016.

UEFA Liga prvaka 2015/2016. je bilo 61. izdanje elitnog evropskog nogometnog
klupskog takmičenja, a 24. otkako se Liga prvaka igra po novom modelu. U
takmičenju je učestovalo 78 timova iz 53 nogometna saveza, a samo nogometni
savez Lihtenštajna nije imao predstavnika u ovom takmičenju.

Takmičenje je počelo 30. juna 2014. prvom kvalifikacijskom rundom, a završilo
finalnom utakmicom 28. maja 2016. godine na stadionu San Siro u Milanu. Real
Madrid je u finalnoj utakmici nakon boljeg izvođenja jedanaesteraca bio
uspješniji od gradskog rivala Atlético Madrida te po 11. put u svojoj historiji
osvojio UEFA Ligu prvaka.

Izvršni komitet UEFA-e u maju 2013. je odobrio sljedeće promjene u Ligi prvaka,
počevši od sezone 2015/16. (za trogodišnji ciklus do sezone 2017/18):

Ukupno 78 klubova iz 53 od 54 UEFA-ine članice će uzeti učešće u UEFA Ligi
prvaka 2015/16. (izuzetak je Lihtenštajn, koji ne organizira domaću ligu). Rang
lista nogometnih asocijacija je određena na osnovu UEFA koeficijenta koji
određuje i broj timova koji učestvuju u evropskim nogometnim takmičenjima.

Pravo na učestvovanje u Ligi prvaka određuje se na osnovu petogodišnjeg UEFA
koeficijenta, prema kojem nogometni savezi imaju odgovarajući broj predstavnika
u ligi. Prema koeficijentu iz 2014. godine broj predstavnika je raspoređen na
sljedeći način:

Pobjednik Lige prvaka 2014/15. ima osigurano mjesto u učešću Lige prvaka za ovu
sezonu. U slučaju da se aktuelni prvak ne kvalificira kroz domaće prvenstvo
(zbog ograničenja da jedna nogometna asocijacija može imati najviše četiri
predstavnika) aktuelni prvak ima obezbjeđeno mjesto u Ligi prvaka na račun
najslabije ekipe iz domaće lige koja je stekla pravo učešće u Ligi prvaka u ovoj
sezoni.

Za UEFA Ligu prvaka 2015/2016, nogometnim asocijacijama se dodjeljuju mjesta u
skladu sa njihovim 2014. UEFA koeficijentima, koja uzima u obzir njihov učinak u
evropskim takmičenjima od 2009-10 do 2013-14.

Po pravilima UEFA Lige prvaka aktuelni prvak ima obezbjeđeno mjesto u Ligi
prvaka. Međutim, budući da je Barcelona već osigurala učešće u Ligi prvaka kao
prvak La Lige 2014/15, upražnjeno mjesto aktuelnog pobjednika Lige prvaka je
dodijeljeno aktuelnom pobjedniku Evropske lige Sevilli.

Pozicije u protekloj sezoni u nacionalnim ligama su prikazani u zagradi, osim za
Sevillu koja se plasirala u Ligu prvaka kao aktuelni prvak Evropske lige. (TH:
Aktuelni prvak Lige prvaka; EL: Aktuelni prvak Evropske lige).

U kvalifikacijama ekipe su bile podijeljene u dvije grupe: nosioci i nenosioci
gdje su učestvovali u tri kvalifikacijska kruga i baražu. Na osnovu UEFA
koeficijenta ekipe su bile raspoređene po kvalifikacijskim krugovima i grupama.

Izvlačenje parova prve i druge kvalifikacijske runde je održano 22. juna 2015.
godine. Prve utakmice su igrane 30. juna i 1. jula, dok se revanši odigrali 7.
jula 2015. godine.

Prve utakmice su odigrane 14. i 15. jula, dok su se revanši odigrali 21. i 22.
jula 2015. godine.

Treća kvalifikacijska runda je bila podijeljena u dvije odvojene sekcije:
šampionska ruta i liga ruta. Poražene ekipe u trećem kvalifikacijskom krugu
takmičenje nastavljaju u baražu za Evropsku ligu 2015/16.

Izvlačenje treće kvalifikacijske runde je održano 17. jula 2015. godine. Prve
utakmice su se odigrale 28. i 29. jula, dok su se revanši odigrali 4. i 5.
augusta 2015. godine.

Baraž za Ligu prvaka je bio podijeljen u dvije odvojene sekcije: šampionska ruta
i liga ruta. Poražene ekipe u baražu su takmičenje nastavili u grupnoj fazi
Evropske lige 2015/16.

Izvlačenje parova baraža je održano 7. augusta 2015. godine. Prve utakmice su se
odigrale 18. i 19. augusta, a revanši 25. i 26. augusta 2015. godine.

U grupnoj fazi takmičenja UEFA Lige prvaka 2015/16. učestvovalo je 32 ekipe koje
su izvučene u osam grupa po četiri ekipe, uz ograničenje da timovi iz istog
nogometnog saveza ne mogu igrati jedni protiv drugih. Prilikom izvlačenja grupa
ekipe su bile raspoređene u četiri jakosna šešira zasnovana na sljedećim
kriterijima (uvedena od ove sezone):

U svakoj grupi primjenjen je Bergerov sistem takmičenja. Pobjednici svih grupa
kao i drugoplasirane ekipe obezbjeđuju plasman u nokaut fazu, dok trećeplasirane
ekipe iz svih grupa takmičenje nastavljaju u nokaut fazi Evropske lige.
Takmičenje grupne faze Lige prvaka se igra u terminima: 15–16. septembar, 29–30.
septembar, 20–21. oktobar, 3–4. novembar, 24–25. novembar, i 8–9. decembar 2015.

Ukupno 17 nacionalnih nogometnih saveza nastupa u grupnoj fazi takmičenja.
Astana, Borussia Mönchengladbach i Gent su debitanti u grupnoj fazi Lige prvaka.
Astana je prva ekipa iz Kazahstana koja je nastupila u grupnoj fazi Lige prvaka
uopće.

Maksimalan broj ekipa učesnika iz jednog nogometnog saveza sa četiri ekipe je
uvećan na pet, te je Španija postala prva nogometna asocijacija koja ima pet
predstavnika.

U nokaut fazi, timovi su igrali jedni protiv drugih u dvije utakmice, doma i u
gostima, osim za finalnu utakmicu gdje je odigrana samo jedna utakmica. U
osminifinala ekipe su bile podjeljene u dvije grupe: nosioci i nenosioci.
Nosioci su ekipe koje su završile kao pobjednici grupa grupne faze Lige prvaka
dok su nenosioci ekipe koje su završile kao drugoplasirane po grupama. Ekipe u
osminifinala nisu se mogle sastajati sa drugim ekipama iz istih nogometnih
saveza, a također se nisu mogle sastajati niti sa ekipama s kojim su igrali u
grupnoj fazi Lige prvaka. U četvrtfinalu ekipe su se mogle sastajati međusobno
bilo da su već ranije igrali u grupnoj fazi Lige prvaka, bilo da su iz iste
nogometne asocijacije.

Izvlačenje parova osmine finala održano je 14. decembra 2015. Prve utakmice
igrane su 16, 17, 23. i 24. februara, a uzvratne 8, 9, 15. i 16. marta 2016.

Izvlačenje parova četvrtfinala se održalo 18. marta 2016. Prve utakmice
četvrtfinala igrane su 5. i 6. aprila, a uzvratne 12. i 13. aprila 2016.

Izvlačenje parova polufinala se održalo 15. aprila 2016. Prve utakmice
polufinala igrane su 26. i 27. aprila, a uzvratne 3. i 4. maja 2016.

Finale UEFA Lige prvaka 2015/16. odigralo se 28. maja 2016. na stadionu San Siro
u Milanu, Italija.



https://bs.wikipedia.org/wiki/Tvrtko_I,_kralj_Bosne

Stjepan Tvrtko I Kotromanić (oko 1338 - oko 10. marta 1391) je bio bosanski ban
od 1353. do 1377. godine, a zatim i prvi bosanski kralj do 1391. godine.

Bio je sin Vladislava Kotromanića i Jelene Šubić, te unuk Stjepana I
Kotromanića, Jelisavete Nemanjić i Juraja II Šubića.

Tvrtko je bio najvjerovatnije najstarije dijete rođeno iz braka Vladislava
Kotromanića i Jelene Šubić. Kralj Tvrtko je rođen oko 1338. godine, dok je
njegov vanbračni polubrat Stjepan Dabiša rođen oko 1339. godine. Pored Tvrtka
Vladislav i Jelena su imali još jednog sina: Stjepana Vuka, koji je rođen oko
1345. godine. Moguće je da su Tvrtkovi roditelji imali još dvije kćeri,
Katarinu, koja je bila grofica Celja i majka Hermana II Celjskog i Mariju
Helfenštajn, koja je bila udata za helfenštajnskog gorfa Ulirha. Tvrtko je sa
samo petnaest godina postao ban Bosne. Po pravilu, nakon smrti bana Stjepana II
bansku čast je trebao preuzeti Tvrtkov otac, knez Vladislav. Vladislav je bio
teško bolestan, pa je nasljedna prava prenio na Tvrtka. Tako je Tvrtko vladao
kao ban pod regenstvom oca. Vladislav je već sljedeće godine preminuo 1354, tako
da je Tvrtkov regent postala kneginja Jelena Šubić.

Godine 1353. umro je ban Stjepan II Kotromanić. Bosansko prijestolje naslijedio
je Tvrtko, „sin gospodina kneza Vladislava a sinovac velikoga i slavnoga
gospodina bana Stepana“. Ugarski kralj Ludovik oženio se bosanskom princezom
Elizabetom 20. juna 1353, neposredno pred smrt njenog oca Stjepana II. Ludovik
je zahtijevao od Tvrtka da mu na osnovu baštinskih prava gospođe mlađe kraljice
Elizabete preda svu zemlju Humsku sa svim tamošnjim utvrđenim gradovima. Budući
da Tvrtko isprva nije mogao da stekne dovoljnu podršku plemstva, Ludovik je bio
u prilici da ga natjera na posjetu Ugarskoj 1357. i predaju ovih teritorija.
Ludovik I je Tvrtku i njegovom mlađem bratu Vuku potvrdio vlast nad Bosnom i
Usorom i to, kako se doznaje iz pisma arhiđakona bežinskog Gala, pod sljedećim
uslovima:

Ubrzo poslije istjerivanja Ugara iz Bosne, februara 1366. bosanska vlastela se
pobunila protiv Tvrtka, primoravši ga tako da pobegne na ugarski dvor. Ugarski
kralj primio je svog dojučerašnjeg neprijatelja. Pobunjeno plemstvo uzdiglo je
Tvrtkovog mlađeg brata Vuka na bosansko prijestolje. Ne zna se tačno da li je on
pokrenuo ovu akciju ili je bio samo nečija marioneta. Uglavnom Stjepana Vuka su
podržavali Sankovići.

Prihvativši ponovo ugarsko sizirenstvo, Tvrtko je dobio pomoć od Ugarske i
vratio se u Bosnu marta 1366. Do kraja mjeseca povratio je neke dijelove svoje
države, ali ne sve. Imao je podršku gospodara Donjih Kraja. U ovaj sukob
uključili su se razni plemići. Mjenjali su strane kako je kome to odgovaralo.
Najznačajnija prebjeglica u ovom sukobu bio je Sanko Miltenović, vodeći humski
velikaš pod čijom vlašću se nalazio veliki dio Huma između Nevesinja i Konjica i
obale. U drugoj polovini 1367. on se nagodio sa Tvrtkom, pa je zaključen mir
kojim je Sanko zadržao svoje posede, ali ponovo priznao Tvrtkovu vlast.

Tvrtko je sa srpskim oblasnim gospodarom knezom Lazarom Hrebeljanovićem bio u
dobrim odnosima. U to vrijeme knez Lazar je bio gospodar Moravske Srbije i isto
kao Tvrtko sused moćnog i agresivnog župana Nikole Altomanovića, čija se vlast
širila od Rudnika do Jadranskog mora, duž Drine, Gacka, Bileće i Trebinja.
Nikola Altomanović je u pobuni vlastele u Bosni direktno pomagao Tvrtkovog brata
Vuka, borio se sa Dubrovčanima, a samom Lazaru je oteo Rudnik. Imao je
pretenzije da se dočepa Prizrena i da bude glavni gospodar srpskih razdvojenih
zemalja. U savezu sa knezom Lazarom Tvrtko je uspeo da sruši Nikolu Altomanovića
i dođe u posjed velikog dela njegovih teritorija. Na taj način je postao susjed
Balšićima, gospodarima Zete i gornje Albanije. Balšići su posle pogibije braće
Mrnjavčevića u Maričkoj bici Balšići proširili svoju vlast na Peć i Prizren.
Izvukli su korist i od rušenja Nikole Altomanovića, zagospodarivši zaleđem
Dubrovnika (Trebinjem, Konavalima i Dračevicom); zbog toga će doći u sukob sa
bosanskim banom, koji je takođe isticao svoje pravo na dubrovačko zaleđe,
pozivajući se na svoje pravo nad Srbijom.

Početkom 1377. (u januaru ili prvoj polovini februara) preoteo im je Trebinje,
Konavle i Dračevicu, što je navelo Đurađa Balšića na pljačkanje Bosne sve do
Nevesinja. Đurađevom smrću Tvrtko je oslobođen brige s te strane, a vlast nad
teritorijama zauzetim 1377. osigurana. Uz to, i preostalo primorje između
Kotorskog zaliva i teritorija zauzetih 1377. potpalo je pod vlast bosanskog
vladara. Tvrtko je tako postao gospodar jadranskog primorja između Kotora i
Dubrovnika (bez tih gradova). Tim osvajanjima, naročito onim duž Drine i Lima,
povećao se udio pravoslavnih (srpskih) svećenika, monaha, vjernika i crkava pod
vlašću bosanskog vladara.

Kao gospodar jednog dela nekadašnjih nemanjićkih posjeda, Tvrtko je smatrao sebe
jedinim legitimnim nasljednikom njihovih državnih tradicija. Videvši, kako sam
kaže u jednoj povelji, zemlju svojih predaka Nemanjića „po njih ostavljšu i ne
imuštu svojego pastira“, odlazi „v srbskuju zemlju“, želeći „ukrepiti prestol
roditelj mojih“ koji „v zemljnem carstve carstvovaše, i na nebesnoje carstvo
preselili se“. Vidjevši, kako sam kaže, zemlju svojih predaka Nemanjića "po njih
ostavljšu i ne imuštu svojego pastira", odlazi "v srbskuju zemlju", želeći
"ukrijepiti prestol roditelj mojih" koji "v zemljni carstve carstvovaše, i na
nebesnoje carstvo preselili se".

Krunisanje Tvrtka I izvršeno je 1377. godine u mjestu Mile, nedaleko od Visokog,
u srednjoj Bosni. Tvrtko se po tradiciji srpskih vladara nazvao Stefanom.
Njegova titula pokazuje osnov po kojem je postavio legitimno pravo na upražnjenu
srpsku krunu: kralj Srbljem, Bosni, Pomorju, Humskoj zemlji, Donjim Krajem,
Zapadnim Stranam, Usori i Podrinju. Tvrtkovu titulu priznali su Dubrovčani i
počeli su da mu isplaćuju Svetodmitarski dohodak koji je ranije pripadao srpskim
vladarima. Tvrtkovo krunisanje i proglašenje kraljem u sintagmi 'kralj Srbljem'
odnoslilo se na teritorij koji je priključio Bosni između 1373. i 1377. godine.
Njegove obaveze prema preostalim srpskim oblasnim gospodarima nisu postojale.
Otuda u izvorima i nema informacija o prihvatanju ili neprihvatanju Tvrtkovog
čina među srpskim oblasnim gospodarima i Srpskoj pravoslavnoj crkvi. Realno
stanje na terenu nije rezultiralo njihovom vazalnom odgovornošću, nekoj vrsti
pravnog statusa prema novom kralju.

Poslije smrti kralja Ludovika I Velikog 1382, ugarska kraljica Marija, da bi za
sebe pridobila kralja Tvrtka, ustupa mu grad Kotor 1385. Tvrtko je naročito išao
za tim, da Bosna dobije svoj izlaz na more i da se odvoji zavisnosti od
dubrovačke luke. Zbog toga je on 1382. godine podigao grad Sveti Stefan kao
utvrđeno pristanište u Dračevici u Bokokotorskom zaljevu. Prvobitno ime Sveti
Stefan bilo je u slavu i spomen Svetog Prvomučenika Stjepana, ali je grad
poslije nekog vremena dobio naziv Castrum Novi (Novi), s obzirom da je bio nov u
odnosu na ostale u okruženju. Sa pojavom prvih trgovačkih brodova, koji su
počeli pristizati u tek osnovano naselje i prenositi so, nastaju prve teškoće.
Dubrovnik, koji smatra trgovinu i prenos soli svojim monopolom, novu Tvrtkovu
tvrđavu shvata kao opasnu privrednu konkurenciju. Lokacija za podizanje grada
odabrana je pažljivo i prema potrebama Tvrtkove države. Lokalitet određen za
podizanje grada nalazio se na severnoj strani ulaza u zaliv Boka u župi
Dračevici. Gradnja prve tvrđave započela je krajem maja 1382. a završena je
septembra iste godine. Prvo utvrđenje nalazilo se na samoj obali Topaljskog
zaliva. Lokacija gradskog terena bila je povoljna za odbranu od eventualnog
napadača, što je u tom periodu bio značajan faktor. Pored toga, u neposrednoj
blizini grada postojali su povoljni uslovi za pristanak brodova i gradnju luke.
U blizini grada na rječici Sutorini podignut je trg soli sa skladištima, a prve
lađe natovarene solju dolaze već u augustu 1382, što je za novi grad značilo i
početak njegovog života. Novi je podignut sa tačno definisanim ciljem i
namjenom, a to je da bude trg soli. Grad Sveti Stefan, Castrum Novi, je jezgro
današnjeg Herceg Novog.

Dobitkom Kotora 1385. Tvrtko se nije zadovoljio, nego se zanosio mišlju da
dobije cijelu Dalmaciju. Zauzima Klis 1387. Za izvjesno vrijeme njegove akcije
su otežali napadi Osmanlija. Prvi osmanski prodor u Bosnu desio se 1386. Drugi
upad Bosanci su dočekali spremni i osmanlijska vojska bila je poražena kod
Bileće 1388. U Kosovsku bitku juna 1389. Tvrtko šalje jedan odred vojske
predvođen vojvodom Vlatkom Vukovićem, svojim najboljim vojskovođom i pridružuje
ga kršćanskoj koaliciji koju je predvodio knez Lazar Hrebeljanović. Vojvoda
Vlatko je po povratku iz bitke izvijestio Tvrtka da je pobjeda bila na
kršćanskoj strani. Međutim, posljedice pokazuju da kršćanska koalicija nije
uspjela zaustaviti prodor Osmanlija.

Dok se Ludovik I bavio pitanjem dobijanja poljske krune (1370), Tvrtko počinje
da ispoljava pretenzije duž Jadranske Obale do Zadra. Ispočetka je slao ugledne
trgovce i zanatlije, a sa njima su pristizale brojne porodice koje su zauzimale
polja. Dalmatinska hronika bilježi da je 1371. godine u Dalmaciju pristiglo
mnogo naroda iz Bosne. Zauzeli su i utvrdili se u brijegovitim stranama
Dalmacije. Nedugo zatim 1375. godine zauzimaju toliko posjeda oko grada Trogira,
da su se gradske vlasti morale silom zapriječiti da ne zauzmu i sam grad Trogir,
piše Lucije. Za kratko vrijeme postali su važan glas u svim javnim djelima
Zadra, Šibenika, Obrovca na Zrmanji. U jeku najvećih unutrašnjih nemira u
Ugarskoj, Tvrtko zauzima najprije tvrđavu Klis. Zahvaljujući ovim seobama pod
Tvrtkom utvrdile su se u Dalmaciji već postojeće naseobine..

U ljeto 1390. godine Tvrtku se pokoravaju gradovi Split, Trogir, Šibenik i
ostrva Brač, Hvar i Korčula. Tvrtko je stvarno vladao dalmatinskim gradovima,
osim Zadra (Mlečani su odbili da mu pruže pomoć) i najvećim delom primorja
republike Hrvatske. Njegova država je obuhvatala najveći dio istočne jadranske
obale: od Zadra do Bokokotorskog zaliva, iskuljučujući Dubrovnik, koji je i
dalje bio pod vrhovnom vlašću hrvatsko-ugarskog kralja. Posle toga je svoju
titulu promenio u kralj Bosne, Srba, Dalmacije, Hrvatske i Primorja, sa kojom se
prvi put javlja 10. jula 1390.. Kralj Tvrtko oko 10. marta 1391. godine, a već
17. marta se spominje kao preminuli.

Mavro Orbin u svome dijelu Kraljevstvo Slovena navodi da je Tvrtko okrunjen "od
strane mitropolita samostana Mileševe i njegovih monaha u crkvi pomenutog
mjesta". To je jedina informacija koja direktno govori o ovom događaju. Ona je
kamen spoticanja o mjestu Tvrtkovog krunisanja. Uglavnom je srpska
historiografija povezuje sa manastirom Mileševa kod prijepolja. U svečanoj
povelji Dubrovčanima od 10. aprila 1378. kaže: "... i idoh v srbskuju zemlju ...
i tamo šdšu mi vjenčan bih bogom darovanim mi vijencem na kraljevstvo
preroditelj mojih", tj. Nemanjića. Navedena informacija ukazuje na dvostruko
krunisanje. Među bosanskohercegovačkim historičarima prihvaćeno je mišljenje da
se krunidba odigrala 1377. godine u Milima (današnjim Arnautovićima), kod
Visokog. To je jedini samostan svetog Nikole kojeg spominje upravo Mavro Orbini.

Datum krunisanja nije moguće sa sigurnošću odrediti. Na temelju građe iz
Dubrovačkog arhiva, Konstantin Jireček je utvrdio da je Bosna postala
kraljevinom u periodu između 23. februara i početka novembra 1377. Miahilo Dinić
je dopustio mogućnost da je Tvrtko okrunjen upravo na dan svetog Dimitrija.

Dugo vremena se smatralo da je Tvrtka krunisao mileševski mitropolit. Utvrđeno
je da Mileševa u to doba nije bila mitropolitsko središte. U nedostatku
relevantne osobe Tvrtko se odlučio za bosansku vjersku hijerarhiju i krunisanje
prepustio djedu Crkve bosanske. Papa - koji je u katoličkom svijetu imao odlučnu
riječ o priznavanju kraljevskog statusa - je Bosni status kraljevstva priznao
tek u vrijeme Stjepana Tomaša, 1445. godine.

Tvrtko je preuzeo pravo na upražnjenu srpsku kraljevsku krunu. Osim kraljevske
titule uzeo je i srpsko kraljevsko ime Stefan, po prvom kršćanskom mučeniku Sv.
Stjepanu (tj. prvom svecu koji je ponio "krunu mučeništva"; što je pogodna
paralela sa kraljem koji prvi u svojem rodu nosi kraljevsku krunu). Tvrtko je
okrunjen tzv. "sugubim" (dvostrukim) vijencem, koji je značio da je vladar Bosne
(ta mu je vlast pripadala samim time što je Kotromanić) i za kralja Srbljem
(budući da mu je baka Elizabeta Nemanjić i da vlada i Srbima).

Poslije Tvrtkove krunidbe za kralja promijenila se i njegova vladalačka
titulatura. Dok je prije toga nazivao sebe "mi Tvrtko, milostiju božijom ban
bosanski", odnosno "nos Tuercho dei gratia bozna banus", sada njegova titula
glasi "mi o Hriste Isuse blagovjernomu i bogom postavljenomu Stefanu, kralju
Srbljem i Bosne i pomoriju i zapadnim stranam". Tvrtkovu titulu priznali su
Dubrovčani te su mu počeli isplaćivati Svetodmitarski dohodak koji je ranije
pripadao srpskim vladarima i gospodarima njihovog zaleđa. Nije poznata reakcija
srpske vlastele prema Tvrtkovom krunisanju. Relevantne konkurencije nije ni
imao. Otuda nije rijetka konstatacija da je ona šutke priznata.

Tvrtko I je umro neočekivano 10. marta 1391. godine. Naslijedio ga je rođak,
Stjepan Dabiša. Tvrtko I je bio sahranjen u Crkvi sv. Nikole u naselju Mile.
Arheolozi su njegov grob zatekli u izuzetno dobrom stanju; preko kamenog lijesa
još uvijek je bio prebačen kraljevski plašt s grbovima izvezenim u zlatnom
brokatu.

Za vrijeme Tvrtkove vladavine primjetna je politička stabilnost, značajan
kulturni i duhovni napredak, što sve zajedno Bosnu čini najsnažnijom
južnoslavenskom zemljom, a Tvrtka imenuje najvećim vladarem u historiji
srednjovjekovne Bosne. Neki historičari bilježe odmah nakon Tvrtkovog krunisanja
i prvo kovanje zlatnog novca na južnoslavenskim prostorima. Naredni zlatnici u
Bosni pojavit će se tek sa Stjepanom Tomašem. S Tvrtkom u bosansku heraldiku
ulazi zlatni ljiljan (lilium bosniacum). Razvijaju se gradovi, trgovina i
rudarstvo.

Godine 1374. Tvrtko I je oženio Doroteju Bugarsku, kćer bugarskog cara Ivana
Stracimira i Ane Vlaške. Njihov brak ugovorio je ugarski kralj Ludovik I. Nakon
Dorotejine smrti Tvrtko je stupio u pregovore s austrijskim vojvodom Albertom
III o mogućem braku s nekom Habsburgovkom, ali ti pregovori nisu urodili plodom.

Tvrtko I je patrilinearno bio potomak bosanske vladarske porodice Kotromanića, a
njegova majka je bila patrilinearno potomak hrvatske vladarske porodice Šubića.
Majka njegovog oca, Jelisaveta Nemanjić, bila je kćerka srpskog kralja, čija je
majka bila potomak dinastije Anžuj porijeklom iz Napulja, i ugarske princeze,
čija je majka bila kćerka poglavara turskog plemena Kumana.



https://bs.wikipedia.org/wiki/Danska

Danska (danski: Danmark), zvanično Kraljevina Danska (danski: Kongeriget
Danmark) je država koja se nalazi u sjevernoj Evropi. To je najjužnija država
nordijske regije koja se nalazi jugozapadno od Švedske i južno od Norveške, a na
jugu se graniči sa Njemačkom. Kraljevina Danska je suverena država koja se
sastoji od Danske i dvije autonomne konstitutivne države na sjeveru Atlantskog
okeana: Farskih ostrva i Grenlanda. Danska ima površinu od 43.094 km² i
populaciju od 5.699.200 stanovnika. Zemlja se sastoji od poluostrva Jutland i
arhipelaga od 443 ostrva, od kojih je 70 naseljeno. Ostrva se odlikuju
ravnicama, obradivom površinom, pješćanim obalama i umjerenom klimom.

Kraljevina Danska je nastala u 10. stoljeću kao pomorska nacija koja se borila
za kontrolu nad Baltičkim morem. Danski vladari su bili i vladari Kalmarske
unije (ujedinjena država Danske, Švedske i Norveške) koja se raspala izlaskom
Švedske iz unije 1523. godine. Danska i Norveška su ostale u uniji dok se nisu
razišli 1814. godine. Nestankom Kalmarske unije, Danska je naslijedila Kalmarske
kolonije Farska ostrva i Grenland. Početkom 17. stoljeća, bilo je nekoliko
ustupaka teritorije; ovo je kulminiralo 1830-ih s naletom nacionalističkih
pokreta koji su poraženi 1864. godine tokom Drugog šlezvičkog rata. Danska je
bila neutralna za vrijeme Prvog svjetskog rata. Kao najveći industrijski
izvoznik poljoprivrednih proizvoda u drugoj polovini 19. stoljeća, Danska
sprovodi socijalnu i radno-tržišnu reformu početkom 20. stoljeća.

Sadašnji Ustav Danske je potpisan 5. juna 1849. godine, završavajući apsolutnu
monarhiju koja je započela 1660. godine. Uspostavlja se ustavna monarhija -
trenutni monarh je kraljica Margareta II - koja je organizovana kao
parlamentarna demokratija. Vlada i nacionalni parlament imaju sjedište u
Kopenhagenu, glavnom i najvećem gradu Danske. Danska je postala članica Evropske
ekonomske zajednice 1973. godine, zadržavajući svoju valutu krunu. Članica je
NATO-a, Nordijskog vijeća, OECD-a, OSCE-a, Ujedinjenih nacija i dio je
Šengenskog prostora.

Danci imaju visok životni standard i rangirani su visoko u brojnim nacionalnih
performansama, uključujući obrazovanje, zdravstvenu zaštitu, zaštitu građanskih
sloboda, demokratsko upravljanje, prosperitet i ljudski razvoj. Danska je često
rangirana kao jedna od najsretnijih zemalja na svijetu. Zemlja ima jedan od
najvećih svjetskih prihoda po glavi stanovnika, i ima jednu od najviših
svjetskih stopa poreza na dohodak građana. Velika većina danaca su članovi
Nacionalnog crkve, iako Ustav garantuje slobodu vjeroispovijesti.

Prije nego što su je nastanili Skandinavci, Danska je bila dom Keltima - što je
potvrđeno otkrićima ritualnih močvarnih ubistava i pogreba. Najstarije dansko
pismo potiče iz 7. vijeka, kada je nastao i novi runski alfabet. Najstariji grad
u Danskoj je Ribe iz 810. godine. Sve do 11. vijeka Danci su bili poznati kao
Vikinzi, zajedno s Norvežanima i Šveđanima, koji su kolonizirali, napadali i
trgovali u svim dijelovima Evrope. Mnogi arheolozi i historičari vjeruju da su
Vikinzi otkrili Ameriku na svojim putovanjima od Skandinavije, preko Islanda,
zatim do Grenlanda i na kraju do Amerike.

U različitim dobima je kralj Danske vladao dijelovima Engleske i Irske,
Norveškom, Švedskom, Finskom, Islandom, Francuskom, naročito Normandijom i
dijelovima Djevičanskih otoka, Trankebarom u Indiji, dijelovima obala Baltičkog
mora i današnjom sjevernom Njemačkom. Skåne, Blekinge i Halland su bili dijelovi
Danske većim dijelom njene rane historije, ali su pali pod švedsku vlast 1658.
godine. Savez s Norveškom raskinut je 1814. godine, kada je Norveška ušla u novi
savez sa Švedskom (do 1905.).

Danski liberalni i nacionalni pokret postao je značajan 1830-ih godina i poslije
evropskih revolucija 1848. godine Danska postaje ustavna monarhija 5. juna 1849.

Poslije drugog Šlezviškog rata (danski: Slesvig) 1864. godine, Danska je bila
prisiljena ustupiti pokrajinu Schleswig-Holstein Pruskoj, što je bio posljednji
poraz koji je ostavio duboke tragove u danskom nacionalnom identitetu. Poslije
ovoga Danska je usvojila politiku neutralnosti, zbog čega ostaje neopredjeljena
u Prvom svjetskom ratu. Zbog poraza Njemačke, tokom sklapanja sporazuma u
Versaillesu, Danskoj je ponuđeno vraćanje pokrajine Schleswig-Holstein. Bojeći
se Njemačke odmazde ona je odbila prihvatiti vraćanje Holsteina i insistirala je
na plebiscitu o povratku Schleswiga. Godine 1920., kao rezultat plebiscita,
sjeverni Schleswig vraćen je Danskoj. Uprkos neutralnosti, Danska je napadnuta
od strane Njemačke (Operacija Weserübung), 9. aprila 1940. godine. Iako u
početku sa samostalnom vlašću (koja je završila 1943. zbog rastućeg otpora),
Danska je ostala okupirana tokom cijelog Drugog svjetskog rata. Poslije rata
Danska je postala jedan od osnivača NATO-a, i 1973. godine, pridružila se EEZ-u
(kasnije EU).

Danski monarh je trenutno kraljica Margareta II. Danskom upravlja izvršna vlast,
Vlada, kojom formalno upravlja kraljica, ali realno premijer. Trenutni danski
premijer je Lars Løkke Rasmussen. Zakonodavnu vlast ima danski Parlament (na
danskom: Folketinget) kao i kralj (u praksi vlada). Državni način uprave u
Danskoj je parlamentarizam.

Danska je administrativno bila podjeljena u 13 oblasti (amter) i 270 komunu.
Farska Ostrva i Grenland su također dio Kraljevine Danske. Obje zemlje imaju
samoupravu. Tokom 2007. je izvršena velika komunalna reforma, gdje se više
komuna ujedinilo, a 5 velikih regija je zamijenilo postojeće oblasti.

Danska je do nedavno bila podijeljena na 13 okruga (amter, jednina: amt) i na
270 općinu (kommuner, jednina: kommune). Od 1. januara 2007. u Danskoj je
sprovedena reforma administrativne podjele zemlje, u kojoj su nekadašnji okruzi
zamijenjeni s pet novih regija, a broj općina smanjen je na 98.

Grenland i Farska ostrva također pripadaju Danskoj, ali imaju status autonomnih
regija, te svaku od ovih regija predstavljaju po dva zastupnika u danskom
parlamentu.

Dansku sačinjava poluostrvo Jutland (danski: Jylland) i 405 ostrva, od kojih je
79 naseljeno. Zemlja se nalazi u Skandinaviji i okružena je Baltičkim morem,
Kattegatom i Sjeverni morem, dok na jugu se graniči sa Njemačkom. Dva najveća
ostrva su Zeland (danski: Sjælland) i Fyn (Funen). Glavni grad Kopenhagen
(danski: København) se nalazi na Zelandu i povezan je sa Švedskom novoizgrađenim
Øresund mostom. Također je dobra povezanost ostrva trajektima. Danska je većinom
ravničarska zemlja s najvećim vrhom Møllehøj (170,86 metara nadmorske visine).

Zime su blage, a ljeta svježa. Najznačajniji gradovi su prestonica, Kopenhagen
(na Zelandu), Aarhus, Aalborg (na Jutlandu) i Odense (na Funenu).

Oranice, pašnjaci i travnjaci zauzimaju oko 75% površine i zasijane su u prvom
redu krimnim biljkama. Više od polovine izvozne vrijednosti daje stočarstvo.
Danci izvoze živu stoku, meso, puter, jaja, sir, med i mlijeko. Razvijen je i
ribolov.

Danska ima modernu tržišnu privredu. Životni standard je vrlo visok, danska
kruna je stabilna i vezana uz euro (1 € = 7,6 DKK). Privreda zavisi o vanjskoj
trgovini i izvozu (najviše se izvozi: svinjetina, riba i žitarice). Danci su
odbili euro na referendumu 2000. godine. Privreda je sindikalizirana; više od
75% radne snage su članovi sindikata. Pravila o radu i platama većinom se
dogovaraju između sindikata i poslodavaca, bez uplitanja države.

U zemlji živi oko 5.5 miliona ljudi, od kojih skoro četvrtina živi u
Kopenhagenu. U Danskoj se govori danski jezik, koji pripada som germanskoj
jezičkoj grupi. Danski sačinjavaju mnogi dijalekti, koji često jasno odaju iz
kojeg kraja osobe dolaze. Književni danski (rigsdansk) je oficijelno priznat
danski jezik, koji se koristi na televiziji, radiju i u školstvu. Pored danskog,
govori se i farski, grenlandski (inuit dijalekt), turski, njemački, ali i
pakistanski i bosanski.

84.3% stanovnika pripadaju Danskoj Narodnoj Crkvi (Den Danske Folkekirke) koja
je jedan od oblika luteranske crkve. Ostatak stanovništva većinom pripada nekim
drugim kršćanskim crkvama, dok je 2% stanovništva islamske vjeroispovijesti. U
posljednje vrijeme u Danskoj je doživjela procvat stara nordijska religija
Asatru koju je danska vlada odobrila kao vjerski pokret.

Zbog rata na području Bosne i Hercegovine, bosanske izbjeglice su počele
pristizati u ovu zemlju još 1992. godine. U jeku rata u BiH, broj bh. izbjeglica
je dostigao brojku od 20.000 ljudi, dok se danas, po nekim procjenama, nalazi
oko 17.000 bosanskohercegovačkih građana u Danskoj.[potreban citat]

Vjerovatno najpoznatiji Danac je pisac bajki Hans Christian Andersen. Drugi vrlo
poznati Danci su: filozof Søren Kierkegaard, fizičar Niels Bohr, književnica
Karen Blixen, astronom Tycho Brahe i filmski režiser Lars von Trier.

Danska književnost počinje s runskim natpisima oko 300. godine. Sačuvani su
epitafi kraljevima, ratnicima i sveštenicima, naročito iz perioda 800-1100, a to
su kratki sadržajni natpisi o bitkama, o ratničkim i pljačkaškim podvizima
Vikinga. Oko 1200. Sakso Gramatikus napisao je na latinskom jedno od najvećih
djela srednjeg vijeka "Gesta Danorum", historijsku hroniku o junačkim djelima
Danaca. Poznata je zbirka koju je sastavio Svend Gruntvig, sa 539 balada u 3.000
varijanti. U njima se veliča sloboda danskog naroda, a najpopularnija je o Nilsu
Ebesenu, plemiću s Jutlanda, i njegovoj pobjedi nad njemačkim tiraninom i grofom
Halsteinom, koji je 1340. pošao da pokori Dansku. Prva štamparija osnovana je
1842. Humanista Kristijern Pedersen prevodi Bibliju i Luterove pamflete protiv
katoličke crkve.

U stvaranju Andersa Areba koji prevodi psalme i piše religiozni ep "Heksameron"
primjećuje se pozni uticaj renesanse. Bording je pjesnik didaktičar i
predstavnik barokne poezije, a najveći pjesnik 17. vijeka Tomas Kingo piše himne
i pastoralne poeme. Najznačajnije prozno djelo "Spomen žalosti" (Jamers Minde)
napisala je princeza Leonora Kristina Ulfelt (1621-1698). Ludvig Holberg je
tvorac danske komedije. Johan H stekao je ime najboljeg humoriste 18. vijeka
komedijom "Ljubav bez čarapa". Hans Christian Andersen donosi potpuno novi oblik
u književnost, pisao je bajke i priče za djecu. Henrik Pontoppidan piše 3 velika
ciklusa romana i nastoji reći pravu istinu o svojim zemljacima.

Dva najveća pisca prve polovine 19. vijeka su Martin Andersen Nexø, pjesnik
gradskog proleterijata, i Johannes Vilhelm Jensen, esejista, pjesnik.

Od savremenih danskih pisaca poznati su dramatičari Kaj Munk i Kjeld Abell, a od
pjesnika Nis Petersen i Tove Ditlevsen.



https://bs.wikipedia.org/wiki/Bosanci

Bosanci je ime za stanovnike Bosne i Hercegovine ili za osobe koje su porijeklom
iz Bosne i Hercegovine. Kao Bosanci (i Hercegovci) se u kolokvijalnom govoru
smatraju državljani Bosne i Hercegovine, koji nacionalno pripadaju jednom od tri
konstitutivna naroda Bosne i Hercegovine (Bošnjaci, Srbi i Hrvati). U drugim
državama bivše SFRJ, izraz Bosanci se koristi za osobe čije porijeklo ili mjesto
rođenja se nalazi u Bosni i Hercegovini. Po zvaničnim podacima iz popisa
stanovništva u Crnoj Gori je moguće izjašnjavanje kao Bosanac.

Bosanci nisu samo one osobe koje smatraju Bosnu i Hercegovinu svojom domovinom
(nego i oni koji imaju njeno državljanstvo ili su rođeni u BiH). Naziv Bosanci
je glavni pojam za pripadnike stanovnika zemlje (tj. državljane) Bosne i
Hercegovine, što po etničkom opredjeljenju može da uključuje svaku etničku
grupu/narod, konstitutivne narode BiH: Bošnjake, Srbe i Hrvate, te druge ljude
ne u samoj Bosni, već i u inostranstvu, pod uslovom da su rođeni u BiH, tj. da
im je nacionalnost bosanskohercegovačka (Bosanac i Hercegovac).

Mnogi građani Bosne i Hercegovine se nazivaju Bosancima uglavnom u nezvaničnom
govoru te tamo gdje je takvo opredjeljenje prihvaćeno kao zvanično (u većini
inostranih država). Neki se čak izjašnjavaju samo kao Bosanci i često kad ne
žele izraziti svoju etničku pripadnost, ili ako potječu iz miješanog braka. Neki
od primjera ljudi koji se izjašnjavaju tako su: Sergej Barbarez, Branko Đurić,
Josip Katalinski i Danis Tanović.

Autohtoni Bosanci imaju južnoslavensko porijeklo, a po novoj državnoj
definiciji, Bosanac može biti svako ko ima državljanstvo države Bosne i
Hercegovine. Time je riječ Bosanac uveliko postala sinonim za sveobuhvatni
nacionalni naziv za lokalno stanovništvo Bosanci i Hercegovci. To uključuje (ali
nije ograničeno i na) pripadnike konstitutivnih etničkih/narodnih grupa u Bosni
i Hercegovini: Bošnjaka, bosanskih Srba i bosanskih Hrvata. Oni koji žive u
manjoj geografskoj regiji Hercegovine se radije izjašnjavaju samo kao Hercegovci
u lokaliziranom, regionalnom smislu.

Etničke manjine na ovom području, kao što su Jevreji (Židovi), Romi, Albanci,
Crnogorci i drugi, mogu uzeti u obzir pridjev bosanski kao promjenu njihove
etničnosti (npr. bosanski Jevreji) da bi se naznačilo mjesto življenja.

Osim toga, znatan broj stanovnika u Bosni i Hercegovini vjeruje da termin
Bosanci daje ime onim ljudima koji čine određenu grupu (kulturni identitet) ili
etničku grupu.

Najraniji kulturni i jezički korijeni bosanske historije mogu se pratiti unatrag
do Seobe naroda u ranom Srednjem vijeku. U to vrijeme, Slaveni iz Jugoistočne
Evrope su izvršili invaziju na Istočno Rimsko carstvo i naselili se na Balkanski
poluotok. Tamo su se pomiješali s autohtonim paleo-balkanskim narodima,
poznatijim kao Iliri. Iz haosa tzv. Mračnog doba (Srednji vijek), od 800. godine
nove ere, Slaveni su počeli osnivati rane kneževine. Kako su se kneževine
širile, oni su pripajali i druga slavenska plemena i teritorije, a kasnije su se
razvili u centralizovane kraljevine.

U Bosni nije bilo istaknutih slavenskih plemena, a nezavisna Bosanska država se
neće uspostaviti sve do srednjeg vijeka.

Prije toga, srž bosanskih zemalja (između rijeka Drine i Bosne) je bila u skoro
stalnom stanju borbe između Bizantijaca, Srba, Hrvata, Bugara i Mađara. U 12.
vijeku Bosanska država se počinje uzdizati stvarajući nezavisnu religijsku
zajednicu. Razvija se u moćno Bosansko kraljevstvo u 14. vijeku, a naziv
Bošnjani je bio korišten za opisivanje stanovnika Kraljevstva. Pretpostavlja se
da je to bio regionalni naziv koji potječe od naziva rijeke Bosne, koja teče
kroz srce Bosanskog kraljevstva. Prije raspada Rimskog carstva, rijeka se zvala
Bosona po autohtonim Ilirima, a neki naučnici nagađaju da je ime Bosna izvedeno
iz tog pojma.

U srednjovjekovnoj Bosni, njeni stanovnici su imenovani kao Bosanci i Bošnjani
(Bossinensis, Bossnenses-Bossinensium, Bossignanus-Bosignanis, Bosignani,
Bošnjani) o čemu ima više primjera u pisanim izvorima 14 i 15. vijeka: 1389,
1390, 1391, 1400, 1404, 1407, 1412, 1419, 1421, 1422, 1427, 1428, 1430, 1436,
1438, 1440, 1441, 1449, 1465, 1477. Jezik Bosanaca/Bošnjana je bosanski jezik.
Trećega jula 1436. godine u dva ugovora spominje se izrijekom bosanski jezik
(Dokumenti iz arhiva u Kotoru). U prvom ugovoru: vocatam lingua bosinensi
Dieuena (bosanskim jezikom nazvanu Djevena) , u drugom ugovoru: vocatam lingua
bosinensi Vladiça (bosanskim jezikom zvanu Vladika) .

Kako su vijekovi prolazili, Bosansko kraljevstvo je polahko počelo slabiti.
Postalo je lomljivo usljed povećanih političkih i vjerskih podjela. Do tada,
Osmanlije su već stekli uporište na balkanskom poluostrvu. Porazom Srba u
Kosovskoj bici i širenjem prema zapadu, Turci na kraju osvajaju cijelu Bosnu i
dijelove susjedne Hrvatske. Teritorija koja je djelimično pripadala
srednjovjekovnom Kraljevstvu Hrvatske, a dijelom Bosanskom kraljevstvu ostala je
pod osmanlijskom vlašću vijekovima, toliko dugo da je počinju nazivati turska
Hrvatska (kasnije: Bosanska Krajina).

Ovakvi razvoji mijenjaju bosansku historiju, kao i to da mnogi stanovnici
počinju primati islam, čineći da složeni bosanski etno-religijski identitet
postane još složeniji. Crkva bosanska nestaje, iako su okolnosti oko njenog pada
bili raspravljani koliko i definiranje njene prirode i početaka. Neki
historičari tvrde da su bosanski krstjani počeli masovno prelaziti na islam,
tražeći utočište od katoličkog i pravoslavnog progona. Drugi tvrde da je Crkva
bosanska prestala djelovati mnoge decenije prije turskih osvajanja. U svakom
slučaju, autohtono i različito društvo slavenskih muslimana se razvilo među
Bosancima pod osmanlijskom vlašću, koje brzo postaje dominantno. Do ranih
1600-tih, otprilike dvije trećine bosanskog stanovništva je bilo muslimansko.

Za vrijeme austro-ugarske okupacije Bosne i Hercegovine u periodu 1878 – 1918.
g., Benjámin Kállay, zajednički ministar finansija Carstva i administrator Bosne
sa sjedištem u Beču, promovira Bošnjaštvo, politiku koja ima za cilj da kod
ljudi u BiH probudi "osjećaj da oni pripadaju velikoj i moćnoj naciji". Politika
je zagovarala ideale o pluralističkoj i multikonfesionalnoj bosanskoj naciji, a
Bosance je vidjela u budućnosti kako "govore bosanski jezik i podijeljeni su u
tri religije sa podjednakim pravima". Tadašnja politika je pokušala izolirati
Bosnu i Hercegovinu od njenih iredentističkih susjeda iz (Pravoslavne crkve u
Srbiji, Katoličke crkve u Hrvatskoj i muslimana iz Osmanlijskog carstva).
Carstvo je pokušavalo da obeshrabri koncept hrvatskog ili srpskog nacionalizma,
koji se proširio u bosanskohercegovačkim katoličkim i pravoslavnim zajednicama
iz susjedne Hrvatske i Srbije sredinom 19. vijeka. Hrvati i Srbi koji su se
protivili imperijalnoj politici i identificirali se sa nacionalističkim idejama,
su ignorisali tvrdnje o bosanskoj naciji i umjesto toga ubrajali bosanske
muslimane kao dio svojih nacija, koncept koji je odbacivan od većine bosanskih
muslimana. Nakon smrti Kállaya, politika biva zapuštena. Do druge polovine
1910-ih, nacionalizam je postao sastavni faktor bosanske politike, sa
nacionalnim političkim partijama koje su odgovarale trima grupama koje su
dominirale izborima.

U periodu kada je Jugoslavija bila uspostavljena kao nacija, političkom scenom u
Bosni i Hercegovini su preovladavali srpski i hrvatski politički stavovi. Niti
jedan od ova dva termina, bosanski ili bošnjački, nije bio priznat da
identifikuje ljude kao konstitutivni narod. Shodno tome, bosanski muslimani, ili
bilo ko ko se izjašnjavao da ima bosansku/bošnjačku narodnost, su bili
svrstavani u jugoslavenskoj statistici stanovništva u kategoriji regionalne
pripadnosti. Ova klasifikacija je korištena u posljednjem jugoslavenskom popisu
stanovništva provedenom 1991. godine u Bosni i Hercegovini.

Klasifikacije popisa u bivšoj Jugoslaviji su često bile predmet političke
manipulacije, jer je prebrojavanje stanovništva kritično za vlast svake grupe. U
ustavnim amandmanima iz 1947. godine bosanski muslimani su zatražili opciju
Bosanac. Međutim, za vrijeme popisa iz 1948. godine dobili su samo izbor da se
mogu izjašnjavati kao etnički nedeklarirani Musliman, srpski Musliman ili
hrvatski Musliman (velika većina je odabrala prvu opciju). Prema popisu iz
1953.godine uvedena je kategorija "jugoslaven, etnički neopredjeljen", a velika
većina onih koji su se vodili pod ovom kategorijom su bili bosanski muslimani.

Prema popisu iz 1961. godine Bošnjaci ili bosanski muslimani su kategorizirani
kao etnička grupa definirana kao jedna od muslimansko-etničkih pripadnosti, ali
ne i kao jugoslavenski konstitutivni narod, uz Srbe i Hrvate. Četvrti kongres
Bosanske partije iz 1964. godine je osigurao Bošnjacima pravo na
samoopredjeljenje. Godine 1968. na sastanku Bosanskog centralnog komiteta,
Bošnjaci su prihvaćeni kao poseban narod, iako se rukovodstvo odlučilo da ne
koristi ime Bošnjak ili Bosanac. Kao kompromisna opcija na popisu stanovništva
iz 1971. godine uvedena je kao kategorija Musliman po narodnosti. To je službena
kategorija za korištenje od strane Bošnjaka sve do konačnog jugoslavenskog
popisa stanovništva iz 1991. godine.

Godine 1990., naziv Bošnjaci je ponovo zamijenjen pojmom Musliman po narodnosti.
To je dovelo do toga da ime Bošnjak ili čak i Musliman, bude nedavno (ponovno)
skovano kao politički kompromis. Za vrijeme Osmanlijskog carstva, razlike među
građanima (zbog potreba oporezivanja, vojnog roka itd.) su se bazirale
prvenstveno na vjerskom identitetu pojedinca, koji je bio i ostao usko vezan za
etničku pripadnost.

Prema Bringi, u Bosni postoji jedinstvena, trans-etnička kultura koja obuhvata
svačiju etničku pripadnost i čini postojanje različitih vjera, uključujući
kršćanstvo i islam sinergijski, tako da zavise jedno o drugom.

Ipak, veliki broj Bosanaca je i sekularan (svjetovan). To je trend koji je
ojačao nakon Drugog svjetskog rata u Bosni i Hercegovini, i sličan kao što je
bio nekada u komunističkom političkom sistemu Sovjetskog Saveza u kojem su
odbacili tradicionalne organizirane religije.

U anketi koju je 2007. godine provela Razvojna mreža Ujedinjenih nacija (UNDP),
57% onih koji su ispitani su se prvenstveno izjašnjavali po etničkoj
pripadnosti, dok se 43% ispitanika izjasnilo samo da su državljani Bosne i
Hercegovine (Bosanci). Pored toga, 75% ljudi koji su bili anketirani je
odgovorilo pozitivno na sljedeće pitanje: "Pored izjašnjavanja o sebi kao
Bošnjaku, Hrvatu ili Srbinu, da li se smatrate i građaninom cijele Bosne i
Hercegovine?". U istoj anketi, 43% je reklo da se osjećaju kao građanin Bosne i
Hercegovine (Bosanac) u smislu primarnog identiteta, 14% se izjasnilo
pripadnicima određenih etničkih ili vjerskih grupa, dok je 41% odabralo dvojni
identitet.



https://bs.wikipedia.org/wiki/Zekat

Riječ Zekat je arapska riječ koja označava čišćenje, rast, napredovanje. Zekat
je jedan od pet stubova islama, odnosno četvrti islamski šart. Zekat su dužni
dati oni muslimani i muslimanke, jedanput godišnje određeni dio od svog imetka,
čija imovina iznosi kolik jedan nisab u zlatu ili sregram srebra. Ova vrijednost
treba da bude u posjedu obveznika cijelu godinu, ili bar da se nađe u njegovu
posjedu na početku i na kraju godine.

U nisab se ubraja: zlato, srebro, novac, trgovačka roba, razni nakiti (osim
bisera) i stoka, koja se ne hrani na paši više od šest mjeseci. Međutim, u nisab
se ne ubraja imovina koja služi za osnovne potrebe obvezniku, kao na primjer
kuća za stanovanje sa potrebnim namještajem, tegleća stoka, ziratna zemlja,
razne alatke za obradu zemlje, zatim alat za obavljane zanatskih usluga, stručne
knjige i slično.

Zekat se obično daje uz Ramazan, jer su tada ljudska srca najmekša i
najdarežljivija. Daje se četrdeseti dio, tj. 2,5% u novcu ili robi muslimanskoj
sirotinji. Zekat je najpreče davati za potrebe islamske zajednice, jer se u te
svrhe davao za vrijeme Muhammeda a.s. Islamska zajednica u BiH svake godine pred
Ramazan određuje visinu nisaba u novcu. Posljednja visina nisaba je određena u
iznosu 7.371,00KM ili 3.769,00€ (2012. godina).



https://bs.wikipedia.org/wiki/Vi%C5%A1egrad

Višegrad je naselje i središte istoimene općine u istočnom dijelu Bosne i
Hercegovine, na rijeci Drini.Nalazi se u prostranoj kotlini rijeke Drine, na
brežuljkastim padinama koje se blago uzdižu u planine visoke preko 1000 metara.
Višegradska kotlina je jedna od rijetkih proširenja u toku rijeke Drine koji se
sastoji djelimično od visokih klisura i planina.

Od mosta počinje i višegradska čaršija smještena najvećim djelom na desnoj
obali. Čaršija je jednim djelom u ravnici, a jednim u obroncima brijegova. Odmah
poslije glavnog dijela čaršije nalazi se ušće rječice Rzav i Drine. Treba
spomenuti i prelijepi "sportski centar" i restoran "Ušće" koji se nalaze u
trokutu, koji prave ove dvije rijeke na mjestu gdje se spajaju. Ovdje su
Višegrađani provodili prelijepe ljetne noći u šetnjama i kahvenisanjima. Zbog
ovog usća, Višegrad je poznat i kao "čaršija na vodi".

U Garču je 1987. godine izgrađen novi armirano-betonski most na Drini za
saobraćaj, kako bi se rasteretila stara ćuprija. Od Nove Mahale, nizvodno desnom
obalom Drine vodi put za Župu, široku kotlinu koja je i najplodniji dio
Višegrada. Ova kotlina se stepenasto uzdiže do brda Gostilja, Janjac, Dikava i
Stolac koja čine granicu između Bosne i Srbije. Ova granica je utvrđena još
1343. godine i ostala nepromjenjena. Župa je bogata raznim vrstama voća a
najviše ima šljiva požegača od kojih se pravila poznata rakija "višegrađanka".



https://bs.wikipedia.org/wiki/Svemir

Svemir, Kosmos, Vasiona ili Univerzum je beskonačno prostranstvo koje nas
okružuje. To je ustvari vremenski prostor u kome plovi mnoštvo nebeskih tijela i
koji postoji neovisno od ljudskog znanja. Još jedna od definicija navodi da je
Svemir ukupnost svega što postoji, uključujući sav: prostor, vrijeme, materiju,
energiju, planete, zvijezde, galaksije, intergalaktički prostor i sve iza toga.

Zvijezde su najrasprostranjenija nebeska tijela u Svemiru. To su užarena
plinovita tijela slična Suncu (sl.1). Golim okom možemo vidjeti oko 5000
zvijezda a teleskopom stotine milijardi. Udaljenosti među zvijezdama su ogromne
i mjere se svjetlosnim godinama (SG). Svjetlosna godina je put dug oko 9,46
biliona kilometara što ga pređe svjetlost za godinu krećući se brzinom od 299
792 458 m/s. Sunce je Zemlji (sl.2) najbliža zvijezda koja se nalazi na
udaljenosti od 149 600 000 km ili 8,3 svjetlosne minute (sm). Osim Sunca,
najbliža je Proksima Kentaura (Proxima Centauri ili Alpha Centauri C, sl.3) koja
je udaljena oko 4,3 SG. Zvijezde se međusobno razlikuju po veličini, boji i
sjaju. Najsjajnija zvijezda u sazviježđu Orion je Betelgez (Betelgeuze ili Alpha
Orionis, sl.4), a Antares (Alpha Scorpii, sl.5) u sazviježđu Škorpion.

Na nebu se vide zvjezdani skupovi koji nas doimaju svojim izgledom i zovu se
sazviježđa ili konstelacije. Ima ih 88, a najpoznatija su: Veliki i Mali
Medvjed, Škorpion, Strijelac i dr. Međutim, zvijezde se prirodno grupišu u veće
zvjezdane skupove poznate kao zvjezdana jata ili klasteri. Više takvih
zvjezdanih jata čini galaktiku, a galaktike opet tvore galaktičko jato ili
metagalaktiku unutar prostora.

Naša galaksija se zove Mliječni put ili Kumova slama i spiralnog je oblika.
Sunce se nalazi na samom rubu jednog njenog rukavca, zajedno sa još nekoliko
najbližih zvijezda. Najbliže galaktike našoj su Veliki i Mali Magellanov oblak
koji predstavljaju njene prirodne pratioce. Veliki Magellanov oblak (sl.6) je
udaljen 179 000, a Mali Magellanov oblak (sl.7) 210 000 SG.

Pored pomenutih nebeskih tijela i zvjezdanih sistema u Svemiru postoje i mnogi
drugi zanimljivi tajanstveni objekti poput kvazara u intergalaktičkom i maglica
u interstelarnom prostoru koji se kreću velikim brzinama. Udaljenosti između
samih galaktika, metagalaktika i kvazara su mnogo veće od međuzvjezdanih, i
kreću se u granicama od nekoliko stotina hiljada do preko miliona svjetlosnih
godina. Te udaljenosti nisu stalne i neprestano rastu u toku vremena, što je
uzrokovano fenomenom poznatim kao širenje Svemira. To znači da Svemir nije
statičan nego dinamičan, tj.sve se mijenja i sve se kreće. Sve u Svemiru plovi i
za sve vrijede poznati prirodni zakoni. Teža nebeska tijela uvijek privlače ona
lakša, a ona lakša pod uticajem sile gravitacije rotiraju oko tih težih. Ništa
se u Svemiru ne dešava slučajno; sve ima svoj uzrok. Svemir je u suštini taman
prostor kome se ne nazire ni početak ni kraj; to je svod koji ima dubinu. On
nije ni prazan prostor (vakuum), jer je uvijek ispunjen energijom, što svjedoči
obilato elektromagnetsko zračenje koje pristiže do nas iz dalekih svemirskih
prostranstava.

U prvoj polovini 20. vijeka riječ Svemir se upotrebljavala u smislu značenja
riječi cijelog prostorno-vremenskog kontinuuma u kojem egzistiramo zajedno sa
svom energijom i materijom unutar njega. Pokušaji da se shvati sam smisao
Svemira sa najveće tačke gledišta su napravljeni u kosmologiji, nauci koja se
razvila iz fizike i astronomije. Tokom druge polovine 20. vijeka razvoj
opservacione kosmologije, nazvane još i fizikalnom kosmologijom, je doveo do
podjele u vezi sa značenjem riječi Svemir između opservacionih i teoretskih
kosmologa, gdje su prethodni obično odbacili nadu za opserviranjem cijelog
prostorno-vremenskog kontinuuma, dok su kasniji zadržali ovu nadu pokušavajući
pronaći najrazumnije spekulacije za modeliranje cijelog prostorno-vremenskog
kontinuuma, usprkos ekstremnim poteškoćama u stvaranju slike bilo kojeg
empirijskog ograničenja u ovim spekulacijama i riziku od svođenja na nivo
metafizike.

Termini poznati Svemir, opservabilni Svemir i vidljivi Svemir se često koriste
pri opisivanju dijela Svemira kojeg možemo vidjeti ili pak opservirati. Oni koji
su uvjereni u to da možemo opservirati cijeli kontinuum mogu koristiti izraz naš
Svemir, odnoseći se djelimično samo na njegov poznati dio ljudskim bićima.

Po toj teoriji najprije je bilo jedno kozmičko jaje. Sadržavalo je puno
materije. Kad se to kozmičko jaje naglo počelo širiti, nastala je svemirska kaša
(protoni, elektroni, fotoni i neutroni). Nakon jedne minute počeli su se
stvarati jednostavni atomi helija i vodika spajanjem protona i neutrona i
helija. Ti atomi su počeli okupljati slobodna tijela, pa nastaju prva plinovita
tijela, koja kad su postigla kritičnu toplinu od 10.000.000 °C, nakon čega je
zaopčela fuzija atoma vodika u helij i dalje. Tako su nastale prve zvijezde, a
zatim i prve galaksije. Ako posmatramo ovo širenje unatrag, pristupa se
gravitacionoj singularnosti, prilično apstraktnom matematičkom konceptu, koji
može i ne mora se podudarati sa u kosmologiji danas. Starost Svemira se
procjenjuje na oko 13,7 milijardi godina, sa nepouzdanošću od 200 miliona
godina, prema NASA-inom projektu zvanom Wilkinsonova Mikrovalna Anizotropna
Proba (WMAP). Ipak ovo se temelji na pretpostavkama za koje važi osnovni model
korišten za analizu podataka. Ostale metode za procjenjivanje starosti Svemira
daju različite godine starosti.

Fundametalni aspekt Velikog praska može se danas vidjeti u opservaciji koja se
zasniva na činjenici da što su galaktike dalje od nas to brže od nas odmiču.
Također se može uočiti pri kosmičkom mikrovalnom pozadinskom zračenju koje je
mnogo slabije zračenje od onog skorije nastalog nakon Velikog praska. Ovo
pozadinsko zračenje je značajno uniformno u svim pravcima, koje su kosmolozi
pokušavali objasniti početnim periodom brze inflacije (širenja) uz Veliki
prasak.

Postoji nesporazum u pogledu činjenice da li je Svemir konačan ili beskonačan
prema prostornoj veličini ili zapremini. Ipak opservabilni Svemir kojeg
sačinjavaju sve lokacije koje imaju uticaja na nas otkako je Velikom prasku
pridružena brzina svjetlosti je pouzdano konačan. Rub kosmičkog svjetlosnog
horizonta je udaljenost od 13,7 milijardi svjetlosnih godina. Sadašnja
udaljenost do ruba opservabilnog Svemira je veća, otkako se Svemir širi; a
procjenjuje se na oko 78 milijardi svjetlosnih godina. Ovo bi sačinjavalo
sadašnju zapreminu poznatog Svemira, a koja je jednaka 1,9 × 1033 kubnih
svjetlosnih godina (pod pretpostavkom da je ovaj region savršeno sferičan).
Opservabilni Svemir sadrži oko 7 × 1022 zvijezda, organiziranih u oko 1010
galaktika, koje same tvore galaktičke klastere i superklastere. Broj galaktika
može biti čak i veći, što se zasniva na Hubbleovom dubokom polju opserviranim
kosmičkim teleskopom Hubble.

Mi živimo u centru Svemira kojeg opserviramo, prema prividnoj protivrječnosti
Kopernikovog zakona koji kaže da je Svemir manje ili više uniforman i da nema
primjetnog centra. Ovo je jednostavno iz razloga što se svjetlost ne kreće
beskonačno brzo i što opserviramo samo prošlost. Što gledamo dalje i dalje,
vidimo stvari iz sve bližih vremenskih epoha dok se ne približimo graničnom
nultom vremenu modela Velikog praska. A pošto se svjetlost kreće istom brzinom u
svim pravcima prema nama, mi živimo u centru našeg opservabilnog Svemira.

Važno otvoreno pitanje u kosmologiji je oblik Svemira. Kao prvo, ne zna se
pouzdano da li je Svemir ravan, odnosno da li pravila Euklidove geometrije važe
uopće. Danas mnogi kosmolozi smatraju da je opservabilni Svemir (prividno)
ravan, sa lokalnim naborima gdje masivni objekti remete prostorno-vremenski
kontinuum, kao što je jezero (prividno) ravno. Ovo mišljenje je dobilo na snazi
najnovijim podacima WMAP-e, promatrajući "akustične oscilacije" pri
temperaturnim kolebanjima kosmičkog pozadinskog zračenja.

Kao drugo, ne zna se pouzdano ni da li je mnogostruko povezan. Svemir nema
prostornu granicu prema standardnom modelu Velikog praska, ali ipak može biti
prostorno konačan. Ovo se može shvatiti ako koristimo dvodimenzionalnu
analogiju: sfera nema ruba, ali pored toga ima konačnu površinu ( 4 π R 2
{\displaystyle 4\pi R^{2}} ). To je dvodimenzionalna površina sa konstantnom
krivinom u trećoj dimenziji. Trodimenzionalni ekvivalent je nepovezani "sferni
prostor" koga je otkrio Bernhard Riemann (Bernard Riman) i koji ima konačnu
zapreminu ( 2 π 2 R 3 {\displaystyle 2\pi ^{2}R^{3}} ). Uz to su sve tri
dimenzije konstantno zakrivljene u četvrtoj. (Druge mogućnosti uključuju sličnu
"eliptičnu površinu" i "cilindričnu površinu", gdje su ,u konfliktu sa običnom
geometrijom, dva kraja cilindra međusobno povezana, ali bez savijanja cilindra.
Ovi su također dvodimenzionalni prostori sa konačnim površinama, postoje i
bezbrojne druge. Ipak, sfera ima jedinu i možda estetičniju zadovoljavajuću
osobinu da su sve tačke na njoj geometrijski slične.). Ako je Svemir zaista
nepovezan a prostorno konačan, kao što je opisano, onda bi putovanje po "pravoj"
liniji u bilo kom pravcu teoretski uzrokovalo povratak u početnu tačku nakon
putovanja do udaljenosti ekvivalentnoj "periferiji" Svemira (što je nemoguće
prema našem sadašnjem shvatanju Svemira, dok je njegova veličina mnogo veća od
veličine opservabilnog Svemira).

Zavisno od srednje gustoće materije i energije u Svemiru, on će se nastaviti
širiti zauvijek ili će se gravitaciono usporiti i eventualno sabiti u "velikom
stisku". Uopće dokazi predviđaju da ne samo da nema dovoljno mase ili energije
da uzrokuje ponovno sažimanje (rekolaps), nego se čini da se to širenje Svemira
ubrzava i da će se širiti cijelu vječnost (v. ubrzavajući Svemir ili detaljnije
za konačnu sudbinu Svemira).

Postoji nekoliko špekulacija o tome da višestruki svemiri egzistiraju na visokom
nivou multiverzuma (poznatog i kao megaverzum) i da je naš Svemir samo jedan od
njih. (Ima galaktika iza našeg opservabilnog Svemira, ali to ne znači da bi
mogle biti dio nekog drugog svemira. Ako je navedeni navod tačan, možda se naš
Svemir širi do u beskonačnost.). Na primjer, materija koja pada u crnu rupu u
našem Svemiru bi mogla da se pojavi kao "Veliki prasak" u drugom svemiru. Ipak,
sve ovakve ideje su momentalno neosnovane i ne mogu se smatrati ničim drugim do
špekulacijom.



https://bs.wikipedia.org/wiki/Socijalisti%C4%8Dka_federativna_republika_Jugoslavija

Socijalistička federativna republika Jugoslavija (SFRJ; skraćeno Jugoslavija;
također poznata i kao "Druga Jugoslavija") bila je država nastala 29. novembra
1943. na drugom zasjedanju AVNOJ-a u Jajcu kao zajednica 5 naroda i 6 republika,
sa prvobitnim imenom Demokratska federativna Jugoslavija (DFJ). To je ime
promijenjeno 29. novembra 1945. na trećem zasjedanju AVNOJ-a u Beogradu u
Federativna narodna republika Jugoslavija (FNRJ), da bi konačno 7. aprila 1963.
dobila ime Socijalistička federativna republika Jugoslavija (SFRJ). Bila je
članica Ujedinjenih nacija, te jedna od osnivača Pokreta nesvrstanih.

SFRJ je bila nasljednica Kraljevine Jugoslavije (1918-41). Prestala je postojati
1992. godine osamostaljivanjem Slovenije, Hrvatske i Makedonije (1991) , zatim i
Bosne i Hercegovine 1992. iz federacije. Preostale republike, Srbija i Crna
Gora, formirale su novu zajednicu; prvo u aprilu 1992. SR Jugoslaviju, potom
2003. državnu zajednicu Srbija i Crna Gora, a na referendumu 21. maja 2006.
godine Crna Gora je istupila iz državne zajednice, stvorivši samostalnu
republiku. 2008. godine Kosovo se odvojilo od Srbije, proglašavanjem
nezavisnosti.

U vrijeme od 1954-91. godine SFRJ je imala površinu od 255.804 km². Sastojala je
od šest saveznih republika (SR Slovenija, SR Hrvatska, SR Bosna i Hercegovina,
SR Srbija, SR Crna Gora i SR Makedonija), te dvije autonomne pokrajine SAP
Kosovo i SAP Vojvodina, koje su pripadale SR Srbiji. Nakon završetka drugog
svjetskog rata, od 1947-54. godine dio SR Slovenije i SR Hrvatske, zbog
neriješenog političkog i teritorijalnog pitanja sa Italijom pripadao je u de
facto nezavisnu državu Slobodnu teritoriju Trsta (STT), koja je jednim dijelom
(Zona B) bila pod vojnom upravom Jugoslovenske narodne armije (JNA), a drugim
(Zona A) pod kontrolom američke i britanske vojske. Londonskim sporazumom 5.
oktobra 1954. godine Zona B sa 515.5  km² je pripojena SFRJ, a Zona A Italiji.

Ukupna dužina kopnene državne granice iznosila je 2114,2 km, a SFRJ je na
sjeveru graničila sa Austrijom (330 km) i Mađarskom (582 km), na zapadu sa
Italijom (232 km), sa kojom je Jugoslavija imala i pomorsku granicu na
Jadranskom moru, na istoku sa Rumunijom (476 km) i Bugarskom (466 km), a na jugu
sa Albanijom (438 km) i Grčkom (228 km).

Najveći dio Jugoslavije nalazio se na Balkanskom poluostrvu. Sjeveroistočni
dijelovi Jugoslavije bili su ravničarski, dok je ostatak bio pretežno
brdsko-planinskog reljefa. Jednim dijelom geografski i klimatski, pripadala je
mediteranskoj klimi. Najviši vrh bio je Triglav sa 2864 m, drugi najviši vrh je
bio Golem Korab sa 2753 m, na granici sa Albanijom, te Titov Vrv sa 2747 m, na
Šar Planini u blizini Tetova. Sa izuzetom albanskog dijela obale sva istočna
jadranska obala, sa otocima pripadala je Jugoslaviji.

Na granici sa Albanijom nalazila su se tri velika jezera: Skadarsko, Ohridsko i
Prespansko jezero. Najduža rijeka bila je Sava sa 945 km, a najplovnija rijeka
bila je Dunav, koji je proticao kroz dio SR Hrvatske, SAP Vojvodine i kroz SR
Srbiju, te kroz veće gradove Novi Sad i Beograd. Ostale veće rijeke bile su
Drava, Morava, Drina. Većina rijeka pripadala je Crnomorskom slivu, a manji dio
Jadranskom slivu.

Napadom Trećeg rajha i njenih saveznika 6. aprila 1941. na Kraljevinu
Jugoslaviju, uslijed poraza Vojske Jugoslavije u Aprilskom ratu, dolazi do
podjele i raspada Kraljevine. Na području današnje Hrvatske, Bosne i Hercegovine
i jednog dijela Srbije i Srijema (gradovi Zemun) 10. aprila, uz njemačku podršku
stvara se nacionalistička hrvatska država NDH. Dijelovi Slovenije su direktno
pripojeni Trećem rajhu, a zapadni dijelovi su pripojeni fašističkoj Italiji, dok
je Prekomurje okupirala fašistička Mađarska. Obalni dijelovi Hrvatske i veći
gradovi (Split, Šibenik, Zadar, Rijeka, Pula) pripojeni su Italiji, a dijelovi
današnje Crne Gore su bili pod italijanskom aneksijom i upravom samoproglašene
Kraljevine Crne Gore. Pogranične dijelove Crne Gore, naseljene većinskim
albanskim stanovništvom, kao i dijelove današnjeg Kosova i Makedonije, okupirala
je Italija i pripojila italijanskom protektoratu Kraljevini Albaniji. Kraljevina
Bugarska je okupirala veliki dio današnje Makedonije, južne Srbije te manje
dijelove istočne Srbije. Dijelove Vojvodine (Bačka) okupirala je Mađarska, Banat
je bio pod direktnom upravom Trećeg rajha, a uža Srbija (često pod imenom
Nedićeva Srbija) je bila pod njemačkom okupacijom i marionetskom vladom Milana
Nedića.

Na području novoosnovane NDH, dolazi do progona Židova i Srba te uvođenja rasnih
zakona, samo tri sedmice nakon proglašenja NDH. Po uzoru na Rasne zakone Trećeg
rajha, uhapšeni se Židovi zatvaraju u logore ili se deportuju u koncentracione
logore na području Trećeg rajha. Po jednoj zakonskoj odredbi Trećeg rajha,
novonastale vlasti (u NDH i Srbiji, kao i u svim drugim područjima), plaćale bi
transport Židova Trećem rajhu, a za uzvrat im je bilo omogućeno oduzimanje
cjelokupne imovine protjeranih Židova. Stvaraju se koncentracioni logori
(Kruščica, Jasenovac, Jadovno), te se u njih zatvaraju komunisti i svi drugi
protivnici ustaškog režima. Sličan teror provodi se i u Srbiji pod vladom Milana
Nedića u kojoj se zatvaraju Židovi i komunisti, kao i protivnici režima u logor
Sajmište u blizini Zemuna.

U svim dijelovima bivše Kraljevine stvaraju se paravojne i vojne organizacije,
koje se naoružavaju uz pomoć okupacionih vlasti. Od dijelova raspadnute Vojske
Kraljevine Jugoslavije, stvara se Jugoslovenska vojska u otadžbini (JVuO) pod
zapovjedništvom pukovnika Dragoljuba Mihailovića, koji se u početku bori protiv
Nijemaca, ali nakon prvih sukoba sa partizanskim jedinicama, suprostavlja
partizanima i surađuje sa vladom Miladina Nedića i učestvuju u borbama protiv
partizana i jedinica NOVJ. Razlozi razilaženja četnika Draže Mihajlovića sa
partizanima je u početku bio defanzivni pristup Mihailovića i izbjegavanje
konflikta, zbog velikih odmazdi, nad srpskim narodom od strane Njemaca,
ideoloških razlika između komunističkog prgrama borbe i revolucije i
rojalističkog pristupa četničkog pokreta, ali i zbog političkog programa Ivana
Moljevića, u kom se izlažu ciljevi velikosrpskog pokreta i planira etničko
čišćenje Hrvata i Muslimana na područjima Velike Srbije. U Srbiji, Crnoj Gori,
Hvatskoj i Bosni i Hercegovini stvaraju se mnogobrojni četnički odredi, kao i
jedinice lojalne Nedićevoj vladi (Četnici Koste Pećanca, Srpski dobrovoljački
korpus pod zapovjedništvom Dimitrija Ljotića, Srpska državna straža, Lovćenska
brigada pod zapovjedništvom generala Krsta Popovića, Crnogorska dobrovoljačka
garda sa zapovjednikom Pavlom Đurišićem). Na području Slovenije stvara se
Slovensko domobranstvo i građanska organizacija sa militantnom frakcijom Bela
Garda. Na području Sandžaka organizuje se Muslimanska milicija Sandžaka, koju
naoružava ustaški pokret i italijanska vojska. Na području Kosova organizuju se
jedinice milicije Vulnetari i 1942. godine organizacija Balli Kombëtar, koja za
cilj ima proširenje albanske države, te se jedno vrijeme smatrala
antifašističkom oganizacijom, ali sa vremenom sve više surađuje sa italijanskom
vojskom. U Bosni i Hercegovini se uslijed terora četnika nad muslimanskim
stanovništvom stvaraju i lokalne milicije kao Hadžiefendićeva legija, Huskina
vojska (1943), te niz drugih manjih muslimanskih milicija lokalnog značaja, koje
su uglavnom direktno naoružavane od strane Ustaške vojnice ili Hrvatskog
domobranstva. Ove se milicije uglavnom bore protiv četnika i surađuju sa
ustašama, osim u rijetkim slučajevima, kada potpomažu jedinice NOVJ.

Nedugo nakon okupacije Jugoslavije, Komunistička partija Jugoslavije (KPJ), na
čelu sa Josipom Brozom Titom, počela je sa organizovanjem oružanog otpora protiv
okupatora. Istaknuti partijski funkcioneri su postali vojni rukovodioci sa
zadatkom da osnivaju partizanske odrede. U Beogradu je osnovan Glavni štab
partizanskih odreda Jugoslavije, a Politbiro CK KPJ je 4. jula 1941. godine
donijeo odluku o početku oružane borbe. Ova odluka je inspirisana ulaskom
Sovjetskog saveza u rat protiv Njemačke i angažovanjem glavnih njemačkih vojnih
snaga na Istočnom frontu, kao i pozivom Kominterne svim porobljenim narodima
Evrope da se uključe u rat protiv sila Osovine. Taj dan se nakon rata slavio u
Jugoslaviji, kao državni praznik pod imenom Dan borca. U Srbiji 7. jula je
Valjevski partizanski odred u Beloj Crkvi u Krupnju, organizovao prvi oružani
napad, u Crnoj Gori prvi sukob je bio 13. jula, u Sloveniji 22. jula, u
Hrvatskoj i Bosni i Hercegovini, ustanak započinje 27. jula, a u Makedoniji 11.
oktobra. Ti su se dani u SFRJ slavili kao republički praznici pod imenima Dan
ustanka naroda pojedine republike. Nakon prvih manjih sukoba, partizanski odredi
dobijaju na snazi, te se stvaraju oslobođene teritorije kao tzv. Užička
republika u Srbiji, (od 24. septembra do 29. novembra 1941) i Fočanska republika
u decembru 1941. Nakon pada Užica, partizanski odredi se povlače u Bosnu i
Sandžak, a u Rudom se 21. decembra 1941. godine formira Prva proleterska
narodnooslobodilačka udarna brigada. Odluku o formiranju brigade donijeo je
Centralni komitet KPJ, a formirao ju je Vrhovni komandant NOV i POJ Josip Broz
Tito. Na dan formiranja imala je šest bataljona (četiri iz Srbije i dva iz Crne
Gore) ukupne jačine oko 1.200 boraca. Za komandanta je postavljen rezervni
oficir Vojske Kraljevine Jugoslavije i učesnik građanskog rata u Španiji Koča
Popović. Taj se dan smatrao kao dan formiranja prve vojne jedinice NOVJ, a u
SFRJ je do 1948. godine slavljen kao Dan JA, a nakon sukoba sa Sovjetskim
savezom 1948. godine, praznik je prebačen na 22. decembar.[a]

Na Drugom zasjedanju AVNOJ-a u Jajcu u noći između 29. i 30. novembra 1943.
donošenjem Deklaracije drugog zasjedanja AVNOJ-a, AVNOJ se konstituiše u
zakonodavno i izvršno predstavničko tijelo, te se osnivanjem Nacionalnog
komiteta oslobođenja Jugoslavije (NKOJ), praktički stvara privremena Vlada
Jugoslavije. Za Predsjednika i povjerenika za narodnu odbranu proglašava se
Josip Broz Tito, kom se dodjeljuje čin maršala, a za predsjednika AVNOJ-a: Ivan
Ribar sa potpredsjednicima: Antunom Avgustinčićem, Dimitrom Vlahovim, Markom
Vujačićem, Mošom Pijadom i Josipo Rusom.

Istovremeno se donosi i niz drugih odluka, kao Odluka o izgradnji Jugoslavije na
federativnom principu u kojoj se prvi put spominje pravo na samoopredjeljenje
naroda, pravo na otcjepljenje, ujedinjavanje sa drugim narodima, te sporazumno
dogovaranje svih naroda koji su u toku trogodišnje NOB-e učestvovali u stvaranju
vojnih i političkih preduslova za stvaranje bratstva naroda Jugoslavije. Ujedno
se i država definiše kao federacija sa jednakim pravima naroda: Srba, Hrvata,
Slovenaca, Crnogoraca i Makedonaca, te naroda Srbije, Hrvatske, Slovenije,
Makedonije, Crne Gore i Bosne i Hercegovine. Takođe se sva prava garantuju i
nacionalnim manjinama.[b]

Među izaslanicima osim KPJ, bilo je i izaslanika Hrvatske seljačke stranke
(mačekovci i radićevci), Srpske zemljoradničke stranke, Stranke samostalnih
demokrata, Jugoslovenske muslimanske organizacije (spahinovci), nekolicina
radikala, dvojica Hrvata iz Jugoslovenskog odbora osnovanog još 1915. godine u
Londonu, Stranka kršćanskih socijalista i drugih građanskih partija. Većina
delegata bili su pripadnici Narodnoosloboilačke vojske Jugoslavije kao
provjereni borci i revolucionari. Na zasjedanju nisu prisustvovali delegati iz
Makedonije, koji se nisu uspijeli probiti do Jajca.

Ovom deklaracijom, započinje borba KPJ za priznavanje NKOJ-a kao ravnopravnog
partnera kod savezničkih sila, koje su do tada imale vojne misije i u četničkom
pokretu Mihailovića. Cilj ovog zasjedanja je bio stvoriti državne organe, koji
će moći Jugoslaviju ravnopravno predstavljati na međunarodnom nivou. U isto
vrijeme (28. novembra-1. decembra) u Teheranu se održavala Teheranska
konferencija, u prisustvu trojice predsjednika savezničkih sila Staljina,
Churchilla i Roosevelta, na kojoj se odlučivalo o daljim koracima u borbi protiv
Njemačke. Tito je informirao trojicu predsjednika o rezultatima zasjedanja u
Jajcu, a Staljin je proglašenje AVNOJ-a nazvao "nožem u leđa Sovjetskom savezu".
Razlog je bio dotadašnje priznavanje izbjegličke Vlade Jugoslavije u Londonu od
strane saveznika, kao jedinog legitimnog predstavnika Jugoslavije. Tito je već
ranije, od 1. oktobra do 26. novembra sa četiri telegrama obavijestio Staljina o
svojim namjerama, te se pretpostavlja da je žestoka reakcija Staljina bila samo
lažno usklađivanje mišljenja sa Churchillom. U međuvremenu, od maja 1943.
engleska je vojna misija obaviještavala o uspjesima partizana i o oportunizmu
četnika, te su na Teheranskoj konferenciji, između ostalog, donesene odluke o
pomaganju jugoslavenskih partizana i priznavanjem Tita kao legitimnog
savezničkog predstavnika u Jugoslaviji. Istovremeno se pojavila teza o
savezničkom iskrcavanju na Balkanu, koju je Tito odbio.

Nakon četiri godine rata, NOVJ izlazi iz rata kao pobjednik. Rat se završava
kapitulacijom Njemačke 8. maja 1945. a u Jugoslaviji rat traje do 15. maja.
Nakon sedam neprijateljskih ofenziva i oslobađanja Beograda 20. oktobra 1944. uz
pomoć sovjetske Crvene Armije, jugoslovenski partizani pokušavaju diplomatskim
priznanjem velikih sila ostvariti konačni uspjeh. Nakon Titovog odbijanja da u
jesen 1944. godine nekoliko britanskih divizija se iskrca u Dalmaciji, politička
se napetost između Velike Britanije i Jugoslavije zaoštrava. Po informaciji
predsjednika vlade Kraljevine Jugoslavije u izbjeglištvu, Ivana Šubašića, da je
Tito spreman i na otpor protiv britanske vojske, Churhill odustaje od ove ideje.
Na Visu se 16. juna 1944. godine sastaju Tito i Šubašić, koji potpisuju sporazum
o stvaranju privremene vlade|, nakon završetka rata. Narod bi se referendumom
odlučio o toma da li će Jugoslavija biti monarhija ili republika, a da se
Izbjeglička Vlada Šubašića, ogradi od svih kolaboratera i pripanika četničkog
pokreta, koji su predstavljani kao jedini borci u Jugoslaviji u borbi protiv
Njemačke. Istovremeno 9. oktobra 1944. godinu u razgovoru između Churhilla i
Staljina, postiže se dogovor o interesnoj podjeli Jugoslavije na dvije sfere
(britansku i sovjetsku) u srazmjeri 50:50. Tito i KPJ su za ovaj dogovor tek
kasnije saznali, a Staljin nije blagovremeno informirao Tita. Sporazum
Tito-Šubašić je potvrđen od velike trojice na Konferenciji u Jalti u februaru
1945. Time se stvorila mgućnost da se 7. marta 1945. godine stvori prva
privremena Vlada DFJ u kojoj su od ukupno 28 članova 20 bili zastupnici iz
AVNOJ-a, tri člana su bili predstavnici Vlade Kraljevine Jugoslavije u
izbjeglištvu, a petorica pripadnici predratnih političkih partija. Tito je
izabran za Predsjednika Vlade, a Šubašić za ministra vanjskih poslova DFJ. U
aprili 1945. godine DFJ sklapa pakt o prijateljstvu sa Sovjetskim savezom, te se
ušvršćuje u novoj evropskoj političkoj situaciji.

Još za vrijeme Drugog svjetskog rata revolucionarna (agresivna) vanjska politika
KPJ, dovela je do kritike velikih sila. Tito je jačao uticaj KPJ na susjedne
komunističke partije (Komunistička partija Albanije (KPA), Komunistička partija
Grčke (KPG) i Komunistička partija Bugarske (KPB)), a KPA je samo uz pomoć KPJ
uspjela doći na vlast u Albaniji. Kada se na jesen 1946. godine grčki građanski
rat na sjeveru rasplamsao, Tito je podržavao borbu Narodnooslobodilačke vojske
Grčke (ELAS), (kasnije nazvane Demokratska armija Grčke) i Slavensko-makedonske
narodnooslobodilačke fronte (SNOF) koja se borila protiv grčke vojske i za
stvaranje socijalističkog uređenja u Grčkoj. Nakon prijetnje Staljina, da
Jugoslavija prestane pomagati grčke pobunjenike, Tito se protivio prekidu
pomoći, ali zbog privredne krize izazvane Rezolucijom Informbiroa 10. jula 1949.
godine, Jugoslavija zatvara grčko-jugoslavensku granicu, te time onemugaćava
povlačenje grčkih pobunjenika. Podrška albanskim komunistima trajala je sve do
1948. godine, a postojala je namjera ujedinjenja Albanije sa Jugoslavijom, čime
bi se albansko nacionalno pitanje u potpunosti rješilo. Potpisivanjem Ugovora o
prijateljstvu i zajedništvu sa Albanijom 9. jula 1946. godine Albanija postaje
jugoslavenski satelit sa zajedničkom carinskm unijom, zajedničkom politikom
cijena i izjednačavanjem valutnog sistema, a u Albaniju se šalju vojni
stručnjaci za obuku Albanske vojske. Staljin je čak u razgovoru sa Đilasom 1948.
pristao da Jugoslavija pripoji Albaniju. U isto vrijeme u dogovoru sa
predsjednikom KPA Enverom Hoxhom, Jugoslavija šalje dvije divizije JA na jug
Albanije, koje bi trebale braniti Albaniju od monarhističke vojske Grčke. Tito
je, zbog protesta Staljina povukao jedince JA iz Albanije, u koju su doputovali
sovjetski vojni savjetnici, te se time albanski politički vrh podijelio na
pobornike jugoslavenske i sovjetske politike. Raskidom veza sa SSSR 1948.
Albanija se okreće od Jugoslavije i dolazi do zahlađenja odnosa koje će trajati
nekoliko decenja.

Za vrijeme rata 1944. godine stvara se ideja o Bugarskoj kao sedmoj republici
DFJ. Delegacija predvođena Kardeljom, doputovala je u Sofiju na pregovore, na
kojima su Bugari plan Kardelja odbili, a predložili svoj. Pregovori su
nastavljeni u Moskvi u januaru 1945, a povratkom Georgija Dimitrova u Bugarsku
krajem 1945, bugarski parlament priznaje makedonsku naciju, te se pregovori
nastavljaju 1. augusta 1947. na Bledu, gdje se stvara carinska unija između
Bugarske i FNRJ. U slijedećim koracima Dimitrov je predložio stvaranje jedne
istočnoevropske federacije u kojoj bi učestvovali Bugarska, FNRJ, Albanija,
Rumunija, Mađarska, Poljska i Čehoslovačka. U jednom intervjuu Staljin, koji je
oštro reagirao na ideju stvaranja federacije, odbio je tu mogućnost, a dao svoju
suglasnost za stvaranje federacije između Bugarske, FNRJ i Albanije. Kasnijim
pritiskom Staljina na FNRJ i Rezolucijom Informbiroa, odustalo se od ovih ideja.

Osnivanjem Državne komisije za ustanovljavanja zločina okupatora i domaćih
izdajnika u novembru 1945. godine, odlučeno je pokretanje procesa ispitivanje
broja žrtava tokom Drugog svjetskog rata u Jugoslaviji. Prvi podatak o broju
žrtava iznio je Tito u maju 1945. godine podatkom da je Jugoslavija imala 1,7
milijona žrtava, a od toga 305.000 poginulih partizana. Broj nije nikada
dokazan, niti postoje informacije o načinu proračuna. U ovom broju su uračunati
i demografski gubici uslijed nižeg nataliteta, broja emigranata, protjeranih, te
stanovništva koje je zbog promijenjenih granica, tek računato u stanovništvo
Jugoslavije. Zapadnoevropski demografi ovaj broj reduciraju na oko 1 milijon. U
toku pregovora između SR Njemačke i FNRJ oko ratnih odšteta, ovaj je broj od
strane Vlade Jugoslavije smanjen na 950.000. Kako je njemačka vlada insistirala
na tačnom broju, broj je 1964. godine smanjen na 597.323 osobe, koje su poimence
izlistane. Profesor matematike,Vladeta Vučković, kao student, a tada član
komisije, koja je podatke statistički obrađivala. izjavio je 1984. godine u
srpskim emigrantskim novinama Naša reč, izdatim u Londonu, da je ovaj broj došao
nestručnom obradom studenata, koji su imali dvije sedmice za izradu ovog
izvještaja. Kasnijim analizama Bogoljuba Kočovića i demografa Vladimira
Žerajića, ovaj broj se 2010. godine kretao do 640.000, od čega su 173.600 bili
pripadnici partizanskih jedinica. Ova se tema ponovo pojavila u srbijanskim i
hrvatskim medijima, krajem 80-ih godina 20. vijeka, te se žrtvama rata i žrtvama
koncentracionog logora u Jasenovcu manipulisalo u političke svrhe.

Zvanična kapitulacija trupa Wehmachta, koje su se povlačile iz Jugoslavije bila
je potpisana 9. maja u Topolšici, ali su se njemačke jedinice i dalje povlačile
prema Austriji, tako da su borbe trajale sve do 15. maja. JA je ušla u područje
Koruške u Austriji i zauzela nekoliko gradova. Početkom maja 1945, Hrvatske
oružane snage, 15. kozački SS korpus i ostaci četnika, Srpske državne straže i
Srpskog dobrovoljačkog korpusa (SDK) su se predali britanskim vojnicima. U
austrijskom mjestu Bleiburgu su se britanskim vojnicima predali 93.000
pripadnika raznih vojnih jedinica. Britanci su međutim odbili prihvatiti predaju
oružanih snaga NDH i naredili da se moraju predati Jugoslavenskoj armiji. Između
Britanaca i vojnika Jugoslavenske armije su izbile nesuglasice oko teritorija.
Veliki dio vojnika je predat JA, a visoki oficiri i političari NDH su u
organizovanim bjegom organizovanim tzv. Linijom pacova, pobjegli preko Italije u
Španiju i Južnu Ameriku. U mjestu Palmanova u Italiji se predalo između 2.400 i
2.800 pripadnika SDK, a 12. maja još oko 2.500 pripadnika SDK se predalo
Britancima kod Unterbergena. Zvaničan broj žrtava nije nikada ustanovljen, a po
podacima historičara Vlade Slovenije na području današnje Slovenije postoji oko
500 stratišta. U hrvatskim emigrantkim krugovima, kružila je fantastična, ali
neistinita brojka od 600.000 poginulih. Britanski historičar Nikolai Tolstoy
navodi brojku od 200.000 do 300.000 zarobljenika, ali je ta brojka u sudskom
procesu u Britaniji dokazana kao pretjerana. Srbijanski političar i disident
Milovan Đilas formulirao je broj žrtava ovako:

Nakon kapitulacije Trećeg rajha i završetka Drugog svjetskog rata u raznim
dijelovima Jugoslavije došlo je do stvaranja gerilskih pokreta, koji su se
borili protiv novonastale vlasti. U dijelovima Hrvatske i Bosne i Hercegovine,
od preostalih pripadnika ustaškog pokreta i domobrana, kao i od pripadnika
legionarskih jedinica formirane su jedinice Križara (često nazvane i Škripari).
Na kapama su nosili obilježja sa bijelim platnenim križevima, umjesto umjesto
nekadašnjih ustaških i domobranskih oznaka. Zapovjednici križara bili su između
ostalih Hasan Biber, Vjekoslav Luburić, Božidar Kavran i Vjekoslav Blaškov, a po
nekim neprovjerenim podacima i Rafael Boban. Napadi križara bili su lokalnog
značaja, sa iznenadnim napadima na jedinice Jugoslavenske vojske, diverzijama na
prometnice i političkom propagandom među stanovništvom. Jedan dio križara krio
se u šumi, a neki su živjeli i dalje u selima, te u slučaju da OZNA ili UDBA
pretražuje selo, bježali u skrovišta u šumi. Gerilski pokret bio je prisutan od
1945-50. a veći dio je razbijen je operacijom "Gvardijan".

Na području Kosova i Makedonije, borbe je nastavila albanska nacionalistička
organizacija Balli Kombëtar, a njihove su jedinice razbijene od strane vojske i
milicije oko 1948. godine, a jedan dio pripadnika prebjegao je u Albaniju ili u
inostranstvo.

Sličan pokret u Sloveniji nazivao se Matjaževo gibanje. Pokret sastavljen
uglavnom od seljaka nezadovoljnih zemljišnom reformom a djelomično od pripadnika
Slovenskog domobranstva, potpomognutim bivšim oficirima Jugoslavenske vojske u
otadžbini, koji su organizacije pomagali iz izbjegličkih logora u Austriji. Prve
ilegalne grupe su snovane u proljeće 1946. godine, da bi djelovanje slijedeće
godine doseglo vrhunac, a 1948 godine zbog jakog djelovanja UDBA-e akcije su
prestale. Najviše grupa bilo je u Štajerskoj i Prekmurju, jer je zbog
geografskog položaja i ravnice, bijeg u Austriju bio vrlo jednostavan.
Djelovanje grupa svelo se uglavnom na krađe hrane, diverzantske napada na vojne
jedinice, miliciju i politička zastrašivanja. U Sloveniji je djelovalo oko 35
ilegalnih grupa.

Od ostataka Jugoslovenske vojske u otadžbini formirane su manje uglavnom
neorganizovane jednice tzv. Ravnogorskog pokreta, koje se nisu predale
Jugoslavenskoj armiji. Boravile su u bijegu uglavnom u Bosni i Hercegovini, ali
su nakon hapšenja i suđenja Draži Mihailoviću ubrzo uništene ili su se predale
jedinicama OZNA-e.

Na trećem zasjedanju AVNOJ-a 29. novembra 1945. godine u Beogradu, dosena je
odluka o proglašenju Jugoslavije republikom, i dato joj je novo ime FNRJ. Istoga
dana Ustavotvorna skupština je pretvorena u Narodnu skupštinu FNRJ. AVNOJ je na
taj način prestao postojati. Već 31. januara 1946. godine jednoglasnim
izglasavanjem usvojen je Ustav FNRJ, koji je bio baziran na osnovama sovjetskog
Ustava iz 1936. godine. U Ustavu se definiše teritorijalna podjela na 6 narodnih
republika i 2 pokrajine (Autonomnu pokrajinu Vojvodinu i Autonomnu
kosovsko-metohijsku oblast), a granice republika su uglavnom slijedile granice
nakon Balkanskih ratova 1912/13, kao i etničke kriterije. NR Crnoj Gori se
pripaja Kotor, granice između NR Slovenije i NR Hrvatske slijedi jezičnu
granicu, a NR Slovenija dobija gradove Koper, Izolu i Piran. Granica NR Bosne i
Hercegovine je preuzeta iz austrougarskog vremena, a kasnije su u području Neuma
izvršene promjene granica između NR Hrvatske i NR Bosne i Hercegovine. Granica
NR Srbije prema NR Makedoniji je uglavnom jezička granica. Područje Sandžaka je
podjeljeno između NR Srbije i NR Crne Gore. Novina je bila proglašavanje NR
Makedonije, i pokrajina Kosova i Vojvodine, koji do tada u tom vidu nisu
postojale, kao i dodjeljivanje statusa naroda Crnogorcima i Makedoncima.
Istovremeno, po uzoru na sovjetski Ustav, republikama je data mogućnost
istupanja iz zajednice, ali se njihov suverenitet ograničavao Ustavom.

U isto vrijeme se definiše pet jugoslavenskih naroda (Srbi, Hrvati, Slovenci,
Crnogorci i Makedonci), te se proklamiraju de facto službeni jezici u
republikama (srpskohrvatski, slovenski i makedonski). Članom 25. Ustava se
garantuje sloboda vjeroispovjesti, ali se istovremeno religija proglašava
"opijumom za narod", te ozakonjenim odvajanjem vjere od države, dolazi do
izdvajanja nastave religije u školama, odvajanja vjerskih fakulteta sa
univerziteta u Zagrebu, Beogradu i Ljubljani, te zatvaranja mnogobrojnih
vjerskih institucija, saveza i izdavačkih kuća. Od 1950. godine zabranjeno je
nošenje zara i zabranjuju se derviški redovi. Donošenjem ovog Ustava, u
društveno uređenje Jugoslavije uvode se elementi socijalističke revolucije, sa
motom Bratstvo i jedinstvo.

Donošenjem zakona o nacionaliziranju privatnih privrednih preduzeća, 5. decembra
1946. godine, sve firme, koje su imale savezni ili republički značaj pretvorene
su u državnu svojinu. Početkom 1948. godine se i firme iz ostalih privrednih
grana, trgovine i financijskog sektora proglašavaju državnom imovinom. Taj
period, nazvan od jugoslavenkih historičara, kao administrativni socijalizam,
nastavlja se donošejem petogodišnjeg plana za 1947-51. godinu po uzoru na
sovjetski način upravljanja. U tim godinama je jugoslavenska politika, oslonjena
na sovjetska iskustva, te se provodi agrarna reforma, kolonizacija Vojvodine,
gdje se, na područjima Slavonije, Srijema, Bačke i Banata odakle su odlukama
Drugog zasjedanja AVNOJ-a protjerani tzv. Podunavski Nijemci, naseljavaju
kolonisti iz siromašnih dijelova Bosne i Hercegovine, Hrvatske i Crne Gore.
Vanjska revolucionarna politika FNRJ, politički uticaj na susjedne zemlje, ideja
stvaranja Balkanske federacije, kao i odnos KPJ prema KPSS, te težnja Tita za
uvođenjem specifičnih puteva u revoluciji u odnosu na Sovjetski savez, dovela je
do isključenja KPJ iz Kominforma. Na sjednici 28. jula 1948. u Bukureštu,
donosena je Rezolucija u kojoj se KPJ optužuje za neiskrenost, oportunizam,
revizonizam i nacionalizam, kao i za mirnu asimilaciju kapitalističkih
elemenata. Nakon proglašavanja Rezolucije, do tada bratske komunističke partije
(grčka, albanska, bugarska, kao i tršćanska komunistička organizacija) javno se
ograđuju od Tita, a mediji u drugim komunističkim zemljama, javno napadaju FNRJ.
U KPJ dolazi do političkog rascjepa, pristalica Staljina i pristalica Titove
politike. Uz podršku Milovana Đilasa, Edvarda Kardelja i Aleksandra Rankovića,
Tito organizuje čistke u KPJ, u kojima se iz KPJ isključuje oko 55.000 članova,
a između 11.000-18.000 završava u zatvorima na Golom otoku, Svetom Grguru i
Rabu. U toku 1948. godine dolazi i do ekonomskih sankcija istočnih zemalja,
povećanja izvoznih cijena, prekida isporuke nafte iz Rumunije. Albanski
predsjednik Enver Hoxha, šalje na Kosovo, organizovane trupe, koje će pomagati
albansko stanovništvo u borbi protiv KPJ. Na jesen 1949. godine Sovjetski savez
prekida pakt o prijateljstvu i zahtjeva napuštanje jugoslavenskog ambasadora iz
zemlje. Na području Rumunije i Mađarske organizuju se vojni manevri, kao
prijetnja, a Tito je dao zadatak Svetozaru Vukmanoviću Tempu o organizovanju
otpora i novom partizanskom ratu i osnivanju partizanskih jedinica, koje bi
ostale okupiranim područjima, dok bi glavnina vojske, koja je brojiila oko
275.000 boraca, trebala da se povuče do centralnih planinskih masiva, a po
potrebi sve do mora. Krajem 1949. godine u Bugarskoj, Rumuniji i Albaniji bilo
je koncentrisano više od sedam motorizovanih divizija, koje su bile spremne za
napad na Jugoslaviju. Politički vrh i Glavni štab JA napustili su Beograd i
preselili se u Topolu, a u unutrašnosti države, uglavnom na područje Bosne i
Hercegovine evakuisana su skladišta sa hranom, arhive, a iz Vojvodine čak i
čitave fabrike. Te je godine Jugoslavenska armija (JA) dobila 50% godišnjeg
državnog budžeta. Na granici se bilježe mnogobrojni oružani incidenti. Po
jugoslavenskim podacima od 1948-53. na granici Jugoslavije došlo je od 7.877
incidenata, od kojih su 142 bili oružani sukobi i u kojima je učestvovalo više
od 600 neprijateljskih agenata. Postojali su planovi odbrane od napada
Sovjetskog saveza i satelitskih zemalja, u kojima bi se između ostaloga srušila
zaštitna brana i kanal na Đerdapu, čime bi se poplavila područja mogućeg
sovjetskog prodiranja motorizovanim i tenkovskim jedinicamama, kao i protivnapad
JA na Bugarsku i Rumuniju, te prodor do Crnog Mora. Istovremeno je stvorena
koalicija sa Grčkom, koja bi omogućila odbranu Makedonije, te zauzimanje i
podjela Albanije između Grčke i Jugoslavije. Američki ambasador u Jugoslaviji
George W. Allen izjavio je 29. novembra 1949. godine, da u slučaju oružanog
sukoba, SAD neće biti neutralne. Osim odlučnosti KPJ i Titove politike odbijanja
uslova, naklonost zapadnih političara omogućila je suprostavljanje Sovjetskom
savezu. Sukob sa SSSR-om je potrajao sve do 1953. godine.

Kolektivizacijom, podržavljanjem privatne imovine i osnivanjem zadruga, nastaje
prva faza ekonomske reforme zasnovane na sovjetskom principu. Početkom 50-ih
godina započinje jugoslavenski put razvoja socijalizma: radničko
samoupravljanje. Donošenjem Osnovnog zakona o upravljanju državnim privrednim
preduzećima i višim udruženjima od strane radnika 27. juna 1950. nastaje period,
koji će se 25 godina kasnije pretvoriti u ideal socijalizma definisan frazom
Fabrike radnicima. Kolektivizacijom zemljišta stvoreno je 1947. godine 799
zadruga, početko januara 1949. bilo ih je 1318, a u decembru iste godine 6492.
Ovakve mjere dovele su do pobuna seljaka, kao u Cazinskoj krajini, gdje je 1950.
izbila pobuna nazvana Cazinska buna. Iz tzv. administrativnog socijalizma
prelazi se u fazu radničkog upravljanja. Fabrikama, čiji je vlasnik još uvijek
država, de facto upravljaju radnici, dok pravo veta i dalje imaju direktori,
postavljeni od Komunističke partije. Uvođenjem novog privrednog sistema 1952.
godine, poduzeće imaju pravo raspolaganja, u zavisnostu od privredne grane, od
3-17% od ukupnih kumulativnih sredstava, te se time pojavljuje tržišna privreda,
prvi put u jednom socijalističkom uređenju, gdje se, mada ne značajno stanje na
tržištu reguliše ponudom i potražnjom. Dotadašnji državni planovi se zamjenjuju
privrednim planovima u čijem razvoju sudjeluju radnički savjeti. Ova se
tendencija potvrđuje i na VI kongresu SKJ od 2-7. novembra 1952. u Zagrebu.
Istovremeno se, u skladu promjena, ime KPJ mijenja u Savez komunista Jugoslavije
(SKJ), čime se želi prikazati, drugačiji put u socijalizam. Tim promjenama
razgrađuje se golemi državni aparat i dolazi do decentralizacije, po planovima
Edvarda Kardelja, te se mnoge regulative sa federalnog, prebacuju na republički
i općinski nivo. Time se definiše i novonastali status društvene imovine, koji
zamjenjuje državnu imovinu. Donošenjem ustavnih promjena u Ustavnom zakonu iz
1953. godine, nagovještava se rješavanje nacionalnog pitanja kroz socijalističko
uređenje.

Između ostalog raspušta se Vijeće naroda, kao samostalni dom saveznog parlamenta
i spaja se sa prvim domom Saveznim izvršnim vijećem. Umjesto dosadašnje Vlade
Jugoslavije, osniva se Savezno izvršno vijeće (SIV), a ministri se zamjenjuju
državnim sekretarima. Na čelo SIV-a bira se Josip Broz, koji je istovremeno
predsjednik Vlade, predsjednik Republike i glavni zapovjednik oružanih snaga.
Ove političke promjene relativno malo utiču na demokratski razvoj u Jugoslaviji,
jer se u političkim strukturama i dalje osim Tita zadržavaju političari tvrde
linije Edvard Kardelj, Aleksandar Ranković, Milovan Đilas, Svetozar Vukmanović
Tempo i drugi partijski oligarsi.

Krajem 1949. dolazi do tajnih pregovora jugoslavenskih političara (Edvard
Kardelj, Milovan Đilas, Veljko Mićunović, Vlatko Velebit), najprije u Londonu, a
zatim sa političarima SAD-a. Nakon pregovora sa američkim predstavnicima,
Jugoslavija je isporučila sovjetski MIG-15, koji se srušio iznad Jugoslavije,
dala informacije o sovjetskim obavještajcima u Zapadnoj Evropi, a za uzvrat je
SAD isporučila američke avione, te pilote obučavala u lovačkim napadima.

Kandidaturu Jugoslavije za jednu od šest nestalnih članica u Vijeću sigurnosti u
oktobru 1949. zbog političke krize sa Sovjetskim savezom, podržale su SAD, te je
Jugoslavija 20. oktobra 1949. dobila članstvo, uprkos protivljenju Sovjetskog
saveza, koji su podržavali članstvo Čehoslovačke. Do kraja 1951. godine, do kada
je članstvo u Vijeću sigurnosti trajalo, Jugoslavija se verbalno usprotivila
SAD-u, glasanjem u rezolucijama Vijeća sigurnosti o sukobu na Korejskom
poluotoku, suzdržavanjem u glasanju o rezolucijama 82,83, 84 i 85, što je dovelo
do diplomatskog zahlađenja, koje je zbog tajnih sastanaka sa predstavnicima
CIA-e, ostalo kao politički uspjeh Jugoslavije. Na inicijativu britanskih
političara Jugoslavija je sa Grčkom i Turskom potpisala 28. februara 1953.
Ankarski sporazum o prijateljstvu, kasnije nazvan Balkanski pakt, koji je
Jugoslaviji trebao garantirati sigurnost u slučaju napada SSSR-a.

Objavljivanjem serije članaka u dnevniku Borbi, krajem 1953, te u časopisu Nova
misao, crnogorski političar, književnik i dotadašnji sljedbenik partijske linije
Milovan Đilas skrenuo je pažnju na totalitarizaciju države, birokratske i
dogmatske tendencije, koje su zahvatile sve slojeve jugoslavenskog političkog
života, privrede, kulture i šireg društva. Objavljeno je ukupno 17 njegovih
članaka u kojima se između ostalih kritizira i SKJ, koji je na III vanrednom
Plenumu CK SKJ, 16-17. januara 1954. u Beogradu, Đilasa optužio za revizionizam,
težnju za vraćanjem građanskog društva i anarhiju. Nakon prihvaćene kritike, on
se u početku javno ogradio od dijela svojih ideja, ali se Đilasu, nakon
intervjua za američki dnevnik New York Times u decembru 1954. godine oduzimaju
sva prava, a on dobrovoljno napušta SKJ, osuđuje se prvo na uslovnu kaznu
zatvora, a 27. novembra 1956. godine osuđuje se, između ostalog i zbog javnog
podržavanja Mađarske revolucije, na tri godine zatvora. Đilas u svojim
intervjuima i kasnijim djelima pisanim u inostranstvo, postavlja u pitanje
ispravnost socijalističkog puta, kao i centralizaciju industrije, koja se
pokazala i u drugim razvijenim zemljama (Čehoslovačka), zbog etatističkog
regulisanja tržišta, kao nedostatak u privrednom razvoju. Nekoliko godina
kasnije, neke od Đilasovih teza će na VII Kongresu SKJ 1958. godine u Ljubljani,
postati dio partijskih smjernica, te dolazi do jačanja provođenja ideja
radničkog samoupravljanja, koje nužno vodi, po komunističkim teoritičarima ka
odumiranju države, mada je u to vrijeme idejni pokretač bio u zatvoru.

Prekidom odnosa sa Sovjetskim savezom i drugim socijalističkim zemljama Istočne
Evrope, Jugoslavija postaje vanjskopolitički izolirana. Zbog sukoba oko Trsta,
Jugoslavija je ekonomski odsječena i od zapadnih sila, predvođenih SAD-om.
Početkom Korejskog rata, 15. juna 1950. dolazi do teze o ugroženosti Zapadne
Njemačke i Jugoslavije u eventualnom sukobu SAD-a sa SSSR-om. NATO-u se
priključuju Grčka, Zapadna Njemačka i Turska, a Jugoslavija se poziva na
članstvo. Uprkos velikoj vojnoj pomoći od strane SAD-a u periodu od 1951-54.
godine u visini od 452 miliona dolara, a ukupna pomoć u područjima ekonomije,
privrede, tehničke pomoći, hrane iznosila je od 1950-60. godine oko 2 milijarde
dolara, što je pridonijelo privrednom rastu u tim godinama na 7,5 %, Tito odbija
članstvo Jugoslavije u NATO-u, mada je zapovjednik Vrhovnog štaba JA Koča
Popović, u jednom razgovoru sa glavnim zapovjednikom NATO-a Eisenhowerom,
povtrdio, da bi se Jugoslavija u eventualnom sukobu NATO-a protiv SSSR-a, borila
na strani zapadnih sila. U tim godinama, Jugoslavija se usmjerava u traženju
srednjeg puta između NATO-a i Varšavskog pakta.

Na inicijativu indijskog predsjednika vlade Nehrua i predsjednika Jugoslavije
Josipa Broza, te na sastanku 1955. godine u indonezijskom Bandnungu, na kojem su
pristvovali predstavnici 23 azijske i 6 afričkih zemalja, koje nisu bili članice
zapadnoevropskih organizacija i istočnog bloka, dogovoreno je stvaranje Pokreta
nesvrstanih. Značajniji političari i inicijatori smatraju se Nehru (Indija),
Nasser (Egipat), Džou Enlaj (Kina) i Sukarno (Indonezija). Početkom 60-ih osniva
se Pokret, koji je za cilj imao osudu svakog oblika kolonijalizma i rasne
diskriminacije, razgradnju blokovske napetosti i smanjenje nuklearnog
naoružanja. U fazi stvaranja inicijativu u pokretu su preuzele Jugoslavija,
Egipat i Indija, a prva konferencija pokreta nesvrstanih održana je u Beogradu
1-6. januara 1961. Učestvovanje Jugoslavije u Pokretu, omogućilo je brojne
privredne, ekonomske i političke odnose Jugoslavije sa drugim članovima Pokreta.

Privrednom reformom iz 1961. godine upravljanje raspodjele dohotka preuzimaju
radnički savjeti u preduzećima. Neto-prihodi, prihodi preostali nakon odvajanja
obaveza i poreza prema federaciji, republici i općini, ostajali su preduzećima
na raspolaganju. Kako je država u mnogim poljima određivala cijene proizvoda, ti
prihodi u početku nisu bili visoki. Dobijanjem prava o raspodjeli i samostalnom
odlučivanju o povećanju plata radnicima, radnički savjeti provode dobro
zamišljenu ideju na diletantski način. Državnim regulisanjem cijena u nekim
poljima, te slobodnim povećanjima plata odlukama radničkog savjeta, dolazi do
trošenja akumulacijskih fondova u preduzećima, pod idejom izjednačavanja prava u
socijalizmu, a primanja radnika se povećavaju za 23 %, dok produktivnost raste
samo za 3,4 %, što je dovelo do disproporcije u različitim privrednim granama,
povećanju špekulacija i visokoj inflaciji. Tako npr. godišnji porast
industrijske proizvodnje u 1960. godini je iznosio 15,6 %, dok je u slijedećoj
godini pao na 4,1 %. Ovakav pad industrijske proizvodnje za posljedicu je imao
sukob u partijskim krugovima, gdje protivnici samoupravljanja, optužuju
politički sistem za privrednu recesiju, te se stvara sukob između dogmatika
(Aleksandar Ranković) i reformista, pod idejnim vođstvom Edvarda Kardelja, koji
se istovremeno pokušavaju pozicionirati kao nasljednici Josipa Broza.

Sukob između dogmatika, tvrde linije potekle iz partizanskih linija i reformista
nastavio se slijedećih godina. Zbog tzv. Afere prisluškivanja Tita, sazvan je
Brionski plenum, četvrta plenarna sjednica Centralnog komiteta Saveza komunista
Jugoslavije (CK SKJ), održana 1. maja 1966. godine u hotelu "Istra" na otoku
Brijunima. Zbog navodnog prisluškivanja Josipa Broza, od strane Uprave državne
bezbjednosti (UDBA), na čelu sa Aleksandrom Rankovićem, dotadašnjim
potpredsjednikom Socijalističke federativne republike Jugoslavije i tajnika
Centralnog komiteta Saveza komunista Jugoslavije, sjednica je imala zadatak
ispitati optužbe, koje su potvrđene od stane predsjednika komisije Krste
Crvenkovskog. Aleksandar Ranković, kao dugogodišnji ministar unutarnjih poslova
i organizator službe bezbjednosti, je snosio glavnu krivicu. Plenum je poslije
duge rasprave prihvatio ostavku Aleksandra Rankovića na članstvo CK SKJ i
Izvršnom komitetu CK SKJ, kao i ostavku Saveznoj skupštini na mjesto
potpredsjednika SFRJ. Pored Rankovića na sjednici je smijenjen i isključen iz CK
SKJ dotadašnji Savezni sekretar za unutarnje poslove Svetislav Stefanović Ćeća.

Donošenjem novog Ustava 7. aprila 1963, donesene su zakonske osnove za jačanje
radničkog samoupravljanja, mada centralistički organizovani državni organi
vlasti i dalje zauzimaju značajno mjesto u upravljanju. Oko 70 % industrijskih
cijena određivane su državnim aktima. Sa dvije trećine kumulativnih sredstava
upravljaju radnički savjeti, dok devizni, bankovni, kreditni sektor i planiranje
proizvodnje kontroliše država. Ustavom se ojačavaju prava republika, ali
privredni odnosi nisu rješeni između federacije i republika. Državi se mijenja
ime u Socijalistička federativna republika Jugslavija, te se ona definiše ne
samo kao savezna država, već i socijalistička demokratska zajednica, što je
trebalo da označi težnju ka marksističkom idealu o odumiranju države. Osnovima
ekonomskog uređenja proglašeni su društveno vlasništvo, samoupravljanje i
samoorganiziranje radnih ljudi na mikro i makro planu. Pravo na društveno
samoupravljanje proglašeno je neprikosnovenim, a teritorijalne jedinice u državi
(općina, srez, autonomne pokrajine Srbije, socijalističke republike i sama
federacija) proglašene su društveno-političkim zajednicama. U odredbi
nezabilježenoj u ustavnom pravu, ukinuta je hijerarhija između ovih jedinica i
uveden sistem međusobnih prava i obaveza. Vrše se promjene u saveznoj skupštini,
koja se sastoji od pet domova: SIV, kao vijeće delegata građana u općinama i
republikama, Privredno vijeće, Prosvjetno-kulturno vijeće, Socijalno-zdravstveno
vijeće i Organizaciono-političko vijeće, kao vijeće delegata radnih ljudi u
radnim zajednicama. Novi zakon, po kome se predsjednik Jugoslavije bira svake
četiri godine i maksimalno može biti izabran na dva mandata nije vrijedio za
Josipa Broza.

Razvojem privrede i porastom izvoza, dolazi u šezdesetim godinama, do povećanja
standarda i realnih dohodaka. Zbog velikog udjela centralistički propisanih
cijena proizvoda, roba, energije i poluproizvoda, dolazi i do porasta inflacije,
a 1. januara 1966. godine dolazi do devalvacije i denominacije dinara u odnosu
1:100. Nisko držane cijene bazičnih roba, poluproizvoda i energije, i dalje
ostaju pod državnom kontrolom, ali se prilagođavaju svjetskom tržištu, te
jugoslavenski proizodi postaju konkurentni na tržištu, što je potmognuto i
devalvacijom dinara u odnosu na zapadne valute. Seljacima se omogućavaju
povoljni krediti, te se prvi put omogućava privatiziranje poljoprivrede što je
uvođenjem zadruga, praktički bilo zabranjeno. Ova privredna reforma je početak
socijalističke tržišne privrede, te stvaranja konflikta između marksističkog
tumačenja ekonomije i tržišne ekonomije.

Intervencijom trupa Varšavskog pakta u Čehoslovačkoj 20. augusta 1968, zbog
događanja izazvanih tzv. Praškim proljećem, dolazi do trećeg sukoba između
SSSR-a i Jugoslavije. Jugoslavija otvoreno osuđuje vojnu intevenciju, politički
i masovnim demonstracijama u zemlji. Donošenjem novog Zakona o odbrani 1969,
nove doktrine nazvane Koncepcija Općenarodne odbrane i društvene samozaštite i
proglašavanjem djelomične mobilizacije, Jugoslavija se osjeća ugroženom, a u
Zakonu o narodnoj odbrani, deklariše se, između ostalog, da niko nema pravo
potpisivanja kapitulacije, a svi građani od 16-65 godina obavezuju se na
učestvovanje u eventualnoj odbrani zemlje, bilo služenjem u jedinicama JNA ili
novostvorene Teritorijalne odbrane (TO), koja sa podređuje saveznim republikama,
zapravo jednom vidu paravojne organizacije u kojoj su praktički prisutni svi
vojno sposobni građani Jugoslavije. Ovo stvaranje TO, vodilo je ka
militarizaciji jugoslavenskog društva, što će se kasnije, tokom raspada
Jugoslavije 1990-ih godina, pokazati kao neposredna opasnost i konkurencija JNA.
Tek na jesen 1969. godine dolazi do ponovnog približavanja SSSR-a i Jugoslavije,
a u tom procesu se Jugoslavija ekonomsko i politički zbližava i sa drugim
zemljama Istočnog bloka.

U junu 1968. dolazi do studentskih nemira na Beogradskom univerzitetu, koji su
se kasnije proširili na univerzitete u Ljubljani, Sarajevu i Zagrebu. Beogradski
univerzitet je bio sedmicu dana blokiran od strane studenata. Nemiri su se
nadovezali na studentske nemire u Evropi (Francuskoj, Njemačkoj, Čehoslovačkoj i
Poljskoj), ali su imali i određenu notu sa karakterističnim zahtjevima
jugoslavenskih studenata. Prvi nemiri su počeli u sukobima studenata i policije
tokom 1966. godine u toku demonstracija protiv rata u Vijetnamu. Osnovna
karakteristika nemira je bila da nije postojala razlika imeđu ciljeva studenata
i vladajućih struktura, što je proklamirano proglasom na Beogradskom
univerzitetu 4. juna:

Kritikovana je između ostalog razlika između teorije i prakse, otuđivanje
čovjeka, socijalna nejednakost, nezaposlenost, birokratija, monopol vlasti SKJ,
razmimoilaženja mišljenja u radničkom samoupravljanju. Tito je prilično blago
reagovao jednostavnom izjavom, da je studentska reakcija, reakcija na naše
slabosti, te su studentski nemiri polako prestali, a nastava na univerzitetima
je ubrzo brzo nastavljena.

Donošenjem Deklaracije o nazivu i položaju hrvatskog književnog jezika 17. marta
1967. u Matici hrvatskoj, koju su potpisali 19 kulturnih i naučnih institucija i
saveza u NR Hrvatskoj (između ostalih: Društvo književnika Hrvatske, JAZU), kao
i književnik Miroslav Krleža, zahtjevalo se razrješavanje pitanja
srpskohrvatskog jezika, te konzekventne primjene hrvatskog jezika u
institucijama SR Hrvatske. Odgovorom srpskih intelektualaca iz Beograda, pod
nazivom Predlog za razmišljanje, došlo se do teme o položaju jeziku Srba u
Hrvatskoj. Tim se ovaj filološki sukob pretvorio u međunacionalni.
Podpredsjednik Skupštine SFRJ i ministar kulture i prosvjete NR Hrvatske Miloš
Žanko, osudio je deklaraciju kao nacionalističku i šovinističku, na što je
proglašen unitaristom, a Miroslav Krleža je zbog pritiska od strane Tita
napustio članstvo u SKJ. Time počinje sukob vladajućih struktura SR Hrvatske i
Tita, u kom su se tražila veća prava Hrvatske u okviru federacije, ukidanje
unitarizma, te stvaranje konfederacije, koja će u daljem slijedu omogućiti
osamostaljene Hrvatske. Takođe je pokrenuta, tema Hrvata u SAO Vojvodini i SR
Bosni i Hercegovini. Razlozi su bili, između ostalog ekonomskog i političkog
tipa, jer se većina deviznih sredstava ostvarenih u Hrvatskoj slijevala u
saveznu kasu, dok raspodjela nije odgovarala udjelu. Pokret nazvan Hrvatsko
proljeće (ili Masovni pokret - maspok), podržale su i katolička crkva, Matica
iseljenika Hrvatske, Institut za povijest radničkog pokreta, razni izdavači i
neka preduzeća. Na čelu tog pokreta bili su Većeslav Holjevac, Ivan Šibl, Marko
Koprtla, generali JNA Franjo Tuđman, Nikola Kaić, Ivan Rukavina, Janko Bobetko,
admiral Jugoslavenske ratne mornarice Srećko Manola, pukovnik JNA Ivan Mutak,
Zvonimir Komarica. Pokret su podržale i desno orijentisane emigrantske struje u
inostrantvu. Dolazi do studentskih demonstracija 1971. u Zagrebu, a zagrebački
student Dražen Budiša poziva na generalni štrajk. Iste godine trojica hrvatskih
lingvista (Stjepan Babić, Božidar Finka i Milan Moguš) objavljuju Hrvatski
pravopis, koji je odmah zabranjen i kompletna naklada je zapaljena, a jedan
primjerak je spašen i objavljen u Londonu.

Vodeći članovi SK Hrvatske Savka Dabčević-Kučar, Miko Tripalo i Dragutin
Haramija podržali su maspok, a Savka Dabčević-Kučar je upozorila

Na sastanku Tita sa vojnim vrhom, predložena je vojna intervencija protiv
maspoka, ali je Tito pozvao 30. novembra 1971. godine u Karađorđevo, članove
KPH, na sastanak koji je trajao dva dana i na kom se rukovodstvo Hrvatske
podijelilo na dva krila: jedanaest članova je potvrdilo lojalnost Savki
Dabčević-Kučar i Miki Tripalu, a osam ih se priklonilo Titu. Na intervenciju
Tita u decembru 1971. godine, u Zagrebu je smjenjeno gotovo cjelokupni politički
vrh, a Vladimir Bakarić, Milka Planinc su osudili mnoge komunističke studentske
organizacije i njihove članove izbacili iz članstva SKH. Ukupno je iz Partije
izbačeno 741 članova, od toga mnogi univerzitetski profesori, 411 ih je izgubilo
posao, a protiv mnogo članova Matice hrvatske pokrenuti su sudski procesi.
Posljedice Hrvatskog proljeća utjecale su mnogo na dešavanja u Hrvatskoj
početkom 90-ih godina.

Jačanjem pokreta za veću nacionalnu samostalnost u SR Hrvatskoj, tokom tzv.
Hrvatskog proljeća, u SR Srbiji, SR Sloveniji i SR Makedoniji se javljaju slične
tendencije koje su nazvane liberalnim pokretom ili često anarho-liberalnom
strujom. Pokret ideološki nije imao sličnost sa klasičnim pojmom liberalizma,
nego je imao za cilj prevazilaženje ideoloških barijera, raznim društvenim i
privrednim reformama. Ovaj pokret je osuđivan između ostalog i zbog nekritičkog
pristupa hrvatskom maspoku, a za cilj je imao slične težnje: Jačanje republičkih
ovlasti i ograničavanje od centralizma SKJ. Predvođen je bio srbijanskim
političarima Markom Nikezićem, Latinkom Perović, Borom Pavlović i Mirkom
Tepavcem, koji su pripadali Centralnom komitetu Saveza komunista Srbije, kao i
drugi tadašnji političari SR Slovenije i SR Makedonije. U medijima je 18.
septembra 1972. godine objavljeno Titovo pismo, sastavljeno zajedno sa Stanetom
Dolancom upućeno članovima SKJ - kao poziv na borbeniju partiju, borbu protiv
birokracije i tehnokracije, demokratski centralizam i veći nadzor SKJ nad
društvom. Cilj napada su bili nacionalistička liberalna stremljenja u SR
Sloveniji, SR Makedoniji i SR Srbiji. Politički vrh ovih republika težio je
nekom vidu sindikalnog osamostaljenja republika. Narednih dana došlo je do
sastanka jugoslavenskog predsjednika Josipa Broza Tita i rukovodilaca SK Srbije
i SR Srbije. Ta je struja tendenciozno nazvana anarho-sindikalizam i
anarho-liberalizam. Napadnuta je težnja slovenskih političara pod vođstvom
Staneta Kavčiča, koji se zalagao za jedan vid autonomije i status SR Slovenije
kao neke manje evropske države npr. Luksemburg.

26. oktobra 1972. godine podnijeli su ostavke visoki funkcioneri CK SK Srbije:
Marko Nikezić (predsjednik Centralnog komiteta SK Srbije), Latinka Perović
(sekretar Centralnog komiteta), Bora Pavlović (sekretar Gradskog komiteta SK
Beograda), a iz solidarnosti sa njima i general Koča Popović je tada dao ostavku
na sve funkcije, u potpunosti se povukavši iz politike. Uskoro je ostavku
podnijeo i Stane Kavčič.

Otprilike u isto vrijeme 1972/73. napadnuta je i tzv. Nova ljevica, politička
marksistička struja zbog napada na politički sistem i članaka objavljivanih u
filozofskom časopisu Praxis, koji je izdavalo Hrvatsko filozofsko društvo.
Časopis je u tim godinama uređivao hrvatski filozof Rudi Supek. U člancima je,
tadašnji disident, srpski pisac Dobrica Ćosić označio vrh Jugoslavije kao
duhovne nihiliste, koji sputavaju svaku intelektualnu stvaralačku slobodu, dok
je beogradski univerzitetski profesor Svetozar Stojanović definirao SKJ kao
staljinističku partiju, i bez direktnog navođenja Titovog imena, doveo u pitanje
njegovo karizmatsko vođstvo, a u jednom je artiklu naveo i tezu da Tito
organizirajući iz pozadine krizne situacije, postavlja sam sebe kao spasitelja
nacije. Ta se teza i do danas nije mogla argumentovano dokazati. Zabranjivanjem
Praxisa i zaplijenom časopisa Filosofija, te otpuštanjem osam profesora sa
Filozofskog fakulteta u Beogradu, SKJ se time konačno 1975. godine razračunao sa
tzv. liberalnim pokretom.

Grupu hrvatskih ekstremista nazvanu Bugojanska grupa je organizovalo Hrvatsko
revolucionarno bratstvo (HRB), organizacija koja je bila osnovana u Australiji i
koja je djelovala i u Evropi, te SAD. Osnovni cilj HRB-a je bilo rušenje SFRJ
dizanjem ustanka Hrvata i obnova Nezavisne države Hrvatske.

Nakon gušenja Hrvatskog proljeća 1971. godine, HRB je bilo u uvjerenju da je u
SR Hrvatskoj bila povoljna klima da se pokrene oružani ustanak. Nakon kratke
pripreme, HRB je organizovalo ljudstvo, oružje i novčanu podršku da pošalje
inicijalnu grupu od devetnaest pripadnika, koja je imala zadatak pokrenuti
ustanak. Većina terorista je došla iz Australije, dok je vojna oprema bila
nabavljena u Njemačkoj. Predvodili su ih braća iz okoline Tuzle, Adolf i Ambroz
Andrić. Grupa se je sastojala od ukupno 19 članova. Nakon kratkih priprema u
kampu u Salzburgu (Austrija) prebacuju se u Jugoslaviju. Obučeni u uniforme 4.
oklopne čete američke vojske 21. juna 1972. prelaze ilegalno
austrijsko-jugoslovensku granicu kod Dravograda.

25. juna JNA, Teritorijalna odbrana (TO) i vojna policija formiraju štab akcije
"Raduša 72". Na područje Bugojna je tokom 25. i 26. juna pristiglo oko 350
vojnika JNA, od toga 150 vojnih policajaca, 300 milicionera i 3.400 pripadnika
TO.

U borbama sa ovim jedinicama izginuli su skoro svi članovi grupe, a samo su
četvorica uhapšena i osuđena. U sukuobima je poginulo ukupno 15 pripadnika vojne
policije, Teritorijalne odbrane i milicije.

Treći Ustav SFRJ donesen je 21. februara 1974. godine u Saveznom izvršnom
vijeću. Ustav je sa ukupno 406 članaka bio najduži Ustav na svijetu. Istovremeno
su doneseni Ustavi u svih šest republika i dvije autonomne pokrajine. Osnovna
značajka ovog Ustava je da savezne republike proklamira kao nezavisne države,[c]
a da se njihove granice mogu mijenjati samo uz obostrani pristanak.[d] Značajna
novina u Ustavu bila je i uvođenje dvodomnog skupštinskog sistema koji se
sastojao od Saveznog izvršnog vijeća i Vijeća republika i pokrajina. Ustavom se
uvode i novine kao delegatski sistem, koji je zbog specifičnog i jedinstvenog
načina biranja omogućio da ukupno 5 % (oko 800.000) od biračkog tijela (oko 15
miliona) posjeduje politički mandat.

Dvije godine nakon donošenja Ustava, 25. novembra 1976. donosi se Zakon o
udruženom radu (ZUR), koji je nadogradio privrednu reformu započetu 1965.
godine. Idejni autor ovog zakona bio je Edvard Kardelj, koji je nekoliko godina
ranije radio na njegovoj izradi. Ovim se zakonom reformiraju preduzeća nazivana
Organizacija udruženog rada (OUR), veće se ovlasti daju radničkim savjetima,
formiraju se grupe preduzeća Složena organizacija udruženog rada (SOUR), koje se
sastoje od nekoliko Osnovnih organizacija udruženog rada (OOUR), a radnicima se
daju potpuno pravo na upravljanje radom i materijalnim sredstvima u privredi. U
nekim granama privrede i ekonomije osnivaju se organizacije nazvane Samoupravne
interesne zajednice (SIZ).[e] Proces podruštvljavanja imovine se time nastavio.

Smrću doživotnog predsjednika Josipa Broza 4. maja 1980, simbolično je započeo
raspad Jugoslavije očitan privrednom i ekonomskom krizom, porastom
nacionalističkih strujanja i nadovezujući se na odredbe Ustava iz 1974. lagano
odvajanje saveznih republika od federalno-centralističkog sistema. Ekonomska
kriza u Jugoslaviji započela je još 70-ih godina, tako da se bruto nacionalni
proizvod od 1975. godine počeo rapidno smanjivati, a inflacija je krajem
decenije dosegla oko 50 %. Ekonomski problemi su bili prouzrokovani općom u
svjetskim razmjerama stagflacijom, ali i rasprostranjenom birokracijom i
korupcijom prouzrokovanom djelomično i donošenjem Zakon o udruženom radu. Naftna
kriza iz 1979. godine povećala je krizu nestašicama goriva i pokušajima da se
uvođenjem prometnog sistema (par-nepar) ograniči potrošnja pogonskog goriva.
Najvažniji izvori deviznog priliva bili su turizam na Jadranskom mnoru i devizne
pošiljke jugoslavenskih radnika u zemljama Zapadne Evrope. Zbog ekonomske krize
u Evropi, oba su vida priliva deviza smanjena, te se jugoslavenska privreda,
čiji proizvodi nisi bili konkurentni na evropskom tržištu, financirala uglavnom
od stranih nepovoljnih kredita. Titovom bolešću od 1979. godine, kada trajno
boravi u Kliničkom centru u Ljubljani, upravljanje državom bi trebalo preuzeti
Predsjedništvo SFRJ, osmočlana grupa sa po jednim predstavnikom iz svake
republike i pokrajine, osnovana na Titovu inicijativu, zbog nepovjerenja u svog
nasljednika. Praktički je sva vlast bila u rukama Predsjedništva, no vremenom je
ono izgubilo na značaju, a u republikama vlast polagano preuzimaju lokalni
političari, koji se okreću republičkim interesima, sa sve manjim uticajem na
centralistički sistem.

Sahrana Josipa Broza, održana je 8. maja u Beogradu, a sahranjen je u vili na
Dedinju, nazvanom Kuća cveća. Na sahrani su prisustvovali mnogobrojni svjetski
političari, među kojima je bilo 4 kralja, 31 predsjednik, 6 prinčeva, 22
predsjednika vlada i 47 ministara vanjskih poslova, te je to bila do tada
najveće okupljanje političara iz 128 zemalja od ukupno 154 članica Ujedinjenih
nacija. Time započinje jačanje kulta ličnosti, koji je još za njegovog života
obilježio taj period postojanja Jugoslavije. Pored sletova mladosti, održavanih
za Titov rođendan, nošenja štafete mladosti, mijenjanja imena gradova sa
pridjevom njegovog imena, komponiranja i izvođenja pjesama u kojima se narod
zaklinje na slijeđenje njegovog puta, izgradnjom spomenika, te i kasnijim
donošenjem Zakona o zaštiti imena i djela druga Tita, kult se ličnosti nastavlja
nekoliko narednih godina, sve do provokacija nacionalističkih krugova ili
liberalnih omladinskih organizacija, koji potajno zahtjevaju prekid ove
ideologije.

Očekivani raspad Jugoslavije, nije se desio nakon Titove smrti, nego su se prvi
simptomi privredne krize pojavili oko 1982. godine. Politički procesi započeti
70-ih godina pojačavaju se, kao i afere korupcije u kojima se šteti
jugoslavenskoj privredi (Afera Agrokomerc, Afera Neum). Dolazi do nestašica
osnovnih prehrambenih namirnica (ulje, šećer, kafa, deterđenti, lijekovi,
higijenski artikli), te se oni prodaju samo preko lista, sa određenom količinom
po broju članova porodice. Inflacija i dalje raste, a ovi se proizvodi
nabavljaju preko crnog tržišta, bilo robom uvezenom iz Zapadne Evrope ili iz
skladišta velikih firmi. Deficit jugoslavenske privrede 1980. godine iznosio je
6 milijardi dolara, a samo 53 % ukupnog uvoza, bilo je pokriveno izvozom,
vanjski dug je iznosio 19 milijardi dolara, a 1981. već 21 milijardu dolara.
Visoki vanjski dugovi popraćeni su visokom inflacijom i padom dinara u odnosu na
dolar. Tako je 1979. godine dolar vrijedio 19,2 dinara, a slijedeće godine
29,3 din, a 1982. 41,8 dinara.

Početkom marta 1981. godine na Kosovu izbijaju studentski nemiri, izazvani
niskim kvalitetom ishrane u studentskim domovima. Nemiri su u početku bili
socijalne prirode i bili su ograničeni na studente, ali nekoliko dana kasnije
nemirima su se pridružili i radnici, te su nemiri prerasli u nacionalističke
proteste i zahtjeve za dodijeljivanje SAP Kosovu status republike. Parolama
Kosovo republika, Trepča radi, Beograd se gradi, Sloboda, ravnopravnost,
demokracija, Kosovo Kosovarima, Hoćemo ujedinjene albanske zemlje, Albanci smo,
a ne Jugoslaveni, Ujedinjenje s Albanijom, Živio marksizam, lenjinizam - dolje
revizionizam demonstracije su prerasle u nacionalnu pobunu sa zahtjevima za
ujedinjenje sa Albanijom. Vlada je reagovala slanjem jakih policijskih snaga, a
nedugo zatim, zbog neuspjeha policijske akcije, vojska je sa tenkovima poslata
na ulice. Po zapadnoevropskim historičarima, zbog raznolikosti zahtjeva
(socijalno nezadovoljstvo, međunacionalna napetost, narastajući nacionalizam,
različita politička stremljenja kosovskih Albanaca i nesigurnost za budućnost)
nije bilo moguće definisati jasne ciljeve. Republička Vlada Srbije je nemire
proglasila separatističkim. Nemiri su prestali u aprilu, ali se situacija nije
mnogo promijenila i nemiri će se kasnije nastavljati protestima, demonstracijama
i štrajkovima.

Kriza se nastavlja političkim procesima 1983. u Sarajevu, procesom protiv
muslimanskih intelektualaca u kojem je između ostalih osuđen i Alija Izetbegović
na 14 godina zatvora. Slijede procesi protiv sarajevskog profesora Vojislava
Šešelja, koji je zbog sukoba sa političkim vrhom i otkrivanja afere prepisivanja
doktorskog rada, osuđen zbog anarholiberalističkih i nacionalističkih pozicija
na 8 godina zatvora.

Zimske olimpijske igre održane su od 8. do 19. februara 1984. u Sarajevu.
Dodijeljivanje mjesta održavanja Jugoslaviji, značilo je političkim strukturama
potvrda vrijednosti socijalističkog samoupravljanja. Igre su se trebale
organizirati u Sarajevu i okolnim planinama, bez postojeće infrastrukture i
izgrađenih sportskih borilišta. Dijelom stranim kreditima, dijelom donatorstvom
stanovnika, koje je pod uticajem partijskih funkcionara, bilo gotovo obavezno u
vidu odricanja od nekoliko mjesečnih primanja, dok se odbijanje donatorstva
smatalo politički nekorektnim, Jugoslavija je uspjela organizirati Igre,
Sarajevo je obnovljeno, a izgrađena borilišta su zadovoljila kriterije
Međunarodnog olimpijskog komiteta.

U maju 1982. godine novoizabrana predsjednica Saveznog izvršnog vijeća (SIV)
Milka Planinc, pod pritiskom Međunarodnog monetarnog fonda (MMF) i visokih
vanjskih dugova, pokušava provesti ekonomsku reformu devalvacijom dinara,
reformom kreditne i novčane politike te uvođenjem uvoznih restrikcija. Time bi
se omogućilo vraćanje dugova, ali uslijed pritiska i protivljenja reformi vrha
Saveza komunista Jugoslavije, Milka Planinc ne uspijeva sprovesti sve elemente
reforme, te 1983. godine nudi svoju ostavku. U njenom mandatu donesen je
politički akt nazvan Dugoročni program ekonomske stabilizacije, a sprovođenje
tog zakonskog akta prouzokovalo je nestašice elementarnih namirnica i pogonskog
goriva. Na 13. Kongresu SKJ u junu 1986, partijski krugovi prepoznaju krizu te
pokušavaju uvesti dugoročni stabilizacijski program. Osnovi problem bilo je
neodlučnost partijskog vođstva o donošenju odluke o vezivanju jugoslavenske
privrede za svjetsku ekonomiju ili vezivanja za Istočni blok i potpuno ukidanje
tržišne ekonomije. Nasljednik Milke Planinc, Branko Mikulić od 1986-89. godine
nije uspio ispuniti zahtjeve MMF-a, a novom devalvacijom dinara nisu
uspostavljeni stabilni ekonomski odnosi, a između ostalog, odnos kamatne stope i
inflacije nije nikada usklađen. Njegovi zahtjevi o smanjenju sredstava proračuna
za JNA su odbijeni a preporuke tzv. Kraigherove komisije iz 1983. godine o
okretanju tržišnoj ekonomiji, takođe nisu prihvaćene od SIV-a. Vanjski dug je
1988. godine porastao na 22 milijarde dolara, a stopa inflacije je iznosila
251 %. Kao posljedica korupcijske afere povezane sa Aferom Agrokomerc, Mikulić
je smjenjen u decembru 1988. i na njegovo mjesto u martu 1989. godine dolazi
Ante Marković. U novembru 1988. godine donose se 39 ustavnih promjena u kojima
se između ostalog proklamira jedinstvo jugoslavenskog tržišta i izjednačuje se
privatna i društvena imovina.

Izborom Ante Markovića u martu 1989. godine sastavljena je nova Vlada, a nakon
savjetovanja sa američkim ekonomistom Jeffrey Sachsom, zagovornikom tzv. šok
terapije, Marković u decembru predstavlja svoj program reforme. Važnije značajke
programa bile su: ograničeno zaustavljanje dohodaka na nivou od novembra 1989,
deregulacija cijena, pooštrenje insolventnog prava, zabrana državnih subvencija
i bankovnih kredita za firme u gubitcima, osiguranje sredstava za siromašne
regione i za socijalnu pomoć, donošenje pravila pretvaranja društvene u privatnu
imovinu i reforma dinara. Od 1. januara 1990. je uveden novi konvertibilni dinar
denominacijom u omjeru 1:10.000, sa vezivanjem za njemačku marku (DEM) u odnosu
7 dinara = 1 DEM. Program je pokazao neočekivano dobre rezultate, inflacija je
pala praktički na 0 %, porasla je izvozna stopa i povećane su devizne rezerve.
Do polovine 1990. godine otvoreno je 1.200 novih joint venture firmi sa
volumenom kapitala od jedne milijarde DEM, te je otvoreno oko 10.000 novih
preduzeća. Negativne posljedice reforme su bile pad industrijske proizvodnje,
pad bruto nacionalnog dohodka, kao posljedica insolvencija preduzeća, nedostatka
novca i kredita, koji su godinama bili jeftini, postali su preskupi, tako da je
velikim poduzećima prijetilo zatvaranje i masovna otpuštanja. Reforma je imala
uglavnom velike mogućnosti za uspjeh, sve do 28. decembra 1990. godine, kada je
odlukom Skuštine SR Srbije donesena tajna odluka o puštanju u opticaj 18,243
milijardi dinara (11,4 milijarde dolara), kako bi se isplatile zaostale plate i
mirovine. O upadu SR Srbije u platni promet SFRJ, Marković je anonimno
informisan 4. januara 1991, a Marković je ovaj akt na vanrednoj sjednici Vlade
nazvao činom za likvidaciju Jugoslavije. Nakon protesta Vlade 10 milijardi
dinara je vraćeno u Jugoslavensku narodnu banku, a ostatak je nestao.

Nedugo nakon smirivanja krize na SAP Kosovu, 15. maja 1982. glasilo Srpske
pravoslavne crkve Pravoslavlje, objavljuje Poziv na odbranu srpskog stanovništva
na Kosovu, koji je upućen Predsjedništvu SFRJ, Predsjedništvu SR Srbije,
Skuštine SR Srbije i Sinodu Srpske pravoslavne crkve, u kojem se upozorava na
napade na srpsko stanovništvo i između ostalog na paljenje Pećke patrijaršije.
Ovaj apel su potpisali između ostalih i teolozi Atanasije Jevtić, Amfilohije
Radović i Irinej Bulović, a u njemu se između poznatih problema pominje i tema
planiranog genocida nad Srbima. Dvije godine kasnije ova se tema obrađuje u
članku pod nazivom Od Kosova do Jadovnog. Istovremeno se od strane srpskih
intelektualaca i književnika postavljaju političke teze o razlozima iseljavanja
i protjerivanja Srba sa Kosova, politiziraju se razni incidenti (Slučaj Đorđa
Martinovića 1985.), srpski historičar i član SANU Dimitrije Bogdanović 1985.
godine u svojoj knjizi "Knjiga o Kosovu", pripisuje Albancima biološki genocid
nad Srbima. Grupa od 212 srpskih intelektualaca pod vođstvom Dobrice Ćosića,
potpisuje peticiju u kojima ponovo potvrđuju tezu genocida.

Tema stradanja Srba u Drugom svjetskom ratu i na Kosovu se nalaze u literarnim
djelima (Vuk Drašković, Matija Bećković), a 1986. godine SANU objavljuje
Memorandum SANU, strateški program srpske inteligencije. U maju na čelo CK SK
Srbije dolazi Slobodan Milošević, a prekretnicom u njegovom političkom radu se
može smatrati posjeta u Prištini 24. aprila 1987 godine u Domu kulture Braća
Krajnović, kada je pokušao posredovati u sukobima između Srba i Albanaca. Ispred
dvorane okupilo se oko 15.000 srpskih demonstranata, koji su zahtijevali da se
pojavi Milošević. Nakon nereda i sukuba sa milicijom, Milošević se pojavio i
između ostalog izjavio poznatu rečenicu: "Niko ne sme da vas bije!". Srbijanski
mediji uskoro proglašavaju Miloševića voždom srpske nacije, a on se iz komuniste
preobražava u nacionalistu. U Srbiji se tzv. antibirokratskom revolucijom
zamjenjuje političko vođstvo i prijeti se političkim mitinzima i u drugim
republikama. Na proslavi 600-godišnjice Kosovske bitke na Gazimestanu 28. juna
1989. godine Milošević u svom govoru rečenicom:

Istovremeno sa antialbanskom propagandom, srbijanski intelektualci napadaju i
hrvatske strukture, polemizirajući ustaške ratne zločine iz Drugog svjetskog
rata. Zbog podrške albanskim protestima na Kosovu, a u toku tzv. antibirokratske
revolucije, predviđeni su mitinzi, nazvani mitinzi istine i u SR Sloveniji i SR
Bosni i Hercegovini (Planiran je jedan mitinig u Sarajevu). Slovenski su se
intelektualci na sastanku u Cankarovom domu, javno založili za albanske proteste
koji su generalnim štrajkom na Kosovu počeli na proljeće. Miting u Ljubljani je
planiran 1. decembra 1989. godine, ali je dobrom koordinacijom slovenske
milicije još na ulasku autobusa sa demonstrantima u Sloveniju spriječen, a broj
prisutnih sveo se na nekoliko stotina. Demonstrantima je na mitingu isključena
struja, te nisu postignuti ciljevi smjenjivanja političkog vođstvam kao u Crnoj
Gori, Vojvodini i Srbiji. Zbog neodržavanja mitinga srbijanske vlasti su pozvale
narod i firme na bojkot slovenske robe i prozvoda.

Akcija Slovenija moja dežela, u početku okarakterizirana kao turistička,
organizirana od Privredne komore Slovenije, prešla je u simbolički protest
protiv centralizacije SFRJ. Započeta je 1983. godine, a bila je prepoznatljiva
sa lipovim zelenim listom, koji je simbolizirao Sloveniju. Turistička se akcija
kasnije razvila u drugom pravcu, ali je simbolički postala znak za težnje SR
Slovenije za većom samostalnošću. Slovenski filozof Taras Kermauner, objavio je
1987. zbirku eseja pod nazivom Pisma srpskom prijatelju (slo. Pisma srbskemu
prijatelju) koja su djelomično objavljena u beogradskim časopisima Duga i Nin, u
kojima upozorava na stanje odnosa između Slovenije i Srbije, što dovodi do
otvorenih napada u Književnim novinama časopisu Udruženja književnika Srbije. U
januaru 1987. godine u časopisu Nova revija br.57, objavljuje se Slovenski
nacionalni program u kojima autori Tine Hribar, Ivan Urbančič, Dimitrij Rupel,
Niko Grafenauer i Jože Pučnik proklamiraju programske osnove nacionalnog
programa u kome Slovenija ima svoj demokratski put ali u okviru Jugoslavije,
govori se o pluralizmu i demokraciji. U napadima na autore, tražena su ostavke
izdavača i glavnog urednika, ali do toga nije došlo. Istovremeno raznim
protestima i provokacijama, razne omladinske grupe i organizacije polemizirale
su protiv kulta ličnosti Tita, proslavi Dana mladosti i potrebi štafete nakon
Titove smrti, diskusijama o totalitarizmu, izazvani su protesti u drugim
republikama protiv Slovenije, koja je svoj put vidjela u drugom pravcu. U
akcijama su prednjačile grupe Neue Slowenische Kunst, časopis Mladina, koja je
počela rušiti tabue o nepogrešivosti JNA, kritički se osvrtala na preuzimanje
vlasti u SR Srbiji od strane Slobodana Miloševića, zahtjevima za veću slobodu
govora i štampe, ekologiju i ukazivali na represiju u socijalizmu. Vrhunac
događanja u Sloveniji bilo je suđenje četvorici (Proces JBTZ), 1988. u kojem su
novinari Mladine (Janez Janša, David Tasić, Franci Zavrl) i zastavnik JNA Ivan
Borštner optuženi zbog izdaje vojnih tajni. Njihovo hapšenje i proces izazvao je
demonstracije u većim gradovima Slovenije. Razlog za hapšenje je objavljivanje
tajnog dokumenta 10. maja 1988 u kome se slovensko rukovodstvo optužuju za
kontrarevolucionarnu djelatnost i u članku Noć dolgih noževa (po uzoru na
prevrat u SA 30-ih godina u Trećem rajhu) objavljenom u Mladini, kritiziraju
planovi hapšenja slovenskog rukovodstva. Taj broj Mladine nije pušten u prodaju,
i zaplijenjen je na zahtjev državnog odvjetništva, a novinari su osuđeni na
vojnom sudu u Ljubljani na kazne zatvora od šest mjeseci do dvije godine.

Vanredni 14. Kongres SKJ održan je u Beogradu u Centru Sava 20-22. januara 1990.
godine. Prisustvovali su delegati iz svih republika i pokrajina, kao i partijska
delegacija JNA. Predsjednik SKJ bio je Milan Pančevski. Formalno je kongres imao
za cilj donošenje novog statuta i programa, ali je Kongres tematski ostao na
temi transformacija SKJ. Slovenska delegacija predvođena Milanom Kučanom,
zahtijevala je pretvaranje partije u jedan vid Savez saveza, u kom bi svaki
republički savez imao jednakopravni status, a odluke bi se donosile konsenzusom,
Ujedno je ponovljen zahtjev o uspostavljanju asimetrične federacije.
Protivljenje je došlo od srpske delegacije predvođene Slobodanom Miloševićem,
kome je bio cilj u SKJ uvesti sistem jedan čovjek-jedan glas, čime bi, zbog
mnogobrojnosti srpskog naroda u Jugoslaviji, a time i u SKJ, srpska strana mogla
uvijek sprovesti svoje ciljeve. Na drugoj plenarnoj sjednici 22. januara nakon
višesatnog preglasavanja, odbijeni su svi slovenski prijedlozi. Samo 169
delegata je glasalo za, a 1156 protiv. Nakon glasanja slovenska delegacija sa
ukupno 114 članova, napustila je Kongres. Crnogorski delegat Momir Bulatović
predložio je da se Kongres nastavi i da se uspostavi novi kvorum, što je bilo
podržano od Miloševića. No taj prijedlog odbio je vođa hrvatske delegacije Ivica
Račan, koji je zatražio prekid Kongresa, jer će u protivnom hrvatski delegati
odbiti učestvovanje na glasanju. Stav hrvatskih delegata kasnije su podržali i
makedonski i bosanskohercevovački delegati. Time je u noći na 23. januar
prekinut Kongres, a ovaj sukob interesa dviju strana, smatra se jednim od prvih
simbola budućeg raspada države. Kongres je nekoliko mjeseci kasnije nastavljen,
ali nije imao posebno političko značenje.

Praktičkim raspadom SKJ, dolazi do organiziranja višepartijskih izbora u
saveznim republikama. Najprije u SR Sloveniji, zatim i u drugim republikama
osnivaju se političke stranke, čiji se politički spektar nalazi u opsezima
interesnih zajednica do ekstremno nacionalističkih partija. U SR Sloveniji se
već 1988. godine osniva Slovenski seljački zavez (slo. Slovenska kmečka zveza)
pod vođstvom Ivana Omana, dok se u drugim republikama stranke osnivaju 1989-90.
U SR Hrvatskoj osniva se nacionalistička HDZ, koja svoje ogranke 1990. otvara u
BiH (HDZ BiH). Proces stvaranja nacionalnih stranaka u SR BiH pokušan je biti
spriječen prijedlogom iz SK BiH da se zabrani osnivanje stranaka sa nacionalnim
predznakom, što se kroz stvaranje stranke Muslimana SDA pokazalo neuspješnim.
Nakon stvaranja srpske stranke SDS u SR Hrvatskoj, iste se godine stvara ogranak
u SR BiH. U SR Srbiji, transformisani SK Srbije ujedinjenjem sa Socijalističkim
savezom radnog naroda Srbije (SSRNS) osniva Socijalističku partiju Srbije (SPS).
U SR Crnoj Gori, pored Saveza reformskih snaga Jugoslavije, osnivaju se neke
manje partije kao Narodna partija i Demokratska stranka, koja je zapravo bila
podružnica srbijanske Demokratske stranke osnovane 1989. U SR Makedoniji se
osniva desno orijentisana nacionalna Unutrašnja makedonska revolucionarna
organizacija - Demokratska partija za makedonsko nacionalno jedinstvo (mk.
Внатрешно Македонска Револуционерна Организација - Демократска Партија за
Македонско Национално Единство (VMRO-DPMNE).

Dotadašnje političke organizacije, SKJ, Savez socijalističkog saveza radnog
naroda Jugoslavije (SSRNJ), Savez socijalističke omladine Jugoslavije (SSOJ),
praktički gube na značaju ili se pokušavaju reformirati, promjenom imena ili
uvođenjem nekih liberalnih stavova. Zahtjev saveznog sekretara za narodnu
odbranu u aprilu 1991. generala Veljka Kadijevića, da se višepartijski izbori
zakonski zabrane, odbijen je.

Prvi skupštinski i predsjednički izbori održani su u SR Sloveniji 8. aprila
1990. godine, zatim u SR Hrvatskoj (skupštinski izbori) 22. aprila i 6-7. maja,
zatim parlamentarni izbori u SR Makedoniji 11. i 25. novembra, u SR Bosni i
Hercegovini 18. novembra opći izbori a 2. decembra drugi krug izbora. Početkom
decembra (9. decembra) održani su u Srbiji predsjednički i skupštinski izbori, a
istoga dana su održani skupštinski i predsjednički izbori u SR Crnoj Gori. U
nemogućnosti nalaženja izbornog sistema na saveznom nivou, koji bi onemogućio
npr. prednost koju bi imali Srbi kao najbrojniji narod u odnosu na Slovence,
zbog oko četiri puta većeg broja stanovnika, izbori, kao i zbog nepostojanja
političkih partija na saveznom nivou, nisu nikada održani. Pokušaj premijera
Ante Markovića osnivanjem Saveza reformskih snaga Jugoslavije (SRSJ) u julu
1990. godine, da ta partija zaživi na saveznom nivou nije uspio, jer se partija
kandidirala samo na republičkim zborima.

Na izborima su, osim u SR Sloveniji, Srbiji, SR Makedoniji i SR Crnoj Gori
pobijedile nove stranke. U SR Hrvatskoj je premoćno pobijedila desno
orijentirana nacionalistička stranka HDZ sa 41,9% glasova osvojivši ukupno 55
mandata, a u SR Bosni i Hercegovini tri nove nacionalne stranke SDA, HDZ BiH i
SDS su osvojile prva tri mjesta u oba skupštinska vijeća. Reformirani Savez
komunista Slovenije pod imenom Savez komunista Slovenije-Stranka demokratskih
promjena osvojila je prvo mjesto sa 17,3% i ukupno 14 mandata, u SR Makedoniji
pod imenom Savez komunista Makedonije - Stranka demokratskih promjena (mk. Сојуз
на комунистите на Македонија) osvojila je 27,7% glasova sa 31 mandatom. U SR
Crnoj Gori Savez komunista Crne Gore osvojio je apsolutnu većinu sa 56,18%
glasova i 83 mandata, dok je reformirana srbijanska Socijalistička partija
Srbije (SPS) zbog prethodno promijenjenog većinskog izbornog sistema sa samo
46,09% osvojenih glasova dobila 194 od ukupno 250 mandata Izbori u Srbiji nisu
bili regularni, jer je SPS preuzela čitavu imovinu Saveza komunista Jugoslavije,
procijenjenu na oko 100 miliona dolara, te je imala potpunu kontrolu nad
medijima, kao i na izbornim mjestima.

Otcjepljenje saveznih republika, započelo je donošenjem novog Ustava Srbije 28.
septembra 1990. godine, kojim osim promjene imena i izbacivanjem pridjeva
socijalistička iz imena republike, ukidanjem elemenata državnosti autonomnih
pokrajina i mijenjanjem imena SAP Kosova u SAP Kosovo i Metohija, Srbiju u
članku 72. t.1 definiše kao suverenu i nezavisnu republiku, dok u t.3 definiše
odbranu i sigurnost Republike Srbije, čime, praktički Republika Srbija po
međunarodnom pravu postaje nezavisan faktor.[f][g] Nakon toga slijede
referendumi u SR Sloveniji 23. decembra 1990, u SR Hrvatskoj 2. maja 1991, u SR
Makedoniji 8. septembra 1991. 29. februara - 1. marta 1992 u SR Bosni i
Hercegovini, dok se referendum u SR Crnoj Gori održao 1. marta 1992. godine. Na
svim referendumima, odlukom većine građana, republike su stekle pravo na
otcjepljenje od SFRJ, a zakonske odluke o samostalnosti novih država, donesenu
su u republičkim skupštinama nekoliko mjeseci kasnije. Referendum u SR Crnoj
Gori se razlikovao od ostala četiri, po tome što je pitanje bilo: Da li ste za
to da Crna Gora kao suverena republika nastavi živjeti u zajedničkoj državi
Jugoslaviji potpuno ravnopravno s drugim republikama koje to žele., tako da je
time praktički SR Crna Gora ostala u zajednici sa Republikom Srbijom formiranoj
27. aprila 1992, nazvanoj SR Jugoslavija. Referendumi u SR Bosni i Hercegovini i
SR Hrvatskoj su djelomično bojkotovani od strane srpskog naroda, ali su uprkos
tome referendumi usvojeni i otcjepljene saveznih republika sprovođeno je
donošenjem posebnih zakona u republičkim skupštinama.

Zbog odbijanja republičkih Sekretarijata za narodnu odbranu iz SR Slovenije i SR
Hrvatske da regrute ne šalju na služenje vojnog roka u JNA, vojni se vrh odlučio
za mobilizaciju rezervista iz Srbije i SR Crne Gore, kojima su popunjavali
mjesta u kasarnama. Povlačenjem JNA iz ovih republika, vojne su se jedinice
raspoređivale u SR Bosni i Hercegovini, te zauzimale položaje na strateškim
mjestima. Kolone JNA su zaustavljene pri pokretima za zauzimanje Kupreških
vrata, ali uslijed nesposobnosti bosanskohercegovačkih političara, te su kolone
propuštene, a kasnije su sa tih položaja osvojeni Kupres i drugi gradovi. JNA je
organizirala vojne vježbe u kojima su bili pozvani i rezervni sastavi iz
Centralne Bosne, već na jesen 1986. godine na Kupreškim vratima i okolini
Bugojna, te na Romaniji, odakle su kasnije slijedili napadi na Kupres i
Sarajevo. Tokom povlačenja JNA, oficirski kadar, koji je već tada bio nacionalno
pretežno srpski, dijelio je oružje u općinama sa srpskom većinom u SR Bosni i
Hercegovini. Vojska je već 1990. godine operacijom RAM pripremila planove za
zauzimanje secesionističkih republika, kao i planove za vojni udar, kao na
sjednici Vrhovne komande 12-15. marta 1991. kada je planirano uvođenje vanrednog
stanja u SFRJ. Vojni udar nije sproveden zbog protivljenja nekoliko članova
Predsjedništva SFRJ.

Na ljeto 1990. godine u dijelovima SR Hrvatske sa pretežnom srpskom većinom
(Knin i Zapadna Slavonija), došlo je do političkih zahtjeva o autonomnosti Srba
u Hrvatskoj, a 25. jula 1990. godine kninski političar Milan Babić proklamirao
je suverenitet i autonomiju srpskog naroda u Hrvatskoj, što je praćeno blokadama
prometa na cestama koje prolaze kroz to područje. Naoružane grupe balvanima su
blokirali prometnice, što je nazvano Balvan-revolucijom, a krajem augusta
organiziran je referendum o autonomiji, a 2. septembra 1990. godine proglašena
je Srpska autonomna oblast Kninska krajina, a za predsjednika izabran je Milan
Babić. Ubrzo su na tom području vlast preuzele političke stranke hrvatskih Srba,
tze je došlo do stvaranje Milicije SAO Krajine, a 1992. godine stvorena je
Srpska vojska Krajine. 25. juna 1991. godine stvorena je SAO Istočna Slavonija,
Baranja i Zapadni Srem, autonomna oblast koja se kasnije ujedinila sa kninskom
oblašću u Republiku srpsku krajinu. U pokušajima deblokade prometnica došlo je
do prvih oružanih sukoba između jedinica MUP-a Hrvatske i Zbora narodne garde,
napada na policijske stanice u Glini i Obrovcu, miniranja pruge u Dalmaciji, te
do napada na policijsku patrolu na cesti ´Benkovac-Obrovac u kom gine jedan
hrvatski policajac. Sukobe je pokušala zaustaviti JNA, koja je istovremenim
naoružavanjem Srba i pasivnim odnosom ubrzo prešla na stranu Srba. Istovremeno
se u organizaciji političkih partija, osnivaju paravojne hrvatske organizacije,
koje većim dijelom objedinjuje HOS, koji 25. juna 1991. organizuje novoosnovana
HSP, kao stanačku vojsku, a koja je regrutirala svoje članove od hrvatske
emigracije u inostranstvu, kao i Hrvata iz Bosne i Hercegovine.

Nakon izbora 1990. godine, 30. maja konstituira se višestranački Sabor. Krajem
godine 27. decembra 1990. donosi se novi Ustav, u kom ise između ostalog iz
naziva republike odstranjuje pridjev "Socijalistička", Srbima je ukunut status
konstitutivnog naroda i status je promijenjen u nacionalnu manjinu, a na
referendumu o hrvatskoj samostalnosti održanom 19. maja 1991. većina od 93.24%
birača opredjeljuje se za samostalnu i nezavisnu državu. Na osnovu te odluke
Sabor RH je 25. juna 1991. donio Ustavnu odluku o suverenosti i samostalnosti
Republike Hrvatske kojim se Hrvatska uspostavlja kao nezavisna država.
Neuspjehom u rješavanju jugoslavenske krize 8. oktobra 1991. godine raskida sve
državnopravne sveze s dosadašnjom SFRJ. Na Plitvicama 31. marta 1991. dolazi do
prvog većeg sukoba nazvanog Krvavi Uskrs između Hrvatske policije i pobunjenih
Srba u kom je poginuo jedan hrvatski policajac i jedan pripadnik Teritorijalne
odbrane Srpske krajine. Slijede sukobi u Borovu Selu 2. maja 1991. u kom je
ubijeno 12 policajaca i 20 ranjeno, dok je na srpskoj strani poginulo između 3 i
20 ljudi. Jedinice JNA uskoro napuštaju dijelove Hrvatske, a dijelovi jedinica
JNA, prelaze pod komandu novoosnovane Srpske vojske Krajine, a oružani sukobi
prerastaju u rat, koji će potrajati do 12. novembra 1995. godine.

Stvaranjem političkih nacionalnih partija u SR Bosni i Hercegovini, dolazi i do
stvaranje partijskih paravojnih jedinica, koje su se naoružavale ilegalnim putem
ili oduzimanjem opreme i naoružanja iz napadnutih garnizona i skladišta JNA. Kao
vojno krilo novoosnovane stranke Muslimana[h] SDA, stvaraju se Patriotska liga
(1990) i Zelene beretke (1991.) a u općinama sa većinskim hrvatskim
stanovništvom stvaraju se jedinice HOS-a, u kojima su ispočetka pristupali i
Muslimani. Ove paravojne jedinice, bile su samovoljno organizirane i bez
direktnog upliva vladajućih općinskih struktura. U jedinicima su djelovali bivši
pripadnici JNA, TO i lokalne milicije, civilisti, kriminalci, huligani,
emigranti, strani dobrovoljci i plaćenici. Od ljeta 1991. do kraja 1993. godine
u Bosni i Hercegovini bile su prisutne najmanje 83 paravojne jedinice i bande,
od kojih 56 srpskih (sa 20-40.000 pripadnika), 13 hrvatskih (12-20.000) i 14
bošnjačkih (4-6.000).

Kako je JNA, pokušavala iz skladišta Teritorijalne odbrane BiH, oduzeti oružje,
ove su jedinice uz članove TO BiH, u općinama gdje bi bile organizirane,
spriječavale oduzimanje oružja i razoružavale vojnike JNA, te bi regrute slali
kući (uglavnom na Kosovo, SR Makedoniju i Srbiju), dok bi oficire JNA nakon
nekoliko dana puštali na slobodu. Kako je nova vlast u SR Hrvatskoj i SR
Sloveniji, već duže spriječavala služenje regruta u JNA, privatnim kanalima su
mladići iz BiH bježali sa služenje JNA i vraćali se kući. Ovakav pristup je
doveo do manjih sukoba između HOS-a i JNA, a od strane JNA bi se prijetnjama
bombardiranjem određenih gradova, pokušalo zaustaviti napade na vojne konvoje i
skladišta. U nekim se općinama TO BiH reorganizirala i započela stvaranje buduće
regularne vojske BiH. Zbog protivljenja Srba u općinama sa srpskom većinom ovaj
projekat nije uspio i TO BiH ubrzlo je postala jednonacionalna vojska. Jedinice
milicije, pozivale su rezervni sastav, ali se zbog nacionalnih struktura u
općinama, i MUP BiH pretvarao u tri jednonacionalne policije.

U septembru 1991. godine, po uzoru na procese u Hrvatskoj, stvaraju se srpske
autonomne oblasti (SAO) u SR Bosni i Hercegovini: SAO Bosanska krajina, SAO
Hercegovina, SAO Romanija i SAO Semberija, koje će se 9. januara 1992. godine
udružiti u Republiku srpskog naroda Bosne i Hercegovine, a kasnije prerasti u
Republiku Srpsku. Ujedno općine u kojima su nacionalne srpske stranke (SDS i
SPO) osvojile vlast, dijele oružje iz općinskih skladišta i organiziraju straže
i paravojne jedinice (npr. Vukovi sa Vučijaka,...) Ove seoske straže su se
kasnije priključivale srpskim paravojnim jedinicima iz Srbije i Hrvatske (Beli
Orlovi, Škorpioni, Srpska dobrovoljačka garda, Žute Ose).

Skupština SR Bosne i Hercegovine je na sjednici 15. oktobra 1991. nadglasavanjem
zastupnika SDA i HDZ BiH sa 59,16 % usvojila Akt o reafirmaciji suverenosti
Republike Bosne i Hercegovine, čime je zvanično odlučeno da se povuku
predstavnici SR BiH iz savezne skupštine, dok se ne postigne dogovor između svih
republika koje sačinjavaju Jugoslaviju. Svi predstavnici srpskih nacionalnih
partija glasali su protiv ove odluke.

U operacijama JNA i srpskih paravojnih jedinica i rezervista iz Crne Gore i
Srbije u napadu na Dubrovnik, napadnuta su 1. oktobra 1991. zapaljena, uništena
i opljačkana sela Ravno i Hrasno, čime su oružani sukobi prvi put vođeni na
teritoriji Bosne i Hercegovine. U sukobu su poginule 24 osobe.Ovaj napad se u
medijima nije definisao kao napad na civile, niti je osuđen od strane tadašnjih
bosanskohercegovačkih političara, a propagadnim djelovanjem JNA, mogle su se
čuti izjave da Ravno nije u Bosni i Hercegovini.

Organiziranjem srpskih autonomnih oblasti omogućeno je organiziranje Referendum
srpskog naroda u Bosni i Hercegovini 9-10. novembra 1991. na kom je postavljeno
pitanje o ostanku tih područja u SRFJ[i] a 24. novembra od zastupnika srpskog
naroda iz Skupštine SR BiH osniva se Skupština srpskog naroda Bosne i
Hercegovine sa prvim sazivom i Momčilom Krajišnikom kao predsjednikom Referendum
je bio nezakonit, jer nije proveden u svim općinama SR BiH, a i zato jer ga nije
odobrila Skupština SR BiH. Po nekim podacima 98% glasalo je za ostanak ovih
područja unutar SFRJ.

Pod patronatom HDZ BiH 18. novembra 1991. godine stvara se Hrvatska zajednica
Herceg-Bosna, sa Matom Bobanom kao predsjednikom koja je objedinila sve općine
sa hrvatskom apsolutnom većinom, kao i nekoliko općina u kojima je omjer između
Hrvata i Muslimana bio neznatno veći. Stvaranjem ove zajednice, dolazi do
stvaranja političih institucija i priprema za organiziranje paravojnog krila HDZ
BiH, Hrvatskog vijeća obrane (HVO), koji je zvanično osnovan 9. aprila 1992.
godine.

Skupština SR BiH organizirala je 29. februara do 1. marta 1992. godine
Referendum o nezavisnosti Bosne i Hercegovine,[j] na kojem je 2.073.568 glasača
(99,7%), sa izlaznošću 63.6% bilo za nezavisnost, a 0,3% protiv. Referendum je
bojkotiran u općinama sa srpskom većinom, a na osnovu ishoda referenduma
Evropska unija je 6. aprila 1992. priznala Republiku Bosnu i Hercegovinu kao
nezavisnu i suverenu državu, a otvoreni sukobi između JNA, Patriotske lige,
Zelenih beretki i TO BiH počeli su istoga dana u Sarajevu.

Osnovni i najviši zakon SFRJ bio je Ustav Socijalističke federativne republike
Jugoslavije, donesn 1974. godine. Prvi Ustav donesen je 1946. godine, drugi
1963. godine, a treći iz 1974. godine izmjenjen je 1987. godine donošenjem
Ustavnih amandmana. Vladajuća partija bila je Komunistička partija Jugoslavije
(kojoj je kasnije promijenjeno ime u Savez komunista Jugoslavije). Državno
uređenje je bilo jednopartijski sistem na socijalističkoj osnovi, sa radničkim
samoupravljanjem kao osnovim političkim motivom.[k] Država je po Ustavu iz 1974.
godine definisana kao savezna država i državna zajednica dobrovoljno ujedinjenih
naroda i njihovih socijalističkih republika, kao i socijalističkih autonomnih
pokrajina Vojvodine i Kosova koje su u sastavu Socijalističke Republike Srbije,
zasnovana na vlasti i samoupravljanju radničke klase i svih radnih ljudi, i
socijalistička samoupravna demokratska zajednica radnih ljudi i građana i
ravnopravnih naroda i narodnosti. Najviši organ vlasti bila je Skupština
Socijalističke federativne republike Jugoslavije, a Predsjedništvo SFRJ je
predstavljalo SFRJ u vanjskopolitičkim odnosima. Do smrti doživotnog
predsjednika Josipa Broza, postojala je funkcija Predsjednika Republike, a nakon
njegove smrti ovu je funkciju preuzelo Predsjedništvo, sa Predsjednikom
Predsjedništva. Funkciju Vlade imalo je Savezno izvršno vijeće, koje je bilo
izvršni organ Skupštine.

Skupština Socijalističke federativne republike Jugoslavije (Savezna skupština)
bila je najviše predstavničko tijelo, organ društvenog samoupravljanja i
nositelj ustavotvorne i zakonodavne vlasti i najviši organ vlasti u okviru prava
i dužnosti federacije u Socijalističkoj federativnoj republici Jugoslaviji, od
1945-91. godine. Zadnji predsjednik Skupštine bio je Slobodan Gligorijević
izabran 1988. godine. Sastojala se od Saveznog vijeća i Vijeća republika i
pokrajina. Opseg djelovanja Skupštine protezao se od promjena Ustava SFRJ,
utvrđivanja unutrašnje i vanjske politike države, donošenja društvenih planova,
budžeta, promjeni granica, ratu i miru, uspostavljanju međnarodnih ugovora,
biranje Predsjednika Republike, predsjednika i sudaca Ustavnog suda Jugoslavije
i Saveznog suda do vršenja političke kontrole nad radom Saveznog izvršnog
vijeća. Sjedište Skupštine SFRJ nalazilo se u Beograd u u zgradi današnjeg Doma
Narodne skupštine Republike Srbije u Bulevaru Revolucije (danas Bulevar kralja
Aleksandra).

Predsjednik SFRJ je bio najviši politički predstavnik SFRJ. Predstavljao je
Jugoslaviju u zemlji i inostranstvu, a istovremeno je bio vrhovni komandant
oružanih snaga, te predsjednik Savjeta za narodnu odbranu. Osim reprezentativnih
funkcija Predsjednik je proglašavao ustavne zakone i odluke Skupštine,
postavljao ambasadore SFRJ, dodjeljivao odlikovanja, mogao narediti opću
mobilizaciju i u pojedinim okolnostima ratno stanje. Predsjednik SFRJ bio je
Josip Broz, koji je izabran doživotno od 1953-80. godine. Nakon smrti Broza
njegove ovlasti preuzelo je osmočlano Predsjedništvo SFRJ.

Predsjedništvo Socijalističke federativne republike Jugoslavije skraćeno
Predsedništvo SFRJ je bilo kolektivni vrhovni organ rukovođenja u Jugoslaviji
(SFRJ), od smrti Josipa Broza, 4. maja 1980. do zvaničnog raspada SFRJ, 27.
aprila 1992. godine. Ustanovljeno je 1971. godine donošenjem amandmana na Ustav
SFRJ iz 1963, a njegova uloga dodatno je definisana donošenjem novog Ustava SFRJ
1974. godine. Sačinjavalo ga je osam članova, po jedan iz svake republike i
pokrajine (do 1988. član Predsjedništva ujedno je bio i predsjednik SKJ), a
predsjednik i podpredsjednik su birani na godinu dana (svake godine iz druge
federalne jedinice). Članovi Predsjedništva birali su se na vrijeme od pet
godina, a nitko nije mogao biti biran više od dva puta uzastopno za člana
Predsjedništva SFRJ. Zadnji predsjednik je bio do oktobra 1991. predstavnik
Hrvatske Stjepan Mesić, kog je nakon napuštanja predstavnika Hrvatske,
Slovenije, Bosne i Hercegovine i Makedonije zamijenio Branko Kostić, predstavnik
Srbije.

Savezno izvršno vijeće (SIV) bilo je izvršni organ Skupštine SFRJ. Predstavljalo
je jedan vid Vlade Jugoslavije i bilo je direktno odgovorno Skupštini. Savezno
izvršno vijeće sačinjavali su predsjednik, članovi Vijeća, savezni sekretari i
drugi funkcioneri koji su rukovodili saveznim organima uprave i saveznim
organizacijama određenim saveznim zakonom. Sastojalo se od pet državnih
sekreterijata (za narodnu odbranu, inostrane poslove, unutrašnje poslove,
finansije i robni promet), Komiteta za spoljnu trgovinu i 12 sekretarijata SIV-a
(uprave, direkcije, upravne ustanove, inspektorijati i komisije). Zadnji
predsjednik SIV-a bio je Ante Marković (1989-91.), kog je u vremenu raspada SFRJ
zamijenio Aleksandar Mitrović. Sjedište SIV-a nalazilo se u Palati federacije
(danas Palata Srbije) u Novom Beogradu.

Osim SKJ-e kao jedine političke partije, u SFRJ su postojale organizacije
zasnovane na ideološkoj bazi socijalizma, marksizma i samoupravljanja. Nakon
završetka rata osnovan je Savez udruženja boraca Narodnooslobodilačkog rata
Jugoslavije (SUBNOR), kao udruženje bivših boraca Narodnooslobodilačkog rata
(NOR) od 1941-45. godine organizovan kao savez građana. SUBNOR nije imao
politički značaj, ali su poznatiji članovi često učestvovali u diskusijama i
zalagali se za tekovine NOB-a, protiveći se novim strujanjima.

Značajnije društveno-političke organizacija bila su Savez socijalističkog saveza
radnog naroda Jugoslavije (SSRNJ), Savez socijalističke omladine Jugoslavije
(SSOJ) u kom su praktički bili svi omladinci stariji od 15 godina, dok se
ideološko usmjeravanje mlađih organiziralo u Savezu pionira Jugoslavije čiji su
članovi bila djeca od 7 do 15 godine.

Ideološka obojenost većine udruženja građana, koordinirana je prisustvom članova
SKJ u svakoj od organizacija, tako da osim povremenih političkih organizovanja,
te djelovanja u nekim umjetničkim krugovima, opozicija SKJ-u nije postojala.
Jakom političkom propagandom u medijima, obrazovnim institucijama, vojsci i na
radnom mjestu, te uticajem Službe državne bezbjednosti, stvarana je klima
ugroženosti Jugoslavije od stranih neprijatelja, jugoslavenske emigracije, kao i
unutrašnjeg neprijatelja, te su i privatna lica vrbovana za UDBA-u.

Nakon poslijeratnog perioda i dogmatističkog agitpropa u društvenom životu,
1952. godine nakon Šestog kongresa KPJ dolazi do liberalizacije, koja je između
ostalog i udaljavanjem od uticaja Sovjetskog saveza. Stvara se formula 4D:
decentralizacija, deetatizacija, debirokratizacija i demokratizacija. Više se
prava dodjeljuje republikama, a osnove samoupravljanja dolaze i u sfere
obrazovanja, kulture, univerziteta, muzeja, biblioteka. U usporedbi sa ostalim
narodnim demokracijama, u Jugoslaviji se razvija široko slobodno kulturno i
obrazovno područje, a vremenom se Jugoslavija otvara uticaju Zapadne Evrope.

Nakon poslijeratnih pokušaja političkog uticaja u Grčkoj i Albaniji, Jugoslavija
se u vanjskoj politici okreće istovremeno i Zapadnoj Evropi i SAD, ali nakon
smrti Staljina, održava dobre odnose i sa Sovjetskim savezom. Zajedno sa
Egiptom, Indijom i Indonezijom 1961. osniva Pokret nesvrstanih. Jugoslavija je
bila članica Ujedinjenih naroda, UNESCO-a, Međunarodne agencije za atomsku
energiju, Međunarodne organizacije rada, Savjet za uzajamnu ekonomsku pomoć i
bila je potpisnica Opšteg sporazuma o tarifama i trgovini. SFRJ je bila četiri
puta nestalna članica Vijeća sigurnosti Ujedinjenih nacija i to: 1949-50, 1956,
1972-73 i 1988-89. godine. Jugoslavija je politički, vojno i financijski
podržavala oslobodilačke i revolucionarne pokrete u svijetu (PLO, Polisario)

Oružane snage SFRJ, po zadnjem važećem odbrambenom konceptu nazvanom Koncepcija
općenarodne odbrane i društvene samozaštite (ONO i DSZ) sastojala su se od:
Jugoslavenske narodne armije (JNA), Teritorijalne odbrane (TO) i narodne
milicije u slučaju rata, koja bi prelazila pod komandu Vrhovnog zapovjedništva.

Jugoslavenska narodna armija je bila dio Oružanih snaga SFRJ. Osnovana je 1.
marta 1945. pod imenom Jugoslavenska armija, a bila je nasljednica
Narodnooslobodilačke vojske i partizanskih odreda Jugoslavije (NOV i POJ).
Služenje u JNA je bilo obavezno za sve sposobne muškarce starije od 18 godina u
trajanju od 15 mjeseci. Postojali su slučajevi u kojima bi i mlađi od 18 godina
mogli biti regrutovani. Regrutaciju je vršio Općinski sekretarijat za narodnu
odbranu. Rok službe se mijenjao od dvije godine (u nekim vidovima i do tri
godine), do kraja osamdesetih na petnaest mjeseci. Sredinom osamdesetih
postojala je mogućnost dobrovoljnog služenja djevojaka, koje je nakon probne
klase ukinjeno 1984/85. godine. Vojnici nisu bili, kao u nekim državama Zapadne
Evrope, penziono osigurani i služenje vojske se nije računalo u radni staž.
Mjesečno su dobijali simboličnu platu, koja je bila npr. 1985/86. od 80 dinara,
za obične vojnike, do 220 dinara za pripadnike specijalnih jedinica (npr. Vojne
policije). Pravo na odbijanje služenja vojnog roka nije postojalo i kažnjavalo
se zatvorskom kaznom od tri godine. Drugi civilini vidovi služenja nisu
postojali.

U 80-im godinama prošlog vijeka imala je 240.000 vojnika (kopnena vojska:
191.000, avijacija (RV i PVO): 37.000, mornarica (JRM): 13.000) Po podacima
Military Balance Međunarodnog instituta za strateške studije u Londonu JNA je
posjedovala 1984/85. između ostalog 1.500 sovjetskih tenkova T-34, T-54, T-55 i
tenkova domaće proizvodnje T-72, te proizvedenih po sovjetskoj licenci M-84,
baziranih na osnovi T-72A. Ratna avijacija je posjedovala uglavnom avione iz
sovjetske produkcije: 130 lovaca presretača MiG-21, nekoliko transportnih aviona
An-12 i An-26. Osim sovjetskih aviona, JNA je posjedovala avione vlastite
proizvodnje kao G-2 Galeb, J-20 Kraguj, J-22 Orao ili SOKO G-4 Super Galeb, koji
su proizvođeni u fabrici aviona SOKO u Mostaru. Avioni su konstuisani u početku
na osnovu stranih licenci, a kasnije vlastitim razvojem. Do 1980. godine Vrhovni
komandant JNA je bio maršal Jugoslavije Josip Broz Tito, a poslije njegove smrti
tu funkciju je preuzelo Predsjedništvo SFRJ, odnosno predsjednik Predsjedništva.

JNA se sastojala od vidova, rodova i službi. Vidovi su bili: kopnena vojska,
ratno vazduhoplovstvo, protivvazdušna odbrana i ratna mornarica. Rodovi su bili:
pješadija, artiljerija, artiljerijsko-raketne jedinice protivvazdušne odbrane (u
sva tri vida JNA), oklopne jedinice, inženjerija, ABH odbrana, veza i granične
jedinice. Službe u JNA bile su: tehnička služba, građevinska služba,
intendantska služba, saobraćajna služba, vazduhoplovno-tehnička služba, organi
bezbjednosti i vojna policija, sanitetska služba, veterinarska služba,
finansijska služba, administrativna služba, pravna služba, geodetska služba,
muzička služba i informatika u OS. Krajem 80-ih godina VOJIN (Vazdušno
osmatranje, javljanje i navođenje) postao je rod vojske.

Boja uniformi pripadnika kopnene vojske bila je sivo-maslinasta, pripadnika RV i
PVO svijetlo-plava, dok su mornari imali plavo-bijele mornarske majice sa tamno
plavom uniformom. Vojnici su bili naoružani puškama domaće proizvodnje M48,
kalibra 7,9 mm, a elitne jedinice automatskim puškama M70 i M72, kalibra 7,62 mm
dok su pripadnici Vojne policije koristili još i pištolje M70 i pištolj M84,
proizveden po čehoslovačkoj licenci. Sva pravila u JNA regulisana su tzv.
Pravilom službe JNA, a za vojnike bi za vrijeme služenja važili vojni zakoni.
Političko i religiozno djelovanje u JNA je bilo zabranjeno, mada je većina
oficira pripadala Savezu komunista Jugoslavije (SKJ), a vojna je obuka imala i
političku stranu obojenu marksističkim teorijama. Nadzor nad političkom i
sigurnosnom području nad vojnicima imala je tzv. Kontaobavještajna grupa (KoG),
u sastavu Vojne policije, koja je imala prava otvaranja pošiljki vojnicima,
špijuniranja oficira i praćenja u privatnom životu oficira i njihovih porodica.

Osamdesetih godina, nakon reforme 1988. godine JNA je bila organizirana u tri
armijske oblasti: Prva armijska oblast sa sjedištem u Beogradu i obuhvatala je
dijelove SR Srbije i SR Bosne i Hercegovine, Treća armijska oblast sa sjedištem
u Titogradu (dijelovi SR Srbije, SR Makedonija i SR Crna Gora) i Peta armijska
oblast sa sjedištem u Zagrebu sa zapovjedništvom nad teritorijom SR Hrvatske i
SR Slovenije. Sjedište JNA bilo je u Beogradu u zgradi tzv. Saveznog
sekretarijata za narodnu odbranu (SSNO), sjedište RVO i PVO u Zemunu, a sjedište
JRM u Splitu.

Službeni jezik u JNA, bio je srpskohrvatski, a u organizacijama koje su imale
sjedište u SR Sloveniji i SR Makedoniji, mogao se koristiti jezik tih republika.
Službeno pismo bilo je latinica.

Obuka vojnika vršena je u centrima za obuku, kasarnama sa 3.000-5.000 vojnika i
trajala je od 3 mjeseca i 22 dana, za jedinice pješadije, veze, do 5 mjeseci i
22 dana za specijalne jedinice (padobranci, vojna policija i sl.) Vojnici su
mogli biti i obučavani u Školi rezervnih oficira u Bileći, a nakon šestomjesečne
obuke bi sticali čin vodnika pitomca, koji se razlikovao po nošenju ukrštenih
mačeva zlatne boje na reverima košulje, a mogao je zapovjedati, nakon dodatne
obuke jednim vodom. Nakon obuke, vojnici bi bili prekomandom premješteni u manje
kasarne na vršenje dužnosti. Nakon desetak dana u centru za obuku polagala bi se
svečana zakletva u kojima bi vojnici bili obavezni potpisati i izgovoriti
svečanu zakletvu.

Prijem u Srednje vojne škole obavljao se u općinama i vojnim institutima, na
kojima se isptivala zdravstvena sposobnost budućih pitomaca. Za prijem se između
ostalog razmatrala i moralno-politička podobnost roditelja, kao i nacionalna
pripadnost. Težilo se jednakoj zastupljenosti pitomaca, prema nacionalnom udjelu
pojedinih naroda u SFRJ. Obuka podoficira bila je u četverogodišnjim Vojnim
srednjim školama, koje su bile smještene u glavnim gradovima republika, nakon
čega bi pitomci stjecali najniži podoficirski čin vodnika. Nastavak obuke za
oficire bio je u Vojnim akademijama, kao četverogodišnji studij, nakon čega bi
dobijali čin poručnika. Obrazovanje za više oficire bilo je u višim školama i
polaznici bi završavali sa činom majora, a najviši čin bio je bio čin pukovnika.
Obuka za generale, odvijala se na generalskim kursevima sa stjecanjem čina
general-majora. Najviši čin JNA bio je general-armije. Nakon završetka služenja,
vojnici bi bili evidentirani u Općinskim sekretarijatima za narodnu odbranu, i
bili bi obavezni sudjelovati u vojnim vježbama Teritorijalne odbrane, koja je
bila zasnovana na općinskom i republičkom nivou. Registrovanjem u TO, rezervisti
bi dobijali činove, sličnim vojničkim, sa dodatkom činu u rezervi.

Po nekim je podacima JNA, bilo ekonomsko područje sa najvišim prihodima u
Jugoslaviji. U tzv. namjenskoj industriji i pogonima proizvodnje oružja bilo je
zaposleno nekolino stotina hiljada radnika, a proizvodilo se oružje, tenkovi,
eksplozivi, avioni i helikopteri, artiljerijska oružja, vojni eksplozivi i bojni
otrovi. Najpoznatije fabrike bile su tvornice u Zavodima Crvena Zastava u
Kragujevcu sa proizvodnjom lakog pješadiskog naouružanja, tvornica tenkova Đuro
Đaković u Slavonskom Brodu, tvornica municije Igman Konjic, tvornice vojnih i
privrednih eksploziva i raketa Vitezit i Sintevit u Vitezu, tvornica aviona i
helikoptera SOKO u Mostaru. Oružje i vojna oprema izvoženi su u mnoge zemlje, a
najviše u zemlje tzv. nesvrstanog bloka.

Početkom raspada SFRJ, i odbijanjem slanja regruta Republičkih sekretarijata za
narodnu odbranu SR Slovenije i SR Hrvatske, kao i napuštanjem oficira pripadnika
hrvatskog i slovenskog naroda, vojni se kadar pretvorio u većinski srpsku
armiju, politički obojenu srpskim nacionalizmom i šovinizmom, koja je početkom
sukoba u SR Hrvatskoj stala na stranu pobunjenih Srba u Hrvatskoj, te je 20 maja
1992. godine raspuštena, a od njenih ostataka se osnovala Vojska Republike
Srpske u Republici Bosni i Hercegovini i Vojska Jugoslavije u ostatku
Jugoslavije nazvanom Srbija i Crna Gora, te kasnije SR Jugoslavija.

Teritorijalna odbrana (TO) je bila paravojna komponenta Oružanih snaga SFRJ,
osnovana 1969. godine, te integralni dio odbrambene koncepije nazvane Koncepija
općenarodne odbrane i društvene samozaštite. Osnovana je uslijed pritiska i
osnovanih mogućnosti napada na Jugoslaviju od strane Varšavskog pakta u vrijeme
vojne intervencije u Čehoslovačkoj. Osnovni koncept bila je vojna podrška JNA, u
slučaju napada, a komanda je, za razliku od JNA, bila decentralizovana, te je
svaka od republika i pokrajina imala svoje jedinice Teritorijalne odbrane.
Obaveza služenja u TO, je bila za sve radnosposobne građane, a uglavnom su se
jedinice popunjavale nakon odsluženja vojnog roka u JNA, kada bi se u općinskih
štabovima TO, dodjeljivao raspored u jedinice, koje su bile organizirane i u
većim fabrikama. U zavisnosti od veličine općine ili grada, jedinice su bile u
rangu voda ili čete, koje bi po potrebi prerastale u veće jedinice (bataljon).
Jedinice su bile u zavisnosti od veličine i zadataka podijeljene u dvije grupe:
manje - taktičke jedinice, za pozadinska i partizanska djelovanja i
taktičko-združene jedinice, veličine brigada, koje bi se mogle frontalno
suprostaviti neprijatelju. TO je bila naoružana lakih naoružanjem, ali su
postojala i skladišta sa protuavionskim topovima, artiljerijom, brodovima i
manjim brojem oklopnih vozila. TO je s vremenom, postao politička protuteža JNA,
naročito u SR Sloveniji i SR Hrvatskoj, koje su podržavale jedan vid nacionalnih
republičkih armija. Broj pripadnika procjenjen je između 1-3 miliona u slučaju
rata, a u mirnodopskim uslovima oko 860.000 boraca. Početkom raspada
Jugoslavije, neke republičke TO učestvovale su na strani JNA u borbama protiv
secesionističkih republika, a neke su preustrojene u paravojne odbrambene
jedinice budućih novonastalih država. Veći dio oružja, početkom 1990-ih godina
iz skladišta TO, JNA je oduzela i kasnije koristila za naoružavanje civila.

Nakon završetka Drugog svjetskog rata jugoslavenska ekonomija bila je zasnovana
na principima planske ekonomije, po uzoru sovjetske privrede. Proizvodnja u svim
sektorima zasnivala se na petogodišnjim planovima, koji su regulisali
proizvodnju, strateške ciljeve i cijene. Donošenjem odluka AVNOJ-a 24. maja
1944. oduzeta je imovina svim Nijemcima i suradnicima okupatora. Time je bilo
pogođeno 50% ukupne idustrije i 120.000 poljoprivrednih gazdinstva. Jak razvoj
industrije, privrede, turizma i energetike, stvorio je u 70-im godinama velike
ekonomske razlike na relaciji sjever-jug (SR Slovenija, SR Hrvatska i SAP
Vojvodina u odnosu na ostale republike i pokrajine). Najnerazvijenija područja
bila su SR Bosna i Hercegovina, SR Makedonija i SAP Kosovo, te je dolazilo do
jakim unutrašnjih emigracija stanovništva u bogatija područja SR Slovenije, šro
je izazvalo jake netrpeljivosti između autohtonog i doseljenog stanovništva.
Tako dolazi do pogrdnog imenovanja radnika iz drugih republika u SR Sloveniji,
koje su nazivali Južnjaki, Šveđani ili Čefuri. Kurs jugoslavenskog dinara je u
početku bio centralno regulisan, a kasnije je nakon nekoliko devalvacija, ušao
na tržište valuta. Jugoslavija je bila privredno najrazvijenija zemlja
Jugoistočne Evrope.

Službena valuta u SFRJ bio je dinar, koji se sastojao od 100 para. Najmanji
novčić je bio novčić od 5 para iskovan 1965. godine, koji je bio samo nekoliko
godina u opticaju. Dinar je doživio nekoliko devalvacija i denominacija, a 70-ih
i 80-ih godina je postao stabilna valuta. U bankama su se mogle zamijeniti
strane valute, dok jedno vrijeme kupovina stranih valuta kupovina stranih valuta
nije bila moguća. Dinar je štampala i kovala Narodna banka Jugoslavije, a
novčići su kovani i povodom nekih godišnjica i u čast nekih međunarodnih
organizacija. Najduže u opticaju je bila serija iz 1966. godine, koja je imala
tržišnu vrijednost do 1986. godine. Zadnja novčanica dinara bila je novčanica od
5.000 dinara sa likom književnika Ive Andrića iz 1991. godine. Raspadom SFRJ,
kao privremeni bonovi uvedeni su u Sloveniji tolar, u Hrvatskoj hrvatski dinar,
Makedoniji denar a u Bosni i Hercegovini bosanskohercegovački dinar.

Privreda Jugoslavije bila je zasnovana najprije na planskoj proizvodnji, koja je
vremenom pod jakim uticajem države prelazila u jedan ograničeni vid tržišne
proizvodnje. Rapodjela privrednih subjekata bila je na disperzivnoj bazi, po
logici da u svakoj republici bi se trebali nalaziti strateški pogoni. Tako da je
došlo do raspodjeljenosti industrije, po sistemu, da bi u svakoj republici
postojala jedna željezara, jedna rafinerija, te da se sve industrijske grane
razvijaju jednako po regionima, bez obzira na raspoloživost sirovina, te
obučenost kadrova u tehnološkim procesima, što je neminovno vodilo ka
nerentabilnosti pogona, koji su državnim ili kasnije republičkim subvencijama
održavani u životu. Većina pogona bila je grupisana u velike koncerne (SOUR), a
oni bili podijeljeni u manje (OOUR), zasnovani na Zakonu o udruženom radu. Osim
ovog sistema, koji je imao uzor na zapadnoevropske koncerne, sa razlikom da je
upravljanje sredstvima u početku bilo dodijeljeno SOUR-ima, a kasnije OOUR-ima,
postojala je i mala privatna privreda, uglavnom manje zanatske radnje,
ugostiteljstvo i uslužne djelatnosti. Uvođenjem radničkih savjeta, koji su
dobijali sve više prava, višak se vrijednosti, trošio na raspodjelu plata, a
manje za održavanje i sanaciju, te tehnološki razvoj. Značajna razlika bila je
privreda u SR Sloveniji, u kojoj takoreći nisu postojali veliki giganti, nego su
firme rasporođene u manja mjesta, te su zadržavale veličinu srednjih preduzeća,
čime su se negativne strane radničkog samoupravljanja svele na minimum. Veće
ogranizacije bile su INA, Energoinvest, UNIS, Gorenje, Unionivest, UPI,
Agrokomerc, Zastava automobili, Borac Travnik Šipad, Jelovica, Iskra, Fabrika
automobila Priboj, Tovarna avtomobilov Maribor, Industrija motornih vozil, Đuro
Đaković, Rade Končar, EI Niš, PIK Vrbovec, Radenska, Elan.

Sredinom 40-ih godina prošlog vijeka 70% stanovništva bavilo se poljoprivredom,
koja je sačinjavala 36% ukupnog društvenog proizvoda. Od udjela 76,4% 1931.
godine, poljoprivredno stanovništvo se smanjilo 1981. na 19,9%. Donošenjem Zakon
o Agrarnoj reformi i kolonizaciji 23. augusta 1945. godine po uzoru na sovjetske
kolhoze i sovhoze zemlja je oduzeta veleposjednicima i dodijeljena novim
vlasnicima, uglavnom bivšim borcima NOVJ, pod parolom Zemlja onima koji je
obrađuju. Ovim zakonom pogođeno je oko 160.000 pravnih lica (politički
protivnici, veleposjednici, industrijalci, banke, crkve, samostani i vjerske
zajednice) sa ukupno 1.600.000 [Hektar|ha]] obradive zemlje, koja je podijeljena
na 316.000 porodica, koje su dijelom preseljene iz siromašnih krajeva SR
Hrvatske i SR Bosne i Hercegovine na imanja bivših veleposjednika u SAP
Vojvodini i Slavoniji, uglavnom njemačkog porijekla. Površina posjeda ograničena
je na 25-35 ha. To je dovelo do stvaranja zadruga, time i pada poljoprivredne
proizvodnje i revolta seljaka, koji su kao u tzv. Cazinskoj buni 1950. odnijeli
i ljudske živote. Seljaci su bili obavezni predavati propisani dio proizvodnje u
novoosnovane zadruge, a iz protesta su često odgađali berbu i uništavali prinose
trunjenjem prinosa na njivama. Razlazom sa SSSR 1948. godine, stvara se projekat
radničkog samoupravljanja, koji prelazi u sve sfere, pa i u poljoprivredu.
Ustavnim odredbama ograničava se imovina seljaka na 10 ha. Težište
poljoprivredne djelatnosti bilo je u SAP Vojvodini, SR Hrvatskoj, SR Srbiji i
dijelovima SR Bosne i Hercegovine. Kasnije se stvaraju veliki poljoprivredni
koncerni, Složene organizacije udruženog rada (SOUR), sa jakom prehrambenom
industrijom: Fructal, 29. novembar, UPI, Soko Štark, Kraš, Gavrilović,
Agrokomerc, Bosanka. Firme su doživjele veliki napredak, ali ih je sputavala
socijalistička tržišna privreda, te kompleksnost sistema udruženog rada. U SR
Srbiji i SR Bosni i Hercegovini jača voćarstvo, a mesna i prehrambena industrija
u SAP Vojvodini i SR Hrvatskoj.

Manje hidroelektrane su na području Jugoslavije izrađene još krajem 19. vijeka.
Nastajale su uglavnom oko većih gradova, te bi snabdijevale industrijske pogone
i sam grad. Ekspanzija izgradnje hidroelektrana počela je 1947. početkom gradnje
Jablaničke brane, koja je isprva imala 150 MW, a 1967. godine gradi se brana u
Grančarevu kod Bileće, čime se stvorilo akumulacijsko Bilećko jezero sa
hidroelektranama HE Trebinje 1 (176 MW) i HE Trebinje 2 (30 MW) i HE Dubrovnik
(216 MW), početkom 1970-ih izgradnjom akumulacije Buško jezero, snabdjeva se HE
Orlovac (235 MW). Na Dravi se gradi niz hidroelektrana: HE Dravograd (26 MW), HE
Zlatoličje (126 MW), HE Čakovec (76 MW), HE Varaždin (94 MW) i HE Dubrava
(76 MW), a na Dunavu u saradnji sa Rumunijom HE Đerdap I (2280 MW) HE Đerdap I
(280 MW). Hidroelektrane izgrađen na rijeci Drini su: HE Bajina Bašta (422 MW),
RHE Bajina Bašta i HE Zvornik (87 MW), na Uvcu HE Kokin Brod (25 MW), na Limu HE
Potpeć (54 MW) i HE Bistrica (104 MW). Reverzibilna HE Velebit (276 MW) dovršena
je 1985. Na Crnom Drimu izgrađena je HE Globočica (42 MW) i HE Vrutok.

Veće termoelektrane su građene uglavnom u SR Bosni i Hercegovini, SR Sloveniji,
SR Srbiji i SAP Kosovu, u blizini rudnika lignita, dok su termoelektrane manje
snage građene i u SR Hrvatskoj, SR Makedoniji i SR Crnoj Gori. Termoelektrane
građene u Jugoslaviji isprva su bile na ugalj, a neke su kasnije prerađene na
proivodnju energije sagorijevanjem plina ili projektovane sa pogonom na naftu.
Krajem novembra 1948. godine u Kostocu, gradi se isprva manja, Termoelektrana
Kostolac, koja će kasnije dograđivanjem novih doseći ukupnu snagu od 1 GW. U
Kaknju se 1956. godine gradi Termoelektrana Kakanj sa 450 MW snage,
Termoelektrana Nikola Tesla u Obrenovcu, dograđena na snagu od 1650 MW, a krajem
80-ih dostižze snagu od 3 GW i u Velenju Termoelektrana Šoštanj, kasnije
dograđena na snagu od 345 MW, 1963. u Tuzli Termoelektrana Tuzla (715 MW), 1977.
u Gackom Termoelektrana Gacko (300 MW) i u Ugljeviku Termoelektrana Ugljevik
(300 MW), 1962. gradi se u Obiliću Termoelektana Kosovo A (800 MW), a 1983.
Termoelektana Kosovo B (680 MW). Osim ovih većih postojale su jos desetak manjih
termoelektrana. Gradnja termoelektrana sa pogonom na lignit, a zbog slabih
filtera, izazvala je ekološko zagađenje u tim krajevima.

Nuklearna elektrana Krško puštena je u pogon u januaru 1984. godine, planiranje
je počelo 1970. a gradnja 1974. godine. Nalazi se u Krškom, općini u Sloveniji.
Nakon izgradnje snaga elektrane je bila 632 MW. Izgradena je kao projekat
američke firme Gilbert Associates Inc. a izvedba je bila od Westinghouse
Electric Corporation. Osim nuklearne elektrane, Jugoslavija je posjedovala i
nuklearni institut u Vinči, kraj Beograda.

Završetkom Drugog svjetskog rata 1945. godine u Jugoslaviji je bilo preko
polovina odraslog stanovništva nepismeno ili bez završene škole, a 1931. godine
44,6% stanovništva starijeg od 11 godina bilo je nepismeno, a broj nepismenih
ženskih osoba bio je 56,4%. Od 1945-50. godine oko 2 miliona građana učestvovalo
je na kursevima opismenjavanja. U isto vrijeme izgrađeno je 2.500 škola, sa
istovremnim širenjem i nadogradnjom u području srednjeg i visokog obrazovanja.
Udio ulaganja u obrazovanje, nauku i kulturu i porastao je od 2,6% od socijalnog
proizvoda 1947. na 4,7% 1950. godine. Ovakvo ulaganje dovelo je do smanjenja
nepismenosti u 1981. na svega 9,5% što se odnosilo uglavnom na starije
stanovništvo. Procenat stanovništva sa srednjim obrazovanjem povećao se na
25,5%, a sa višim i visokim obrazovanjem na 5,6%. Problem obrazovanja je
naizgled riješen, ali su postojala velika odstupanja na relaciji sjever-jug.
Tako je 1981. godine nepismenost u SR Sloveniji skoro nestala (0,8%), u isto
vrijeme je procenat nepismenih u SR BiH iznosio 14,5% (a kod žena 23,2%), a na
SAP Kosovu 17,6% (26,4% nepismenih žena). Veliki problem su bile razlike između
školstva na relaciji selo-grad, jer su uprkos obaveznih osam godina osnovnog
obrazovanja, mnoga djeca napuštala školu nakon četiri završena razreda.

U SFRJ je osnovno obrazovanje bilo obavezno do navršene 15 godine. Obaveza
školovanja je bila za svu djecu koja su u aktualnoj školskoj godini napunili 6
godina. Obavezno osnovno obrazovanje bilo je podijeljeno u periode od po četiri
godine, gdje su prve četiri godine bili organizirane kao razredna nastava, a
slijedeće četiri godine kao predmetna nastava. Struktura predmeta u prva četiri
razreda nije se mnogo mijenjala (maternji jezik, matematika, poznavanje prirode
i društva, fizičko, likovno i muzičko vaspitanje), dok se u periodu od 5-8
razreda uvodio strani jezik (obično: engleski, njemački, francuski ili ruski),
biologija, hemija, fizika, geografija i historija, a u 8-om se razredu za
dječake isprva izvodio predmet Predvojničke obuke, koji je kasnije zamijenjen
kursevima o prvoj pomoći. Za razliku od škola u području srpskohrvatskog jezika,
gdje se predavao samo maternji jezik, u školama u SR Sloveniji i SR Makedoniji,
se pored maternjeg jezika, obično u petom razredu podučavao srpskohrvatski
jezik. U područjima gdje su većinski bile nastanjene nacionalnosti, nastava se,
pored srpskohrvatskog organizovala i na tim jezicima (albanski, mađarski,
turski, rusinski, italijanski).

Nakon završenih osam razreda osnovne škole, mladi su sticali pravo na
obrazovanje u srednjem nivou obrazovanja. Sistem srednjeg obrazovanj doživio je
velike promjene od završetka rata. Isprva su postojale klasične gimnazije, te
zanatske škole nazvane Škole učenika u privredi (ŠUP), koje su u početku imale
težište na praktičnom radu u radionicama, i bile su za razliku od gimnazija
osnivane i u manjim općinama. Zanatske škole su trajale 3 godine, te bi se
završetkm sticalo zvanje zanatlije u određenom području. Gimnazija je trajala 4
godine i pored klasičnih gimazijskih predmeta, kao latinski jezik i filozofija,
završetak i gimnazijska matura omogućavala je upis na jedan od univerziteta.
Osim gimnazija postojale su i tehničke i medicinske četverogodišnje škole, koje
su imale težište na tematsku specifičnost struke. Reformom školstva u 80-im
godinama uvedeno je tzv. Srednjeusmjereno obrazovanje, čime su praktički
programski ukinute gimnazije, smanjen je udjel praktičnog rada u zanatskim
obrazovanjima, uvedeni su predmeti Marksizam i socijalističko obrazovanje, te
Odbrana i zaštita, koje su pretežno imale ideološku funkciju i usmjeravanje
obrazovanja marksističkim idejama, te praktički poluvojnom obukom sa naoružanjem
i obaveznim bojevim gađanjem u predmetu Odbrana i zaštita. Slična ideološka
područja uvedena su i na fakultetima i visokim školama.

Nakon stvaranja Kraljevine SHS, na području bivše SFRJ. postojala su dva
univerziteta: Univerzitet u Zagrebu osnovan 1669. i Univerzitet u Beogradu,
osnovan 1808. godine. Za vrijeme Kraljevine SHS otvoren je Univerzitet u
Ljubljani (1919). Broj studenata u Kraljevini Jugoslaviji 1939. bio je 21.253,
koji su se obrazovali na 30 visokih škola ili univerziteta. Nakon završetka
Drugog svjetskog rata dolazi do stvaranja novih univerziteta: Univerzitet u
Sarajevu i Univerzitet u Skoplju (1949.), Univerzitet u Novom Sadu (1960.),
Univerzitet u Nišu (1965.), Univerzitet u Prištini (1970.), Univerzitet
umjetnosti u Beogradu i Univerzitet u Rijeci (1973.), Univerzitet u Splitu i
Univerzitet u Titogradu (1974.), Univerzitet u Banjoj Luci, Univerzitet u
Mariboru i Univerzitet Josipa Juraja Strossmayera u Osijeku (1975.), Univerzitet
u Kragujevcu i Univerzitet u Tuzli (1976.), Univerzitet u Mostaru (1977.) i
Univerzitet u Bitoli (1979.). Osim univerzitata osnovane su mnoge visoke škole,
umjetničke akademije i Zagrebu, Prištini i Ljubljani, koje su kasnije pripojene
gradskim univerzitetima, te umjetničke i muzičke visoke škole u Novom Sadu i
Dubrovniku. Tako je broj studenata 1980. godine porastao na 411.175 u 356
institucija visokog obrazovanja. Ovakva ekspanzija u visokom školstvu,
prourokavala je krajem šezdesetih i početkom sedamdesetih, pad standarda u
studentskom smještaju, manjak obrazovnog kadra, te hiperprodukciju
visokoobrazovnanih građana, koji su napuštali državu i emigrirali u
inostranstvo. Nizak standard prourokovao je i studentske nemire.

Po Ustavu SFRJ pravo na ispovijedanje religije bilo je zagarantovano.[m] Tri
najveće religiozne zajednice (pravoslavlje, rimokatoličanstvo i islam) imale su
mogućnost obrazovanja vjerskih službenika u vlastitim obrazovnium institucijama.
Ateizam nije bio nametnut, ali je za rukovodeće položaje u općinama i privrednim
subjektima, neophodna bila tzv. moralno-politička podobnost, što je ustvari
značilo pripadnost Savezu komunista Jugoslavije, ili u izuzétnim slučajevim,
mišljenje lokalnog Komiteta SK o moralno-političkoj podobnost rukovodioca.

Nakon završetka Drugog svjetskog rata, vjerskim je zajednicama, oduzeta imovima,
a preostala imovina je bila uglavnom posjedi obrazovnih institucija, te
bogomolje, koje su ostale u vlasništvu vjerskih zajednica. Suđenjem nadbiskupu
Alojziju Stepincu, zahtijevano je da se rimokatolička crkva odvoji od Vatikana,
što je Stepinac na suđenju odbio. Neke organizacije islamske vjerske zajednice
su zabranjene i raspuštene, uglavnom zbog njihovog djelovanja na islamističkoj
osnovi. Samostani i manastiri kršćanskih zajednica nisu dirani, te su nastavili
sa radom, kao i mnogobrojne institucije koje su za cilj imale vjersko
obrazovanje mladih. U 50-im godinama vjeronauk je sprovođen u školama, a kasnije
su organizaciju vjerskog školovanja preuzele vjerske institucije. Po popisu
stanovništva iz 1953. godine 13% stanovništva se izjasnilo kao ateisti ili bez
religije. Najveći procenat ateista bio je u NR Crnoj Gori 31,5%, a najmanji na
Kosovu 7,8%. U drugim dijelovima Procenat se kretao između 10-13,5%. Jačanjem
države, procenat stanovništva koji se smatrao ateistima je porastao, dok se
izbijanjem nacionalnih sukoba, ponovo vratio na poslijeratni broj.

Po brojnosti, vjerovatno najbrojnija vjerska zajednica. U SFRJ su bile
zastupljene tri pravoslavne vjerske zajednice: Srpska, Makedonska osnovana
nekanonskim odvajanjem od Srpske pravoslavne crkve 1967. godine i tada
nepriznata Crnogorska pravoslavna crkva koja je registirana kao pravno lice
Zakonom o pravnom položaju vjerskih zajednica iz 1977. godine. Pravoslavna crkva
bija je najrasprostranjenija u SR Crnoj Gori, SR Srbiji, SR Makedoniji i SR BiH.

Do 1967. godine i odvajanja Makedonske pravoslavne crkve Srpska pravoslavna
crkva (SPC) bila je rasprostranjena na prostoru čitave SFRJ. Bila je podijeljena
na 35 eparhija, četiri mitroplije i na Ohridsku arhiepiskopiju (Makedonsku
pravoslavnu crkvu, koja je po tumačenju SPC, autonomna crkva pod jurisdikcijom
Srpske pravoslavne crkve.) Na čelu Srpske pravoslavne crkve, kao njen vrhovni
poglavar, nalazi se patrijarh srpski sa titulom arhiepiskop pećki, mitropolit
beogradsko-karlovački i patrijarh srpski. Zadnji patrijarh srpski u SFRJ bio je
Patrijarh srpski Pavle izabran 2. decembra 1990. godine. Sjedište Srpske
pravoslavne crkve bilo je u patrijaršijskom dvoru u Beogradu. Eparhije su se
dalje dijelile na arhijerejska namjesništva, od kojih se svako sastojalo iz
nekoliko crkvenih općina. Parohija je bila najmanja jedinica u crkvenoj
organizaciji. Broj vjernika Srpske pravoslavne crkve se, po popisu stanovništva
1991. godine može procijeniti na oko 9 miliona.[n] Srpska pravoslavna crkva ima
veliki broj hramova i manastira. Među najpoznatije i najznačajnije spadaju: Hram
Svetog Save na Vračaru, Saborna crkva u Beogradu i Crkva Svetog Marka u
Beogradu, manastiri: Hilandar, Studenica, Žiča, Gračanica, Visoki Dečani,
Manastir Svetih arhangela, Sopoćani, Pećka patrijaršija, Devič, Mileševa,
Ravanica, Ljubostinja, Ćelije, Tronoša, Ostrog, Cetinjski manastir, Hopovo,
Krušedol, Vraćevšnica, Manasija, Đurđevi Stupovi, Lepavina, Krka, Krupa,
Dragović, Banjska, Piva, Savina, Soko, Gornjak, Vitovnica, Radovašnica, Tavna,
Moštanica, Dobrun, Ozren, Žitomislić, Liplje, Lomnica, Papraća, Rmanj, Vozuća.
SPC je u SFRJ imala šest većih obrazovnih institucija, koje su se nalazile u SR
Srbiji, SR BiH i SR Hrvatskoj, kao i više srednjih škola.

Rimokatolička crkva je bila po brojnosti druga u Jugoslaviji. Većina pripadnika
rimokatoličke vjere živjela je u SR Sloveniji, SR Hrvatskoj i Bosni i
Hercegovini, a manji dio u SR Srbiji, SR Crnoj Gori i SR Makedoniji. Uprava
Crkve bila je podijeljena na nadbiskupije, koje su dalje bile podijeljene na
metropolije i biskupije, a dalje na arhiđakonate, dekanata i župe, kao crkvene
općine najmanje jedinice katoličke crkve. Broj katolika se, po popisu
stanovništva 1991. godine može procijeniti na oko 6-7 miliona.[o] Katolička
crkva obrazovala je svećenike u više srednjih škola (Franjevačka klasična
gimnazija u Visokom, Franjevačka klasična gimnazija u Sinju, Franjevačka
klasična gimnazija u Splitu, Nadbiskupsko sjemenište u Splitu), te na
bogoslovnim fakultetima: Katolički bogoslovni fakultet u Đakovu, Franjevačka
teologija u Makarskoj, Katolički bogoslovni fakultet u Zagrebu, Vrhbosansko
bogoslovno sjemenište u Sarajevu. Na području Jugoslavije djelovali su uglavnom
redovi: Franjevci, Dominikanci, Benediktinci, Cisterciti, Trapisti, Isusovci,
Salezijanci i drugi. Pored Zagrebačka katedrala, najveće katedrale u
Jugoslaviji, poznatije su još Splitska katedrala, kao najstarija katedrala na
svijetu, Đakovačka katedrala, Trogirska katedrala, Kotorska katedrala, Katedrala
Srca Isusova u Sarajevu, Katedrala svetog Bonaventure u Banjoj Luci, Katedrala
Marije Majke Crkve u Mostaru, Katedrala sv. Nikole u Ljubljani, Katedrala Ivana
Krstitelja u Mariboru, Katedrala Blažene Djevice Marije u Beogradu i Katedrala
Presveto srce Isusovo u Skopju. Poznatiji samostani su: Franjevački samostan u
Fojnici, Franjevački samostan i crkva sv. Ivana Krstitelja u Kraljevoj Sutjesci,
Franjevački samostan i crkva sv. Marije u Srebrenici, Franjevački samostan i
crkva sv. Marije u Jajcu, Samostan i župa Uznesenja Marijina (Rama- Šćit),
Franjevački samostan Gorica kod Livna, Franjevački samostan Uzvišenja sv. Križa
i svetište sv. Nikole Tavelića u Sarajevu, Franjevački samostan sv. Pavla u
Nedžarićima, Franjevački samostan sv. Luke u Jajcu, Franjevački samostan Svetog
Ante na Bistriku, Franjevački samostan i crkva sv. Marije u Zvorniku,
Franjevački samostan u Subotici, Franjevačka crkva i samostan sv. Ante na
Poljudu, Franjevački samostan i crkva na Kaptolu u Zagrebu, Franjevački samostan
i crkva sv. Antuna Padovanskog u Koprivnici, Franjevački samostan i crkva sv.
Dujma u Kraju, Franjevački samostan i crkva sv. Pavla na Visovcu, Franjevački
samostan i crkva u Bjelovaru, Franjevački samostan i crkva u Dubrovniku,
Franjevački samostan na Košljunu, Franjevački samostan u Rovinju, Samostan Gospe
od Anđela u Orebiću, Samostan i crkva sv. Antuna u Puli, Samostan i crkva sv.
Franje u Puli, Samostan sv. Franje Asiškog u Zadru, Samostan sv. Jeronima u
Ugljanu, Samostan sv. Pavla Pustinjaka na Školjiću, Samostan i crkva sv. Jurja
kod Perasta, Samostan i crkva sv. Antuna u Perastu, Samostan Svetog Ivana
Krstitelja i Antuna u Zemunu, Samostan svetog Juraja u Novom Sadu, Franjevački
samostan u Subotici. Katolička crkva imala je svoju izdavačku kuću i izdavala je
nekoliko časopisa i novina: Glas Koncila, Mali koncil, Blagovijest (časopis),
Veritas, Naša ognjišta, MI, Crkva na kamenu. U organizaciji katoličke crkve
djelovale su i samostalne dobrotvorne organizacije kao Caritas. Kardinali u
Jugoslaviji bili su: Franjo Kuharić, Franjo Šeper i Alojzije Stepinac.

Po petom popisu stanovništva 1981. godine u SFRJ je živjelo 22.424.711
stanovnika, sa prosječnom gustoćom naseljenosi od 88 stanovnika/m². Najbrojniji
narod bili su Srbi 36,3%, zatim Hrvati 19,7%, Muslimani[h] 8,9%, Slovenci 7,8%,
Albanci 7,7%, Makedonci 6,0%, Jugoslaveni 5,4%, Crnogorci 2,6%, Mađari 1,9%,
Romi 0,7%, Turci 0,5%, Slovaci 0,4%, Rumuni 0,2%, Bugari 0,2% i drugi..
Slijedeći popis iz 1991. nije zvanično priznat, te je u otcijepljenim
republikama ponovljen, a po njemu je broj stanovnika porastao na 23.528.230.Po
odlukama Drugog zasjedanja AVNOJ-a, od 1943. godine u SFRJ je bilo pet
konstitutivnih naroda, a od 1974. godine pridodavanjem Muslimana[h] šest: Srbi,
Hrvati, Muslimani, Slovenci, Makedonci i Crnogorci, te 26 nacionalnosti:
Albanci, Austrijanci, Bugari, Bunjevci, Česi, Egipćani, Grci, Italijani, Mađari,
Nijemci, Poljaci, Romi, Rumuni, Rusi, Rusini, Slovaci, Šokci, Turci, Ukrajinci,
Vlasi, Židovi.

U Jugoslaviji nije bilo savezno definisanog zvaničnog jezika. Određivanje
službenih jezika bilo je u nadležnosti socijalističkih republika i
socijalističkih autonomnih pokrajina, odnosno njihovih skupština, koje su
donosile njihove ustave.

U SR Srbiji zvanični se jezik zvao srpskohrvatski do kraja socijalističkog
razdoblja. U SAP Kosovu je pored srpskohrvatskog zvanični jezik bio albanski
jezik, a u školskom sistemu i turski jezik. U SAP Vojvodini su, pored
srpskohrvatskog, zvanični bili mađarski, hrvatskosrpski, slovački, rumunski i
rusinski. Srbija poslije socijalističkog razdoblja zadržava srpskohrvatski kao
zvanični sve do Ustava iz 2006. godine. U SR Crnoj Gori je zvanični jezik bio
srpskohrvatski jezik ijekavskog izgovora. U SR Bosni i Hercegovini je zvanični
jezik bio srpskohrvatski odnosno hrvatskosrpski jezik ijekavskog izgovora. U SR
Sloveniji su pored slovenskog zvaničan status u pojedinim općinama imali
mađarski i italijanski. U SR Makedoniji makedonski je bio službeni jezik, ali
pored makedonskom, albanski, i turski su se također koristili u školskom
sistemu, te kulturnih potreba. U SR Makedoniji se u školskom sistemu podučavao i
srpskohrvatski. U SR Hrvatskoj je do 1953/1954. zvaničan jezik u školskom
sistemu bio hrvatski, poslije hrvatskosrpski, a od 1972. hrvatski ili srpski. Od
9. novembra 1990. zvaničan jezik je hrvatski. U ostaloj društvenoj praksi
hrvatski kao zvaničan naziv službenog jezika SRH ostaje do Ustava SFRJ iz 1963.
U Ustavu SR Hrvatske kao zvaničan naziv jezika od 1972. se pojavljuje hrvatski
književni jezik koji se zvao i hrvatski ili srpski. Srpskohrvatski se zvanično
koristio od Ustava SFRJ iz 1963. do Ustava SFRJ 1974. u vojnim jedinicama JNA
koje su bile stacionirane u SR Hrvatskoj i kod onog dijela stanovništva koje je
preferiralo zvaničan jezik SR Srbije. U ostalim oblastima života primjena
srpskohrvatskog zvanično prestaje amandmanom na Ustav SR Hrvatske 1972.

Tako Ustav SR BiH navodi kao jezik srpskohrvatski odnosno hrvatskosrpski jezik
ijekavskog izgovora.

Prva poštanska marka SFRJ tiskana je 14-16. decembra 1944. godine Radi se o
poštanskoj marki Srbije pod njemačkom okupacijom. Na marki je dodatno utiskan
pečat sa grbom Jugoslavije i imenom zemlje ćirilićnim pismom (Демократска
република Југославија) i doplatom +2 u plavoj boji. Marka je crvenoljubičaste
boje, sa nominalnom vrijednošću od 3+2 srpska dinara, a na njoj je motiv
manastira Ljubostinja kod Trstenika. Izašle su dvije marke, a druga je imala
nominalnu vrijednost 7+3 dinara. Tiraž prve serije bio je milion primjeraka.
Marka je kataloški, po njemačkom katalogu Michel, numerisana brojem 451 I. U
januaru 1945. izašla je nova serija od tri slične marke, sa razlikom da je pečat
bez mrežasto utiskane pozadine. Marke su vrijedile do 31. januara 1945. godine.
Prva dizajnirana marka sa motivom izašla je 1945, a radi se o seriji od četiri
marke sa likom Josipa Broza sa nominalnom vrijednostima od 5, 10, 20 i 30
dinara. U to vrijeme korištene su lokalne marke sa raznim pečatima: u Bosni i
Hercegovini i Hrvatskoj su korištene marke NDH, u Sloveniji marke Trećeg rajha i
Italije, u Vojvodini marke Mađarske, u Crnoj Gori marke Crne Gore pod
italijanskom okupacijom. Od 1944-91. tiskano je oko 2.100 različitih poštanskih
maraka. Izdavane su i porto marke, doplatne marke i službene marke.

Jugoslavenski sportisti nastupali su u skoro svim većim sportskim takmičenjima.
SFRJ je bila članica Međunarodnog olimpijskog komiteta (MOO) i nastupila je na
Zimskim i Ljetnim olimpijskim igrama prvi put 1948, a zadnji put na Olimpijadi
1992. kada su nastupili kao nezavisni sportisti. Na olimpijadama 1996. godine
nastupili su pod imenom SR Jugoslavija. Jugoslavenske reprezentacije takmičile
su se i na evropskim i svjetskim prvenstvima u nogometu, košarci, rukomet,
odbojci i vaterpolu, gdje su ostvarile i najveće uspjehe. U pojedinačnim
konkurencijama, značajniji sportovi u kojima su ostvareni dobri rezultati su:
veslanje, plivanje, gimnastika, hrvanje, boks, džudo, streljaštvo tenis i stoni
tenis.

Jugoslaviju je na Olimpijskim igrama zastupao Jugoslovenski olimpijski komitet,
koji je osnovan 1919. godine u Zagrebu. SFRJ je postala članica MOO po
automatizmu kao nasljednica Kraljevine. Nakon raspada SFRJ, osnovano je sedam
olimpijskih komiteta zemalja nasljednica.

Jugoslavenska nogometna reprezentacija bila je članica međunarodnih nogometnih
organzacija FIFA i UEFA i nastupala je na Olimpijskim igrama, Svjetskom
nogometnog prvenstvu i Evropskom nogometnom prvenstvu. Prvi nastup na Svjetskom
prvenstvu, reprezentacija Jugoslavije imala je na Svjetskom prvenstvu u nogometu
1950. u Brazilu. Ukupno je nastupila na sedam prvenstava (1950, 1954, 1958,
1962, 1974, 1982. i 1990.), a na Evropskim prvenstvima ukupno četiri puta (1960,
1968, 1976. i 1984.) Najbolji plasman na Svjetskom prvenstvo bilo je četvrto
mjesto na Svjetskom prvenstvu u nogometu 1962. u Čileu, a na Evropskom prvenstvu
drugo mjesto na prvenstvima 1960. i 1968.

Klupska takmičenja održavana su u organizaciji Nogometnog saveza Jugoslavije.
Prvi rang takmičenja bila je Prva nogometna liga Jugoslavije, u čijem se
takmičenju odlučivao prvak Jugoslavije. Ukupno je odigrano 47 sezona, a najviše
pobjeda u prvenstvu imala je beogradska FK Crvena Zvezda (19), FK Partizan (11),
NK Hajduk (7), NK Dinamo (4), FK Vojvodina (2), FK Sarajevo (2) i FK Željezničar
(1).

Takmičenja u Kupu Jugoslavije održavana su od 1947. do 1992. godine. Najviše
pobjeda imala je beogradska FK Crvena Zvezda (12), NK Hajduk (9), NK Dinamo (7),
FK Partizan (6), OFK Beograd (4), FK Velež (2), NK Rijeka (2), FK Borac Banja
Luka (1) i FK Vardar (1).

Košarkaška takmičenja u Jugoslaviji bila su organizovana od strane Košarkaškog
saveza Jugoslavije. Rezultati košarkaške reprezentacije Jugoslavije su jedni od
najboljih na međunarodnim ekipnim takmičenjima u usporedbi sa drugim masovnim
sportovima u Jugoslaviji. Na Ljetnim olimpijskim igrama ova je reprezentacija
nastupila prvi put 1960. godine u Rimu, a olimpijski prvaci su postali 1980.
godine u Moskvi. Ukupno su nastupili na 8 završnih olimpijskih turnira.
Reprezentacija je prvi put na Svjetskom prvenstvu u košarci nastupila na turniru
1950. godine u Argentini. Najbolji rezultat reprezentacije su tri prva osvojena
mjesta na prvenstvima 1957, 1974 i 1982. godine. Na Evropskim prvenstvima
reprezentacija je nastupila na 21 prvenstvu, a prvaci Evrope su postali na
prvenstvima 1973, 1975, 1977, 1989 i 1991. godine.

U ligaškim takmičenjima, jugoslavenska košarkaška liga je bila među vrhunskim
ligama u Evropi i svijetu. Prva sezona košarkaške liga bila je 1945. godine, a
zadnja 1992. godine. Liga je brojala od četiri ekipe u nekoliko prvih godina, do
najviše 14 klubova. U većini sezona u ligi su se takmičile 12 ekipa. Najviše
osvojenih prvenstava imala je KK Crvena zvezda (12). Osim nje, prvenstva su
osvajali još KK Olimpija (6), KK Partizan (5), OKK Beograd (4), KK Bosna (3), KK
Cibona (2) i po jedanput KK Proleter Zrenjanin, KK Radnički Beograd i Selekcija
JNA.

Takmičenja u rukometu organizovao je Rukometni savez Jugoslavije, osnovan 1949.
godine. Savez je bio član Evropske rukometne federacije (EHF) i Međunarodnog
rukometnog saveza (IHF). Jugoslavenska rukometna reprezentacija takmičila se na
Olimpijskim igrama, Svjetskim i Evropskim rukometnim prvenstvima. Prvi nastup na
Olimpijadi bio je na LJOI 1972, kada je reprezentacija osvojila zlatnu medalju.
Ukupno je nastupila na slijedeće četiri Olimpijade (1976, 1980, 1984. i 1988), a
1984. godine po drugi put je osvojila zlatnu medalju.

Na Svjetskim rukometnim prvenstvima reprezentacija je nastupila ukupno 10 puta.
Prvi put 1958, a zadnji put 1990. godine. Najbolji plasman je bilo prvo mjesto
na Svjetskom prvenstvu 1986. godine.

Takmičenja u odbojciu organizovao je Odbojkaški savez Jugoslavije, osnovan 1946.
godine. Savez je bio član Evropske odbojkaške federacije (CEV) i Međunarodnog
odbojkaškog saveza (FIVB). Jugoslavenska odbojkaška reprezentacija takmičila se
na Olimpijskim igrama, Svjetskim i Evropskim odbojkaškim prvenstvima. Prvi
nastup na Olimpijadi bio je na LJOI 1980, kada je reprezentacija osvojila šesto
mjesto. Na Svjetskim odbojkaškim prvenstvima reprezentacija je nastupila ukupno
4 puta. Prvi put 1956, a zadnji put 1970. godine. Najbolji plasman su bila osma
mjesta na Svjetskom prvenstvu 1962. i 1966. godine.

Biatlon se u Jugoslaviji počeo intenzivnije razvijati nekoliko godina prije
početka Zimskih olimpijskih igara u Sarajevu. Jugoslavenski biatlonci su
nastupili su prvi put na Zimskim olimpijskim igrama 1980. godine, kada je Marjan
Burgar nastupio u utrci na 20 km i u utrci u sprintu na 10 km. Nakon toga
jugoslavenski predstavnici nastupili su još na ZOI 1984, ZOI 1988, i ZOI
1992.[p] Prvi nastup na Svjetskom prvenstvu u biatlonu bio je nastup Marjana
Burgara i Borisa Kozinca na SP 1978. Na slijedećim svjetskim prvenstvima: SP
1979, SP 1981, SP 1982, SP 1983, SP 1986, nastupio je jedan ili dva biatlonca, a
na SP 1989, SP 1990 i SP 1991, nastupila si po četiri takmičara, te je na tim
prvenstvima Jugoslavija trčala i štafetnu utrku 4x7,5 km. U Svjetskom kupu,
nastupali su povremeno, uglavnom zbog niskih kvota i ograničenog broja
takmičara.



https://bs.wikipedia.org/wiki/Derventa

Derventa je naselje i središte istoimene općine na sjeveru Bosne i Hercegovine.
Graniči sa općinama Bosanski Brod, Modriča, Doboj, Prnjavor, a na sjeveru je
rijeka Sava, koja predstavlja deset kilometara dugu granicu sa Republikom
Hrvatskom. Na prostoru površine 517 km2 u 56 naselja i gradu Derventi po popisu
iz 1991. godine, živjelo je 56.489 stanovnika, od toga u samom gradu Derventi -
17.748. Prema nezvaničnim rezultatima popisa 2013. u gradu Derventi je živjelo
12.680 stanovnika, a u općini Derventa 30.177.

Iz osmanlijskih izvora saznajemo da se na mjestu današnjeg grada nalazilo selo
Gornja Ukrina, koje je 1600. godine imalo dvije stotine petnaest kuća. Krajem
19. vijeka bio je to već grad sa 3.200 domaćinstava. Prva osnovna škola počela
je da radi 1864. a gradska bolnica dvadesetak godina kasnije. Do kraja 19.
vijeka već su razvijeni i prvi industrijski pogoni. Izgrađen je parni mlin,
tkačnica, štamparija, vodovod, a kroz Derventu je prošla i pruga uskog kolosjeka
koja je povezivala Bosanski Brod i Sarajevo. Početkom 20. vijeka Derventa je već
postala i bogato trgovačko mjesto, a njena okolina važila je kao jedan od
najplodnijih krajeva tadašnje Bosne. Pred Prvi svjetski rat u Derventi su
otvorene gimnazija, učiteljska i poljoprivredna škola. Nakon Drugog svjetskog
rata u kome je život izgubilo oko 1000 ljudi sa ovog područja i znatnih
razaranja, Derventa 1980-ih godina dostiže vrhunac u svom razvoju i svrstava se
u gornji dio ljestvice srednje razvijenih općina Bosne i Hercegovine. Pred
posljednji rat od 57.000 stanovnika općine u industriji tekstila, kože i obuće,
crne metalurgije i metaloprerade, poljoprivredne proizvodnje, građevinarstvu,
grafičkoj industriji i drugim pratećim djelatnostima bilo je trinaest i po
hiljada zaposlenih. Derventa je imala 17.000 stanovnika, a sa svim centrima
mjesnih zajednica bila je povezana kategorisanim putevima. Do važnijih centara u
širem okruženju i centara susjednih općina vodili su magistralni putevi. To je
sa njenim geografskim položajem činilo posebnu pogodnost za protok roba, ljudi i
brzu komunikaciju sa većim regionalnim centrima bivše Jugoslavije.

U posljednjem ratu koji se odvijao na većem dijelu područja općine bilo je mnogo
žrtava, a razorena su i uništena ogromna materijalna dobra. U direktnim borbenim
dejstvima oštećen je ili uništen veći dio stambenih zgrada, industrijska oprema,
posebno prerađivački kapaciteti Tekstilne industrije "Ukrina", kao i materijalna
dobra poljoprivrede. Prema nepotpunim podacima materijalna ratna šteta
procenjuje se na preko pet stotina miliona dolara. Po prestanku ratnih dejstava
sa skromnim vlastitim materijalnim mogućnostima pristupilo se sanaciji objekata
koji su bili neophodni za uspostavljanje najvažnijih životnih funkcija. Uz pomoć
donatora saniran je dio vodovoda, elektro i PTT sistema, školskih objekata,
obdanište i dom zdravlja, kao i veći dio lokalnih puteva i saobraćajnica
magistralnog značaja. Pokrenut je i dio privrednih kapaciteta. Predratni
privredni kapaciteti Dervente i proizvodnja čijih je šezdeset procenata bilo
namjenjeno stranom tržištu, te značajna poljoprivredna proizvodnja, uz dobre
saobraćajne veze i kadrovski potencijal predstavljaju osnovu privredne obnove i
daljeg razvoja ove općine.

Kada je riječ o ulaganju u privredu Dervente posebnu pažnju svakako privlači
"Ukrina" sa devedeset godina dugom tradicijom u proizvodnji tkanina i pletenina
sa ubačenom potkom. Ta proizvodnja dostigla je 1991. godine 10 miliona metara
kvadratnih tkanine, a proizvođeni su i zaštitna oprema, kuhinjska galanterija i
posteljina. U fabrici je radilo hiljadu 800 radnika. No, "Ukrina" je najviše i
pogođena ratnim razaranjima. Tkačnica je potpuno uništena, a predionica, dorada
i konfekcija djelimično oštećene. U fabrici trenutno četrdeset zaposlenih
proizvodi zaštitnu odjeću i posteljinu. Fabrika šavnih cijevi "UNIS" imala je
godišnju proizvodnju od 40 hiljada tona cijevi, cijevnih elemenata i proizvoda
finalne prerade. Trenutno se proizvodni kapaciteti ove fabrike koriste sa 25
procenata. To jasno ukazuje koje su mogućnosti ulaganja u tu fabriku, posebno u
finalnu preradu, pogotovo što tržište za proizvode "UNIS"-a postoji, a sačuvan
je i kadrovski potencijal. U Fabrici obuće "DEMOS" proizvođeno je prije rata 15
hiljade pari obuće dnevno, od čega 90 procenata za izvoz. Fabrika danas radi sa
23 procenta kapaciteta, a veći dio proizvodnje namjenjen je stranim partnerima.
Imajući u vidu infrastrukturnu opremljenost objekata i kadrovski potencijal
dodatna ulaganja omogućila bi znatno proširenje proizvodnje. Potrebe za dodatnim
kapitalom postoje i u ostalim preduzećima u Derventi. Značajne su mogućnosti
povećanja proizvodnje i širenja proizvodnih programa u Fabrici autodijelova
"Mehanika", zatim Građevinskom preduzeću "Rad", štampariji "Iskra", Preduzeću za
proizvodnju, montažu i projektovanje metelnih konstrukcija i opreme "Tehnorad" i
nizu drugih privatnih preduzeća kojih je sve više u Derventi. Ona su
komplementarna većim industrijskim kapacitetima i dopunjuju proizvodne programe.
Razvoju tih preduzeća doprinose i stimulativne olakšice u planskoj gradnji, kako
stambenog, tako i poslovnog prostora.



https://bs.wikipedia.org/wiki/Stari_most

Stari most je čuveni most preko rijeke Neretve u Mostaru. Sagrađen je između
1557. i 1566, a djelo je osmanlijskog graditelja Hajrudina. 9. novembra 1993.
HVO je srušio Stari most. Nakon obnove 2004. most je uvršten na spisak Svjetske
kulturne baštine UNESCO-a. Poznat je kao glavni simbol Mostara i Hercegovine.

Mostarski Stari most je kameni most izgrađen od kamena tenelija. Luk je dug
skoro 29, a visok 20, metara, savijen blizu sniženog polukruga. Karakteriziran
je po tankom i elegantnom obliku: profil mosta je bio toliko tanak i visoko
iznad vode da je mnogima bilo teško zamisliti da takva građevina se može
napraviti od ogromnih kamenih blokova. Most je svijetle sjajne boje koja se
mijenja tokom dana, zavisno od Sunca.

Most je bio izgrađen jednostavno da se spoje dvije obale Neretve, bez ikakve
ukrasne namjere ili posebnog značaja. Glavni utjecaj na dizajn mosta imala je
morfologija mjesta i okoline. Cijeli kompleks nije posljedica jednog dizajna
nego razvoj kroz doba, zavisan od historijskih događaja i potrebe za zaštitu
prijelaza preko rijeke. Stari most nije povezan ni s jednim specifičnim stilom
ili periodom u arhitekturi tako da je jedinstven u svijetu.

Prije izgradnje Starog mosta taj dio Neretve već je bio premošten. Ovaj most, i
sam Mostar, prvi se put spominje u pismu jednog Dubrovčanina vijeću svog grada u
kojem piše da je Vladislav Hercegović, sin hercega Stjepana, odmetnuo od oca i
da mu je zauzeo Blagaj i 2 kule i most na Neretvi (et do castelli al ponte
Neretua). Osmanlije su osvojile ovo područje 1466. i gradić pored mosta postao
je sve veći i značajniji baš zbog njega.

Ne zna se tačno kad je bio izgrađen ovaj prvi most, ali se zna da je služio sve
do vladavine Mehmeda II Osvajača u 15. vijeku, kad je bio izgrađen novi. Ipak,
ovaj novi također je bio lošeg kvaliteta. Ćatib Čelebi, osmanlijski zemljopisac
iz 17. vijeka, napisao je da je most drveni, istrošen, na lancima, da se
prilikom prelaza trese i da je premirao od straha prelazeći ga. Zato nije
iznenađujuće da su građani Mostara zamolili sultana Sulejmana Veličanstvenog da
izgradi novi kameni most.

Projekt mosta je bio dat mimaru Hajrudinu, istanbulskom arhitekti i učeniku
čuvenog mimara Sinana. Prema legendi, Hajrudin je pobjegao iz Mostara dan prije
no što su podizane skele, iz straha od Sulejmana Veličanstvenog, koji je
prijetio da bi Hajrudin bio osuđen na smrt ako bi se luk mosta ikad raspao.
Međutim, nema ni podatka da je Hajrudin ikad vidio svoj most. Umjesto Hajrudina,
izvodač gradnje mosta bio je lokalni čovjek, Mehmed Karađoz.

Radovi su započeti 24. oktobra 1557. Za gradnju je bilo potrebno 456 blokova
kamenja i 300.000 akči (tadašnji novac Osmanlijskog carstva). Kamen je bio
čuveni tenelija, vjerovatno dobijen iz kamenoloma smještenog otprilike 5 km
južno od grada. Radnici su uglavnom bili iz okoline Dubrovnika i iz kadiluka
Popovo, koji su bili poznati tesari i kamenoresci. Radovi su završeni 9 godina
kasnije, 1566. Treba napomenuti da je Mostar dobio ime po čuvarima lokalnog
mosta, tj. mostarima. Sam most kroz historiju je bio zvan "Novi", "Sultana
Sulejmana", "Veliki" i "Stari".

Tokom rata u BiH (1992–1995), most je djelomično oštećen od strane srpskih snaga
i JNA. 9. novembra 1993. HVO je srušio Stari most kao dio kampanje granatiranja
i teroriziranja Mostara. Dan ranije HVO je započeo s kampanjom rušenja mosta
ispaljujući na desetine projektila u luk i kule, što je okončano sutradan
njegovim konačnim rušenjem.

Nakon objavljivanja 36 Tuđmanovih stenograma, može se zaključiti da je rušenje
mosta bilo dio smišljene kampanje agresije Hrvatske, koja se, između ostalog,
ogledala i u urbicidu.

O metodama urbicida i agresije Hrvatske na Bosnu i Hercegovinu svjedoči i
razgovor Tuđmana s Jankom Bobetkom i Rosom 6. novembra 1993, samo 4 dana prije
rušenja Starog mosta. U jednom trenutku Tuđman od Rose traži da protiv Bošnjaka
primijeni "neke elemente zastrašivanja": "Da bi osigurao ove granice Hrvatske,
izvoli upotrijebiti sve što je moguće, jedino nećeš bojne otrove". Na što Roso
odgovara: "Tu je taj problem što su ta punjenja miksnog tipa, miješana i jako su
velika, ne možemo ih razdvojiti, 500 kg, to bi uništilo jedan cijeli grad
kemijski... Ja čuvam to kao adut, ovi naši iz BiH to znaju". Samo četiri dana
kasnije, novi sastanak, sa hitnom temom: srušen je Stari most u Mostaru. "Neki
elementi zastrašivanja" koje je Tuđman zahtijevao, primijenjeni su. Sada Tuđman
pita: "Dobro, usput, taj mostarski most, tko ga je porušio". Slijedi odgovor
Mate Bobana, koji je značajan doprinos u historiji ratnog cinizma: "Bile su
strašne kiše". Stari Most je, dakle, porušio Pero Zubac svojom poezijom, svojim
"Mostarskim kišama". Tuđman je ipak oprezan, pita: "Hoćemo li opet mi biti
optuženi". Tada se pokreće čitava strategija prikrivanja zločina: pada dogovor
da se kontaktiraju veze u španskom bataljonu, da se stranci nagovore da lažu o
tome da Hrvati nisu srušili Most. Mate Granić: "Imati tu informaciju, imati sve,
jer ako oni kažu dobru informaciju onda je to izuzetno, jer se inače to na
CNN...". Tuđman: "Inače, među nama, rušenje u vojnom pogledu, kome ide više u
korist?" Mate Granić: "Nama". Još veća panika nastaje kad se pokušava prikriti
stvarna uloga Hrvatske u ratu u Bosni.

Inače, stenogrami Franje Tuđmana su nedvosmisleno najdirektniji dokaz agresije
Hrvatske na Bosnu i Hercegovinu i nalaze se u Haškom tribunalu kao dokazni
materijal.

U toku je proces pred Međunarodnim krivičnim sudom za bivšu Jugoslaviju protiv
Slobodana Praljka za rušenje Starog mosta.

Sam Praljak je 2004. za Slobodnu Dalmaciju izjavio: "Stari most je bio vojni
objekat, a vojni objekat u ratu, bez obzira na njegovu povijesnu i kulturološku
vrijednost, može biti srušen."

Most je rekonstruiran i potpuno obnovljen 2004. Među donatorima su bile i turska
i italijanska vlada.

Od turističkog značaja svakako je i tradicionalno takmičenje u skokovima s ovog
mosta, koji imaju jako dugu historiju. 15. augusta 2015. Stari most bio je i
domaćin takmičenja iz Red Bull Svjetske serije u ekstremnim skokovima u vodu,
što je također imalo turistički značaj.



https://bs.wikipedia.org/wiki/Los_Angeles

Los Angeles, službeno "Grad Los Angeles", poznat po inicijalima L. A, veliki je
grad u južnoj Kaliforniji. Udaljen je 551 km od San Franciska i drugi je grad po
veličini u SAD-u nakon New York Cityja s brojem stanovnika od 3.792.621, što ga
čini najnaseljenijim gradom u Kaliforniji. Poznat je po svojoj mediteranskoj
klimi, etničkoj raznovrsnosti, kulturi poznatih ličnosti, prometu, te filmskoj i
televizijskoj industriji. Nalazi se u velikom obalnom slivu okruženom planinama
s tri strane koje dostižu nadmorsku visinu od (a i preko) 3.000 m.

Iako je historijski bio dom raznim plemenima poput Chumasha i Tongva, Juan
Rodríguez Cabrillo ga je prisvojio Španiji 1542. kao i ostatak područja koji se
danas naziva Alta Kalifornija. Grad je službeno osnovao španski guverner Felipe
de Neve 4. septembra 1781. Postao je dio Prvog španskog carstva (današnjeg
Meksika) 1821. nakon Meksičkog rata za nezavisnost. Nakon završetka
Meksičko-američkog rata 1848, Los Angeles i ostatak Kalifornije kupljeni su
prema dogovoru Guadalupe Hidalgo kojim su kupljena mjesta postala dio SAD-a.
Grad je postao općina 4. aprila 1850 – pet mjeseci prije nego što je Kalifornija
postala savezna država.

Centar je mnogo većeg metropolitanskog područja Los Angelesa (13 miliona ljudi)
i područja Šireg Los Angelesa (18 miliona ljudi). Ovo ga čini jednim od najvećih
metropolitanskih područja na svijetu, te drugim po veličini u SAD-u. Grad je
središte istoimenog, najnaseljenijeg okruga u SAD-u. Stanovnici grada se izvorno
nazivaju "Angelenos".

Globalni je grad s jakim biznisima, međunarodnom trgovinom, zabavom, kulturom,
medijima, modom, naukom, sportovima, tehnologijom, obrazovanjem, medicinom i
istraživanjem. Još je poznat kao "Grad anđela". Grad je 6. na globalnom indeksu
najboljih gradova i 9. na indeksu globalnih ekonomskih snaga. Dom je renomiranm
institucijama koje pokrivaju širok spektar profesionalnih i kulturnih polja, te
je jedan od najodržljivih ekonomskih snaga u SAD-u. Prema podacima iz 2008,
kombinirano statističko područje Los Angelesa (ili skraćeno CSA) ima bruto
metropolitanskog proizvoda (BMP ili GMP) od 831 milijarde dolara. Ova statistika
ga čini trećim po bruto proizvodu nakon područja Šireg Tokija i Njujorškog
metropolitanskog područja. Pošto je Hollywood dio Los Angelesa, ova četvrt ga
čini liderom u proizvodnji televizijskih programa, filmova, videoigara i muzike.
Grad je također bio domaćin Olimpijskih igara 1932. i 1984.

Obalno područje Los Angelesa su prvo naselila domorodačka plemena Tonga (još
poznati pod nazivom Gabrieleños) i Chumash prije nekoliko hiljada godina.
Poznato Gabrielino naselje u ovom području se nazivalo "iyáangẚ" (španci su ga
zapisivali kao Yang-na), što je značilo "mjesto otrovnog hrasta".

Portugalski istraživač (u službi Španije) Juan Rodríguez Cabrillo je prisvojio
područje južne Kalifornije Španskom carstvu 1542. Gaspar de Portolà i franjevac
Juan Crespí su prvi put dostigli područje današnjeg Los Angelesa 2. augusta
1769.

Franjački kaluđer Junípero Serra je 1771. predvodio građenje prve mise područja
pod nazivom "Misa San Gabriela Arcángela". Grupa od 44 doseljenika (poznata pod
nazivom "Los Pobladores") je 4. septembra 1781. osnovala naselje pod imenom "El
Pueblo de Nuestra Señora la Reina de los Ángeles del Río de Porciúncula"; na
bosanskom bi naziv grada bio "Grad naše dame, kraljice anđela rijeke
Porciúncula". "Kraljica anđela" se ovdje odnosi na Djevicu Mariju u
rimokatoličkoj religiji. Dvije trećine doseljenika su bili mestici i mulati sa
mješavinom afričkog, domorodačkog i evropskog porijekla. Naselje je duže vrijeme
bilo u obliku malog gradića, uglavnom fokusiranog na poljoprivredu. Stanovništvo
je 1820. poraslo na 650 osoba. Danas se naselje obilježava u historijskom
distriktu Los Angeles Pueblo Plaza i ulici Olvera, koji je najstariji dio Los
Angelesa.

Nova Španija se uspjela odvojiti od Španskog carstva 1821. nakon čega je naselje
nastavilo biti dio Meksika. Guverner Pío Pico je, pod meksičkom vladavinom,
izabrao Los Angeles za glavni grad područja Alta Kalifornije.

Meksička vladavina se završila tokom Meksičko-američkog rata: Amerikanci su
preuzeli kontrolu od stanovnika Kalifornije nakon nekoliko borbi, što je dovelo
do potpisivanja Cahuenga dogovora 13. januara 1847.

Nakon završetka Južno-pacifične željezničke linije 1876, željeznice su se počele
koristiti u Los Angelesu. Nafta je otkrivena u gradu i okružnim područjima 1923.
Otkrivanje je pomoglo Kaliforniji da postane najveći proizvođač nafte u državi
sa jednom četvrtinom svjetske nafte.

Stanovništvo je poraslo na 102.000 osoba do 1900, što je otežalo snadbijevanje
vodom. Nastavak rasta grada je osiguralo pravljenje akvadukta Los Angelesa 1913.
pod vodstvom Williama Mulhollanda.

Hollywood se 1910. spojio sa Los Angelesom. U to vrijeme je u gradu radilo 10
filmskih kompanija. Preko 80% svjetske filmske industrije se od 1921. nalazilo u
Los Angelesu. Novac koji je filmska industrija proizvodila je omogućila gradu da
izbjegne veći dio ekonomskog utjecaja Velike depresije. Broj stanovnika je
prevazišao milion do 1930. Grad je bio domaćin Olimpijskih igara 1932..

Los Angeles je bio važan centar proizvodnje aviona i brodova tokom Drugog
svjetskog rata. Kompanija Calship je izgradila na stotine takozvanih "Liberty" i
"Victory" lađa na ostrvu Terminal. Područje Los Angelesa je bilo sjedište šest
proizvođača letjelica: Douglas Aircraft Company, Hughes Aircraft, Lockheed,
North American Aviation, Northrop Corporation i Vultee. Više aviona je
proizvedeno u jednoj godini ovog rata nego u svim prethodnim ratovima otkad su
Wright braća izmislila avion 1903. Proizvodnja je naglo porasla, kao što je to
potvrdio William S. Knudsen iz državnog komiteta za nacionalnu sigurnost svojim
komentarom: "Pobjedili smo zato što smo ugušili neprijatelja sa lavinom
proizvodnje koju do tada nikada nisu vidjeli niti su sanjali o nečemu takvom."

Los Angeles je nastavio sa rastom u dolinu San Fernanda nakon završetka Drugog
svjetskog rata. Proširivanje sistema autoputeva tokom 1950-ih i 1960-ih je
povećalo naseljivanje u predgrađa i označilo kraj gradskoj željeznici, koja je
jednom bila najveća željeznica u saveznoj državi.

Odnos rasa je prekapio čašu 1960-ih Wattsovim pobunama 1965, u kojima je
usmrćeno 34 i ozljeđeno preko 1.000 osoba. Ovo je bila najveća pobuna u
historiji grada sve do pobuna 1992. Los Angeles je 1969. postao jedan od mjesta
rođenja interneta nakon što je prvo ARPANET prenos izvršen iz Univerziteta
Kalifornije u Los Angelesu (odnosno UCLA) do SRI-ja u Menlo Parku, Kaliforniji.

Grad je 1984. po drugi put bio domaćin Olimpijskih igara. Unatoč bojkotu 14
komunističkih zemalja 1984, Olimpijske igre su ipak bile uspješnije u
finansijskom pogledu od prethodnih i druge su Olimpijske igre koje su imale
značajan profit, odmah nakon Olimpijskih igara 1932., koje su također održane u
Los Angelesu.

Rasne tenzije su eruptirale 29. aprila 1992. zbog oslobađajuće presude porote
doline Simi, koji su oslobodili policajce uhvaćene kako tuku Rodneyja Kinga na
video snimku. Ovo je bila najveća pobuna u historiji SAD-a sa procjenom štete od
otprilike 1,3 milijarde dolara i sa 53 usmrćena i 2.000 ozljeđenih lica.

Zemljotres Northridge je 1994. prouzrokovao štetu od 12,5 milijardi dolara i 72
smrtna slučaja. Vijek se završio sa Rampart skandalom. To je bio jedan od
najopširnijih slučaja nedoličnog ponašanja policije u američkoj historiji.

Glasači su 2002. odbili pokušaj otcijepljenja doline San Fernanda i Hollywooda
od grada.

Grad je podijeljen u preko 80 distrikta i susjedstava od kojih su većina bili
zasebni gradovi i zajednice koje su se spojile u grad. Općenito gledajući, grad
je podijeljen na sljedeća područja: Centar Los Angelesa, Istočni Los Angeles i
Sjeveroistočni Los Angeles, Južni Los Angeles i Harbor region Los Angelesa, Širi
Hollywood, Wilshire, Westside i doline San Fernanda i Crescenta.

Los Angeles sadrži sljedeće poznate znamenitosti: Walt Disney koncertnu salu,
katedralu Naše dame anđela, Angels Flight, pozorište Kodak, Griffith
obzervatorijum, Getty centar, Getty vilu, memorijalni koloseum Los Angelesa,
muzej umjetnosti oblasti Los Angelesa, Graumanovo kinesko pozorište, znak
Hollywooda, Bradbury zgradu, Hollywoodski bulevar, zgradu diskografske kuće
Capital Records, gradsku vijećnicu Los Angelesa, amfiteatar Hollywood Bowl,
ratni brod USS Iowa, Watts tornjeve, centar Staples, Dodger stadion i ulicu
Olvera.

Grad Los Angelesa je nepravilno oblikovan i pokriva područje od 1.302 km², od
čega je 1.214 km² kopno a 88 km² voda. Perimetar grada iznosi 550 km.

Los Angeles je u isto vrijeme ravan a i brdovit grad. Najviša tačka grada se
nalazi na sjeveroistočnom kraju doline San Fernanda i to je planina Lukens, te
joj nadmorska visina iznosi 1.547 m. Istočni kraj planina Santa Monica se
proteže od centra grada pa sve do Tihog okeana te odvaja sliv Los Angelesa od
doline San Fernanda. Drugi brdoviti dijelovi Los Angelesa su planina Washington
u području sjeverno od centra grada, istočni dijelovi poput Boyle Heightsa,
okruga Crenshaw oko brda Baldwin i okruga San Pedro.

Grad okružuju mnogo više planine. Odmah ka sjeveru se nalaze planine San
Gabriel, koje su popularno rekreaciono područje za stanovnike Los Angelesa.
Najveća tačka je planina San Antonio koja se lokalno naziva i "Mount Baldy", te
dostiže nadmorsku visinu od 3.068 m. Najviša tačka područja šireg Los Angelesa
je planina San Gorgonio sa nadmorskom visinom od 3.506 m.

Glavni odvodni kanal je rijeka Los Angeles. Korpus inženjeringa ju je izravnao i
obložio u 82 km betona kako bi se koristila za zaštitu od poplava. Rijeka ulazi
u grad u susjedstvu Canoga Park. Teče istočno iz doline San Fernanda, sjevernim
rubom planinâ Santa Monice i skreće južno kroz centar grada kako bi se ulila u
Tihi okean u pristaništu Long Beacha. Manji potok pod nazivom Balloona se
ulijeva u zaliv Santa Monice u susjedstvu Playa del Rey.

Los Angeles je bogat po različitim vrstama biljaka zbog raznolikosti u
staništima, poput plaža i planina. Najčešće botaničko okruženje je područje
obalnog žbunja, koje pokriva obronke zapaljivog čestara. Autothne vrste koje se
nalaze u ovom području su: Eschscholzia californica, Romneya, Heteromeles
arbutifolia, Quercus agrifolia i Leymus condensatus. Mnoge autothne vrste poput
suncokreta Los Angelesa su postale toliko rijetke da se gotovo mogu smatrati
ugroženim. Iako nije autothna vrsta Los Angelesa, službeno stablo Los Angelesa
se smatra koralno stablo (Erythrina caffra) te je službeni cvijet Los Angelesa
Strelitzia reginae. Washingtonia robusta, Kanarska datulja, Syagrus
romanzoffiana, hurma i Washingtonia filifera su također česti u području Los
Angelesa, iako je jedino zadnja vrsta autohna Los Angelesu.

Los Angeles je pod čestim utjecajem zemljotresa zbog svog smještaja na
pacifičkom vatrenom prstenu. Geološka nestabilnost je dovela do pojave znatnog
broja rasjeda koji prouzrokuju oko 10.000 zemljotresa u južnoj Kaliforniji, mada
većina njih nije toliko jaka da bi se mogla značajno osjetiti. Jedan od većih je
rasjed San Andreasa. Smješten je na granici između Tihookeanske i
Sjevernoameričke ploče, te na njega potencionalno može utjecati ogroman
zemljotres pod nazivom "The Big One". Sljedeći zemljotresi su pogodili područje
Los Angelesa: Northridge zemljores 1994., Whitter Narrows zemljotres 1987.,
zemljotres San Fernanda 1971. blizu naselja Sylmar i zemljotres Long Beacha
1933.. Iako se većina zemljotresa ne može osjetiti, dva posljedna su bila
ovakvog tipa - odnosno zemljotresi rasjeda Newport-Inglewooda 3. maja 2015. i
12. aprila 2015. U oba slučaja, nije bilo povrijeđenih. Metropolitansko područje
kao i sliv Los Angelesa su rizično mjesto takozvanih "slijepih" navlačnih
zemljotresa, koji se javljaju kada se obrnuti rasjed blagog pada i velike
amplitude kretanja stijenskih masa ne može vidjeti na površini zemlje, samim
time oznaka "slijepi" zemljotresi. Na određene dijelove grada mogu značajno
utjecati cunamiji. Primjer ovoga je kad je došlo do oštećenja lučnog područja od
strane valova zemljotresa Valdivia 1960.

Klima Los Angelesa je mješavina suptropske i mediteranske klime, te prima taman
dovoljno padavina kako bi izbjegao klasifikaciju stepske klime. Los Angeles ima
znatno puno sunca godišnje sa prosjekom od 35 dana sa znatnom količinom
padavina.

Temperature obalnog sliva prekoračuju 32°C nekoliko puta godišnje, počevši od
jednog dana mjesečno u aprilu, maju, junu i novembru, tri dana mjesečno u julu,
augustu i oktobru pa sve do pet dana mjesečno u septembru. Temperature u
dolinama San Fernanda i San Gabriela su značajno više. Temperature se dnevno
redovito mijenjaju - unutrašnja područja imaju razliku u temperaturi od 16°C
između najniže i najviše prosječne temperature. Godišnja prosječna temperatura
mora je 17 °C, dok je 14 °C u januaru a 20 °C u augustu. Broj sunčanih sati je
više od 3.000 godišnje, sa prosjekom od 7 sati dnevno u decembru pa sve do 12 u
julu.

U području Los Angelesa se također javljaju mikroklime, za koje su
karakteristične drastične promjene temperature u obližnjim područjima. Na
primjer, najviša temperatura u pristaništu Santa Monice je 24 °C dok je u parku
Canoga 35 °C. Za ovaj grad je također specifična pojava kasnog proljeća, odnosno
ranog ljeta u junu, što je isto tako često za veći dio obale južne Kalifornije.
Ovo znači da će nebo biti oblačno ujutro, dok će se vrlo brzo razvedriti i biti
sunca prije popodneva. Tačka rose, u toplijim mjesecima, varira od 13,6 °C u
junu pa sve do 16,2 °C u augustu.

Godišnje padavine u centru grada iznose 384,6 mm te se većinom dešavaju tokom
zime i proljeća (od novembra pa sve do kraja aprila), najčešće u vidu blagih
padavina, mada se mogu pojaviti i veće padavine tokom zimskih oluja. Za vrijeme
ljetnih dana rijetko kad pada kiša. Upad vlažnog zraka sa juga ili istoka
ponekad može dovesti do kratke grmljavine praćene kišom pri kraju ljeta,
pogotovo u planinama. Obalno područje inače ima malo manje padavina, dok planine
imaju više. Unatoč ovome, dolina San Fernanda može dobiti od 406 mm pa do 508 mm
kiše godišnje. Šablon za padavine je nekoliko sušnih godina koje prate vlažne
godine kako bi "poboljšale" prosjek padavina. Padavina snijega je veoma rijetka
u slivu grada, mada snijeg pada svake zime na planinama unutar granica grada.
Najveća količina snijega izmjerena u centru grad je bila 1932. i iznosila je
svega 5 cm. Najviša temperatura u Los Angelesu je zabilježena 27. septembra
2010. te je iznosila 45 °C. Najniža temperatura je zabilježena 22. decembra
1944. i iznosila je −4 °C.

Postojalo je naselje pod imenom iyáangẚ (odnosno Yang-na na španskom), čiji se
naziv prevodio kao "mjesto otrovnog hrasta". Yang-na je također bio poznat pod
imenom "dolina dima". Los Angeles duguje geografiji, teškoj upotrebi automobila
i lučnom kompleksu Los Angelesa i Long Beacha za prekomjerno zagađenje zraka u
vidu smoga. Sliv Los Angelesa i dolina San Fernanda su podložni atmosferskoj
inverziji koja zadržava izduvne gasove iz automobila, aviona, lokomotiva, vozila
za prijevoz i proizvodnju kao i iz drugih izvora.

Sezona smoga traje od maja do oktobra. Zagađenje se nakuplja nekoliko uzastopnih
dana, jer Los Angeles dobija samo 380 mm kiše godišnje, za razliku od drugih
većih gradova koji se oslanjaju na kišu da očiste nivoe smoga. Problem čistog
zraka Los Angelesa i drugih većih gradova je doveo do donošenja raznih državnih
zakona o okolišu, uključujući Akt za čisti zrak (eng. Clean Air Act). Savezna
država Kalifornija u posljednje vrijeme pokušava dovesti do smanjenja problema
okoliša u cijelog državi nalaganjem vozila sa niskom emisijom štetnih gasova.
Očekuje se da će se pojava smoga drastično spustiti za nekoliko godina zbog
agresivnih načina rješenja ovog problema, kao što su pojava električnih i
hibridnih automobila, poboljšanje javnog prijevoza kao i raznih drugih mjera.

Smog se označava u nekoliko faza. Broj upozorenja prve faze se spustio sa preko
100 godišnje tokom 1970-ih do skoro 0 u novom milenijumu. Unatoč napredovanju,
godišnji izvješaji American Lung Association-a su rangirali grad kao
najzagađeniji u državi sa kratkotrajnim neželjenim efektima i godišnjim
zagađenjem čestica. Grad je bio na drugom mjestu 2008. po zagađenju i ponovo je
bio na prvom mjestu po zagađenju čestica. Grad je 2010. dostigao cilj o pružanju
20% električne energije grada putem obnovljivih izvora. American Lung
Association je, 2013, rangirao metropolitansko područje kao najgore u državi po
pogledu smoga i četvrto po kratkotrajnim i godišnjim zagađenjima.

Klimatske promjene su već imale značajan utjecaj na Los Angeles. Prosječne
temperature su porasle za 4 stepena od 1878. Proučavanje Univerziteta
Kalifornije u Los Angelesu predviđa da će se temperature podići za 3 do 4
stepena u obalnim područjima, odnosno 4 do 4,5 stepena u urbanim područjima.
Sezona požara 2014. se nije završila u južnoj Kaliforniji, te proučavanja
predviđaju da će klimatske promjene imati značajan utjecaj na pojavu češćih i
većih požara do kraja ovog vijeka. Promjena klime će također imati utjecaja na
dizanje nivoa mora. Očekuje se dizanje od 12 do 60 cm od 2000. do 2050, što će
dovesti do češćih oluja i valova, te bi to moglo dovesti do poplava i uništenja
kritične obalne infrastrukture grada.

Popis stanovništva iz 2010. je ustanovio da Los Angeles ima 3.792.621
stanovnika. Gustoća stanovništva je bila 2.913 osoba po km². 874.525 osoba
(odnosno 23,1%) je bilo mlađih od 18 godina, 434.478 osoba (odnosno 11,5%) je
bilo između 18 do 24 godine starosti, 1.209.367 osoba (odnosno 31,9%) je bilo
osoba između 25 do 44 godine starosti, 877.555 osoba (odnosno 23,1%) je bilo od
45 do 64 godine starosti dok je 396.696 osoba (odnosno 10,5%) bilo 65 godina
starosti ili stariji. Srednja dob stanovništva je bila 34,1 godina. Na svakih
100 žena, bilo je 99,2 muškarca. Za svakih 100 žena od 18 godina ili veće
starosti, bilo je 97,6 muškaraca.

Popisano je 1.413.995 stambenih jedinica, od kojih je 1.298.350 bilo tokom 2005.
pa sve do 2009. Prosječna gustoća stambenih jedinica je iznosila 1.086/km². Od
ukupnog broja stambenih jedinica, 503.863 (odnosno 38,2%) ih je bilo u
vlasništvu stanara, dok je 814.305 (odnosno 61,8%) stambenih jedinica bilo u
vlasništvu iznajmljivača. Iznos upražnjenih domova koji su bili u vlasništvu
stanara je iznosio 2,1%, dok je iznos u vlasništvu iznajmljivača bio 6,1%.
1.535.444 osoba (odnosno 40,5% stanovnika) je živjelo u stambenim jedinicama
čiji su oni bili vlasnici, dok je 2.172.576 (odnosno 57,3%) stanovnika
iznajmljivalo stambene jedinice.

Po podacima iz popisa stanovništva 2010, prosječni prihodi domaćinstava su
iznosili 49.745 $, te je 21,2% stanovništva živjelo ispod državnog nivoa
siromaštva.

Los Angeles udomljava osobe iz preko 140 država koji govore 224 različita
jezika. Dobri primjeri poligotskog karaktera grada su etnička naselja poput
Kineske četvrti, historijske Filipinske četvrti, Korejske četvrti, Male
Ermenije, Male Etiopije, Malog Bangladeša i Tajlandske četvrti.

Po podacima iz popisa stanovništva 2010, rasna podjela Los Angelesa je bila
sljedeća: 1.888.158 bijelaca (49,8%), 365.118 afroamerikanca (9,6%), 28.215
domorodaca (0,7%), 426.959 azijata (11,3%), 5.577 pacifičkih otočana (0,1%),
902.959 drugih rasa (23,8%) i 175.635 (4,6%) osoba sa dvije ili više rase.
Latinoamerikanaca bilo koje rase je bilo 1.838.822 (odnosno 48,5%).

Bijelci su, 2010, sačinjavali 28,7% stanovništva, dok je ova cifra 1940.
iznosila 86,3%. Meksikanci sačinjavaju najveći udio latinoamerikanaca grada sa
31,9% stanovništva. Odmah nakon njih su Salvadorci (6,0%) i Gvatemalci (3,6%).
Latinoamerikanci su rasprostranjeni širom grada Los Angelesa i njegovog
metropolitanskog područja, te je najgušće naseljen dio područje Istočnog Los
Angelesa koji već duže vrijeme ima uspostavljenu srednjoameričku i zajednicu
meksičkih amerikanaca.

Najbrojnije etničke grupe azijata sačinjavaju Filipini (3,2%) i Korejci (2,9%),
te žive u svojim etničkim naseljima: Korejska četvrt u okrugu Wilshire Center i
historijskoj Filipinskoj četvrti. Veći dio azijata (koji sačinjavaju 1,8%
stanovništva Los Angelesa) živi van granica Los Angelesa u dolini San Gabriela
koja se nalazi u Istočnom Los Angeles okrugu, mada se dio stanovnika također
nalazi u Kineskoj četvrti Los Angelesa. Kineska i Tajlandska četvrt također
udomljavaju Tajlanđane i Kambodžane koji sačinjavaju 0,3%, odnosno 0,1%
stanovništva Los Angelesa. Japanci čine 0,9% stanovnika Los Angelesa, te imaju
vlastitu četvrt pod nazivom Mali Tokio. Još jedan veći dio japanskog
stanovništva se nalazi u okrugu Sawtelle u Zapadnom Los Angelesu. Vijetnamci
čine 0,5% stanovništva dok Indijci čine 0,9%.

Grad Los Angelesa i njegovo metropolitansko područje udomljavaju veliki dio
stanovnika iz Bliskog istoka, uključujući Ermence i Irance, koji su djelomično
naseljeni u enklavama poput Male Ermenije i Tehrangelesa (kombinacija engleske
riječi Tehran i Los Angeles).

Afroamerikanci su najbrojniji narod u Južnom Los Angelesu, te pogotovu u
susjedstvima Crenshaw i Watts. Popis stanovništva iz 1970. je prikazao da je
17,9% stanovnika bilo crne boje kože, 61,1% je bili bijelaca bez španskog
porijekla dok je 17,1% bilo latinoamerikanca. Počevši od 1980-ih godina, javlja
se hrpa imigranata iz Meksika i Srednje Amerike koji preplavljuju grad i
prekoračuju broj afroamerikanaca u Južnom Los Angelesu. Gradovi u Južnom Los
Angelesu poput grada Compton, koji su nekada bili isključivo zajednice
afroamerikanaca, se polako pretvaraju u zajednice latinoamerikanaca.

Pacifički otočani sačinjavaju 0,1% stanovništva Los Angelesa i prvenstveno žive
u jugozapadnom okrugu Los Angelesa, pogotovo u naseljima Long Beach i Carson.
Oba naselja su dom hiljadama samoanskih amerikanaca.

Rimokatolički nadbiskup Los Angelesa upravlja najvećom nadbiskupijom u državi.
Kardinal Roger Mahony je nadgledao izgradnju katedrale "Naše dame anđela", koja
je otvorena u septembru 2002. u centru grada. Izgradnja je označila sazrijevanje
katoličke zajednice grada, koju su većinom činili latinoamerikanci. Postoji
nekolicina katoličkih crkvi i župa širom Los Angelesa.

Ranije je bilo često vršiti povorku i misu u čast Nuestra Señora de los Ángeles,
čime se obilježava osnivanje grada Los Angelesa 1781. Ovu tradiciju je obnovila
Queen of Angels Foundation (bos. Fondacija kraljice anđela) 2011. uz podršku i
odobrenje nadbiskupa Los Angelesa i nekoliko građanskih vođa. Ponovo obnovljena
tradicija se nastavlja na prvobitne povorke i mise koje su se održale počevši od
prvog obilježavanja osnivanja grada 1782, te se tradicija potom nastavila skoro
cijeli vijek.

Grad je drugi po naseljenju jevreja u SAD-u sa 621.000 jevreja unutar
metropolitanskog područja i 490.000 unutar granica grada. Područje Boyle
Heightsa i Sjeverozapadnog Los Angelesa je ranije bilo značajno mjesto jevereja,
dok danas većina jevreja živi u Westsideu i dolini San Fernanda. Postoji
nekoliko varijancija judaizma u ovom području, uključujući reformatski,
konzervativni, ortodoksni i rekonstruktivni judaizam. Najveća sinagoga je The
Breed Street Shul u Istočnom Los Angelesu. Izgrađena je 1923, te je bila najveća
sinagoga zapadno od Chicaga u svojim ranijim godinama. (Više nije sveto mjesto
te se trenutno pretvara u muzej i društveni centar.) Centar Kabbalah se također
nalazi u gradu.

Aimee Semple McPherson je 1927. osnovala međunarodnu crkvu Foursquare Gospel
koja i danas ima sjedište u gradu. Crkva se nekoliko godina sazivala u hramu
Angelus koji je u vrijeme svoje izgradnje bio najveća crkva u državi.

Hram Los Angeles California je drugi po veličini hram kojim upravlja Crkva Isusa
Krista svetaca posljednjih dana te se nalazi na bulevaru Santa Monica u okrugu
Westwood Los Angelesa. Bio je prvi SPD hram sagrađen u Kaliforniji i najveći na
svijetu u vrijeme završetka izgradnje.

Hollywood područje Los Angelesa također sadrži značajna sjedišta, crkve i centar
scijentologije.

Pošto je Los Angeles različit po etničkoj strukturi, prakticira se ogroman broj
religija uključujući islam, budizam, hinduizam, zoroastrizam, sikizam, baha'i,
razne religije vezane za istočnu pravoslavnu crkvu, sufizam i druge. Na primjer,
imigranti iz Azije su osnovali značajan broj budističkih kongregacija širom
grada činivši ga jednim od najraznovrsnijih gradova po prisustvu budizma.
Ateizam i druga sekularna vjerovanja su također česta jer je grad najveći u
zapadnu SAD-a iz takozvanog "Bezcrkvenog pojasa".

Za ekonomiju Los Angelesa je zaslužna međunarodna trgovina, zabavni sadržaj
(poput filmova, televizijskih serija, muzike i videoigara), zračno-kosmički
prostor, tehnologija, nafta, moda, odjeća i obuća kao i turizam. Los Angeles je
također najveći proizvođački centar u zapadnom dijelu SAD-a. Luke Los Angeles i
Long Beach zajedno postaju peta najprometnija luka svijeta i najznačajnija luka
zapadne hemisfere, te je značajna za trgovinu u Pacifičkom obruču. Druge
proizvodnje koje su također značajne gradu su medijska produkcija, finansije,
telekomunikacije, pravo, zdravstvena zaštita i prijevoz.

Los Angeles je često povezan sa zabavnom industrijom. Tri od šest većih filmskih
studija se nalaze u Los Angelesu: Paramount Pictures, 20th Century Fox i
Universal Pictures, dok se ostala tri nalaze u okolnim gradovima. Pored
proizvodnje filmova i televizijskih serija, za Los Angeles su važne i sljedeće
industrije: međunarodna trgovina za koju je veoma važna luka Los Angelesa,
proizvodnja i snimanje muzike, zračno-kosmički prostor i medicina.

Metropolitansko statističko područje Los Angeles–Long Beach–Santa Ana ima BDP od
735,5 milijardi dolara, prema podacima iz 2010. Ovo područje je stoga treće po
ekonomskoj vrijednosti nakon područja Šireg Tokija i metropolitanskog
statističkog područja New York-Newark-Bridgeport. Ako bi se okolno statističko
područje računalo kao država, bilo bi 15. ekonomija na svijetu u vidu nominalnog
BDP-a. Proučavanje univerziteta Loughborough u Ujedinjenom Kraljevstvu je 2012.
označilo Los Angeles kao "alfa velegrad".

Los Angeles udomljava 6 od Bogatih 500. Nekolicina drugih kompanija također ima
sjedište u Los Angelesu poput sljedećih: American Apparel, Far East National
Bank, Farmers Insurance Group, Herbalife, Mercury Insurance Group, Sunkist i
druge.

Univerzitet Južne Kalifornije (ili USC) je najveći poslodavac privatnog sektora
grada, te godišnje pridodaje 4 milijarde dolara gradskoj ekonomiji.

Po listi obimnog godišnjeg finansijskog izvještaja 2010, sljedeći poslodavci su
bili najveći u gradu 2009. (po opadajućem redosljedu): Grad Los Angelesa, okrug
Los Angelesa, Univerzitet Kalifornije (Los Angeles), Univerzitet Južne
Kalifornije, medicinski centar Cedars-Sinai, Kaiser Permanente, Fox
Entertainment Group, Farmers Insurance Group, TeamOne, i Northrop Grumman.

Los Angeles se često naziva "kreativni glavni grad svijeta" jer jedan od šest
stanovnika radi u kreativnoj industriji te je više muzičara, spisatelja,
glumaca, plesača i drugih osoba u Los Angelesu nego u bilo kojem drugom gradu u
bilo koje dobe u historiji.

Los Angeles u sebi sadrži Hollywood koji se smatra epicentrom filmske
industrije. Prikaz istaknutosti filmske industrije grade se pokazuje u činjenici
da je grad domaćin Oscara, koji su godišnja nagradna ceremonija filmske
umjetnosti. Los Angeles također sadrži USC School of Cinematic Arts koja je
jedna od najstarijih filmskih škola u državi.

Izvođačka umjetnost igra značajnu ulogu u kulturnom identitetu Los Angelesa. Po
USC institutu za inovaciju "izvodi se više od 1.100 pozorišnih produkcija
godišnje te se svake sedmice otvara 21. nova predstava." Muzički centar Los
Angelesa je "jedan od najvećih umjetničkih centara države" te dobija više od 1,3
miliona posjetitelja svake godine. Koncertna dvorana "Walt Disney" je središte
muzičkog centra. Udomljava filharmoniju Los Angelesa. Postoje i druge kompanije
koje su dio muzičkog centra poput: Center Theatre Group, the Los Angeles Master
Chorale i the Los Angeles Opera. Talent se najčešće traži po lokalnim školama
poput škole Colburn i USC Thornton School of Music (bos. Škola muzike
"Thornton").

U okrugu Los Angelesa se nalazi 841 muzej i galerija. Naime, Los Angeles ima
najviše muzeja po stanovniku od bilo kojeg drugog grada na svijetu. Neki od
većih muzeja Los Angelesa su: Muzej umjetnosti okruga Los Angelesa (eng. Los
Angeles County Museum of Art), koji je najveći muzej umjetnosti u zapadnom
dijelu SAD-a,) centar "Getty" (eng. Getty Center), koji je dio veće institucije
naziva J. Paul Getty Trust, Battleship Iowa i muzej savremene umjetnosti (eng.
Museum of Contemporary Art). Veći dio muzeja se nalazi u distriktu Gallery Row,
te hiljade ljudi učestvuje u umjetničkom hodu koji se održava svakog mjeseca.

Los Angeles ima dugu historiju privlađenja raznih kultova i vođa kultova.
Diplomirani student Georgetown univerziteta i glumica Brit Marling je, u junu
2014, izjavila sljedeće: "Ima toliko kultnih krugova, toliko ponuda za popravak
vašeg života kako bi bio blažen poput vremena napolju."

Los Angeles je dom nekolici timova profesionalnih sportskih liga. Neki od ovih
timova su Los Angeles Dodgers, koji igraju u Major League Baseball rangu
profesionalnog bejzbola, Los Angeles Clippers i Los Angeles Lakers koji igraju
za National Basketball Association (odnosno NBA) i tim Los Angeles Kings koji
igra u ligi National Hockey League.

U metropolitanskom području Los Angelesa se nalazi još timova. U Carsonu,
Kaliforniji se nalazi tim Los Angeles Galaxy koji igra u nogometnoj ligi Major
League Soccer. U medijskom marketu Los Angelesa sa sjedištem u Anaheimu se
nalaze timovi Los Angeles Angels of Anaheim (koji igraju za bejzbolsku ligu
Major League Baseball) i Anaheim Ducks (koji igraju u hokejškoj ligi National
Hockey League). Angels su počeli kao prošireni tim Los Angelesa 1961, te su se
1966. premjestili u Anaheim. Tim Ducks je prvobitno bio pod vlasništvom
Disneyja, te su cijelo vrijeme igrali u Anaheimu. Tim je počeo sa korištenjem
tačno ovog imena 2006, što je godinu dana nakon što je Disney prodao franšizu.

Drugi timovi grada su Los Angeles Sparks koji igraju u ženskoj košarkaškoj ligi
Women's National Basketball Association i timovi UCLA Bruins i USC Trojans koji
igraju u NCAA. Oba tima iz NCAA lige igraju u prvoj diviziji konferencije
"Pacific-12".

Los Angeles je drugi po veličini grad u SAD-a a sve do 1995. nije imao NFL tim.
Los Angeles je jedno vrijeme imao dva NFL tima: Rams i Raiders. Oba tima su
napustila grad 1995, te su se Rams premjestili u St. Louis, dok su se Raiders
vratili nazad u Oakland. Rams su, prije 1995, nazivali svoj stadion domaćim
terenom (sve od 1946. pa do 1979.), a Raiders su igrali svoje domaće utakmice na
istom Memorial Coliseum stadionu od 1982. do 1994.

Nakon napuštanja ovih franšiza, NFL i zasebni vlasnici NFL timova su se pokušali
premjestiti u grad. Tim Seattle Seahawks su se planirali premjestiti u LA nakon
1995. sezone NFL-a pod novim imenom i sa novim logom za 1996. sezonu. Savezna
država Washington je podnijela tužbu kako bi spriječila premještanje. Iako Los
Angeles nije uspio sagraditi novi stadion za NFL tim, očekuje se da će se
vratiti u ligu nakon raznih proširenja i premještaja. Gradsko vijeće Los
Angelesa je 9. augusta 2011. odobrilo izgradnju stadiona Farmers Field koji će
možda postati domaćinski stadion nekom NFL timu u budućnosti.

Los Angeles je dva puta bio domaćin ljetnih Olimpijskih igara - 1932. i 1984.
Oba puta se koristio stadion Memorial Coliseum. Kada su se održale desete
Olimpijske igre 1932, prijašnja "10th Street" ulica je preimenovana u "Olympic
Blv" (bos. Olimpijski bulevar). Natjecanja Super Bowl I i VII su također bila
smještena u Los Angelesu kao i nekolicina igara Svjetskog prventstva u nogometu
u Rose Bowlu 1994, uključujući završnu utakmicu. Los Angeles će biti domaćin
specijalnih ljetnih Olimpijskih igara 2015.

Los Angeles ima nekoliko sportskih prostora: stadion "Dodger", stadion "Memorial
Coliseum", "The Forum", centar "StubHub", centar "Staples" i "Rose Bowl" blizu
Pasadene. Centar "Staples" je domaći teren timovima Los Angeles Clippers i Los
Angeles Lakers iz NBA-ja, Los Angeles Sparks iz WNBA-ja i Los Angeles Kings iz
NHL-a. Također je bio domaći stadion timu Los Angeles Avengers, koji nije
sudjelovao u daljnim natjecajima AFL lige.

Los Angeles funkcionira na sistemu povelje, za razliku od drugih gradova.
Trenutna povelja grada je usvojena 8. juna 1999, te je na nju dodan veliki broj
amandmana. Izabrana vlada se sastoji od gradskog vijeća Los Angelesa i
gradonačelnika koji upravljaju pod zajedničkom vladom, gradskim pravnikom (koga
ne treba poistovjećavati sa okružnim tužiocom grada) i kontrolerom. Trenutni
gradonačelnik je Eric Garcetti. Postoji 15 distrikata gradskog vijeća.

Grad ima mnoštvo odjela uključujući sljedeće: policijski odjel Los Angelesa (ili
skraćeno LAPD), odbor policijskih komesara, vatrogasna služba Los Angelesa (ili
LAFD), stambeni organ grada Los Angelesa (skraćeno HACLA), odjel za prijevoz
(ili LADOT) i javnu biblioteku Los Angelesa (odnosno LAPL).

Povelja grada Los Angelesa, koju su glasači odobrili 1999, stvorila je sistem
savjetodavnih vijeća po susjedstvima koja bi jednako predstavljala aktere i
osobe koje žive i rade u tim susjedstvima. Susjedska savjetodavna vijeća su
značajno autonomna i spontana u vidu definiranja svojih granica, uspostavljanja
vlastitih zakona, te izvora svojih službenika. Trenutno postoji 90 savjetodavnih
vijeća.

Los Angeles je podijeljen na 14 okruga u skupštini savezne države Kalifornije. U
senatu savezne države, Los Angeles je podijeljen na 8 okruga. U predstavničkom
domu Sjedinjenih Država, Los Angeles je podijeljen u 10 kongresnih okruga.

Poput većine američkih gradova, stopa kriminala u Los Angelesu se polako
smanjuje počevši od sredine 1990-ih. Najniža stopa ubistava u 50 godina je
dostignuta 2006. sa 314 ubistava. Ovo je stopa od 7,85 na 100.000 stanovnika,
što je značajno manje od stope 1993. koja je iznosila 21,1 na 100.000
stanovnika. U ovu stopu su uključena i ubistva policijskih službenika. Jedan
vatreni okršaj je doveo do ubistva SWAT službenika Randala Simmonsa, što se prvi
put da se tako nešto desi u historiji LAPD-ja. Los Angeles je, u 2013. godini,
imao 251 ubistvo, što je za 16% manje u odnosu na prethodnu godinu. Policija
spekulira na razne faktore koje su doveli do smanjenja ove stope, poput
činjenice da mlađe osobe provode sve više vremena na internetu.

Tokom prohibicijske ere Sjedinjenih Američkih Država, javile su se dvije
porodice koje su dominirale organiziranim kriminalom - Dragna i Cohen. Dostigli
su svoj vrh tokom 1940-ih i 1950-ih godina kao dio američke mafije, mada su se
sada značajno utišala pojavom raznih afroameričkih i latinoameričkih bandi.

Prema podacima policijskog odjela Los Angelesa, u gradu se nalazi preko 45.000
članova bandi koji su organizirani u 450 bandi. Među njima su afroameričke bande
Crips i Bloods koje potječu iz Južnog Los Angelesa. Bande poput meksičke Sureños
i salvadorske Mara Salvatrucha, obe potječu iz područja grada Los Angelesa.
Banda 18th Street ima većim djelom latinoamerikance, mada je većinom višeetničke
strukture. Sve ove statistike su dovele do prozivanja grada "glavnim banditnim
gradom Amerike".

Postoje tri javna univerziteta koja se nalaze unutar granica grada Los Angelesa,
a to su: Kalifornijski državni univerzitet, Los Angeles (eng. California State
University, Los Angeles ili skraćeno CSULA), Kalifornijski državni univerzitet,
Northridge (eng. California State University, Northridge ili skraćeno CSUN) i
Univerzitet Kalifornije, Los Angeles (eng. University of California, Los Angeles
ili skraćeno UCLA).

Sljedeći se univerziteti nalaze u gradu, te su privatni: AFI Conservatory,
Međunarodni univerzitet "Alliant", Univerzitet "Syracuse" (kampus u Los
Angelesu), Američka akademija dramskih umjetnosti (kampus u Los Angelesu),
Američki jevrejski univerzitet, Američka muzička i dramska akademija (kampus u
Los Angelesu), Univerzitet "Antioch" (kampus u Los Angelesu), Charles R. Drew
univerzitet medicine i nauke, Kraljevski fakultet tradicionalne orijentalne
medicine, Modni institut dizajna i tehnologije i poznavanja robe (kampus u Los
Angelesu), Filmska škola Los Angelesa, Univerzitet "Loyola Marymount" (ovaj
univerzitet je nadređeni univerzitet Pravne škole "Loyola" koja se nalazi u Los
Angelesu), Fakultet "Marymount", Univerzitet "Mount St. Mary's", Nacionalni
univerzitet Kalifornije, Fakultet "Occidental" ("Oxy), Otis fakultet umjetnosti
i dizajna (Otis), Institut arhitekture južne Kalifornije (SCI-Arc), Jugozapadna
pravna škola i Univerzitet južne Kalifornije (USC).

Sistem komunoloških fakulteta se sastoji od 9 istih kojim upravlja okrug
komunoloških fakulteta Los Angelesa: Istočni fakultet Los Angelesa (ELAC),
Fakultet grada Los Angelesa (LACC), Lučni fakultet Los Angelesa, Misijski
fakultet Los Angelesa, "Pierce" fakultet Los Angelesa, Fakultet doline Los
Angelesa (LAVC), Jugozapadni fakultet Los Angelesa, Trgovinsko-tehnički fakultet
Los Angelesa i Zapadni fakultet Los Angelesa.

Postoji još niz fakulteta i univerziteta u području Šireg Los Angelesa.
Udruženje ustanova "Clerement" fakulteta se nalazi 56 km istočno od centar Los
Angelesa i sadrži neke od najprestižnijih školskih ustanova u državi.

Ujedinjeni školski okrug Los Angelesa služi kako bi pružio pristup školovanju
800.000 studenata iz okolnih zajednica kao i iz samog grada Los Angelesa. Nakon
usvojenja "Prijedloga 13" 1978, urbani školski okruzi su imali poteškoća sa
finansijama. Upravo zato je ovaj okrug poznat po slabim finansijskim sredstvima,
prenatrpavanju i loše održivanim kampusima. Nekoliko manjih dijelova Los
Angelesa se nalazi u Ujedinjenom školskom okrugu Las Virgenesa. Okružni
obrazovni ured Los Angelesa upravlja Visokom školom umjetnosti Los Angelesa.
Sistem javnih biblioteka Los Angelesa upravlja 72 javnim bibliotekama grada.
Enklave područja koja nisu uključena u ovaj sistem koriste sistem javnih
biblioteka okruga Los Angelesa. Većina ovih je nadohvat većini stanovnika.

Najveće i najpoznatije novine napisane engleskim jezikom su Los Angeles Times.
La Opinión su gradske španske novine, dok su The Korea Times gradske korejske
novine. The World Journal su najuspješnije i najpoznatije gradske kineske novine
te su Los Angeles Sentinel najpoznatije sedmične afroameričko-centrične novine,
te imaju najveći postotak afroameričkih čitatelja za zapadu Sjedinjenih
Američkih Država. Sa sjedištem u Playa Del Reyu, Investor's Business Daily se
distribuiraju širom Los Angelesa.

U gradu se nalazi mnoštvo manjih regionalnih dnevnih i sedmičnih novina kao i
časopisa uključujući sljedeće: Los Angeles Register, Daily News (koji se
fokusirana na dolinu San Fernanda), LA Weekly, L.A. Record (koji se fokusira na
muzičku scenu područja Šireg Los Angelesa), Los Angeles magazine, Los Angeles
Business Journal, Los Angeles Daily Journal (pravne industrijske novine), The
Hollywood Reporter and Variety (novine zabavne industrije) i Los Angeles
Downtown News. Kao dodatak ovom velikom broju novina, postoji još nekolicina
časopisa koji omogućava imigrantima čitanje vijesti na vlastitom maternjem
jeziku uključujući ermenski, korejski, perzijski, ruski, kineski, japanski,
jevrejski i arapski. Neka susjedna mjesta također imaju vlastite novine i
časopise koji se ponekad preklapaju sa novinama i časopisima Los Angelesa poput
časopisa The Daily Breeze (koji se izdaje u South Bayu) i The Long Beach
Press-Telegram.

Los Angeles i New York City su jedina dva medijska marketa koja imaju sedam VHF
alokacija.

Grad ima nekoliko većih postaja uključujući tri lokalne PBS stanice. World TV se
emitira na dva kanala i sadrži nekoliko mreža na španskom. Sa sjedištem u Santa
Ani, KTBN 40 je predstavljajuća stanica religijske TBN mreže. Nekoliko
nezavisnih stanica također pruža svoje usluge u području Los Angelesa.

Izrazito komplikovana i opširna mreža autoputeva i cesta omogućava prijevoz u
metropolitanskom području Los Angelesa. Teksaški institut za prijevoz objavljuje
godišnje izvještaje o urbanim putevima, te je 2005. rangirao puteve Los Angelesa
kao najopterećenije puteve u državi koristeći podatke godišnjeg kašnjenja
putnika. Ispitivanje tvrdi da prosječan putnik godišnje provede 72 sata
zaglavljen u saobraćaju. Nakon Los Angelesa se našao San Francisco, Oakland,
Washington D.C. i Atlanta (od kojih su svaki imali po 60 sati čekanja u
saobraćaju godišnje). Unatoč zaglavljenim puteva, prosječno vrijeme putovanja je
kraće u usporedbi sa većim gradovima kao što su New York City, Philadelphia i
Chicago. Prosječno vrijeme putovanja je 2006. iznosilo 29,2 minuta, što je
slično San Francisku i D.C.-ju.

Od većih autoputeva koji povezuju Los Angelesa sa ostatkom savezne države može
se navesti I-5 koji se kreće južno kroz San Diego pa do Tijuane u Meksiku, te
sjeverno kroz Sacremento, Portland, Seattle pa sve do Kanadske granice; I-10
koji je najjužnije postavljen istočno ka zapadnu, odnosno sa obale na obalu od
svih autoputeva u SAD-u te koji vodi do centralne obale Kalifornije, San
Franciska, Redwood Empirea i obala Oregona i Washingtona.

Metropolitansko prijevozno tijelo Los Angelesa, kao i druge agencije zajedno
upravljaju opširnim sistemom autobuskih linija, podzemnih i lakih željeznica
koje se sve pružaju kroz okrug Los Angelesa te ih koristi, sve zajedno, 38,8
miliona ljudi prema podacima iz septembra 2010. Veći dio putnika (odnosno 30,5
miliona ljudi) koristi autobusni sistem, koji je ujedno najprometniji u državi.
Laku i podzemnu željeznicu mjesečno koristi oko 8,2 miliona osoba. 10,2% svih
putnika Los Angelesa se koristilo nekom vrstom javnog prijevoza, prema podacima
iz 2006.

Sistem podzemne željeznice je 9. po prometu u državi te je laka željeznica 2. po
prometu u državi. Sistem podzemnih željeznica se sastoji od crvene i ljubičaste
željezničke linije, dok se lake željeznice sastoje od zlatnih, plavih, expo i
zelenih linija. Narandžaste i srebrene linije se koriste za autobuse te imaju
sličan raspored vožnji poput željeznica. Grad sadrži i pridgradsku željeznicu
koja povezuje Los Angeles sa okolnim okruzima i pridgrađima.

Pored željezničke usluge koju pruža metropolitansko prijevozno tijelo Los
Angelesa, nalaze i Amtrak vozovi. Glavna željeznička stanica grada se nalazi u
Union Stationu, što je sjeverno od centra grada.

Glavni domaći i međunarodni aerodrom koji se nalazi u Los Angelesu je LAX,
odnosno međunarodni aerodrom Los Angelesa (eng. Los Angeles International
Airport). 6. je po svjetskom prometu a 3. je po domaćem prometu. LAX je 2013.
imao preko 66 miliona putnika i preko 2 miliona tone tereta.

Jedan od najprometnijih aerodroma opće avijacije koji se nalazi u Los Angelesu
je aerodrom "Van Nuys" (ATA: VNY, ICAO: KVNY).

Luka Los Angelesa se nalazi u zalivu San Pedra u istoimenom susjedstvu, te je
udaljena 32 km južno od centra grada. Lučni kompleks pokriva površinu zemlje od
30 km² te pokriva 69 km² rive. Graniči luku Long Beacha.

Morske luke Los Angelesa i Long Beacha zajedno prave luku Los Angeles/Long
Beach. Po podacima iz 2008, zajedno su bili 5. na svijetu po prometu kontejnera
te imali volumen od 14,2 miliona jedinice ekvivalentne dvadesete stope (odnosno
TEU). Luka Los Angelesa zasebno je i dalje najprometnija u vidu kontejnera u
SAD-u i najveći je centar kruzera u zapadnom dijelu SAD-a. Svjetski kruzerni
centar u Los Angelesu je 2014. imao 590.000 putnika.

Ima još luka duž obale Los Angelesa koje se ne koriste u industrijske svrhe.
Također se nalazi nekoliko mostova: mostovi Vincent Thomas, Henry Ford, Gerald
Desmond i most Commodore Schuyler F. Heim. Catalina Express pruža trajektnu
liniju iz San Pedra do Avalona na ostrvu Santa Cataline.



https://bs.wikipedia.org/wiki/Novi_Travnik

Novi Travnik je naselje i sjedište istoimene općine u Srednjobosanskom kantonu
na nadmorskoj visini od 516 metara. Općina Novi Travnik, koja zauzima 242 km2,
ima 30 naseljenih mjesta organizovanih u 17 mjesnih zajednica. Prema popisu iz
1991. godine ukupan broj stanovnika općine bio je 30.713. Općina Novi Travnik
smještena je najvećim dijelom u dolini rječice Grlonice, između planina
Vilenice, Komara, Radovana i Vranice. Okružena je općinama Travnik, Vitez,
Fojnica, Gornji Vakuf-Uskoplje i Bugojno. Općini je 1980. godine ime
promijenjeno u Pucarevo, te 1991. ponovo vraćeno u Novi Travnik.

Općinom rukovodi Načelnik općine koji se bira na lokalnim općinskim izborima
svake četiri godine, na kojima se bira i Općinsko vijeće, koje se sastoji od 25
vijećnika, koji se biraju po partijskim listama. Članovi Općinskog vijeća se
biraju direktno, te na osnovu dobijenih glasova, proporcionalno udjelu partije,
zastupaju biranu partiju u općinskom vijeću. Ovlasti Načelnika općine i
Općinskog vijeća regulisani su federalnim zakonima i statutom općine.

Na Općinskim izborima održanim 2. oktobra 2016. godine za načelnika općine Novi
Travnik izabran je Refik Lendo, član koalicije SDA/SBB sa 46,21% ili ukupno
5.444 glasova.

Na izborima za Općinsko vijeće, održanim 2. oktobra 2016. godine, izabrano je 9
predstavnika koalicije HDZ/HSS SR/HDZ 1990, 8 iz SDA, 2 iz BPS, 2 iz HSP, 2 iz
SDP, te po jedan iz SZ BiH i SBB.



https://bs.wikipedia.org/wiki/Indija

Indija je država južne Azije, koja se prostire na 3,3 miliona kvadratnih
kilometara, što odgovara veličini trećine Evrope, a zauzima veći dio Indijskog
potkontinenta. Indija graniči
s Bangladešom, Mijanmarom, Kinom, Butanom, Nepalom i Pakistanom, a na jugu je
dotiče Indijski okean, gdje se nalaze Šri Lanka i Maldivi. Najveća gradska
područja su Mumbai na jugozapadu i Calcutta na rijeci Ganges.

Ime Indija potiče od Sindhu, lokalnog imena za rijeku Ind. Zanimljivo je
da Vede nemaju nikakvo posebno ime za Indiju. Razne političke stranke predlagale
su za Indiju različita imena, među kojima su bili Hindustan, Hindu Rashtra i
Bharath. Ime Bharat potiče od dva hinduska kralja po imenu Bharata. "Bha"
na sanskrtu znači znanje ili svjetlost, a "rat" je glagol "raditi", pa
je "bharat" onaj koji traži znanje. Indija je bila poznata i kao Hindustan
(zemlja Hindusa), ali to se ime izbjegavalo nakon nezavisnosti 1947, jer je
indijski narod odlučio da će Indija biti sekularna država. Oko 75% stanovnika je
indoarijskog porijekla, 23% čine Dravidi koji nastanjuju južnu Indiju. U Indiji
postoji mnogo religija 80% čine hinduisti, 13,4% muslimani, 2,4% kršćani, 2%
siki, 0,7% budisti.

Indija je upravno podijeljena na 28 saveznih država, 6 saveznih teritorija, dok
glavni grad New Delhi ima poseban status.

Privredu Indije karakteriziraju nizak GNP i velik jaz između bogatih i
siromašnih. Važniji izvori prihoda su: ugljen, željezna ruda, mangan, boksit,
bakar, sumpor, titan, kromit, zemni plin, dijamanti, nafta, vapnenac, čaj, kafa,
guma, papar, kokosovi orasi, juta, pamuk itd.

Indija je po broju stanovnika druga zemlja u svijetu. Broj stanovnika je
1,027,015,248, a gustoća naseljenosti je 329st/km2. Indija ima veliki i brz
porast broja stanovnika.



https://bs.wikipedia.org/wiki/Indexi

Indexi su jedna od najranijih i najtrajnijih muzičkih grupa u bivšoj Jugoslaviji
koja uživa popularnost među generacijama sljedbenika rock muzike. Njihova muzika
se odlikuje naglašenim zvukom klavijatura sa istaknutom gitarom, odražavajući
uticaje rock grupa poput Procol Harum, The Beatles, ili Deep Purple sa početka
njihove karijere. Začudo, tokom gotovo četiri decenije njihove muzičke karijere,
Indexi su uspjeli snimiti samo dva studijska muzička albuma. "Modra rijeka" iz
1978. godine je bio vrhunac jugoslavenskog progresivnog rocka. Veoma razrađeni
koncept albuma zasnovan je na stihovima jednog od najpoznatijih bosanskih
pjesnika, Maka Dizdara koji nudi veliko muziciranje na način simfonijskog
progresivnog rocka sličan grupi Yes. Drugi album, "Kameni cvjetovi" je objavljen
1999. godine i više je orijentisan ka standardnoj rock muzici. 2001. godine
pjevač Indexa Davorin Popović umire, tako da se priča o ovoj grupi na taj način
završava. Konačno posthumno izdanje je dvostruki uživo CD "Posljednji koncert u
Sarajevu". Djelovali su od 1962. do 2001. godine i u tom su razdoblju objavili
dva studijska albuma, 27 singl ploča, te 12 kompilacijskih albuma. Međutim,
daleko je više njihovih snimljenih pjesama koje iz raznih razloga do sada nisu
objavljene. Smatraju se pionirima jugoslavenskog rocka.

Grupa Indexi osnovana je 1962. godine u Sarajevu i postala je sinonimom izuzetne
sarajevske rock-škole. Indexe je osnovala grupa studenata, pa otuda i sam naziv
grupe. Osnivači Indexa su: ritam gitarista Ismet Nuno Arnautalić (koji će
kasnije sa Goranom Bregovićem i Zoranom Redžićem osnovati grupu Jutro, koja od
januara 1974. godine mijenja ime u Bijelo Dugme), i bas-gitarista Šefko
Akšamija. Sastav su zajedno s njima činili: solo gitarista Slobodan Misaljević,
klavijaturista Ðorđe Uzelac i bubnjar Nedim Hadžihasanović.

U početku su svirali instrumentalnu muziku, obrade svjetskih hitova grupa kao
što su The Shadows i The Kinks, ali je s njima na igrankama u dvorani "Sloga"
povremeno nastupao pjevač Alija Hafizović.

Godine 1963. događa se prva personalna promjena u postavi: umjesto Nede
Hadžihasanovića, za bubnjeve dolazi Đorđe Kisić.

Na prvoj gitarijadi u Beogradu 1964. godine Indexi su osvojili drugo mjesto i
kao nagradu dobili mogućnost da snime prvu singl ploču na kome su se našle
četiri instrumentalne teme. Odlučili su se za obrade tadašnjih hitova „Sedam
veličanstvenih” (tema iz filma „The Magnificent Seven”), „Večeras u gradu
mladih” („Teensville Tonight” grupe Johnny and Hurricanes) i „Atlantida“
(„Atlantis“ grupe The Shadows), dok je temu „Nikada“ komponovao Ismet Arnautalić
i to je bila prva autentična rock kompozicija u Bosni i Hercegovini.

Krajem 1964. godine Indexima se priključuje pjevač Davorin Popović (rođen
1946.), koji je do tada nastupao s grupom Pauci. Tokom 1965. godine nastavlja se
osipanje prvobitne postave. Grupu napuštaju Slobodan Misaljević, Šefko Akšamija
i Đorđe Uzelac, a iz grupe Lutalice dolaze gitarist Slobodan Bodo Kovačević
(rođen 1946.) i basista Fadil Redžić (rođen 1946.).

Godine 1967. Indexi nastupaju na prvom sarajevskom festivalu Vaš šlager sezone,
održanom u aprilu u dvorani Đuro Đaković, na kojemu su izveli Kovačevićevu
kompoziciju „Oko malih stvari svađamo se mi“ koju je PGP RTB objavio na
festivalskoj ploči. Na takmičenju za Pjesmu Evrovizije izveli su kompoziciju
„Pružam ruke“ koju je kao i „Zašto je prazan čitav svijet“ Slobodan Bodo
Kovačević komponovao na stihove Nikole Borote, i one su uz pjesme „Naše doba“ i
obradu „Nowhere Man“ od The Beatlesa (u njihovom prepjevu „Jednom smo se
svađali“) kompletirale ovaj drugu singl ploču Indexa. Dolaskom orguljaša i
kompozitora Kornelija Kovača 1967. godine, Indexi se sve više orijentišu na
sopstveni materijal. Oktobra 1967. godine svirali su na festivalu u Opatiji i
postali prvi vokalno instrumentalni sastav koji je učestvovao na toj
manifestaciji. Izveli su pjesme „Nedjeljom ujutro“ i „Neću biti sam“ Đorđa
Novkovića. Te godine su često na koncertima i pločama pratili pjevačicu Zdenku
Vučković. U novembru 1967. godine otišli su na dvomjesečnu turneju po SSSR-u. Po
povratku su nastupili na festivalu Vaš šlager sezone '68 s pjesmom „Pustinjak“,
koja je uz kompozicije drugih izvođača zabilježena na albumu u izdanju PGP
RTB-a.

U proljeće 1968. godine bubnnjar Đorđe Kisić napušta Indexe, a na njegovo mjesto
dolazi Miroslav Šaranović (rođen 1946. u Osijeku, bivši Dinamiti, Pro arte). Na
Opatijskom festivalu ’68. Indexi su s kompozicijom Petka Kantardžijeva „Jutro će
promijeniti sve“ osvojili treću nagradu, a izveli su i Kornelijevu „Ako jednom
budeš sama“. Te jeseni Kornelije Kovač je prešao u Beograd i osnovao Korni
grupu. U postavu ulazi novi klavijaturista, Đorđe Novković.

Slijedi historijski datum u karijeri Indexa – 15. januar 1969. Tog dana započelo
je snimanje pjesme „Plima“, koju je komponovao Slobodan Bodo Kovačević , a tekst
napisao Kornelije Kovač. Pjesma se prvi puta našla na mini albumu ili maxi
singlu sastavljenom od tri kompozicije, a gdje su još bile "Povratak Jacka
Trbosjeka i ostalog zla" na tekst Želimira Altarca Čička i "Ugasila je plamen"
Fadila Redžića objavljenom u izdanju "Jugotona" 1972 godine.

Sljedeći jednako važan događaj u istoj godini bio je 11. oktobar, kada je
snimljena prva domaća rock poema „Negdje na kraju u zatišju“, prva rock tema
koja je trajala 11,41 minuta. Melodiju je komponovao Slobodan Bodo Kovačević na
stihove Želimira Altarca Čička koji su se na početku i kraju kompozicije
recitovali te je napisao i pjevni dio.

U decembru 1969. godine Ismet Nuno Arnautalić je otišao u vojsku i neće se više
vratiti u Indexe. Kasnije je s Goranom Bregovićem i Zoranom Redžićem osnovao
sastav Jutro, preteču Bijelog dugmeta.

Početkom 1970. godine opet se događa jedna od brojnih personalnih promjena za
klavijaturama. Đorđe Novković se pridružio grupi Pro Arte, a zamijenio ga je
Ranko Rihtman (bivši Čičak, rođen 1948. u Sarajevu). Na takmičarskoj rock večeri
festivala Zagrebfest '70. Indexi su nastupili s pjesmom „Da sam ja neko“, koju
je komponovao Hrvoje Hegedušić, a tekst je napisala Maja Perfiljeva i osvojili
su drugo mjesto, iza Korni grupe. „Da sam ja neko“ uz “Svijet u kome živim“
(muzika Kovačević-Redžić, tekst Želimir Altarac Čičak) objavljena je na singl
ploči u izdanju zagrebačkog Jugotona. Sljedeće godine, također na rock večeri
festivala Zagrebfest '71. Indexi su izveli ambicioznu kompoziciju „Izvor“
(muzika Hegedušić, tekst Perfiljeva) i ovaj put osvojili prvo mjesto, ispred
Korni grupe. Pjesma nažalost nikada nije snimljena i objavljena na pločama. Iz
grupe odlazi Ranko Rihtman i novi orguljaš je Vlado Pravdić (bivši Vokinsi,
Ambasadori), ali će i on od jeseni krenuti dalje (odlazi u grupu Jutro Gorana
Bregovića), pa je klavijaturista Indexa postao Enco Lesić (bivši Dalmatini,
Split). Iste godine na festivalu Vaš šlager sezone Indexi su s pjesmom Milana
Đajića „Da li postoji ljubav“ osvojili drugo mjesto publike. U januaru 1972.
godine u muzičkoj emisiji „Maksimetar“ TV Beograd, Indexi promovišu pjesmu Enca
Lesića „Sve ove godine“ koja je postala veliki muzički uspjeh ove grupe (1981.
godine pjesmu je u ska muzičkom obliku obradilo Bijelo dugme). Lesić je ubrzo
napustio Indexe i u Zagrebu osnovao grupu Spektar. S Indexima je ponovo Vlado
Pravdić koji je u grupi ostao do 1973. godine kada je prešao u grupu Jutro (od
1974. godine Bijelo dugme). U proljeće 1972. godine Indexi nastupaju na prvom
Boom festivalu, održanom u Ljubljani, a koncertni snimak pjesme „Hej ti, mlado
momče” (muzika Ljupče Konstatinov, tekst Maja Perfiljeva) zabilježen je na
duplom albumu s ovog festivala. Potom nastupaju na Zagrebfestu s pjesmom
„Sanjam“(Hrvoje Hegedušić, Maja Perfiljeva), da bi ubrzo po povratku u Sarajevo
uradili i pjesmu „Balada„ (muzika Fadil Redžić i Slobodan Kovačević, stihovi
Maja Perfiljeva), koja je uz “Sanjam“ objavljena na još jednom izuzetno
popularnom singlu grupe (Jugoton, 21. 06. 1972.). Indexi su 29.10.1972 godine u
prepunoj Skenderiji održali veliki koncert kojim su obilježili 10 godina
postojanja.

Početkom 1973. godine došlo je do muzičkog udruživanja sa sastavom Pro arte. U
to vrijeme Indexi su opet ostali bez orguljaša, pa su s Đorđem Novkovićem, čiji
je sastav Pro arte također bio u personalnoj krizi, smislili neobično rješenje –
spajanje dvije grupe. Uz Novkovića, grupi je pristupio i pjevač Vladimir Savčić
Čobi, pa su djelovali pod imenom Pro arte - Indexi. Na festivalima su birali ime
zavisno od toga s kojim pjevačem su nastupali. U toj postavi su otišli na
turneju po Bugarskoj i snimak njihovog nastupa je pod imenom "Indexi + Pro Arte"
objavila izdavačka kuća Balkanton.

U aprilu 1973. godine Indexi su osvojili prvo mjesto na festivalu Vaš šlager
sezone s pjesmom Aleksandra Koraća „Predaj se srce“, koja im je donijela i prvu
zlatnu singl ploču. Ovo je prijelomni trenutak u karijeri Indexa, koji sve više
napuštaju avangardni rock izraz i počinju se baviti tzv. laganim notama. U
novembru 1973. godine Kovačević i Popović su otišli u vojsku i grupa nije radila
godinu dana. Pauzu su popunili nastupom na Opatijskom festivalu s pjesmom „Samo
su ruže znale“ kao i singlovima koje su snimili prije prestanka rada. U to
vrijeme je izašao njihov prvi LP album, ali ne s novim pjesmama, nego kao
kompilacija najuspešnijih kompozicija sa singlova.

Krajem 1974. godine grupa je nastavila s radom. Umjesto bubnjara Miroslava
Šaranovića (koji je prešao u Ambasadore) za bubnjevima je sada bio Milić
Vukašinović (bivši Čičak, Mića, Goran i Zoran), a klavijature je, umjesto
Novkovića koji je u međuvremenu preselio u Zagreb, svirao profesor muzike
Miroslav Maraus.

Uoči nove 1975. godine grupa je objavila singl s pjesmama „Bacila je sve niz
rijeku„ (muzika Fadil Redžić, tekst Kemal Monteno) i „Pogrešan broj“. Na
spektakularnom koncertu koji je 22. februara 1975. održan u Skenderiji, pod
nazivom „Povratak Indexa„ (Hit '75), doživjeli su očekivan trijumf. Poslije tog
nastupa krenuli su na turneju po Jugoslaviji, a predgrupa im je bio novi sastav
Teška industrija, predvođen klavijaturistom Gaborom Lenđelom. Tokom turneje iz
grupe je otišao Maraus, a u grupu se vratio Enco Lesić. Na Opatiji '75 Indexi su
izveli Lenđelovu pjesmu „Ti si mi bila naj naj“, a na festivalu Vaš šlager
sezone osvojili su treće mjesto publike s pjesmom “Volim te“ Aleksandra Koraća.
Na Splitskom festivalu predstavili su se s pjesmom Đorđi Peruzovića „Obala
pusta, obala vrela“.

U drugoj polovini 1976. godine Davorin Popović je snimio solo album „Svaka je
ljubav ista (osim one prave)“ koji su snimili kompletni Indexi. Ploča je
promovisana velikim koncertom 21. februara 1976. godine u Skenderiji, a Davorina
Popovića su i na koncertu pratili Indexi i njihov novi klavijaturista Nenad
Jurin (rođen 1953. u Sarajevu, bivši Cod).

Indexi su po običaju nastupili na festivalu Vaš šlager sezone, s Redžićevom
pjesmom „Moja Hana„, a Davorin Popović je dobio nagradu za najbolju
interpretaciju. Na festivalu "Beogradsko proleće" s pjesmom „Stani malo zlato
moje“ Aleksandra Koraća osvojili su treću nagradu publike.

U ljeto 1976. godine Indexi su ponovno otišli na turneju po SSSR-u, a zatim su
sa Zdravkom Čolićem odsvirali turneju po jadranskoj obali. Krajem 1976. godine
Milić Vukašinović je prešao u Bijelo dugme, a bubnjeve su po potrebi svirali
Perica Stojanović (bivši Ambasadori) i Đorđe Kisić. Ambiciozni album Modra
rijeka na stihove pjesnika Maka Dizdara iz zbirki „Kameni spavač„ i “Modra
rijeka“ Indexi su objavili 1978. godine i poslije dugo godina vratili se jakoj
autorskoj muzici. LP su producirali Nikola Borota - Radovan i Indexi, materijal
je miksan u Minhenu u studiju "Barbarossa" pod budnim okom Nikole Borote -
Radovana i Slobodana Bode Kovačevića, kao gosti su svirali Tihomir Pop Asanović
i Ranko Rihtman, stihove je recitirao glumac Fabijan Šovagović, a omot ploče je
likovno opremio slikar Mersad Berber. Modra rijeka je kasnije nagrađena
Šestoaprilskom nagradom Grada Sarajeva. Nakon ovog izvanrednog albuma, Indexi su
nastavili s izvođenjem hitova zabavno-muzičke orijentacije nižući pjesme kao što
su "Ispili smo zlatni pehar", "Pozovi me na kafu", "310 poljubaca" i "Pozdravi
Sonju".

Krajem 1979. godine Sinan Alimanović dolazi u Sarajevo gdje razvija iznimno živu
aktivnost, prevashodno kao član ritam sekcije Velikog orkestra (Big Banda) RTV
Sarajevo, ali i kao aranžer, kompozitor i dirigent. Ubrzo, upoznaje Slobodana
Bodu Kovačevića, na čiji poziv postaje član grupe Indexi. Na festivalu Vaš
šlager sezone 1981. osvaja nagradu za najbolji aranžman kompozicije "Betonska
brana", koju je komponovao zajedno sa gitaristom Slobodanom Bodom Kovačevićem, a
za koju je tekst napisao Vlado Dijak. Saksofonsku dionicu u pjesmi, izveo je
Arsen Ereš u unisu sa Davorinom Popovićem, što je dodatno doprinjelo jazz maniru
kompozicije. 1983. godine Sinan Alimanović napušta Indexe, da bi im se ponovo
pridružio 1997. godine i ostao s njima do kraja.

Godine 1984. Davorin Popović je na svom drugom solo albumu „S tobom dijelim sve“
snimio pjesme Kemala Montena, Kornelija Kovača i Fadila Redžića. U studiju su ga
pratili Indexi, a produkciju je radio Nenad Jurin.

Godine 1986. Indexi su objavili četvorostruku LP kompilaciju s izborom
najuspješnijih snimaka. Nešto izmijenjen materijal objavljen je 1991. godine i
na dvostrukom CD-u. Uz Korni grupu, Time, YU grupu, R.M. Točak band i Dragu
Mlinareca, Indexi su nastupili na koncertu održanom u Zagrebu 22. maja 1987. u
velikoj dvorani Doma sportova. Na duplom živom albumu „YU rock legende„ (Jugoton
1987.), snimljenom na tom nastupu, našle su se i njihove pjesme „Sve ove
godine“, „Balada“, „Plima“ i „Bacila je sve niz rijeku“. Nešto kasnije isti
koncert je ponovljen u Beogradu i Sarajevu (19.12.1987). U okviru muzike za film
Kuduz koju je pripremio Goran Bregović, Davorin Popović je otpjevao obradu stare
sevdalinke "Voljelo se dvoje mladih" koja je pod imenom „Žute dunje“ objavljena
na ploči „Kuduz“ (Diskoton 1989.).

Tokom rata u BiH grupa Indexi nije radila, ali su snimili pjesmu "Ulica prkosa".
Davorin Popović, Đorđe Kisić i Fadil Redžić su cijelo vrijeme bili u Sarajevu,
Bodo Kovačević je bio u Pragu, a Ranko Rihtman u Izraelu. Davorin Popović je
1995. godine s pjesmom „XXI vijek„ Zlatana Fazlića predstavljao Bosnu i
Hercegovinu na Eurosongu u Dublinu. Ona je uz devet drugih pjesama objavljena na
trećem solo albumu Davorina Popovića “S tobom dijelim sve“, a potpisana je kao
Davorin Popović i Indexi. Uz stare materijale pjesme su komponovali Zlaja
Arslanagić, Kemal Monteno, braća Mulahalilović (bivši Hari Mata Hari), te Zlatan
Redžić. Tokom 1995. godine Indexi su zvanično obnovili rad. Uz Popovića i
Kovačevića sastav su činili bubnjar Peco Petej, basista Davor Črnigoj i
klavijaturista Sinan Alimanović (rođen 1954. godine u Leskovcu) koji je
svojevremeno bio član grupe Kosovski božuri iz Prištine, a od sredine 1990-ih
postao je direktor muzičke produkcije RTV BiH. Tri puta su nastupali u Londonu,
a bili su česti gosti i u drugim evropskim prijestolnicama. Januara 1996. godine
svirali su pet uzastopnih koncerata u zagrebačkoj dvorani "Vatroslav Lisinski".
Krajem aprila održali su tri rasprodana koncerta u beogradskom Sava centru i
jedan u novosadskom SPENS-u. Publika ih je dočekala s oduševljenjem. Kao gosti
na njihovim beogradskim nastupima učestvovali su Kornelije Kovač, Nenad
Milosavljević (Galija) i Vladimir Savčić Čobi, a najavio ih je Dušan Prelević.
Na koncertu u Novom Sadu dobrodošlicu im je poželio Đorđe Balašević. Godine
1999. Indexi su objavili tek drugi studijski album "Kameni cvjetovi", na kojem
su se vratili svom izvornom rock zvuku, koji se najviše ogledao u tretmanu
gitara i orgulja. Kao gosti na snimanju su učestvovali Ekaterina Averianova
(violončelo), Željka Katavić, Alen Mustafić i Dragoljub Savić (prateći pjevači).
Autori muzike su Slobodan Kovačević i Ranko Rihtman, tekstovi Maja Perfiljeva i
Abdulah Sidran, a na ploči se našla sevdalinka "Snijeg pade na behar na voće", u
muzičkoj obradi Sinana Alimanovića. Snimak posljednjeg nastupa Indexa u
sarajevskoj "Zetri", održanog 1. oktobra 1999. godine objavljen je na duplom
CD-u "01. 10. 1999. Zetra". Te večeri sa njima su kao gosti nastupali Kornelije
Kovač, Goran Bregović, Milić Vukašinović, Hari Varešanović, Mladen Vojičić Tifa
i članovi sarajevske grupe 7 Up.

Posljednji koncert Indexa dogodio se u Banjoj Luci, u dvorani Borik, 5. maja
2001. godine. Davorin Popović je umro 18. juna 2001. godine, a članovi grupe su
odlučili da prestanu s radom. U BiH je ustanovljena godišnja Nagrada Davorin
koja se dodjeljuje najuspješnijim muzičarima. Na prvu godišnjicu smrti Davorina
Popovića muzička produkcija RTV BiH objavila je CD singl "Pjesma za Davora",
koju je napisao Zlatan Fazlić Fazla, a uz njega su pjevali Dado Topić, Aki
Rahimovski i Mladen Vojičić Tifa.

Bodo Kovačević je umro 22. marta 2004. godine. Bubnjar Đorđe Kisić je umro 25.
novembra 2005. godine, a prvi bubnjar grupe Nedo Hadžihasanović 3. februara
2006. godine.

Knjigu o Idexima U inat godinama (Quattro Media 2006.) napisao je novinar iz
Zenice Josip Dujmović.



https://bs.wikipedia.org/wiki/Zabranjeno_pu%C5%A1enje

Zabranjeno pušenje je jedna od najpopularnijih punk - rock grupa iz Bosne i
Hercegovine. Grupa je nastala 1980. godine u Sarajevu kao klasičan "garage" bend
sastavljen od srednjoškolaca koji su zajedno išli u sarajevsku II. gimnaziju i
dijelili istu ulicu. Njihova lirika i muzika su na najrealniji način prikazivali
život u Sarajevu tokom osamdesetih godina. Grupa je bila proizvod pokreta Novi
primitivizam, jedinstvenog bosanskog i sarajevskog umjetničkog smjera.

Ista postava uz nekoliko dodataka je bila i osnivač humorističkih radio programa
Primus početkom 1980-tih te popularne televizijske serije Top lista nadrealista
tokom 80-tih i 90-tih.

Dok je ostatak muzičke scene bivše Jugoslavije pratio trendove Evrope (uglavnom
punk, rock i new wave), Zabranjeno pušenje je bilo dio jedinstvenog punk - rock
pokreta nastalog u Sarajevu. Ovaj je pokret bio baziran na jednostavnom,
omladinskom garage rocku, sa folk uticajima i distinktnim sarajevskim urbanim
feelingom, a zvan je New primitivs (Novi primitivizam).

Nakon dvije godine nastupanja uživo po malim sarajevskim koncertnim salama,
1984. Zabranjeno pušenje objavljuje prvi album pod nazivom Das ist Walter.
Pjesma "Zenica blues" postaje hit u Jugoslaviji s više od 100.000 prodanih
primjeraka. U isto vrijeme, grupa pokreće TV-projekt "Top lista nadrealista,"
satirički pogled na društvena i politička zbivanja tadašnje Jugoslavije.
Problemi počinju nakon što Nele Karajlić, frontmen grupe, izriče poznatu frazu
"Crk'o Marshall", misleći na pojačalo marke Marshall, koje je prestalo raditi na
koncertu uživo. Međutim, vlast je to protumačila kao ironični komentar na Titovu
smrt.

I usred kritike od strane vladine propagandne mašine, grupa je ipak uspjela
snimiti svoj drugi studijski album "Dok čekaš sabah sa šejtanom". Prodaja albuma
naglo je opala, zahvaljujući službenoj cenzuri. Ovaj teški udarac grupi je
rezultirao u odlasku nekoliko članova, koji su bili zamjenjeni drugima, a 1986.
godine poznati filmski režiser Emir Kusturica postaje član, svirajući
bas-gitaru.

Treći album "Pozdrav iz zemlje safari" prodan je u tiražu od 90.000 primjeraka.
U međuvremenu, zahvaljujući dramatičnim promjenama na političkoj sceni
Jugoslavije, grupa je ponovo krenula na turneju. Godine 1989. snimaju četvrti
studijski album Male priče o velikoj ljubavi, kao i nastavak "Top liste
nadrealista", koja ovaj put poetski najavljuje nadolazeću krizu i ratove na
području bivše Jugoslavije.

Godine 1991, prije početka rata u BiH, Sejo, nezadovoljan vođenjem benda,
napušta bend. Nele najprije pokreće antiratnu kampanju, te svira na antiratnom
koncertu u Zetri, a nakon početka rata napušta Sarajevo i seli se u Beograd.

Sejo Sexon je tokom rata u Bosni i Hercegovini, skupa s preostalim članovima
Zabranjenog Pušenja, pojačanim novim članovima poput glumca Saše Petrovića,
pokrenuo ratno izdanje Top Liste nadrealista, prvo kao radijsku emisiju na Radio
BIH, a poslije i kao TV-serijal.

Nakon rata, prateći bend ratne Top Liste Nadrealista postaje jezgra novog
Zabranjenog Pušenja, a njeni članovi Sejo, Kovo, Đani, Pervan, Dušan Vranić i
Samir Ćeramida 1997. godine realizirat će i prvi poslijeratni, danas već kultni
album Zabranjenog Pušenja Fildžan viška s pjesmama "Fildžan viška" ("Raja iz
Sarajeva"), "Možeš imat moje tijelo", "Halid umjesto Halida" i "Test za
Džennet".

Nakon velikog uspjeha albuma Fildžan viška kreće prva velika poslijeratna
turneja Zabranjenog Pušenja, kako po Bosni i Hercegovini i Hrvatskoj, tako i po
cijeloj Evropi.

Godine 1999. izlazi drugi poslijeratni studijski album Zabranjenog Pušenja
"Agent tajne sile", sa kojeg će se najviše pamtiti hitovi "Jugo 45", "Poso,
kuća, birtija" i "Pupoljak".

Godine 2001. Zabranjeno Pušenje izdaje možda najuspješniji album poslijeratne
bh. rock-scene, Bog vozi Mercedes, s kojeg će kao najuspješnija pjesma svakako
ostati "Počasna salva", a do vrha svih top-lista penjale su se i pjesme "Lijepa
Alma", "Karabaja" i "Arizona Dream".

23. 7. 2003. u sklopu Baščaršijskih noći, a povodom 25 godina postojanja benda,
Zabranjeno pušenje pred Vijećnicom izvodi grandiozni koncert pred 15.000
posjetilaca, koji će zasigurno ostati ubilježen kao jedan od najvećih koncerata
benda.

Početkom 2006. Zabranjeno pušenje izdaje singl "Nema više", kao najavu za novi
album Hodi da ti čiko nešto da i muziku za film "Nafaka" Jasmina Durakovića,
koju je napravilo Zabranjeno pušenje. Zanimljivo je da se kao pisac stihova za
pjesmu "Nema više" pojavljuje bosanskohercegovački pisac Nenad Veličković,
poznat po djelima "Konačari", "Otac moje kćerke", "Sahib" itd.

Nakon rata, bivši pjevač Zabranjenog Pušenja Nele Karajlić u Beogradu također
formira band pod imenom Zabranjeno Pušenje, no nakon prvog albuma Ja nisam
odavle i priključivanja bendu režisera Emira Kusturice, bend mijenja ime u Emir
Kusturica & No Smoking Orchestra.



https://bs.wikipedia.org/wiki/Te%C5%A1anj

Tešanj je naselje i središte istoimene općine u Bosni i Hercegovini. Općina
Tešanj nalazi se na razmeđu srednje i sjeveroistočne Bosne i Hercegovine, a
graniči sa općinama Teslić, Doboj, Doboj Jug, Usora i Maglaj. Područje općine
iznosi 155,9 km2.

948. god. Konstantin Porfirogenit spominje zemlju Bosnu i u njoj dva grada:
Desnik i Kotarac. Naučnici se razilaze u mišljenju da li je Tešanj ili neki
drugi grad za Desnik i Kotor-Varoš za Kotarac. 1415. god. Ugri doživljavaju
težak poraz a zarobljenici su odvdeni u Zvečaj kod Trepča- Tešanj. Pod današnjim
se imenom Tešanj prvi put spominje 1461. godine u Povelji kojom kralj Stjepan
Tomašević svome stricu Radivoju uz ostalo daruje "i na Usori grad Tešanj".
Spominje se i crkva Svetog Jurja u Tešnju. 1465. Turci osnivaju Bosansko
kraljevstvo čiji je gl. grad Tešanj. Za kralja je imenovan Matija Kotromanić.
Kraljevstvo bosansko je tampon-država koju su uspostavili i potom dokinuli
Turci. Tešanj će zatim biti središte nahije, a kasnije i kadiluka kojeg su
činili tešanjska, maglajska i dobojska kapetanija, te varošica Novi Šeher. Kako
je granica Otomanskog carstva pomjerana daleko na sjever, Tešanj je mogao
živjeti i razvijati se u miru. Na lijevoj strani rijeke Usore, na obroncima
planina Dubrava i Borja, osnovan je 1531. godine Gazi Husrev-begov vakuf, sa
selima Omanjska i Kuzmadanje (Komušina i Planje), a ćehaja tog vakufa postao je
Gazi-Ferhad-beg, sin Iskenderov, sestrić sultana Sulejmana Veličanstvenog, koji
je osnovao svoj vakuf na desnoj strani Usore. I taj Ferhad-beg, koji se prvi put
u historijskim dokumentima spominje kao sudionik Mohačke bitke (1526), zapravo
je najznačajnija ličnost za rani razvitak Tešnja. On je graditelj glavne
tešanjske džamije (Čaršijska ili Ferhadija) koju je, kako stoji u vakufnami,
sagradio "za Božije robove koji obavljaju namaz nakon idolopoklonstva".

Tešanj će u Austrijske ruke pasti 4. septembra 1878. godine.Tada je već bio
skršen otpor okupaciji Bosne i situacija je išla ka smirivanju. Na ovim
prostorima počinje gradnja. Grade se putevi, zgrade za javni život (zgrada
današnje općine), otvaraju se škole, apoteke i bolnice. Tešanj će dobiti svoj
prvi hotel. Austro-ugarska u Tešnju zatiče i tri medrese.

U toku jedne sezone Tešanj će izvoziti u Evropu do 100.000 tona sirove i suhe
šljive. I druge aktivnosti biće zapažene. To je vrijeme kada se u Bosni i
Hercegovini pokreću prvi muslimanski književni časopisi - Behar i Biser.
Sredstva za njihovo izdavanje i štampanje obezbjeđivao je Tešnjak Adem-aga
Mesić.

Prvi urednik Bisera koji je izlazio u Mostaru je tešanjski pisac Musa Ćazim
Ćatić. Prestankom Austro-ugarske vlasti Tešanj će ući u sastav novoformirane
države SHS i tada počinje stagnacija u njegovom razvoju. To se teško podnosi i
stanovništvo počinje da se raseljava. Odlazi u okolna mjesta sa jačim
komunikacijskim vezama, u Teslić i Doboj. Ukida se tešanjski srez i funkcija ove
administrativne jedinice slabi.



https://bs.wikipedia.org/wiki/Poslanici_u_islamu

Poslanici (arapski رسول - "resul"), po učenju islama, jesu odabrani ljudi, koji
su, po Allahovom nalogu, ljudima donosili Allahove savjete i upute o tome, kako
trebaju proživjeti ovozemaljski život. Svi poslanici su ujedno bili i
vjerovjesnici (arapski نبی - "nebijj"). Razlika između poslanika i vjerovjesnika
je u tome što je poslanicima došla Objava u vidu posebnog vjerozakona (knjige)
koji su bili dužni obznaniti ljudima, a vjerovjesnici su, po Božijem nalogu,
obznanjivali i obnavljali prijašnje zakone. Prvi poslanik bio je ujedno i prvi
čovjek na Zemlji, a zvao se Adem a. s.

U hadisu se prenosi da je Ebu-Zerr, ashab Muhammedov, jedne prilike upitao
Muhammeda s. a. v. s: "Allahov poslaniče, koliko je bilo vjerovjesnika?", pa je
odgovorio: "124.000." Zatim ga je upitao: "Allahov Poslaniče, a koliko ih je
poslanika?", pa je odgovorio: "313." "Allahov Poslaniče, ko je bio prvi od
njih?", upitao je. "Adem", odgovorio je. "A, je li on i vjerovjesnik i
poslanik?" "Allah ga je Svojom rukom stvorio i u njega dušu udahnuo nakon što ga
je oblikovao".

Poznata su sljedeća imena poslanika: Adem, Šit, Idris, Nuh, Hud, Salih, Ibrahim,
Lut, Zul-Karnejn, Ismail, Ishak, Ja'kub, Jusuf, Ejjub, Zulkifl, Junus, Šu'ajb,
Musa, Harun, Hidr, Jošua, Ilijas, Hezekijel, El'jese, Samuel, Davud, Sulejman,
Lukman, Ša'ja, Eremija, Danijal, Uzejr, Zekerijja, Jahja, Isa i Muhammed.

U Kur'anu su navedena imena 28 poslanika. Imena Šit, Hidr, Jošua, Hezekijel,
Samuel, Ša`ja, Eremija i Danijal nisu napisana, već su navedeni u nekim od
hadisa.

Kur'an, kao i dosta hadisa, navodi Ibrahima kao jednog od najodabranijih
poslanika:

U poznatom hadisu o Israu i Mi'radžu spominje se da je Muhammed s. a. v. s.
vidio neke poslanike na određenoj nebeskoj sferi.



https://bs.wikipedia.org/wiki/Elizabeta_II,_kraljica_Ujedinjenog_Kraljevstva

Elizabeta II (Elizabeth Alexandra Mary ; rođena 21. aprila 1926. godine) je
trenutna kraljica Ujedinjenog Kraljevstva Velike Britanije i Sjeverne Irske,
Kanade, Australije, Novog Zelanda, Jamajke, Barbadosa, Bahama, Grenade, Papua
Nove Gvineje, Solomonskih ostrva, Tuvalua, Svete Lucije, Svetog Vincenta i
Grenadina, Antigve i Barbude, Belizea, te Svetog Kristofora i Nevisa. Elizabeta
II je je, kao britanski suveren, vrhovni guverner Crkve Engleske.

Prije nego što su te države postale republike, Elizabeta II je vladala kao
kraljica Pakistana, Južne Afrike, Cejlona, Gane, Nigerije, Sijere Leone,
Tanganjike, Trinidada i Tobaga, Ugande, Kenije, Malavija, Malte, Gambije,
Gvajane, Mauricijusa i Fidžija.

Bila je prvo dijete u braku princa Alberta, vojvode od Yorka, i Elizabeth,
vojvotkinje od Yorka. Rođena je carskim rezom u londonskoj rezidenciji svoga
djeda po majci, 14. grofa od Strathmorea i Konghornea. Njen otac je bio drugi
sin kralja Georgea V i Marije od Tecka. Krštena je u sada srušenoj kapeli u
Bakingemskoj palači kao Elizabeth Alexandra Mary. Prvo ime dobila je po majci,
drugo po pranani, Aleksandri od Danske, a treće po nani Mariji. Elizabeta,
poznata u porodici kao Lilibet, bila je iznimno bliska s djedom, kraljem
Georgeom V. Kao trogodišnjakinja pojavila se na naslovnici magazina Time, a
članak je govorio o njenom trećem rođendanu.

Jedina kraljičina sestra je princeza Margareta, rođena četiri godine nakon
kraljice. Dvije princeze je zajedno obrazovala i odgajala guvernata pod nadzorom
njihove majke. Uz neodobravanje kraljevske porodice, guvernanta je kasnije
objavila knjigu o svom iskustvu s kraljevim unukama, te je posebno opisala
Elizabetin osjećaj za odgovornost. Winston Churchill ju je kao malo djevojčicu
nazvao "velikim autoritetom".

Kao kćerka sina britanskog monarha, Elizabeta je nosila titulu princeze i
oslovljavanje kraljevska visost. U trenutku rođenja tadašnja princeza Elizabeta
od Yorka bila je treća u nasljednom nizu, iza amidže Eduarda i svog oca Alberta.
Njeno rođenje je izazvalo interes javnosti, ali nije bilo razloga za vjerovati
da bi mogla naslijediti tron. Naime, njen amdiža Eduard je bio
prestolonasljednik za kojega se vjerovalo da će postati kralj i imati potomstvo
koje će ga naslijediti. Eduard jeste postao kralj nakon smrti Elizabetinog
djeda, ali nije imao djece, a Elizabetini roditelji nisu imali sinova koji bi
joj ugrozili poziciju nasljednice, što znači da bi Elizabeta postala kraljica u
svakom slučaju.

Princeza Elizabeta od Yorka je postala prijestolonasljednica kada je 1936.
godine njen amidža, kralj Eduard VIII, abdicirao, a Elizabetin otac postao kralj
pod imenom George VI. U Velsu je bilo zahtjeva da se Elizabeta proglasi
princezom od Velsa, kao što je Henrik VIII, kralj Engleske, neformalno proglasio
svoju kćerku, buduću kraljicu Mariju I, ali Elizabetin otac je to odbio jer je
bio svjestan da je ta titula rezervirana za suprugu princa od Velsa. Nadalje,
postojala je mogućnost da Elizabetina majka rodi sina koji bi preuzeo poziciju
prijestolonasljednika, a u tom slučaju Elizabeti bi titula princeze od Velsa
morala biti oduzeta. Elizabeta, stoga, nikada nije dobila tu titulu.

Kraljica je imala trinaest godina kada je izbio Drugi svjetski rat. Ona i njena
mlađa sestra evakuirane su iz Londona. Postojali su planovi da princeze budu
prebačene u Kanadu, ali Elizabetina majka je to odbila rekavši: "Djeca neće ići
bez mene, ja neću ići bez kralja, a kralj neće nikada otići". Godine 1940. preko
radija se, tokom BBC-jeve emisije Children's Hour, obratila ostaloj djeci koja
su bila evakuirana iz svojih domova na selo i djeci koja su izgubila dom. S
trinaest godina upoznala je i svog budućeg supruga, princa Filipa od Grčke i
Danske.

Godine 1945. naučila je voziti kada se pridružila vojsci i učestvovala kao vozač
i mehaničar u pomoćnim teritorijalnim snagama. Bila je obučavana kao "No 230873
Second Subaltern Elizabeth Windsor" i do danas je ostala jedini ženski član
kraljevske porodice koji je prošao vojnu obuku. Elizabeta je danas jedini živi
šef države koji je služio u Drugom svjetskom ratu.

Dana 20. novembra 1947. godine princeza Elizabeta se udala za grčko-danskog
princa Filipa, koji je nešto prije postao britanski građanin, te vojvoda od
Edinburgha. Princ Filip i kraljica Elizabeta II su rođaci u drugom koljenu pošto
je Kristijan IX, kralj Danske, Elizabetin prapradjed, a Philipov pradjed.
Također su rođaci u trećem koljenu pošto dijele britansku kraljicu Viktoriju kao
praprananu.

Vjenčanju koje je održano dvije godine po završetku Drugog svjetskog rata nije
smjela prisustvovati Filipova njemačka rodbina, odnosno nije prisustvovao niko
osim njegove majke. Vjenčanju je odbila prisustvovati i Elizabetina tetka Marija
pošto njen mlađi brat i Elizabetin amidža, Edvard, vojvoda od Windsora, nije bio
pozvan. Nešto prije vjenčanja Filip je bio primoran odreći se pravoslavlja i
postati član Crkve Engleske , te opovrgnuti svoju vjernost grčkoj kruni i odreći
se titule princa od Grčke i Danske. Do tada princ Filipos, uzeo je ime Philip
Mountbatten. Njihov brak je bio kontroverzan; princ Filip je rođen kao
pravoslavac, a njegove sestre bile su udate za naciste. Navodno su se i
Elizabetina majka i nana protivile ovom vjenčanju. Nedugo nakon vjenčanja
princeza Elizabeta i princ Filip su preselili na Maltu, gdje je princ Filip
služio u mornarici. Malta je ostala jedina zemlja pored Ujedinjenog Kraljevstva
u kojoj je kraljica živjela, a živjela je tu od 1949. do 1951. godine.

Dana 14. novembra 1948. godine vojvoda i vojvotkinja od Edinburgha su dobili
svoje prvo dijete, sina koji je, zahvaljujući intervenciji kralja Georgea VI,
bio poznat kao princ Charles od Edinburgha. Naime, kralj George VI je
Elizabetinoj djeci posebnim kraljevskim patentom omogućio korištenje prinčevskih
titula i oslovljavanja. Charles i Elizabetina jedina kćerka Anne (rođ. 15.
augusta 1950) u trenutku rođenja nisu automatski imali pravo na titule princa i
princeze, za razliku od djece monarhovih sinova.

Iako kraljevska kuća i dalje nosi ime Windsor, određeno je da će oni potomci
kraljice Elizabete II i princa Philipa u muškoj liniji koji ne budu prinčevi ili
princeze od Ujedinjenog Kraljevstva nositi prezime Mountabetten-Windsor.

Princeza Elizabeta, vojvotkinja od Edinburgha je počela preuzimati očeve
dužnosti nakon što se njegovo zdravlje počelo pogoršavati. Sa suprugom je bila u
Keniji kada je obavještena o očevoj smrti i svom dolasku na prijestolje. Za
vladarsko ime je odabrala ime Elizabeth II. Odmah nakon što je stigla vijest o
smrti kralja i proglašenju nove kraljice, Elizabeta se sa suprugom vratila u
London. Elizabeta II je proglašena kraljicom prvo u Kanadi, istoga dana kada je
i postala kraljica, a u Ujedinjenom Kraljevstvu je javna proklamacija održana
sljedeći dan.

Sve do smrti Elizabetine nane Marije, Ujedinjeno Kraljevstvo i ostale zemlje
Commonwealtha imali su tri kraljice: Elizabetu II kao monarhinju, a njenu majku
i njenu nanu kao udovice bivših monarha. Posljednja želja kraljice Marije bila
je da se krunidba njene unuke ne odlaže zbog njene smrti. Elizabeta II je
okrunjena u Westminsterskoj opatiji, 2. juna 1953. godine. Cijelu ceremonija,
osim pomazanja i euharistije, preko televizije je pratilo 20 miliona Britanaca i
oko 100 miliona Amerikanaca.

Već na početku njene vladavine u Škotskoj su se javila neslaganja po pitanju
njenog vladarskog imena - ona je prva Elizabeta čije kraljevstvo uključuje
škotsku teritoriju, pa su vandali smatrali da treba biti nazivana Elizabetom I.
Međutim, ubrzo je zaključeno da će ona i budući britanski vladari koristiti
sljedeći najviši redni broj korišten od strane vladara bilo kojeg kraljevstva na
prostoru današnjeg Ujedinjenog Kraljevstva.

Nakon krunidbe kraljica i njena porodica su preselili u Buckinghamsku palaču, u
centralnom Londonu, gdje je kraljevski par dobio još dva sina: princa Andrewa i
princa Edwarda. Rodivši princa Andrewa 1960. godine, Elizabeta II je postala
prvi britanski monarh kojem se dijete rodilo za vrijeme vladavine, još otkada je
kraljica Viktorija rodila svoje najmlađe dijete, princezu Beatrciju, 1857.
godine.

Elizabetina je vladavina u prvim desetljećima bila obilježena postupnim
nestankom Britanskog imperija iz kojeg su nastale Nacije Commonwealtha. Trendovi
siromašenja zemlje su na određeni način preokrenuti za vrijeme premijerskih
mandata Margaret Thatcher i Tonyja Blaira.

Ubrzo nakon krunidbe kraljica i vojvoda od Edinburgha otišli su na šestomjesečni
put oko svijeta, koji je trajao od 1953. do 1954. godine, postavši tako prvi
monarh koji je okružio svijet. Na tom putovanju je također postala prvi monarh
Australije, Novog Zelanda i Fidžija koji je za vrijeme svoje vladavine posjetio
te zemlje. U oktobru 1957. godine posjetila je Sjedinjene Američke Države,
odakle je nastavila prema Kanadi, gdje je postala prvi kanadski monarh koji je
otvorio sjednicu parlamenta te države. Posjetivši veliki broj evropskih i
vanevropskih zemalja, kraljica je najproputovaniji šef države u historiji.
Sveukupno, kraljica je Kanadu posjetila 23 puta, Australiju petnaest puta, Novi
Zeland deset puta, i Jamajku šest puta. Godine 1986. postala je prvi britanski
monarh u historiji koji je posjetio Kinu.

Nakon ostavke premijera Anthonya Edena 1956. godine, kraljica je morala sama
izabrati osobu koja bi formirala novu vladu, pošto njegova partija nije imala
mehanizam za rješavanje takvih slučajeva. Izabrala je Harolda Macmillana, koji
je dao ostavku šest godina kasnije i preporučio grofa od Homea za svog
nasljednika. Kraljica je prihvatila njegov savjet i izabrala grofa od Homea za
premijera, ali joj je ta odluka donijela prve kritike. Kasnije je ponovo
kritikovana zbog biranja premijera na osnovu savjeta male grupe ministara. Ubrzo
zatim je Konzervativna stranka osmislila način da njeni članovi sami biraju
premijera u slučaju ostavke njihovog člana.

Dana 21. decembra 2007. godine kraljica Elizabeta II je postala najstariji
vladajući britanski monarh, preuzevši tu poziciju od svoje prapranane, kraljice
Viktorije. Na svoj 81. rođendan, 21. aprila 2007. godine, kraljica Elizabeta II
je dala javnosti do znanja da ni zbog starosti nema namjeru abdicirati.
Britanski mediji su nagađali da bi princ Charles mogao početi preuzimati njene
dužnosti, ali Palača je te tvrdnje porekla i objavila da će kraljica nastaviti
izvršavati svoje dužnosti dok joj zdravlje to bude dopuštalo, te da nikada neće
abdicirati Dana 9. septembra 2015. kraljica Elizabeta II postala britanski
monarh sa najdužim periodom vladavine u britanskoj historiji.

Iako joj je Bakingemska palača službena rezidencija, kraljica je, kao i njeni
prethodnici, ne preferira i svojim domovima smatra nekoliko zamaka u Ujedinjenom
Kraljevstvu i rezidencija u Kanadi.

Kraljica Uskrs i vikende provodi u zamku Windsor, koji je djelomično otvoren za
javnost. Kraljica sa porodicom Božić provodi u Sandringhamu, a ljetne
rezidencije su joj zamak Balmoral i palača Holyrood u Škotskoj. Kraljica
godišnjicu smrti svoga oca, odnosno godišnjicu svog dolaska na tron, obilježava
u Sandringhamu.

Kako je kraljica Elizabeta II ustavni monarh, ona svoje političko opredijeljenje
čuva za sebe i njeni su pogledi u tom pravcu nepoznati javnosti. U oblačenju je
konzervativna. Kao što je i njena majka za života, kraljica preferira šešire
pastelnih boja koji joj omogućavaju da bude lahko opažena u javosti. Kraljičini
glavni interesi su konjske trke, fotografija, i psi.

Magazin Forbes je procijenio vrijednost kraljičine imovine na 280 miliona funti,
odnosno 500 miliona američkih dolara. Palača je ovu brojku proglasila
preuveličanom, mada u nju nije uključena kraljičina lična kolekcija umjetničkih
djela, koja sama vrijede barem 10 milijardi funti. U cifru nisu uključeni ni dva
zamka čija vrijednost nikada nije procijenjena, niti primanja od lankasterskog
vojvodstva koje se sastoji od 18,700 hektara i koje je kraljičino privatno
vlasništvo.

Kraljičina popularnost je počela naglo opadati 1980-ih godina zahvaljujući
medijskim izvještajima o privatnim životima njene djece, a vrhunac
nepopularnosti dosegla je u sljedećem desetljeću. Zbog pritiska javnosti počela
je plaćati porez na dohodak 1993. godine, te otvorila Bakingemsku palaču za
javnost. Bračni problemi njene njene kćerke i sinova Charlesa i Andrewa su
negativno utjecali na mišljenje o kraljici, koja je u decembru 1995. naredila
razvod princu i princezi od Velsa. Nezadovoljstvo Elizabetinom vladavinom bilo
je najveće u trenutku smrti Diane sredinom 1997. godine, kada je kraljica odbila
pojaviti se u javnosti prvih pet dana nakon Dianine smrti. Suočena s kritikama
javnosti, Elizabeta je dala intervju uživo na državnoj televiziji 5. septembra i
popravila svoju sliku.

U novembru 1999. u Australiji je održan referendum o budućnosti monarhije, čiji
je rezultat bilo zadržavanje monarhije s Elizabetom II na njenom čelu u svojstvu
kraljice Australije. Ankete u Ujedinjenom Kraljevstvu 2006. godine su pokazale
da Britanci podržavaju kraljicu. U Tuvaluu su 2008. i Svetom Vincentu i
Grenadinima 2009. godine održani referendumi u kojima je stanovništvo odlučilo
zadržati Elizabetu II za svoju kraljicu.

Kada je naslijedila krunu, puna titula kraljice Elizabete II glasila je:
Elizabeta II, milošću Božijom, Velike Britanije, Irske i britanskih posjeda
preko mora kraljica, branitelj vjere, vojvotkinja od Edinburgha,1 grofica od
Merionetha,1 barunica Greenwich,1 vojvoda od Lancastera, gospodar Manna,2
vojvoda od Normandije,2 suveren Najčasnijeg reda podvezice, suveren Najčasnijeg
reda kupelji, suveren Najstarijeg i najčasnijeg plemenitog reda čkalja, suveren
Najčuvenijeg reda svetog Patricija, suveren Najistaknutijeg reda svetog Mihaela
i svetog Đure, suveren Najizvrsnijeg reda Britanskog carstva, suveren Istaknutog
reda služenja, suveren Carskog reda služenja, suveren Najuzvišenijeg reda
indijske zvijezde, suveren Najeminentnijeg reda Indijskog carstva, suveren reda
Britanske Indije, suveren Indijskog reda zasluge, suveren reda Burme, suveren
Kraljevskog reda Viktorije i Alberta, suveren Kraljevskog porodičnog reda kralja
Eduarda VII, suveren Reda zasluge, suveren Reda drugova časti, suveren
Kraljevskog viktorijanskog reda, suveren Najvelečasnijeg reda svetog Ivana
Jeruzalemskog.

1: titule koje nosi brakom; 2: titule koje nosi kao vladar ostrva Manna i
Kanalskih ostrva



https://bs.wikipedia.org/wiki/Bile%C4%87a

Bileća je općina i naselje u jugoistočnoj Hercegovini, Bosna i Hercegovina.
Površina općine je 632,33 km2, a na tom prostoru po popisu stanovništva 1991.
godine živjelo je 13.284, od čega na prostoru naselja Bileće oko 7.568
stanovnika, a po procjeni iz 2013. godine broj stanovnika općine Bileća je
11.536 stanovnika. Općina Bileća je pogranična općina prema Crnoj Gori, na
sjeveru sa Nevesinjem i Gackom, na zapadu sa Berkovićima i Ljubinjem i na jugu
sa Trebinjem.

Bileća je locirana u istočnoj Hercegovini. Nadmorska visina gradskog područja je
476 m. Na području Bileće se ukrštaju sredozemna i kontinentalno-planinska
klima. Reljef je brdovit između kojeg se nalaze kraška polja: Dabarsko,
Fatničko, Plansko i Bilećko. Južno od Bileće nalazi se izvor rijeke Trebišnjice.
1966. godine je izgrađena hidroelektrana i stvorena je jedna od najvećih
vještačkih akumulacija u svijetu, Bilećko jezero, koje ima dužinu 18 km, a
širinu 3–4 km. Podizanjem brane Grančarevo na rijeci Trebišnjici, prije skoro
pola vijeka, njene ukroćene vode, pretočene u Bilećko jezero, prekrile su sela
Panik, Orah, Čepelica, Zadublje i Miruše. Osim kuća i imanja, ispod Bilećkog
jezera tada je ostalo i bogato kulturno-historijsko naslijeđe iz rimskog doba.

Prvi tragovi civilizacije na području općine Bileća datiraju još iz neolita, o
čemu svjedoče arheološki lokaliteti još uvijek nedovoljno istraženi.
Prethistorijski tumuli, gradine i gomile, kojih prema najnovijim istraživanjima
ima preko 2000, jasno ukazuju na kontinuitet i gustoću stanovništva. Posebno se
ističe tumul iz Plane u kojem su nađene dvije kacige, dvanaest kopalja, veći
broj fibula i ukosnica (poznatih i iz Glasinca).

U sastav rimske države južni dijelovi općine Bileća ulaze 135. god p.n.e. nakon
pokoravanja Ardijejaca i Plereja (držali su prostor između Popova polja i Boke
Kotorske). Zajedno sa Trebinjem bilo je u sastavu Epidaura (Cavtat), najjužnije
rimske kolonije na istočnoj obali Jadrana, kao njegovo zaleđe. Iz tog vremena je
čuvena U-vila urbanu u Paniku, vlasništvo bogatog Italika, oko koje se razvio
veliki građevinski kompleks, centar prostrane latifundije (oranice, pašnjaci,
šume). Ovoj vili pripadale su i ostale građevine, villa rustica na Dračevoj
strani, na Potkućnicama i uz Trebišnjicu, te niz drugih objekata, među kojima i
kultnih (hram, mauzolej, grobnica). Na mozaicima i freskama U-vile iz III vijeka
su prisutni simboli kršćanstva (Orfej, Meduza), pa istraživači to smatraju prvim
tragovima kršćanstva u unutrašnjosti Bosne i Hercegovine. Domaće epihorsko
stanovništvo je i dalje živjelo u svojim drvenim i suhozidnim naseljima po
kraškim poljima i poljicima, prihvatajući sporo romanizaciju.

Istočno od plemena Daorsa, koje se nalazilo na području Stoca, bilo je pleme
Deremisti, na području Dabarskog, Fatničkog i Planskog polja, a vjerovatno i na
mjestu današnjeg grada Bileća. U Fatnici je nađen natpis tipičan za jugoistočno
ilirsko područje. Relativno bogati arheološki i naseobinski elementi sa
Dabarskog područja, Fatnice, Orahovica i Plane govore o znatnoj naseljenosti i u
Rimsko doba. To najbolje potvrđuje urbano naselje u Orahovicama sa građevinskim
ostacima (zidovi u temelju, profilirani ulomci krovnog vijenca neke monumentalne
zgrade, mnoštvo opeke i crijepa), koji se nalaze na prostoru 700x400 metara.

Prvi pomen Bileće kao naseljenog mjesta nalazimo u dokumentima Dubrovačkog
arhiva iz 1286. godine, kada se pominje pod nazivom Bilechia. Također u istim
izvorima i pod istim nazivom Bileća se pominje i u 14. i 15. vijeku kao važna
raskrsnica puteva na srednjovjekovnom karavanskom putu. U jednom dokumentu od 8.
septembra 1388. godine ističe se da je vojska vojvode Vlatka Vukovića u polju
kod Bileće teško porazila osmanlijsku vojsku pod komandom Šahin-paše, što se
ujedno smatra i jednim od prvih poraza Osmanlija na Balkanu.

U periodu od XIII do XVI vijeka na ovim prostorima historija bilježi i veliki
broj stećaka, koji kao monoliti teže i do 5 tona. U okviru projekta koji ima za
cilj nominaciju stećaka - nadgrobnih spomenika za upis na listu svjetske baštine
- UNESCO, sa teritorije Bileća je i nekropola u naselju Baljci. Bileća je
potpala pod osmanlijsku vlast 1466. godine i u vijekovima vladavine Carstva na
ovim prostorima teško stradala zbog vječitih buna i otpora. U neposrednoj
blizini Bileće nalazi se Vučji Do, gdje se odigrala čuvena Vučidolska bitka
1876. godine, u kojoj je učestvovalo 16 bilećkih četa. Odlukom Berlinskog
kongresa Bileća je ušla u sastav Austro-Ugarske monarhije, i u tom periodu
dolazi do privrednog razvitka. Prva osnovna škola u Bileći je otvorena 1880.
godine.

Okosnicu privrede Bileće čine tekstilna, metalna i prehrambena industrija.
Posljednjih godina posebno je došao do izražaja razvoj privatnih preduzeća i
radnji. Sve se više razvija posao berbe i obrade kamena. Bilećko jezero i rijeka
Vrijeka (kod naselja Divin) posebno pružaju dobre uslove za razvoj ribolova.

U Bileći se nalazi nogometni klub "Hercegovac", osnovan 1935. godine, kao i
istoimeni karate, košarkaški, šahovski, kuglaški, rukometni i odbojkaški
klubovi. Košarkaški klub ostvaruje danas veoma solidne rezultate u Premijer ligi
Bosne i Hercegovine.



https://bs.wikipedia.org/wiki/Pravci_u_islamu

Religija islam ima mnogo pravaca, sekti, škola i tradicija. Ovaj članak pokušava
da zabilježi i sumira sva ova razna ubjeđenja. Postoji hadis koji govori o tome
da je Poslanik Muhammed rekao da će se njegov ummet podijeliti na 73 grupe, te
da će samo jedna ući u Džennet (Raj). Prema istom hadisu, ummet bi trebao biti
podijeljen na više grupa nego ostale Abrahamske religije (Judaizam i
Kršćanstvo).

Sunitski islam je najveći islamski pravac. Prema nekim izvorima, 85% muslimana
svijeta pripada Sunitima.

Nasuprot Šiitima, Suniti vjeruju da Muhammed nije imenovao svog nasljednika
prije smrti. Nakon inicijalnog perioda zbunjenosti, grupa njegovih najbližih
prijatelja sastali su se i izabrali Ebu-Bekra, Poslanikovog bliskog prijatelja i
punca za prvog halifu.

Inicijalno su Suniti vjerovali da pozicija Halife treba biti demokratski
izabrana, ali nakon prvih četiri "pravednih halifa" pozicija se okrenula u
nasljednu dinastijsku vladavinu. Nakon pada Osmanlijske imperije 1923, nestalo
je hilafeta i nije izabran nijedan novi halifa.

Škole mišljenja ili Mezhebi su škole mišljenja, ili pravne škole, ili škole
fikha unutar Sunitskog islama. Svaki od ashaba je imao jedinstvenu pravnu školu,
ali su se te škole postepeno konsolidovale ili odbacivale, pa su sada vidljive
četiri škole mišljenja. To su:

Osnovan od strane imama Ebu Hanife. Smatra se jednom od "najmekših" islamskih
škola, otvorena je za moderne ideje. Dominantna je među sunitima u sjevernom
Egiptu, Indijskom podkontinentu, Iraku, Turskoj i mnogim zapadnim zemljama.

Barelvije su sljedbenici pokreta unutar Sunitskog islama koji je počeo u Indiji
i slijede fikh imama Ebu Hanife. Najveći oponenti Barelvijama su Sunitski
reformatorski pokreti kao što je Deobandizam u Indiji . Uopšteno Barelvije zovu
sebe Ehli Sunnet Wel Džemat, ili često samo jednostavno Suniti.

Deobandi su muslimani južne Azije i Afganistana, koji slijede fikh imama Ebu
Hanife. Za Talibane se smatra da slijede učenje Deobandi škole.

Malikijska škola crpi učenja Imama Malika. Najviše se prakticira u Sjevernoj i
Zapadnoj Africi. Ovo je druga po veličini škola, koju slijedi otprilike oko 25%
muslimana.

Za osnivača ovog mezheba smatra se Imam Šafija. Otprilike 15% muslimana širom
svijeta su sljedbenici ovog mezheba. Najviše sljedbenika ima u Egiptu, Somaliji,
Indoneziji, Tajlandu, Singapuru i na Filipinima. Ova škola je službena kod vlada
Bruneija i Malezije.

Smatra se najkonzervativnijim od sva četiri mezheba. Škola je dobila ime po
imamu Ahmedu ibn Hanbelu koji je bio učenik Šafije. Ovaj mezheb preovladava u
Saudijskoj Arabiji, Kataru, Ujedinjenim Arapskim Emiratima, Bahreinu, te
dijelovima Omana.

Šiitski muslimani vjeruju da je Alija ibn Ebu-Talib izabran od strane Poslanika
da bude vođa islamske zajednice. Oni ga označavaju kao prvog imama. Ostali imami
su Alijini potomci. Najveća grupa Šiita vjeruje u ukupno 12 imama. Prema
njihovom vjerovanju dvanaesti imam bi se trebao pojaviti neposredno prije
kijameta, odnosno sudnjeg dana. Šiitski hadisi uključuju govor imama.

Šije, odnosno pripadnici Šiitskog islama, smatraju da je Poslanik Muhammed
s.a.v.s. imenovao svog nasljednika prije smrti i smatraju da je Alija ibn
Ebu-Talib trebao da bude njegov nasljednik. Također smatraju da jedino
Muhammedova porodica ima pravo da vodi islamski ummet.

Imamije su najveća grupacija Šiitske škole mišljenja. Čine oko 80% svih Šija.
Najdominantniji su u Azerbejdžanu, Iranu, Iraku, Libanonu i Bahreinu. Vjeruju u
broj od 12 imama, potomaka Poslanika, i vjeruju da će dvanaesti imam biti Mehdi.

Zeidi su se odvojili od Imamita i Ismailita prilikom neslaganja oko toga ko je
peti imam. Imamiti i Ismailiti vjeruju da je to bio Muhamed el-Bakir, dok Zeidi
vjeruju da je to bio njegov polubrat Zeid ibn Ali odnosno, drugim imenom Zeid
el-Šehid.

Ismailije i Imamije inicijalno prihataju iste principe u ranoj historiji.
Međutim, do njihovog odvajanja je došlo prilikom prihvaćanja šestog imama, sina
Džafer es-Sadika po imenu Ismail bin Džafer. Ismail je umro u ranoj mladosti,
još za vrijeme života njegovog oca, koji je na njegovu dženazu sazvao svjedoke
uključujuci guvernera Medine. Ismailije smatraju da Ismail nije umro, nego da je
ta dženaza bila sazvana sa ciljem da se prikrije istina zbog straha od
Abasidskog halife. Ismailije također vjeruju da je Ismail otišao u skrovitost, i
da će se pojaviti kao Mehdi.

Batinije naučavaju unutarnji, skriveni, tajnoviti smisao Kur'anskih iskaza, te
ih podvrgavaju alegorijskom tumačenju, (te'vil), kako bi dospjeli do unutarnje
istine objavljenog učenja. Kod Gazalija, batini je tehnički naziv ali i
historijska oznaka koja se odnosi na sljedbu Batinija.

Talimije su sljedbenici učenja o podučavanju od nepogrešivog imama. Talimije su
ogranak Ismailita i naučavali su da je istina samo u podučenosti i podučavanju
(ta'lim) od nepogrešivog učitelja (mu'allim ma'sum). Gazali izjednačava Talimije
sa Batinijama.

Haridžije, odnosno "pobunjenici" ili "oni koji su se odcijepili" je termin koji
označava islamsku sektu koja je originalno podržavala Alijin Hilafet. Nakon što
je on pregovarao i postigao arbitražu sa Muavijom tokom islamskog građanskog
rata u 7. vijeku, oni su se odcijepili, tj. otkazali su lojalnost halifi. Nakon
toga pokrenuli su sukob sa halifinim ljudima, u kojem bivaju poraženi. Smatraju
se odgovornim za ubistvo Alije r.a.

Haridžijski ortodoksni i fanatični stavovi, koji su imali za posljedicu
obračunavanje sa neistomišljenicima vodili su ih iz sukoba u sukob sa
pripadnicima ostalih islamskih škola mišljenja. S obzirom da nisu bili
mnogobrojni, gubili su većinom sve bitke. Jedina preživjela grupacija Haridžija
u modernom dobu su Ibadije, koji su imali najliberalnije stavove i koji su
uspjeli organizirati svoj život sa ostalim zajednicama. Osim njih postojali su
još i:

Nastali su od vojske koja je krenula u pomoć Ezarikama pod vodstvom Nedžda ibn
Amir el-Hanefija i jednog dijela nezadovoljnika Ezarika, koji su obavijestili
Nedžda o Ezrekovim zastranjenjima u vjeri i priklonili se Nedždovoj vojsci.
Osnovna neslaganja te dvije skupine, a koje su bile brana njihovom ujedinjenju
bila su u tome što su Nedždati smatrali da je dozvoljeno sakrivati svoju vjeru
(tekijja) ukoliko situacija tako nalaže i da muslimanskom ummetu nije potreban
predvodnik (halifa ili imam).

Jedina preživjela Haridžijska grupacija su Ibadije, koji su koncentrisani
uglavnom u Omanu. Njihovo vjerovanje se razlikuje od ostalih Haridžija po tome
što oni vjeruju da su oni koji ne slijede njihovo učenje nevjernici, ali ne i
mnogobošci. Ostale muslimane neharidžije smatraju muwehhidunima odnosno onima
koji vjeruju u Božje jedinstvo, ali ne i vjernicima.

Pod ostalim pravcima svrstaćemo sve one pravce u islamu koji nisu nastali u doba
života Poslanikovih s.a.v.s. savremenika, te one koji se ne mogu svrstati unutar
jedne od osnovnih grupa, kao njena podgrupa ili varijacija.

Sufizam je termin koji označava asketski i mistički pokret unutar islama, školu
ezoterične islamske filozofije bazirane na istraživanju spiritualne istine kao
definitivnog cilja i postignuća. Sufizam nije ogranak sam po sebi jer Sufije
sami sebe ne svrstavaju ni u jednu granu islama, mada pripadnici mogu imati i
Sunitska i Šiitska uvjerenja.

Sufije se u svome praktikovanju okupljaju u redove koji se zovu tarikati.
Tarikat je plan i program te metod i režim nekog sufijskog reda. Postoji
dvanaest glavnih tarikatskih redova. Oni se u svom cilju ujedinjuju ali se kod
primjene, u izvjesnim propisima razlikuju. Sufije koji se nalaze u tarikatu
nazivaju se Derviši.

Kadirije ili Kaderije su jedan od najstarijih Sufijskih tarikata. Dobili su ime
po Abdul Kadir Gejlaniju. Ovo je jedan od najrasprostranjenijih redova u
islamskom svijetu i može se naći u Indiji, Pakistanu, Turskoj i istočnoj i
zapadnoj Africi. Također postoji mnogo pripadnika i na Balkanu. Vjeruju u
fundamentalne principe islama, ali interpretiraju ih kroz mistička iskustva.

Nakšibendije su jedan od najvećih Sufijskih redova. Osnovan je 1380. godine. Red
je prepoznatljiv po svom tihom zikru (slavljenju Boga). Riječ Nakšibendi dolazi
od imena Behauddina Nakšibenda, mada se smatra da je osnivač ovog reda Ebu Jakub
Jusuf el-Hamedani.

Poznate nakšibendijske tekije u Bosni i Hercegovini su  : Gaziler (današnji
Higijenski zavod u Sarajevu), Skenderija, Jedileri, Tekija na Oglavku, Tekija u
Kaćunima i Tekija u Vukeljićima.

Bektašije su osnovane u 13. vijeku od strane Hadži Bektaš Valija, kojeg su
pripadnici ovog tarikata proglasili svetim. Njegovi pristalice smatraju da on
potiče od direktne loze Poslanika. Ovaj tarikat je pretrpio veliki uticaj od
strane Hurufizma i anadolijskih kršćanskih sekti iz kojih crpe ideje poput
trojstva (Allah - Muhammed - Alija). Reorganizovao ih je Balim Sultan u 15.
vijeku. Bektašije su koncentrirani u Turskoj i Albaniji.

Osnivač Mevlevijskog reda je Dželaludin Rumi. Pripadnici ovog tarikata
prepoznatljivi su po svom plesu, tokom kojeg kružeći zikre. Sam ples izmislio je
Rumi, kada je tužan zbog gubitka najboljeg prijatelja čuo zvuke kovača. Zovu ih
Kružeći derviši. Iz Konje se ovaj red proširio po cijeloj Turskoj i dijelovima
Zapadne Azije.

Poznati Bošnjaci pripadnici ovog tarikata su: Ishak-beg Ishaković, Fadil-paša
Šerifović i reisul-ulema Džemaludin Čaušević. Meša Selimović je u svojoj knjizi
"Derviš i smrt" opisao derviša Ahmeda Nurudina, šejha tekije Mevlevijskog reda.

Osnivač ovog derviškog reda je Ahmed ibn Ibrahim ibn Ali Jesavi, a jedan od
najpoznatijih Jesevija bio je Junuz Emre

Osnivač ovog reda je Ahmed Rufai. Rufaije ili Rifaije su derviški red koji je
najpoznatiji po svome načinu praktikovanja slavljenja Boga (Zikra), prilikom
kojeg oni probadaju svoje lice iglama, a često njihov zikr uključuje i igre sa
vatrom. Najvažnija središta ovog reda su se nalazila u Istanbulu, a poznati su i
Rufaije iz Albanije i Bosne. Najpoznatiji Rufaija kod nas bio je Mustafa Karkin.
Najpoznatija tekija u BiH je džamija Mimar Sinan.

Ovo je jedan od glavnih sufijskih tarikata južne Azije. Osnivač Čištija je
Mu'inuddin Čišti. Tarikat ima jednostavno učenje a karakteriše ga ekstremni
entuzijazam za muziku i poeziju. Njihova muzika je poznata kao qawali muzika,
koju je svirao i popularni Nusret Fatih Ali Khan. Centralno mjesto u obredima
tarikata zauzimaju masovne i ekstravagantne ceremonije kod turbeta šejhova
tarikata.

Bedevije su osnovane u 13. vijeku. Osnivač je Ahmed el-Bedevi. Nemaju jasnu
doktrinu. Nisu imali glavnih učenjaka, niti pisaca. Vrlo često je ovaj kult bio
subjekt cenzure od strane Uleme.

Osnivač ovog reda je Nedžmudin Kubra. Osnovan je u 13. vijeku. Potiču iz
Centralne Azije. Njegovi pristalice vjeruju da potiče iz direktne loze Poslanika

Osnivač ovog tarikata je Ebu Hasan Eš-Šazili. Ovo je najpopularniji sufijski red
u sjevernoj Africi. Njihovi pripadnici također vjeruju da je Ebu Hasan Eš-Šazili
iz direktne Poslanikove loze.

Sufijski red osnovan u Egiptu, od strane Ibrahima Desukija. Tokom Osmanlijskog
vremena ovaj red imao je brojne tekije u Istanbulu skupa sa Bedevijskim redom.
Ove tekije su zatvorene kada je Turska postala republika.

Osnivač je Muhammed el-Halveti. Smatra se da ovaj tarikat nije dobio ime kao
većina njih po svome osnivaču, nego po arapskoj riječi halvet koja znači
osamljivanje ili odvojenost, po kojem su ovi derviši bili poznati. Jedan je od
rasprostranjenijih redova. Njegov rast zabilježen je tokom Osmanlijskih vremena.
Halvetije su još uvijek jake u Egiptu gdje sufijski redovi dobijaju određenu
pomoć od vlade.

Selefije propovjedaju islamski monoteizam, odnosno tevhid, i preuzimaju određena
učenja od Ibn Tejmije, sirijskog učenjaka iz 14. vijeka. Selefizam je u osnovi u
sukobu sa Sufizmom i Šiitskim islamom, koje smatraju hereticima. Selefijska
teologija zastupa puritansko i pravno stajalište u stvarima vjere i religijskoj
praksi. Oni smatraju da je njihov zadatak da vrate islam u stanje kakvo je bio u
doba Poslanika i njegovih Pravednih halifa. Žele da izbace sve novotarije,
itolatorije, devijacije i hereze.

Vehabizam je pokret koji je dobio ime po svom začetniku Muhammed ibn Abdul
Vehabu u 18. vijeku. Abdul Vehab se školovao pod okriljem Sunitskog islama, i
izučavao je fikh Hanbelijskog mezheba, međutim, kad god bi primijetio neko
neslaganje, on bi se priklonio onoj pravnoj školi koja je, prema njegovom
mišljenju, imala ispravnije mišljenje. Ovaj pokret dominantan je u Saudijskoj
Arabiji.

U Bosni i Hercegovini je prisutan određen broj vjernika koji prihvataju
mišljenja Abdul Vehaba, ali oni ne prihvataju naziv "vehabije", nego sebe rađe
zovu selefijama.

Članovi Ahmedija pokreta su sljedbenici Mirze Gulama Ahmeda, koji je tvrdio da
je obećani Mesija i Mehdi. Sljedbenici su podijeljeni u dvije grupe Ahmedijanski
muslimanski džemat i Lahorski ahmedijanski pokret. Većina Ahmedija smatra sebe
muslimanima, ali sa stanovišta matičnih muslimana, oni su sekta koja je
isključena iz okvira islamske zajednice jer se Mirza Gulam Ahmed proglasio
poslanikom.

Kuranije je naziv za religioznu grupu ljudi koji sebe sami zovu pokornima, no
zbog njihove prakse vjerovanja u Kur'an a ne i u Hadise, prozvani su Kuranijama.

S obzirom da ne vjeruju u Hadis, niti u bilo kakve druge religiozne izvore, oni
ne obavljaju namaz u obliku u kojem ga obavlja većina muslimana, nego smatraju
da svako može obaviti namaz onako kako on osjeća da je potrebno, te da su u
Kur'anu date upute šta je zabranjeno, a šta dozvoljeno u namazu.

U religioznoj praksi Zikri se bitno razlikuju od matičnih muslimana, i postoje
razlike u mišljenju da li ih treba zvati Suniti, Sufije ili sekta. Zikri
obavljaju pet puta dnevne molitve koje zovu Zikr, za razliku od ostalih
muslimana koji obavljaju Namaz.

Nacija islama je osnovana od Wallacea Fard Muhammada 1930. sa ciljem ponovnog
uvođenja duhovnog, socijalnog i ekonomskog stanja crnog čovjeka i žene u Americi
i svijetu. Njihovo učenje je dosta odstupilo od matičnog islama, tim prije što
oni sa jedne strane vjeruju da je Fard Božija inkarnacija, i prema gotovo svim
muslimanima oni su proglašeni za heretički kult.

Jedan od najpoznatijih pripadnika nacije islama bio je Malcolm X koji se kasnije
odrekao tog učenja, zbog čega su ga i ubili.

Grana Nacije islama, ova grupa je formirana u Harlemu 1960. Njihova vjerovanja
se fokusiraju na dovođenju pravde za Afroameričku mladež. Također vjeruju da je
Bog crnac. Imaju veoma malo veze sa originalnim islamom.

Kelam je jedna od religioznih nauka u islamu. U arapskom jeziku ova riječ znači
"govor", i odnosi se na islamsku tradiciju traženja teologičkih principa kroz
dialektiku. Ovaj termin se često prevodi kao teologija.

Ašari je škola rane islamske filozofije osnovane u 10.vijeku. Bila je instrument
u drastičnoj promjeni smjera islama, i postavila je osnove zatvaranju vrata
idžtihada vijekovima kasnije u Osmanlijskoj imperiji. Ašaritski pogled je bio da
je shvatanje jedinstvene prirode i karakteristika Boga iznda ljudskih
mogućnosti.

Maturidi su oni koji slijede Ebu Mensur El-Maturidijevu teologiju, koja je
bliska varijanta Ašarijskoj školi. Tačke po kojima se razlikuju su priroda
vjerovanja i mjesto ljudskog razuma. Maturidijski stav je da se iman ne povećava
i ne smanjuje, nego da se samo povećava i smanjuje pobožnost (takvaluk).
Maturidi govore da je ljudski um u stanju da spozna bez pomoći ili
prosvjetljenja da su neki osnovni grijehovi sami po sebi grijeh, (kao što su
npr. ubistvo ili alkohol), dok Ašarije smatraju da ljudski um nije u stanju da
spozna takvo nešto bez Božanskog prosvjetljenja.

Mutezilska teologija potiče iz 8. vijeka iz Basre kada je Vasil ibn Ata napustio
učenje El-Hasan el-Basrija nakon teološke rasprave. On i njegovi sljedbenici su
raširili logiku i racionalizam Grčke filozofije, nastojeći da ih kombinuju sa
islamskim doktrinama i pokažu kako su obje nerazdvojno kompatibilne. Mutezilije
su diskutovali filozofska pitanja kao što su da li je Kur'an stvoren ili vječan,
da li je zlo kreirano od strane Boga, predodređenje protiv slobodne volje, da li
bi Allahove atribute u Kur'anu trebalo interpretirati alegorijski ili literarno,
i da li će grešni vjernici biti kažnjeni vječno u Paklu (Džehennemu).



