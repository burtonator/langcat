https://la.wikipedia.org/wiki/Lingua_Latina

Lingua Latina, sive sermo Latinus, est lingua Indoeuropaea, qua primum Latini in
genere et Romani antiqui in specie locuti sunt, quamobrem interdum etiam lingua
Latia (in Latio enim sueta) et lingua Romana (nam imperii Romani sermo
sollemnis) appellatur. Nomen linguae ductum est a terra, quam gentes Latine
loquentes incolebant, Latium vetus interdum appellata, in paeninsula Italica
inter Tiberim, Volscos, Appenninum, et mare Inferum sita.

Cum populi rei publicae Romanae et imperii Romani lingua Latina in rebus
publicis privatisque uterentur, etiam lingua Latina linguam Graecam magnopere
adfecit, nec minus haec illam. Sicut lingua Graeca, Latina lingua flexiva est,
ut nexus verborum non ex ordine appareat, sicut mos est linguis Romanicis et
Anglicae, sed ex affixis.

Usus linguae Latinae continuo ab antiquitate usque ad tempora hodierna
extenditur. Saeculo X multas peperit linguas quae linguae Romanicae vocantur,
sicut Catalanam, Dacoromanicam, Francogallicam, Gallaicam, Hispanicam,
Italianam, Lusitanam, ne omnes afferantur.

Ex tempore rerum novarum Francicarum, quamquam Ecclesia Catholica Romana nec non
institutiones academicae saeculares adhuc lingua Latina utuntur, lingua mortua
appellari solet, praesertim nationalismi causa, quia ex saeculo duodevicesimo
patrius sermo esse gradatim desiit. Attamen hodie multi homines Latine loqui
sciunt. Quin etiam Finlandia iam plus viginti annos undis radiophonicis nuntios
emittere pergit, sedes Latinae interretiales multiplicantur ac conventus
internationales, quorum participes solo hoc sermone utuntur.

In subfamilia linguarum Indoeuropaearum Italica linguam Latinam esse constat.
Abecedarium quidem eius de abecedario Etrusco venire putatur, quod se invicem de
Euboeico evolvit. Huius linguae historia usque hodie sex aetates complectitur:
archaicam, classicam, postclassicam, medievalem, humanisticam, et neolatinam,
quae subter in tabula ostentatur.

Lingua Latina censetur in Italiam circa saeculum 9 a.C.n. a migrantibus ex
septentrionibus lata esse, qui deinde Latium incolerent, in qua regione urbs
Roma orta est. Ibi in linguam Latinam verba e variis linguis—Etrusca,
Graeca—venerant, sicut persona (Etrusce perśnu), quod est late agnitum, vel
etiam talia prisciora, ut visum est primum in Plauti et Terentii operibus,
qualia techna (Graece τέχνη) et machaera (Graece μάχαιρα).

Litterae Latinae hanc per aetatem mutatae sunt, cum exempli gratia terminationes
veteres -os, -om, -oi, et -osom aetate classica ad -us, -um, -i et -orum mutatae
sunt. Littera intervocalica s, quam Lingua prisca Indoeuropaea praeservabat,
ubique in r mutata est, quod rhotacismus dicitur. Itaque, etiam ob rhotacismum
nominativus honos ad honor et genetivus *honos-is ad honor-is mutati sunt.

Temporibus adversis in oeconomia et politica et cultura, creaverunt patricii, ex
Latinae colloquialis varietatibus, linguam francam Latinam, adhibitam
ministratione et doctu et ad litteras colendas. Hoc tempus fuit Aurea Latinae
Aetas, saeculis 1 a.C.n.–1 p.C.n..

Antequam tota Italia in dicionem Imperii Romani saeculo 1 a.C.n. redacta esset,
homines per totam paeninsulam utebantur Lingua Celtica (post huius gentis
incursiones saeculo 4 a.C.n. trans Padum), illa non-Indoeuropaea lingua Etrusca,
et aliis linguis Italicis, sicut linguis Osca et Umbra (appellatis
"Sabellicis"), et lingua Falerica, cognata linguae Latinae, qua loquebantur
prope Romam ad septentriones. Etiam Sicaniae aut Siculae linguae paucum indicium
est, sed modo videntur hae linguae similes Latinae-Faliscae esse. Coloni vero
Graeci saeculo octavo a.C.n. etiam suam linguam in Italiae partes, quas apud
litora meridiana Siciliamque orientalem colebant, tulerunt. Imperio autem Romano
crescente et Latina ideo praeoptata praeter linguam Graecam, omnes hac lingua
locuti sunt, praesertim in Italia meridiana.

Lingua, qua loquebantur populi, paulatim de Latina franca Latina distulit, quam
schola tenere conabatur, et de litteraria. Diutissime de legibus et de rebus
publicis et de aliis per totum Imperium Romanum Latine dictum est. At, quamquam
opera superstantia Romana sunt paene omnino scripta Latina Classica lingua,
Ciceronis Caesarisque aliorumque opera comprehensa, vera lingua dicta in Imperio
Romano occidentali erat Latina Vulgaris, quae tantum grammaticis, vocabulario,
et postea locutione differt.

Etiam Romani optimates linguam Graecam discere solebant, et illa uti amabant,
cum eam ad philosophiam et litteras pertinere aestimassent. Alioqui Graece
plurimi, praecipue in Imperio Orientali, adeo loquebantur, ut lingua Graeca,
commercio et peregrinationi quasi lingua franca eo die habita est. Post ultimum
discrimen inter Imperia Orientale et Occidentale anno 395, in Orientali demum
Graeca pro Latina usui legitimo et gubernatorio substituta est, ex ea causa,
quod in illis partibus omnes societatis ordines diu lingua Graeca locuti essent.

Aevo Medio incipiente, lingua Latina fuit publicus multarum civitatum
Europaearum sermo Civitate Vaticana inclusa. Quamquam autem lingua a scholis,
eruditis, et civitatibus adhibebatur, sermones vulgares a lingua Latina magis
magisque inter se differebantur, ut tandem Romanicae linguae ortae sunt.

In Sabaudiae Ducatu, hodierna in sola aetate, linguae novae ut sermones
adhibitae, verbi gratia linguae Italica et Francogallica, linguam Latinam ab
anno 1561 suppleverunt. Itaque, Imperii Austriaci in Croatiae et Slavoniae
Ducatu lingua Latina usque ad annum 1848 unica officialis fuit et in ducali
contione locuta fuit, atque leges novae Latine editae sunt. Ephemerides
Zagrabienses vel acta publica hebdomadalia in urbe Zagrabia Croatiae ad annum
1772 Latine edita fuerunt.

Aetas humanistica censetur ex saeculo quartodecimo incipere. Post schismata
protestantium scholares humanistici conati sunt linguam Latinam convertere in
linguam internationalem. Lingua Latina igitur hac aetate lingua quotidiana
Ecclesiae Catholicae Romanae non tantum fuit, sed tamen scientiae, iuris, et
litterarum. Pleraque nomina et taxinomiae et biologiae, et iuris ex hac lingua
(et Graeca) ducta sunt. Describitur ergo ordo plantarum (id est florum
herbarumque arborumque) et animalium adhuc Latine.

Nationalismus autem civitatum Europaearum magnopere per hanc aetatem quoque
auctus est, quod effecit, ut civitas quaeque propriam linguam nationalem
distinctamque petivisset: Britanniarum Regnum tandem linguam Anglicam habuit,
Francia linguam Francogallicam, Hispania Hispanicam, Germania Theodiscam, Italia
Italicam, etc.

Demum lingua Latina ut lingua franca internationalis omnino desinit, a lingua
Francogallica dimota, post Rerum Francicarum eversionem, cum Francia
revolutionem contra Ecclesiam Catholicam Romanam habuit, et imperium per
continentem Europaeum extendit saeculo duodevicensimo sub Napoleone Bonaparte.

Aetas neolatina saeculo undevincensimo incipere putatur. Hac aetate linguae usus
definitur ab Ecclesia Catholica Romana et ab academicis secularibus, qui mores
classicos recolere volunt.

Lingua Latina Ecclesiastica sermo specialis ab Ecclesia Catholica Romana
adhibitus vocatur. Lingua adhibita est in editionibus typicis librorum
liturgicorum, litteris et scriptis Papae, praesertim illis quae encyclicae
nominantur, ceterisque scriptis et congregationum sanctae sedis et Civitatis
Vaticanae. Etenim cantus et preces sacrae liturgiae saepe Latine exercentur.
Hodie est enim lingua Civitatis Vaticanae, cuius tamen cives in alloquio non
lingua Latina, sed lingua Italica utuntur. Etiam relinquerunt in Ecclesia
Catholica nonnullae communitates quae sicut Fraternitas Sacerdotalis Sancti
Petri aut Fraternitas Sacerdotalis Sancti Pii X secundum Traditionem quam semper
exercuit Ecclesiam ab Nicaei Consilio ad Vaticanum II Consilium latinam missam
celebrunt.

Multi academici autem hodie etiam veram linguam aetatis classicae recreare
petunt. Hi fautores neolatini praecipue modum latinitatis vivae ad linguam
Latinam discendam colunt, ubi discipuli linguam discunt ea utendo ad res
quotidianas describendas. Quod ad propositum, fautores nova vocabula facile
admittunt ad res hodiernas reddendas, multas institutiones ad linguam citandam
statuunt, et multos libros Latine scribunt.

Lingua Latina temporibus Neolatinis plura Europae regna non utuntur, nisi in
rebus Ecclesiae operibusque scientiae. In Imperio Romano Sacro Italiaeque
regionibus iam a saeculo decimo quinto nobiles competentesque ad gubernandum non
Latine, sed suae civitatis idiomate, scilicet Theodisce et Italiane his in
casibus loquuntur. Hungaria, quae minor in regnis Europae erat, usque ad 1844
multarum civitatum regni eiusque conservativismi causa in legislatione in
diaetis Latino sermone utebantur. Thesaurus Latinitatis Hungaricae etiam in eo
demonstratur, quod regni historiae paene tota legenda gestaque, ephemerides,
varii libri scientiae etc. in hoc sermone scripta sunt. Inito nationalismo multi
fuerunt, qui pro Hungarorum sermone multum laboraverunt, sineque ulla
animadversione variarum aliarum gentium, qui etiam in regno Hungarico vivebant
hi linguarum cultores officium Hungarice discendi ad cunctas scholas
amplificaverant; disputata igitur erat quaestio linguae civitatis 50 annos, a
finibus saeculi duodevicensimi usque ad 1844. Contra totam solum Croati
adversabantur: Croati nobiles decreverunt in diaeta provinciali anno 1805 25
Novembris, ut "nullo tempore linguae Hungaricae, aut alterius, praeter Latinam
in his regnis usus fiat."

Secundum Officium Rerum Statisticarum Foederale in Germania in scholis 8
centesimae partes omnium discipulorum annis 2004 et 2005 Latinum sermonem
didicerunt, anno 2009 autem 9 partes centesimae. Diarii, quod vulgo Frankfurter
Allgemeine Zeitung vocatur, diurnarii moderatores de rebus personalibus triginta
societatum anonymarum quanti momenti apud seipsos linguae Latinae scientiam esse
quaesiverunt. Diurnarii illarum societatum moderatores quaesiverunt quarum
capitalis sortibus statistici utuntur ut medium pretium Germaniae syngrapharum
et eius momentum computent. Quae societates sunt maximi momenti in oeconomia
Germanica et ille sortium numerus index vocatur DAX. Responsum est e viginti duo
societatibus ex triginta quaesitis. Ex una solum societate nomine "Bayer AG"
responsum acceptum est indicans pro nonnullis rebus in societate sermonis Latini
scientiam aliquid valere. Alii responderunt Latinae linguae scientiam non esse
criterium, secundum quod personas in societate munus ad fungendum eligerent.

Latina vulgaris erat lingua sermonis plebis vel ordinis inferioris societatis
veterum Romae vel in Latio. Ne Cicero quidem latina litterata formalique in
sermone vulgari fari solebat. Rudium ordo vel ineruditum vulgus tamquam minime
intellegeret et loquebatur simpliciori varietate latinae minus tenens regulas et
accipiens nova elementa. Haec haud classica qua exculta ad linguas Romanicas
(Francogallica, Hispanica, Italica, Lusitanica, Dacoromanica),? quia, quamvis
auctoritas sit classica, genuina locuta lingua fuit vulgaris.

Quomodo locuta Latina vulgaris classicaque sonabat, recte nescimus, quia paene
omnes litterae Romanae in lingua Latina classica erant. Sed imaginem eius
accipere potes per comoedias Romanas. Hic est aliquid a Plauto conscriptum:

Aetate classica abecedarium Latinum viginti tres litteras habuit, quod excludit
litteras J, U, et W. Medio Aevo additae sunt ad abecedarium et litterae J, U, W,
et litterae minusculae.

Pronuntiatus litterarum aliquanto inter locutores hodie variat. Exempli gratia,
litterae V et W pronuntiantur ut [v] IPA apud locutores ecclesiaticos, sed ut
u-consonans (IPA [uw] vel [w]) apud academicos. Littera J, cum adhibetur,
pronuntiatur ut i-consonans (IPA [ij] aut [j]) aut ut 'J' aliarum linguarum (IPA
[dʒ], [ʒ], aut [x]).

Lingua sex diphthongos ostendit: ae = [aɪ̯], ei = [eɪ̯], oe=[ɔɪ̯], au = [aʊ̯],
eu = [ɛʊ̯], ui = [ʊɪ̯]. Ne diphthongi pronuntientur, diaeresis super secundam
vocalem additur: aes (gen: aeris) versus aër (gen: aëris), heros (pl. heroës).

Lingua etiam vocales breves a longis distinguit. Antiquitate et apud multos
huius diei locutores, vocales longae apicibus super litteras monstrantur: breves
enim scribuntur a, e, i, o, u, y, et longi á, é, í, ó, ú, ý. Sunt quoque hodie
qui macris vocales longos indicant scribentes: ā, ē, ī, ō, ū, ȳ.

Praeceptum Latinum, quo syllabarum accentus in dictibus polysyllabis
determinetur, est hoc:

Cum vocalium longitudo tantum in accentu determinando et in ablativo casu
interdum distinguendo refert, sunt scriptores qui praecipue vocales longos
apicibus macronibusve monstrant, cum in paenultimá vel ultimá syllabá cadunt
(quod hác in clausulá monstrátur). Alii scriptores, sicut Arcadius Avellanus,
solos accentus ipsos apícibus denotavérunt cum extra penúltimam sýllabam
caderent (quod hac in cláusula monstratur).

Nomen substantivum est pars orationis quae sive rem, sive hominem, sive locum
sive notionem nominat, et per se intellegitur:

Paradigmata substantivorum divisa sunt in quinque declinationes, pro
terminatione casus ablativi: a, o, i, e, u

Nomen adiectivum dicitur nomen, quo rei vel rerum qualitas et numerus indicetur:

Sicut qualitas et numerus haud separatim exsistere intellegitur, tamen adiectivi
exitus necessario adaptatur ad substantivi descripti genus, numerum et casum.
Latine autem plurima nomina numeralia sunt indeclinabilia.

Adiectivi sensus ab adverbio et nomine casu ablativo et genetivo adaptatur, ubi
ablativum saepe formatur vel ex supinum, e.g. "mirabile dictu."

Adiectiva ex nominibus substantivis et verbis derivantur, suffixa ad themata
addendo, sicut -ulus, -culus, -osus, -tus, -eus, -alis, -arius, -orius, -ilis,
-anus, -ensis, -inus, -eius, -icus, -ax, -idus, -ivus, -tivus, -ulus, -uvus,
-ilis, -bilis, -tilis, et cetera. Participium specialiter dicitur adiectivum ex
verbo formatum, quuod actionem quandam ad subiectum attribuit, e.g. faciens,
factus, facturus. Ob naturam suam verbalem, haec adiectiva saepe argumenta casu
ablativo, accusativo, et dativo additiva petunt, secundum consuetudinem verbi.

Pronomen pars orationis est, quae rem, locum, aut hominem numquam per se
nominat, sed nominis loco in sententiis adhibetur. Sicut nomina, pronomina pro
numero, genere et casu declinatur.

Verbum temporale sive verbum est pars orationis, quae actionem vel qualitatem
rei praedicat. Quod verbum Latinum per eius coniugationem subiectum quoddam
necessario implicat, verbum est unica orationis pars, quae perfectam orationem
sola constituere potest.

Adverbium est pars orationis quae actionem describit, verborum vel adiectivorum.
Adverbia respondunt ad quaestiones: quomodo? cur? quando? ubi? Exempli gratia,
in oratione "Puer bene legit.", adverbium "bene" actionem verbi "legit"
describit. Adverbium etiam potest adverbium describere, e.g. in oratione "Id
multo bene est", "multo" "bene" describit.

Latine adverbia creare possumus libenter nominis adiectivi exitum mutando.
Exempli gratia exitus -us in exitus -e aut -im mutatur, cum adiectiva primae
declensionis habemus; et exitus -is in exitus -e aut -iter mutatur, cum
adiectiva tertiae declensionis habemus. Videntur igitur: malus→male,
seperatus→seperatim, facilis→facile, felix→feliciter.

Coniunctio est pars orationis, quae alia elementa grammatica coniungit, dum
relationes grammaticae inter ea praeservantur. Aliae coniunctiones ex adverbiis
ortae sunt, aliae ex pronominibus relativis praepositionibus ligatis. Nonnulla
quidem adverbia Latina simul ut coniunctiones funguntur, sicut vel, ubi, ne,
nec, et quam.

Lingua Latina aliquando in cultura populari (ut seriebus televisificis,
pelliculis, libris, et ceteris) videtur, primum in genere phantasmate
mediaevali, et similibus, ubi saepe ut lingua magica adhibetur, exempli gratia
ad incantandum aliquem aut aliquid. Ut lingua magica audiri potest exempli
gratia in serie telvisificaThe Vampire Diaries ('Diaria Vampyrorum';
2009–praesens).

In Lost ('Perditus'; 2004-2010), serie televisifica litterarum mysteriae populus
est, qui Anglice The Others ("Alii") appellatur, et Latina lingua utitur.

Paulum linguae Latinae in Star Trek ('Iter Stellare'), universo ficto, auditur.
In parte cinematographica The Game ('Ludus') seriei televisificae Star Trek: The
Next Generation ('Iter Stellare: Proxima Aetas'), brevis conversatio inter
Wesley Crusher et Ioannem Lucium Picard auditur:

In Stargate ('Astrorum Porta') universo ficto, vita extraterrestris prudens est
Alteri appellata. Ut nomen dicit, linguam Latinam loquuntur, sed non nostram;
aliam versionem linguae cuius linguam Latinam archaicam agit. Stargates
("Astrorum Portae"), quae in universo ficto videntur, Alterorum aedificabantur a
pluriis millionibus annis.

Alteri duabus partibus consistunt: Anquietate ('antiquitas' Latine), Anglice
autem (The) Ancients, "antiqui", appellatur, et Oris ('di'), qui Anglice Ori
(['ɒraɪ]) appellantur. Antiquitas in galaxiis Via Lactea et Pegaso (galaxia in
constellatione Pegasi sita) habitabant, et in indicto galaxia Dei habitabant.



https://la.wikipedia.org/wiki/Cechia

Cechia, Čechia sive Czechia (Bohemice Česko), nomine politico Res publica
Bohemica (Bohemice Česká republika) vel apud nonnullos etiam Res publica Cecha
sive Res publica Bohemorum, sive minus recte Bohemia, est civitas sui iuris in
Media Europa sita, a septentrionibus atque oriente Poloniae, ab occasu solis ac
septentrionibus Germaniae, a meridie Austriae, ab oriente sole Slovaciae
finitima. Civitas uno nomine rato ac firmo nuncupari nequit, quippe quae ex
tribus terris historicis, quae sunt Bohemia, Moravia, Silesia, constet atque ab
anno 1918 usque ad annum 1992 pars Cechoslovaciae fuerit. Praga, huius civitatis
caput atque urbs maxima, ob pulchritudinem suam apud exteras gentes adeo
innotuit ut quotannis plurimos advenas alliceret.

Proelio Amantiae anno 1526 commisso, terrae Coronae regni Bohemiae partim, ut in
Moravia vel Silesia, acceperunt, partim vero, ut in Bohemia, regem ex stirpe
Habsburgensium libere creaverunt. Quo facto iam inde ab illo anno persona regis
cum Austria et Hungaria coniunctae una cum aliis civitatibus quasi fundamentum
fuerunt eorum, quae post aliquot saecula orta sunt, Imperii Austriaci et
Austro-Hungarici.

Cum imperium, finito primo bello mundano, collapsus esset, libera res publica
Cechoslovaca anno 1918 creata est quae populos Cechorum Slovacorumque et
3 000 000 Germanos iungeret; quae quidem inter secundum bellum mundanum a
nazistis occupata in eiusdem belli fine denuo restituta est. At anno 1948,
subitanea rerum conversio Cechoslovaciam cum factionis Sovieticae civitatibus
iunxit. Anno 1968, dum de re publica necnon oeconomica regenda dissensio
crescit, conatus regimen communisticum reformandi, qui ver Pragense appellantur,
pacti Varsoviensis exercituum invasione oppressi sunt. Postquam anno 1989
regimen communisticum corruit, Kalendis Ianuariis anni 1993 civitas in duas
civitates separatas, Cechiam et Slovaciam pacifice est divisa.

Res publica Bohemica est libera res res publica, ubi complures sunt factiones,
democratica et parlamentaria, cuius dux gubernationis est primus minister et
cuius dux civitatis est praeses.

Nomen Res Publica Bohemica modo ad partem occidentalem civitatis hodiernae recte
attineret, tamen Res Publica Bohemica est nomen quo multae magni momenti
societates et rei publicae ministeria utuntur; ergo nomen publicum esse videtur
non solum usu, sed etiam lexicis maximi ponderis probatum. Nomina vero, quae
sunt Cechia et Czechia, quoque in usu sunt.

Aetate quae media dicitur, Carolo IV, S.R.I. imperatore, Regnum Bohemiae et
Marchionatus Moraviae et Principatus Silesiae et Lusatia Inferior et Lusatia
Superior et Palatinatus Superior (Nova Bohemia dictus) et Egra et Luxemburgia
unius foederis partes factae sunt, quod foedus "Corona Regni Bohemiae" usque ad
initium saeculi vicensimi appellabatur. Hoc nomen datum est, quia Bohemia inter
has terras maximi momenti erat; Moravia, Silesia, etc. tamen civitates liberae
erant, non ipsius Bohemiae, sed Coronae Regni Bohemiae partes ipsi Coronae
feudali sive clientelae vinculo subiunctae. Medio aevo Cechiae hodiernae
territorium tribus ex terris (Bohemia, Moravia, et Silesia, cuius pars maior
nunc ad Poloniam pertinet) constabat. Bohemia a Slavis illius regionis Čechy
usque ad hanc nostram aetatem vocatur; rarissime vero synonymum Česko
usurpabatur. Humanistae autem Bohemici e stirpe Slavica prognati cum terram suam
nomine vernaculo nuncupare vellent, nomen Czechia excogitaverunt; quod nomen
secundum varias pronuntiandi rationes diversis inter se modis scribitur, qua re
non solum vox Czechia, quae antiquissima habetur, sed etiam Cechia, Tzechia,
Tzekia, Tsechia, Tsekia inveniri queunt.

Postquam saeculo undevicensimo Slavi Bohemi Moravique gentem unam constituerunt,
terras suas (et Slovaciam) anno 1918 in Cechoslovaciam coagmentaverunt,
Theodiscos anno 1945 expulerunt et praesertim postquam Slovacia et Cechia anno
1993 duae civitates liberae factae sunt, nomen Česko ex oblivione revocari
coeptum est, nunc igitur non Bohemiam solam, sed etiam Moraviam et Silesiae
partem, ergo totam civitatem hodiernam significat. Eodem tempore, haec civitas
Anglice Czech Republic sive Czechia, Francogallice République tchèque sive
Tchéquie, Hispanice República Checa sive Chequia, Italiane Repubblica Ceca sive
Cechia, Theodisce Tschechien sive Tschechische Republik, Russice Чехия /Čechija/
sive Чешская Республика /Češskaja Respublika/ appellatur.

Nonnulli quoque homines rem publicam nomine tantum Bohemiae appellare solent
(quippe quod Bohemi in re publica Bohemica lingua Bohemica loquantur); at hoc
pacto sat difficile est iudicatu, ubi verba de tota re publica Bohemica, ubi
vero tantum de Bohemia fiant. Hodiernae autem terrae nomen geographicum Bohemia
et Moravia maneat, si ambae gentes ibi usque ad annum 1945 viventes (Cechi et
Theodisci) tractentur. Exempli gratia, Franciscus Kafka Cechus non erat, tamen
in Bohemia non ut peregrinus vivebat; etenim Bohemus erat Theodisce loquens.
Simili modo Gregorius Mendel non Cechus, sed Moravus habetur. At vero Iohannes
Amos Comenius, paedagogus praeclarus, his de se ipse verbis usus est, quae
rationi superius adumbratae quadam ex parte contraria videntur: Moravus ego
natione, lingua Bohemus.

Bohemia et Moravia exeunti saeculo nono ortae sunt, cum a Premyslidis unificatae
sunt. Regnum Bohemiae ponderis loci potentia erat, sed religiosi conflictus
velut saeculi quinto decimo Bella Hussitica et saeculi septimi decimi Bellum
tricennale vastifici fuerunt. Posterioribus in temporibus in Habsburgensium
dicione fuit et Imperii Austro-Hungarici pars facta est.

Cum haec civitas sub primum bellum mundanum collapsa esset, Cechi et eorum
vicini Slovaci se iunxerunt et liberam Cechoslovacam rem publicam anno 1918
constituerunt. Res publica Theodiscos sicut 22.95 centesimae incolarum
Cechoslovaciae pro allophylis putabat, qui ergo Cechoslovaciam ad dissolutionem?
adduxeret: Germania eos pacto Monacensi anno 1938 annectere consecuta et
Slovacia quoque se separavit. Relicta Cecha civitas a Germanis anno 1939 capta
est.

Post secundum bellum mundanum Cechoslovacia sub ponderis sphaera Sovietica
cecidit. Anno 1968, e Pacti Varsoviensis copiarum parte invasio ad finem
conamina ducum civitatis liberalizandarum? factionis normarum et creandi
"Socialismi cum humana facie" per ver Pragense adduxit. Anno 1989, Cechoslovacia
libertatem cum nova pacifica revolutione, "Rebus Novis Holosericis", recuperat.
Kalendis Ianuariis anni 1993, civitas Cechoslovaca pacifice se scidit, et Cechia
et Slovacia genitae sunt.

Respublica Cecha Consociationi ex pacto Atlantico septentrionali anno 1999 et
Unioni Europaeae anno 2004 se iunxit.

Cecha topia valde varia sunt. Bohemia, oriente, sinu conformatur qui Albe et
Multavia epotatur,? et praesertim humilibus montibus circumdatur, inter quos
Sudetorum (Bohemice Sudety) Montes Gigantei (Bohemice Krkonoše), ubi altissimus
locus in civitate, Sněžka (Polonice Śnieżka 'Mons Niveus') 1602 metrorum altus,
situs est. Moravia, orientalis civitatis regio, etiam montana est, et Maro
fluvio potatur, sed ibi etiam Viadri (Bohemice Odra) fons est. Cechiae aquae in
tria dissimilia maria influunt: in Mare Germanicum ex Bohemia, Mare Balticum ex
Silesia, et Pontum Euxinum ex Moravia, quamquam Cechia litus non habet. Cechia
Hamburgensium navalium zonam conducit, quae ei secundum Foedus Versaliis
sancitum donata est ut civitatis bonorum motus in mare permitteretur.

Silvae fere tertiam terrae partem tegunt et Medii-Europaei generis sunt, cum
quercetis in inferioribus terris et fagineis silvis in superioribus et etiam cum
pinophytis, inter quas abies, Pinus sylvestris, et picea.

Clima est continentale. Media Pragae temperatura e 0º Ianuario in 20 °C Iulio
variat. Minimae -10º in Bohemicis montibus attingere possunt. Pluviositas inter
500 mm pro anno in Bohemicis planitiebus usque ad 1000 mm in septentrionalibus
montibus oscillat; maxima Iulio et minima Februario accidit.

Cechia omnis divisa est in terras tres: Bohemia, Moravia, Silesia Cecha. Anno
1920, regiones parvae, quibus nomina České Velenice, Regio Witrensis (Bohemice
Vitorazsko), Regio Valticensis (Bohemice Valticko) et Triangulum Tyense (Dyjský
trojúhelník) sunt, quondam partes Austriae Inferioris et Austriae Superioris, ad
Bohemiam et Moraviam adiunctae sunt.

Res publica Bohemica est multifactionalis et repraesentativa democratia
parlamentaria. Primus minister dux gubernationis, dum praeses dux civitatis est,
a coniuncta parlamenti sessione uno quinquenni praesidatui electus, sed munus
suscipere bis consecutive nequit. Praesidi sunt potestates diserte angustae,
inter quas leges a parlamento iussas reformare, tribunalis constitutionalis
iudices nominare qui senatui probandi sunt et parlamentum sub quibusdam
specialibus inusitatisque condicionibus dissolvere potest. Etiam primum
ministrum et alios consilii socios designat, quos ei primus minister proponit.
Primus minister, vicissim, gubernationem ducit et amplos exsecutivas potestates
habet, inter quas statuendorum de externis internisque rebus agendorum et
eligendorum gubernationis ministrorum ius.

Parlamentum Rei Publicae Bohemicae (Bohemice Parlament České republiky) est
corpus bicamerale, a camera deputatorum (Bohemice Poslanecká sněmovna), a
ducentis sociis formata, et a Senatu, ab octoginta uno sociis formato,
integratum. Camerae deputatorum socii per quadriennium secundum
repraesentationis proportionalis methodon? cum minimo limite 5 centesimis ut
factio ibi repraesentari possit eliguntur. Quattuordecim circumscriptiones
comitiales sunt, administrativis circulis identicae.? Senatores secundum
scrutinii uninominalis maioritarii modum unius sedis pro circumscriptione, cum
duabus suffragiorum vicibus uni sexenio eliguntur. Biennia singula, tertia
senatus pars eligitur. Circumscriptiones fere eiusdem magnitudinis et adeo duae
suffragiorum vices sunt.

Iam medio aevo Bohemia in regiones dividebatur, quae circuli (Bohemice kraje)
appellabantur. Ex anno 2000, Respublica Cecha in circulos tredecim et in
capitalem urbem Pragam divisa est. Singuli circuli singulos Circuli Conventus
(Bohemice krajské zastupitelstvo) et singulos praefectos sive praeside
(Bohemice: hejtman) habent. Pragae, eorum potestates a conventu urbano et urbis
praefecto exercentur.

Antiqui septendecim sex districtus (Bohemice okresy), inclusis? tribus "urbibus
statutoriis" (Praga excepta, cui est specialis status) maximam ponderis partem
anno 1999 administrativa in reformatione perdidit; velut territoriales
divisiones et variorum civitariae administrationis ramorum sedes manent.

Secundum anni 2001 censum, maxima pars incolarum Cechiae sunt Cechi (94.24%,
quorum 3.7% Moravi et 0.1% Silesiaci appellari volunt, dum Moravia circa 30% et
Silesia circa 10% incolarum Cechiae continent). Numerosissimi allophyli sunt:
Slovaci (1.89%), Poloni (0.51%), Theodisci (0.38%), Ucraini (0.22%), Vietnamici
(0.17%), Hungari (0.14%), Russi (0.12%), Acingani (0.11%), Bulgari (0.04%);
Graeci (0.03%). Secundum aliquas aestimationes, in praesenti amplius 200 000
Acinganorum Cechiam incolunt.

Fere 436 116 advenarum civitatem Octobri anni 2009 habitantium, secundum
Ministerium Rerum Internarum Cechum inter quos praecipui cives Ucrainae
(132 481), Slovaciae (75 210), Vietnamiae (61 102), Russiae (29 976), Poloniae
(19 790), Germaniae (14 156), Moldaviae (10 315), Bulgariae (6346), Mongoliae
(5924), Civitatum Foederatarum Americae (5803), Rei Publicae Popularis Sinarum
(5314), Britanniarum (4461), Rutheniae Albae (4441), Serbiae (4098), Romaniae
(4021), Kazachstaniae (3896), Austriae (3114), Italiae (2580), Nederlandiae
(2553), Franciae (2356), Croatiae (2351), Bosniae et Herzegovinae (2240),
Armeniae (2021), Uzbekiae (1969), Rei publicae Macedonicae (1787), et Iaponiae
(1581) sunt.

Iudaei Bohemici et Moravici, 118 000 secundum anni 1930 censum, a Nazistis per
Holocaustum propremodum annihilati sunt. Circa 4000 Iudaeorum in Cechia anno
2005 erant. Ioannes Fischer, Cechus primus minister, originis religionisque
Iudaeus est.

Theodiscorum qui in Bohemia, Moravia, et Silesia ab saeculo 12 vivebant duo
tresve milliones post annum 1945 expulsi sunt.

Index fertilitatis humile 1.5 filiorum pro femina est. Immigratio incolarum
numerum fere 1 centesima anno 2007 auxit. Circiter 77 000 novorum advenarum in
Cechia pro anno resident. Vietnamici immigrantes in Cechia per Communisticam
perihodon residere coeperunt, ubi a Cecha gubernatione velut operarii peregrini
invitati sunt. Hodie, 70 000 Vietnamicorum in Cechia aestimantur. Collato cum
Ucrainis, Vietnamici in Cechiam ad perpetuo vivendum veniunt.

Exeunti saeculo vicensimo et ineunti vicensimo uno, Sicagum tertia urbs cum
maximo Cechorum numero post Pragam et Vindobonam erat. Secundum anni 2006
Civitatum Foederatarum censum, 1 637 218 incolarum Civitatum Foederatarum cum
tota aut partiali? Cecha origine.

Oppida alia sunt exempli gratia Broda Bohemica (Český Brod), Broda Germanica
(Havlíčkův Brod), Halže, Scheczler (Žacléř) et Sicca (Sušice) in Bohemia,
Civitas Nova (Uničov) et Hunnobroda (Uherský Brod) in Moravia et Carnovia
(Krnov) in Silesia.

Cechia, iuxta cum Estonia, inter religiosos homines minimorum numerorum unum
tota in Europa habet. Secundum anni 2001 censum, 59 centesimae incolarum
agnosticum, atheum aut incredens, 26.8 centesimae Catholicum Romanum et 2.5
centesimae Protestans. Secundum recentissimam Eurobarometri demoscopiam anno
2005, 19 centesimae Cechorum civium "se Deum esse credere" respondit (secunda
minima ratio inter Unionem Europaeam post Estoniam cum 16%), dum 50 centesimae
"se quendam spiritum aut vim vitalem esse" credere respondit et 30 centesimae
"se nullum spiritum aut vim vitalem credere" dixit.

Cechia evolutam magni reditus oeconomiam cum PDG pro capite 82 centesimae
Unionis Europaeae mediae possidet. Una inter constantissimas et secundissimas
civitates postcommunisticas, Cechia incrementum circa 6 centesimas pro anno
ultimis in tribus annis vidit. Recens incrementum exportationibus in Unionem
Europaeam, praesertim a Germania et externa collocatione pecuniaria, ductum est,
dum domesticum quaesitum resuscitat.

Maxima oeconomiae pars privatizata? est, inclusis? argentariis
telecommunicationibusque. Praesens medio-dexteristica gubernatio in animo
privatiationem? extendere habet, inclusis? energetica industria et Pragensi
aeroportu. Nuperrime veno 7 centesimae actiarum? in societate productoria
energiae ČEZ cum veno bracinae? Budějovický Budvar etiam indisputato?
assentitur.

Civitas omnino Foedus Schengenense perfecit et ergo, limitanea? inspectionis
tuguria abolevit, integre suos limites cum suis vicinis, Germania,Austria,
Polonia, et Slovacia, die 21 Decembris anni 2007 aperiens. Cechia Syndicatus
Mercaturae Mundanae socia facta est.

Ultima Cecha gubernatio, a sociali-democraticis ducta, desiderium adoptandi
euronis anno 2010 expressit, sed praesens medio-dexterae gubernatio hoc
propositum anno 2007 suspendit. Exacta dies non indicta est, sed Ministerium
Fiscale adoptionem anno 2020 realisticam? descripsit, si fiscalis reformulatio
rata fit. Nihilominus, recentissima adumbratio de proposito adoptandi euronis
ullam notitiam dare omittit. Quamquam civitas oeconomice melius posita est quam
Unionis Europaeae civitates ad euronem adoptandum, mutatio non ante annum 2013
politicam ob involutatem de re exspectatur.

Kalendis Ianuariis anni 2009, Miroslaus Topolánek vetus Cechus Primus Minister
Kalendis Novembribus anni 2009 Cecham gubernationem fixam diem adoptandi euronis
praedicaturam esse enuntiavit, quia civitas "in praesenti omnia criteria ad
adoptandum euronem implebat," sed eius consequens demissio hanc summam diem
incertam reddidit. Attamen aliquot difficultates sunt. Corruptionis index
maximorum unum inter alias evolutas Consociationis Cooperationis et Evolutionis
Oeconomicarum civitates manet et dispensatio oeconomica cum lacunis aerarii
manet, neglecto magno oeconomiae incremento recentibus in annis. Attamen, anni
2007 lacunae 1.58 centesimae PDG fuere et lacunae anno 2008 exspectatae 1.2
centesimae PDG erant secundum regulas computatorias Unionis Europaeae, multo
melius quam originales proiectiones.

Programma Internationalis Studentium Aestimationis (PISA), a Consociatione
Cooperationis et Evolutionis Oeconomicarum, in praesenti Cechum educativum
systema loco quindecim inter mundi optima collocat, maius Consociationis
Cooperationis et Evolutionis Oeconomicarum mediā.

Aeroportus Internationalis Ruzynensis praecipuus aeroportus in civitate est.
Anno 2007, 12.4 milliones viatorum tractavit qui eum unum navorum aeroportuum in
Europa Centrali fecerunt. Summatim, Cechia quadraginta sex aeroportus cum
bituminatis aditibus habet, quorum sex aereas diaconias inter gentes
suppeditant.

České dráhy praecipuae societas ferriviaria in Cechia, cum 180 millionibus
viatorum quotannis portatorum, est. Cuius oneraria pars, ČD Cargo, quinta maxima
ferriviaria oneraria societas in Unione Europaea est.

Secundum Officium Statisticum Cechum, 65.4 centesimae electridis? in vaporis,
combinationis et combustionis (praecipue carbonariae) ergasteriis; 30 centesimae
in ergasteriis nuclearibus; et 4.6 centesimae e fontibus qui renovari possunt,
inclusa? hydroelectride,? producitur. Russia, via oleiductuum per Ucrainam et,
minore ex parte, Norvegia, via oleiductuum per Germaniam, Cechiae liquidum
naturaleque gasium praebent.

Cechia suam obnoxietatem? a valde contaminante paucae qualitatis lignito velut
energiae fonte reducit. Hodierna vis nuclearis circiter 30 centesimas totarum
energeticarum necessitatum praestat, cuius participatio usque ad 40 centesimas
augeri proponitur. Gasium naturale a Russica societate Gazprom, fere tres partes
domesticae consumptionis, procuratur et a Novergicis societatibus, quae maximam
relictae quartae partis partem constituunt. Russicum gasium via Ucrainae per
oleiductum Amicitiae (Bohemice Ropovod Družba) importatur, Novergicum gasium
trans Germaniam transfertur. Gasii consumptio (circiter 100 TWh inter annos 2003
et 2005) fere bis maior electridis consumptione est. Moravia Meridionalis
petrolei et gasii congestus habet.

Cechia maximum Wi-Fi subnotatorum numerum in Unione Europaea habet. Ineunti anno
2008, circiter octingenti plerumque loci provisoria servitiorum interretialium
asyrmatorum erant, cum circiter 350 000 subnotatorum anno 2007. Interrete per
gestabile est populo gratum. Diaconiae in GPRS, EDGE, UMTS, aut CDMA2000
fundatae ab omnibus tribus telephoniae cellularis societatibus (T-Mobile,
Vodafone, Telefónica O2) et U:fon offeruntur. Český Telecom, gubernationalis
proprietas, eurytaeniae (Anglice: broadband) penetrationem retardavit. Ineunti
anno 2004, disgregatio gyri localis}? exorditur et alternativae societates
telecommunicativae ADSL et SDSL offerre coeperunt. Haec et posterior societatis
Český Telecom privatizatio pretia deminuere fecere.

Kalendis Iuliis anni 2006, societas Český Telecom a globalizata societate
(Hispanicae proprietatis) Grupo Telefónica adquisita est quae novum nomen
Telefónica O2 Czech Republic adoptavit. Ex Ianuario anni 2006, ADSL2+ multis in
variantibus, omnibus cum datorum limite et cum aut sine velocitatibus usque ad
decem megabit pro secundo offertur. Interrete caplare auram popularem cum suis
maioribus deonerationis velocitatibus inter duo et centum megabit pro secundo
adipiscitur. Maximum provisorium servitiorum interretialium, UPC, (quod nuper
aliud provisorium interretiale et televisionis caplaris Karneval anno 2007
adquisivit), suas diaconias in Pragae, Brunae et Ostraviae urbibus praebet.

Cecha oeconomia substantialem? reditum e periegese consequitur. Anno 2001, totus
reditus e periegese 118.19 miliardorum coronarum Cecharum attigit, quod 5.5
centesimas producti domestici grossi et 9.3 centesimas totius reditus
exportationum constituit. Industria amplius 110 000 hominum, magis quam 1
centesima incolarum, detinet. Anno 2008, nihilominus, in periegetarum numero
decrementum Pragae, possibiliter propter fortem coronam Cecham civitatem nimis
caram salutatoribus facientem, collatam cum diaconiarum promptarum quantitate.

Civitatis fama ob itineraria et periegetas immoderata pretia aliquorum
taxiraedariorum et sectorum zonariorum problemata referentia etiam affecta est.
Ex anno 2005, Paulus Bém, Pragensis praefectus, ad ameliorandam hanc famam duro
ictu infligendo contra parvum delictum laboravit, et, his problematibus
exceptis, Praga relative? est secura urbs; pleraeque areae securae deambulando
etiam praecipiti iam die sunt. Etiam Cechia tota parvum scelerum indicem habet.

Aliquot periegeticae activitatis media sunt. Pragensis historica urbs praecipua
periegetica attractio est, dum urbs etiam communissimum punctum aditus
periegetis alias civitatis partes visitaturis est. Pleraeque aliae urbes in
civitate significativum periegetarum numerum attrahunt, sed urbes thermarum,
velut Thermae Carolinae, Thermae Mariae, et Thermae Francisci (Bohemice Karlovy
Vary, Mariánské Lázně, Františkovy Lázně, respective?), loci destinati populares
praesertim diebus festis sunt. Alii populares periegetici loci plurima castella
et burgi sunt, inter quae in Carlosteino, Crumloviae et in regio inter Lednice
et Valtice (Bohemice: Karlštejn, Český Krumlov, et Lednicko-valtický areál,
respective?) sita. Procul urbibus, regiones velut Paradisus Bohemicus, Silva
Bohemica, et Montes Gigantei (Bohemice: Český ráj, Šumava, et Krkonoše,
respective?) salutatores subdiales activitates quaerentes attrahunt.

Civitas quoque celebris est propter suam caritatem neuropasticae et
neuropastorum cum numerosis neuropasticis festivalibus per civitatem. Pilonici
modi cervesia occidentali Bohemica urbe Pilsnae orta est et longius in Bohemia
meridionali urbs Budovicium huic cervesiae nomen imposuit, denique notae velut
Theodisce Budweiser Bier Bürgerbräu, scilicet Budweiser.

Cecha gastronomia propter fortem emphasin in cibis carnis nobilitatur. Suilla
communissima est; bubula et gallinacea quoque populares sunt. Anser, anas,
cuniculus, et caro ferina apponuntur. Piscis rarus est, cum aliquando exceptione
recentium tructae et cyprini, qui Christi Natali ministrantur.

Praeter slivovitzum (Bohemice slivovice), quasi vinum ex prunis factum, et
Cecham cervesiam vinumque, Cechi quoque duos unicos Cechos spiritus producunt
Fernet Stock et Becherovka. Kofola non alcoholica gentilis colae levis potio cum
Coca-Cola et Pepsi de plebis favore contendens est.

Ludus athleticus in multorum Cechorum vita munus gerit, qui plerumque fidi
dilectorum turmarum aut hominum singulorum asseculae sunt. Duo praecipui
disportus in Republica Bohemica pediludium et alsulegia glacialis sunt, ambo tam
mediorum quam assecularum attentionem ad se convertentes. Teniludium quoque est
magnus ludus in Cechiá. Inter multos alios ludo cum ligis structurisque
professionalibus sunt canistriludium, follis volaticus, manufollium, ludus
gymnicus campestris, et unialsulegia.

Ludus athleticus est fons magnarum pietatis erga patriam undarum, ex more
aliquot diebus aut hebdomadibus ante eventum ascendentis et aliquot diebus
postea cadens. Eventus a Cechis fautoribus maximi ponderis putatus sunt:
Campionatus Mundanus Alsulegiae Glacialis, Certamen Olympicum Alsulegiae
Glacialis, Campionatus Europaeus Pediludii UEFA, Cantharus Mundanus FIFA et
qualificationis certamina talibus eventibus. In genere, quodvis gentium certamen
turmae gentilis Cechae alsulegiae glacialis sive pediludii attentionem ad
convertit, imprimis certando contra traditionalem aemulam: Germaniam et
Nederlandiam in pediludio; Russiam, Sveciam, et Canadam in alsulegia glaciali;
et Slovaciam in ambobus.

Cechia locupletem scientificam traditionem habet. Ex hodiernarum lentium
adhaesivarum inventione et generum sanguineorum separatione in displosivae
plasticae Semtex productionem, mundus egregibus Bohemis et Moravis scientificis
suae scientificae notionis plurimum debet, inter quos:

Aliorum scientistarum quoque aliquatenus cum Bohemia et Moravia conexi sunt,
inter quos astronomi Iohannes Keplerus et Tycho Brahe, psychiatricae scholae
psychanalyticae conditor Sigismundus Freud, physici Ernestus Mach, Albertus
Einstein et logicus Curtius Gödel.

Musica in Cechia radices tam in cultissimá operá symphoniáque quam in Bohemiae
et Moraviae musicá traditionali? habet. Pollinatio reciproca et diversitas
ponderis aspectus Cechae musicae sunt. Compositores saepe musica antiqua adfecti
sunt; musica jazz et poae? (Anglice bluegrass) populares factae sunt; musica
popularis partim in Anglice cantilenis vulgaribus Bohemice cantis (praesertim
inter annos 1960 et 1989) consistit. Inter inclitos Cechos compositores sunt Leo
Janáček, Antoninus Dvořák, Bohuslaus Martinů, Fridericus Smetana. Clari classici
compositores velut Ludovicus van Beethoven et Wolfgangus Amadeus Mozart arte
conexi Bohemiae per Imperii Habsburgensis aevum sunt.

Litterae Cechae litterae a Cechis aut aliis Cechae civitatis incolis scriptae
sunt, praesertim Bohemice quamquam Cechi praecipue olim quoque aliis linguis
velut Slavonica antiqua, Latina aut Theodisca utebantur. Hodierni auctores e
Bohemo–Moravico territorio qui aliis linguis (v.g. Theodisce) scribere
quomodocumque interdum seorsum habentur, hoc modo Franciscus Kafka, verbi
gratia, qui Theodisce scripsit (etsi Bohemice fluens erat), Austriacarum
Germanicarumve litterarum pars saepe habetur.

Litterae Cechae in aliquot praecipua temporalia? perihoda? divisa est quae sunt:
Medium Aevum; aetas Hussitica; novae Catholicizationis? et baroci anni;
Illuminatio et resuscitatio Cecha saeculo undevicensimo; aetatates interbellicae
prima acies; communismi et Veris Pragensis anni; et postcommunisticae Cechiae
litterae. Cechae litterae culturaeque praecipuo munere saltem duabus in
occasionibus funguntur, ubi Cecha societas sub oppressione vivebat et nulla
politica activitas possibilis erat. Ambabus in occasionibus, ineunti saeculo
undevicensimo et postea denuo decennio 197, Cechi suo culturali litterarioque
conatu usi sunt ut politica libertas crearetur, statuenda confidenti et politice
conscia gente.

Reipublicae Bohemicae theatrum locupletem traditionem cum radicibus in Medio
Aevo habet. Saeculo undevicensimo, theatrum praecipuo munere in gentili
resuscitatorio motu fungitur et postea, saeculo vicensimo, hodiernae Europaeae
theatralis? artis pars factum est.



https://la.wikipedia.org/wiki/Francia

Francia, rite Respublica Francica (Francice République française), est regio in
Europa occidentali sita ac civitas sui iuris, cui adiunguntur nonnullae
regiones, praefecturae et territoria transmarina in aliis continentibus et
oceanis iacentia. Quibus territoriis exceptis Francia metropolitana, in finibus
Galliae antiquae pro maxima parte sita, a Mari Mediterrananeo ad Oceanum
Britannicum et Mare Septentrionale, et a Rheno flumine ad Oceanum Atlanticum
patet, aliquando L'Hexagone ('hexagonum') ob geometricam terrae formam
appellata. Finitur (modo horologii, a parte septentrio-orientali incipiens) a
Belgia, Luxemburgo, Germania, Helvetia, Italia, Monoeco; ad meridiem, ab
Hispania et Andorra. Ad Britanniam insulam trans Manicam (aut denuo sub eandem
per Cuniculum Freti Gallici) itur. Francia, civitatum Europaearum (sine Russia
et Ucraina) amplissima, est una e rebus publicis Unionis Europaeae conditoribus
et omnium maxima quod ad aream spectat; cuius fines incolunt ad sexaginta et sex
milliens milia hominum. Caput et princeps urbium Francicarum est Lutetia.

Francia nonnulla saecula est potestas maior, grave habens pondus culturale,
oeconomicum, militare, politicum tam in Europa quam in orbe terrarum. Saeculis
septimo decimo et duodevicensimo, Francia colonias in magnis Americae
Septentrionalis regionibus deducebat; saeculis quidem undevicensimo et vicensimo
ineunte, imperium magnitudine illorum temporum alterum constituit (Britannico
enim maximo), magnis Africae Septentrionalis, Occidentalis, Mediaeque et Asiae
Meridio-Orientalis partibus, et multis insulis Pacificis comprehensis.

Francia hexagonalis in eisdem fere terris iacet quibus nomen apud Graecos
antiquos Celtice fuit, apud Romanos Gallia: ob conquisitionem Francorum plenius
interdum Francogallia (appellatio e nominibus Latinis Franci et Gallia tempore
mediaevali adhibitis composita. appellatur, brevius Francia iuxta nomen vulgare,
sed ob historiam antiquam apud hodiernos nonnullos Gallia. Incolae ipsi
Britonice tali modo Bro-C'hall ('Terra Gallorum') appellant, sed Vasconice
Frantzia, Occitanice França, et in lingua civitatis (ob easdem rationes aut
Francogallica aut Francica sive Gallica nuncupata) France /ˈfʁɑ̃s/. Civitas rite
et plenius La république française ('respublica Francica') nuncupatur.

Nomen Francia saeculo fere septimo primum reperitur, quo aevo regionem a flumine
Ligeri ad aquilonem conversam designavit ubi Franci, populus migratorius
Germanicus, sedem constituerant regnumque condiderant. Finibus huius regni
prolatis appellatio regiones plures comprehendit. Linguis vernacularibus iam in
carminibus antiquis sub formis France et Fransa invenitur, e.g. in cantilena
Rolandi Li empereres Carles de France dulce scil. "ille imperator Carolus
Franciae dulcis" atque in carmine epico Occitanico En doussa Fransa nostres cors
sejournier ('in dulci Francia corpora nostra reponere').

Francia hexagonalis (qui enim de geographia Corsicae, Martinicae, Guadalupiae,
Guianae Francicae, Reunionis, regionumque aliarum longinquarum legere velit sub
illis lemmatibus quaereat), chiliometris quadratis fere 550 000 magna, est terra
plerumque humilis in zona orbis terrarum temperata sita. E planitie latissima
constituitur quae a Baiona sub Pyrenaeis Atlanticis et iuxta fines Hispanicos
usque ad Argentoratum, a Rheno inferiori irrigatum Germaniamque observans,
patet. Haec planities iugis magnis obliquis interrumpitur. Regio geologica ex
amplis alveis sedimentariis (Parisiensis, Aquitaniensis) atque veteribus
montibus valde erosis (massa Armoricana, Vosego, Massa Media) conficitur. Regio
omnis lateribus euronotulis confinitur montibus excelsioribus, videlicet Alpibus
occidentalibus et Pyrenaeis. Hi super Aquitaniam eminent, illas autem a Massa
Media Vallis Rhodani dividit.

Cui a finibus Franciae boreo-orientalibus incipit oportet inter fluvios imprimis
enumerare Rhenum qui ex Alpibus Helvetiae oriens et ad boream tendens regiones
Francicas Alsatiam et Lotharingiam a Badenia-Virtembergia Germaniae dividit,
unde per Germaniam boreo-occidentalem et Nederlandiam in mare Germanicum
effunditur. Tributarium habet Mosellam, cuius fons in monte Vosego reperitur.
Spinalium pagosque Lotharingiae alluit et mox in fines Germaniae pergens cum
Rheno iungitur iuxta urbem quae de hac re nomen Confluentes habet. Inde
occidenti versus flumina duo e Francia orta per Belgiam et Nederlandiam in mare
Germanicum seriatim effluunt, videlicet Mosa quae villam Sedensem alluit,
Scaldis quae Cameracum Valencenasque, duo insuper litora Flandrica attingentes,
Isera iuxta Castellum Menapiorum orta, Agnio iuxta fanum S. Audomari. Huius
ostium est in litore Flandrico Francico, illius autem in litore Flandrico
Belgico.

Fluminum quae litora Francica attingunt et in Oceanum Britannicum effluunt
Quantia et Alteia borealissima sunt, sed et modestiora; quibus succedit Samara,
Picardiae flumen maximum, ad cuius ripas stant fanum Sancti Quintini in
Viromandia, Ambianum (olim Samarobriva, quod nomen Gallice 'pons Samarae'
significat) et Abbatis Villa. Per Normanniam superiorem defluunt Brisella et
Arcae flumen Manicamque attingunt, haec prope urbem Deppas, illa iuxta
Ultrisportum. Mox flumen multo longius nomine Sequana (prope Divionem ortum)
litora septentrionalia inter Honnefluctum et Franciscopolim attingit, urbibus
Bario, Novigento, Lutetia, Surisna, Burgivalle, Medanta. Rothomago lotis,
tributariis Axona, Matrona, Esia vel Isara, Ebura, Icauna receptis. Denuo inter
flumina minora per Normanniam Inferiorem in Manicam defluentes Olinam nominare
oportet, fluvius Sagiorum et Cadomi.

Litora Oceani Atlantici attingunt flumina Britanniae Minoris Alaunus et
Blavetum,, illa per aestuarium Brestiae, hae iuxta urbem Orientem, et insuper
Vicinonia quae urbem Redonum tangit.

Francia est omnis divisa in viginti sex regiones, et una et centum praefecturas
(Francogallice départements), quarum 96 "metropolitanae" (id est in Europa
sitae) et quinque Europae foris sunt (Guadalupa, Guiana, Martinica, Reunio et
Maiotta). Altera territoria Galliae sunt collectivitates maritimae (Polynesia
Gallica, Vallis et Futuna, Sanctus Petrus et Michaelus, Sanctus Bartholomaeus,
Nova Caledonia et Sanctus Martinus) et Terrae australes antarcticaeque Gallicae.

Maxima urbs, et caput politicum, est Lutetia. Massilia, olim colonia Graecorum,
secundum locum tenet, dein Lugdunum et Tolosa.

Historia Franciae aevo praehistorico coepit. Cavernae iam palaeolithico
habitatae prope Duranium flumen spoliaeque Culturae Megalithicae in Armorica
inventae sunt. Aetate Aenea ex fere anno 700 a.C.n. Galli terras Francogalliae
hodiernae invaserunt. Inter annos 58–51 a.C.n., Gallia a Iulio Caesare capta
atque provincia imperii Romani facta est. Migratione gentium 5. saeculo orta
gentes Francorum, Visigothorum atque Burgundionum instigatae sunt ex Germania in
Galliam inrumpere. Mox autem culturam Gallo-Romanam acceperunt. Inter saecula
quintum et nonum, Regnum Francorum gradatim ortum est conditore Chlodovecho I,
qui circa annum 500 baptizatus est Catholicam fidem accipiens. Pippinus minor
anno 751 Carolingorum stirpem inchoavit. Carolus Magnus filius regni Francorum
Saxoniam, Bavariam atque septentrionales partes Italiae subiecit ac adiunxit.
Anno 800, a Papa imperator Romanorum coronatus est.

Historia Franciae propriae anno 831/832 coepit, cum imperator Ludovicus pius
(vixit 778–840) a filiis eius potestate depulsus esset, quo facto ii illius
regnum Francorum Consilio Verodunense habito anno 843 in partem orientalem,
mediam atque occidentalem dividerunt, quarum postremam exordium Francogalliae
hodiernae existimare haud absurde est opinatu. Legis Salicae causa regnum
occidentale sequentibus saeculis magis magisque in dominia minora fragmentatum
est. Tamen volventibus annis regibus iuvante ecclesia urbibusque potentiam
equituum feuda possidentium continere ac minuere contigit. Henricus II, dux
Normanniae atque anno 1154 rex Anglicus factus per matrimonium magnam partem
Francogalliae dos accepit itaque potestatem Anglicam in Europa augens. Cum in
Francogallia Capetiana stirps ad regnum pervenit artes denuo florere coeperunt.
Imperantor Philippus IV (pulcher dictus, vixit 1285–1314) potestatem regiam
amplificavit. Capetingis interitis Eduardus III sibi iure successionis imperium
Francogalliae esse postulavit quare Bellum Centum Annorum ortum est (1339–1453).
Bello finito, copiae Anglicae tota paene Francia expulsae sunt. Stirps Valois
(1328–1589), incursionibus Ducatus Burgundiae iuvantibus, Helvetiis feliciter
propulsavit. Ea de causa postea etiam crebrae querelae inter Franciam et
Hispaniam Habsburgensiam ortae sunt.

Et nobilitas et civitas a Reformatione capta et graviter adfecta est. Annis
1559–1598, Francia rixis religiosis inter sectatores Catholicos atque
perturbabatur. Edicto Namnetense Protestantibus videlicet secutoribus Ioanni
Calvini et Hugenotis tolerantiam promissa est, quare status rerum internarum
iterum quietus est. Dum cardinalis Richelieu (1624–42) et Mazarinus (1642–1661)
rebus moderabantur potestas regiminis centralis aucta est. Bello tricennale
(1618–1648) facto Francogallia iterum supremam dominationem militarem atque
culturalem nacta est. Ludovicus XIV (1661–1715) studio Absolutismi adipiscendi
maxime progressit atque successit. Eo regnante fines Francogalliae incommodo
nationum adiacentium fortiter propagatae sunt quare Francogalli inimicitias
Britanniarum Regni meruerunt. In iiscum confligendo opes regni magis magisque
fatigatae sunt imprimis Belli de successione Hispanica inter annos 1701 et 1713
gesti causa. Agricolae operariique itaque gradatim ad egestatem redacti sunt,
simul cives urbani libertatem rerum suarum libere gerendarum expetiverunt quasi
postulaverunt. Incursus in Bastillam die 14 Iulii 1789 factus tamquam impulsus
initiale fuit rerum novarum Francogallicarum exarsarum interitique monarchiae
Francogallicae, hactenus, ut anno 1792 res publica proclamata sit.

Cum Napoleo die 9 Novembris 1799 omnium rerum potitus esset, secuta sunt Bella
Napoleona de dominione totius Europae gesta, denique autem exitiosa clade apud
Lipsiam accepta Francica a coitione devicta est die 18 Iunii 1815. Quo anno
Europa in Consilio Vindobonense ordo gentium ac populorum restitutum est etsi
reges Europae nationi victae parcerent: Neque Francogallia nimias poenas dare
neque ullis provinciis ante annum 1792 adeptis cedere coacta est. Verum
monarchia Francica reimposita est. Ludovicus XVIII Burbonicus rex Franciae
creatus est.

Eruptis tumultis rerum novarum mensis Februarii Gens Burbonia demum potestate
amota est praesesque nuper ortae Secundae Rei Publicae Francicae Ludovicus
Napoleo factus est. Anno 1852, ille se ipsum imperatorem titulum Napoleonis III
gerens nominavit (Secundum Imperium Francicum 1852–1870). Cum doctrinae
Imperialismi indulgeret complures colonias in Africa media ac septentrionali
atque in Madagascaria et Indosina expugnari iussit. Victo Bello
Germanico-Francico (1870/71) depositus est, Tertiae Respublicae cedens.

Eo fere tempore in Europa binae factiones contrariae ortae sunt: ad unam partem
Foedus triplex (1879 imperium Germanicum atque imperium Austro-Hungaricum se
foedere iunxerunt; mense Maio 1882 Italia pars eius facta est), ad alteram
partem Confoederatio triplex, quae ex Francogallia, Regnis Unitis atque Imperio
Russo constitit. (orta 1894–1907). Litigiorum inter eos causa primum bellum
mundanum (1914–18) exarsit. Hoc finito Francogallia una cum coitione victoriam
adepta est. Ad secundum bellum mundanum gerendum cum paulo post erupisset (die 1
Septembris 1939) res publica rixarum internarum causa parata non fuit. Linea
Maginot inter annos 1930–1940 exstructa cum recentissima arma militaria
Germanorum elaboratia essent non iam ullius momenti in Francogallia defendenda
fuit.

Exercitus Germani die 10 Maii 1940 terras ad occidentem Germaniae celeriter
occupaverunt. Iam mense Iunio Lutetiam asecuti sunt. Die 22 Iunii 1940,
respublica Francica assentiri coacta est, quare inferior pars eius directe ad
Germaniam pervenit, superior autem cliens imperii Germani factus est. (Regimen
Vippiacense) Lutetia a Germanis recuperata, Carolus de Gaulle die 25 Augusti
1944 Quartam Res Publicam pronuntiavit.

Coloniae Francicae post annum 1945 uno corde libertatem expetiverunt: secutus
est receptus ex Indosina anno 1954, anno 1956 Marocum et Tunisia se liberas res
publicas esse declaraverunt. Finito bello (1954–1962) Algeria se oppressione
Francogallica liberavit.

Carolus de Gaulle praeses Quintae Rei Publicae ex anno 1958 usque mensem Aprilem
1969 mansit. De Gaulle eo tempore rei publicae profuit eique prudenter
praesidebat: veterem gloriam Francogalliae atque statum eius imperii mundani
restituere in animo habuit quare rem publicam suam bombis atomicis instruxit.
Interfuit eius etiam reconciliatio cum Germanis, quo ex motu demum Unio Europaea
orta est.

Francia ab Unione Europaea condita e numero membrorum facta est una cum
civitates quinque aliis: Belgia, Germania, Italia, Luxemburgo, Nederlandia.

Lingua Francogallica ex Francica progressa est, qua Medio Aevo incolae regionis
hodiernae Insulae Franciae locuti sunt. Ut reges Franciae imperium protenderunt,
sic lingua Francogallica diffusa est. Iam anno 1539 Franciscus I rex constituit,
ut lingua Francogallica sit unica regni sui lingua publica. Nihilo minus saeculo
duodevicensimo exeunte tantum fere media regi subiectorum pars Francogallice
locuti sunt. Rebus novis Francicis confectis linguae regionales publice
oppugnatae sunt; anno 1951 demum per "Loi Deixonne" ut linguae regionales
docerentur concessum est. Etiam his diebus articulo altero constitutionis anni
1958 constitutum est, ut lingua Francica sit unica publica reipublicae lingua.
Non solum est lingua in Francia passim adhibita, sed etiam instrumentum culturae
Francicae in toto orbe terrarum. Linguae regionales propter migrationes et
nimiam linguae Francogallicae gravitatem (etiam in mediis commonicationis
socialis) periclitantur. Francia Europaeam de linguis regionalibus ac minoribus
Chartam quidem subscripsit, pactum tamen non sanxit, quod partes chartae cum
constitutione Franciae non conveniunt. Ab anno 2008 linguae regionales in
articulo 75-1 constitutionis Franciae hereditas culturalis dicuntur.

Francia est res publica laicistica, id est: civitas et religiones plane
separatae sunt. Cum a magistratibus nulla de religionibus fidelibusque indicia
colligantur, numeri eorum, qui singulis religionibus adhaerent, non nisi
taxatione circumscribi possunt. Indicia communitatum religiosarum inter se saepe
valde differunt, quare etiam numeri sequentes non nisi cautela tractandi sunt.
Secundum periodicum Le Monde des religions, 51 centesimae Francogallorum se esse
Catholicos, 31 centesimae nulli religioni adhaerere, fere 9 centesimae
Musulmanos, 3 centesimae se esse Protestantes affirmant. Paene omnes ecclesiae
Protestantes Franciae, quarum Ecclesia Reformata Franciae (L’Église réformée de
France) est maxima, in Foederatione Protestantica Franciae (Fédération
protestante de France) collaborant. Fere 1 centesima incolarum se Iudaeos esse
confitentur. Ex his indiciis sequitur in Francia esse 32 milliones Catholicorum,
5.7 milliones Musulmanorum, 1.9 milliones Protestantium et 600 000 Iudaeorum,
praeterea 20 milliones hominum, qui nulli religioni adhaerent. 6% quaesitorum
alia vel nihil dicunt. Catholicorum, ut ex quaestionibus concluditur, tantum
parva pars re vera inter credentes numerari potest vel liturgias frequentat, sed
contra sunt etiam, qui traditionem Catholicam cum magno rigore ac diligentissime
sequantur. Praeterea sunt in Francia plus quam decies centena milia hominum, qui
Ecclesiis Orthodoxis aut Orthodoxis Orientalibus adhaerent, fere 600 000
Buddhistarum necnon magnus numerus ad Hindiusmum pertinentium.

Francia multa saecula est sedes culturae confectae: multi artifices Francici
fuerunt inter celeberrimis eorum temporis, et Francia iam cognoscitur et
admirationi est ob suam copiosam culturae memoriam. Continua regimina politica
artis fabricationem semper promoverunt, et inauguratio Ministerii Culturae anno
1959 culturalem civitatis patrimonium conservare adiuvat et in publicum prodit.
Ministerium Culturae subsidia artificibus concedit, culturam Francicam per
mundum promovet, ferias et alios culturae eventus sustinet, monumenta historica
tutatur. Praeterea, gubernatio Francica legitimam culturae exceptionem prospere
sustentat ut opera audiovisualia intra republica confecta defendat.

Francia est civitas quae maximum mundi numerum peregrinatorum quotannis accipit,
praecipue ob instituta culturae at aedificia historica omnem per terram inserta.
Reipublicae sunt circa mille ducenti museorum, quae plusquam quingenties centena
milia hominum quotannis invisunt. Gravissimi culturae situs a gubernatione
administrantur, exempli gratia ab officio publico Centre des monuments
nationaux, quod circa centum historica civitatis monumenta procurat. Fere 43 180
aedificia ut monumenta historica protecta, plerumque domicilia (multa castella,
Francice châteaux) et templa religiosa (cathedrales, basilicas, ecclesias, etc),
sed etiam signa, lapides memoriales, et hortos comprehendunt.

Marianna (Francice Marianne), allegorica libertatis figura, est una ex nonnullis
Reipublicae Francicae imaginibus notissimis.



https://la.wikipedia.org/wiki/Italia

Italia, rite Res publica Italica (Italiane Repubblica italiana), est unitaria
respublica parlamentaria in Europa Meridiana sita. Ad septentriones fines
Alpinos cum Gallia, Helvetia, Austria, Slovenia habet. Ad meridiem ex omni
paeninsula Italica, Sicilia et Sardinia (maximis insulis in mari Mediterraneo
patentibus), multisque insulis minoribus constat. Sanctus Marinus et Civitas
Vaticana, perparvae civitates sui iuris, sunt inclavaturae intra Italiam, atque
Italiae Campilionum est exclavatura Italica intra Helvetiam. Fines Italici fere
301 338 chiliometrorum quadratorum terrestrium comprehendunt, a climate
temperato temporali adfecti. Civitas, circa 60.8 milliones habitantium habens,
numero populorum est quinta in Europa et vicensima tertia in orbe terrarum.

Terra Italica in viginti regiones dividitur, Alpes ad septentriones multasque
insulas vicinas comprehendens. Paeninsula Italica, quae formam caligae similem
habere putatur, mare Mediterraneum circumfluit.

Magna Italorum pars Lingua Italiana utitur, sed prope fines Italiae incolae
etiam aliis sermonibus loquuntur, exempli gratia lingua Francogallica in Valli
Augustana, Theodisca et Ladina in Provincia Bauzani, hoc est in Tiroli
Meridiana, Slovenica in aliquibus vicis Fori Iulii et Venetiae Iuliae, et Graeca
in aliquibus vicis Apuliae et Calabriae.

Anno 2006 Italiae Harpastri Adsocietatum Gentium Foederis Terrarum Poculi in
FIFA Certamine Mundiali Pediludii fuit victrix.

. La lingua dei segni italiana: la comunicazione visivo-gestuale dei sordi.
Bononiae: Il Mulino. ISBN 8815096396.



https://la.wikipedia.org/wiki/Europa

Europa usitate habetur una ex Telluris septem continentibus. Comprehendens
occidentalissimam Eurasiae paeninsulam, plerumque ab Asia dividitur ad orientem
a divisionibus siccitatis montium Uralium et Caucasi, Rhymni, marium Caspii et
Ponti, atque viarum aquaticarum quae maria Pontum et Aegaeum adligant. Finitur
Europa ab Oceano Arctico et aliis aquae corporibus ad septentriones, Oceano
Atlantico ad occidentem, Mari Mediterraneo ad meridiem, et Ponto et viis
aquaticis conectis ad meridio-orientem. Fines autem omnis Europae—notio quae ex
antiquitate classica venit—sunt aliquantulum libidinosi, quia vocabulum
praecipue graphicum physicum elementa culturae et rerum civilium accommodare
potest. Andreas Kaplan definit Europam continentem plurimas culturas diversas
coniungentem minimum inter semetipsas distantes.

Superficies Europaea minimo proxima continentis terrae spatio est, quae
10 180 000 chiliometrorum quadratorum comprehendit; haec area terrae aequor
duarum centesimarum continet. Australiae est unicae continentium maior, sed de
populatione est tertia a maximo, Asiam et Africam sequens, populo circa
710 000 000, undecim centesimae numeri civium omnis orbis terrarum.

Europa, praesertim Graecia antiqua, est natalis culturae Occidentalis locus,
quae magni momenti erat in rebus orbis terrarum post saeculum quintum decimum,
praecipue post initium colonialismi. Inter saecula sextum decimum et vicensimum,
civitates Europaeae Americas, plurimum Africae, Oceaniam, et magnas Asiae
regiones varia tempora moderatae sunt. Ambo bella orbis terrarum Europam
vehementius dixerunt, deminutionem Europae Occidentalis in rebus orbis terrarum
ante medium saeculum vicensimum magnopere efficientia, cum Civitates Foederatae
et Unio Sovietica auctoritatem habere coepissent. Per Bellum Frigidum, Europa
secundum velum ferreum inter NATO in occidente et pactum Varsaviense in oriente
divisa est. Integratio Europaea conformationem consilii Europae et unionis
Europaeae in Europa occidentali promovit, quorum ambo ad orientem expandebantur
post casum unionis Sovieticae anno 1991.

Europa in mythologia Graeca fuit filia Agenoris, Phoenicum regis, quam Iuppiter,
qui formam tauri candidi acceperat, in Cretam insulam abduxit, ubi ea Minoem,
Rhadamanthum, et Sarpedonem paruit. Apud Homerum, Europa (Εὐρώπη) fuit regina
Cretensis, non autem notio geographica.

Qualiscumque origo nominis est, verbum Εὐρώπη primo saeculo sexto a.C.n. a
geographis Graecis sicut Anaximandro et Hecataeo sensu geographico adhibitum
est.

Usus nominis Europae se gradatim per historiam evolvebatur. Herodotus,
historicus Graecus, antiquitate mentionem fecit orbem terrarum divisum esse ab
hominibus ignotis in partes tres, Europam, Asiam, et Libyam (Africam), quarum
fines fuisse Nilum et Phasem, quamquam etiam dixit nonnullos habuisse Flumen
Tanaem, contra Phasem, finem Europae et Asiae. Oriens Europae confinium saeculo
primo a Strabone geographo ad Tanaem definitum est. Flavius Iosephus et Liber
Iubilaeorum continentes dixerunt fuisse terras a Noa, viro biblico, filiis
tribus datas; Europa definita est regio, quae a Columnis Herculis prope Fretum
Gaditanum patet, eam ab Africa Septentrionali, ad Tanaem, eam ab Asia separans.

Continens maxima ex parte in zona temperata sita est. Clima Europae comparatum
ad regiones eiusdem latitudinis geographicae propter vim Fluminis Sinus admodum
calidum est. Exempli gratia annua temperatura media Burdigalae urbis est
12.8 °C, cum illa Halifaxiae, quae urbs paene eadem in latitudine iacet, solum
est 6.3 °C.

Magnis in partibus Europae occidentalis hiemes sunt mites, aestates subfrigidae.
In regionibus, quae a mari, quod temperaturas exaequat, late distant,
temperaturae anni temporum magis differunt. Maximis in partibus Europae
orientalis mari distante clima continentale praevalet, ut hiemes sint gelidae,
aestates calidae.

Rotatione telluris et vi deflectente cum ea coniuncta venti plerumque ab
occidente spirant, quare in regionibus litoralibus Europae occidentalis, ubi
venti ab Oceano Atlantico adveniunt, paene totum per annum pluviae fiunt. In
Europa orientali mediaque copia praecipitationis est minor vi maris deficiente.

Etiam montes ad copiam praecipitationis aliquid ponderis habent. Partes Alpium
boreo-occidentalium inter regiones Europae maximae praecipitionis numerantur,
cum valles alpinae centrales comparate siccae sunt. Alpes in hac re imbres
prohibent.

In regionibus prope mare Mediterraneum clima Mediterraneum praevalet, ut
aestates sint calidae et siccae, hiemes mites et umidae. Aestate venti plerumque
ex septentrionibus spirant, hieme venti ex occidente saepe pluvias apportant. In
Europa septentrionali clima polare praevalet, in Europa austro-orientali ad
Volgam flumen autem clima continentale. Ita fit, ut Lapponia adhuc nive tecta
sit, cum Sicilia aestu vexatur, in Shetlandia pluere non desinit, cum Andalusia
pluribus annis praecipitatione caret.

Vegetatio Europae secundum clima fere in quattuor zonas dividitur: arcticam,
borealem, temperatam, mediterraneam. Usu miliorum annorum vegetatio originalis
in zonis temperatis mediterranisque paene exstincta est. In Europa
septentrionali in tundra arcticta non sunt nisi frutices, muscus et lichenes. A
meridie in Scandinavia et in Russia septentrionali sequitur taiga, quae in solis
uliginosis suis imprimis piceas et pinos nutrit. In zona temperata inter Oceanum
Atlanticum et Carpates naturaliter (si homo non interpellasset) silvae fagis
plenae crescerent, in plagis calidioribus etiam quercus et carpini. A regione,
in qua fagus diffusa est, in orientem versa, fere a Vistula et Tyra usque ad
Urales meridianos, sunt (vel olim erant) silvae quercuum roburum, tiliae
cordatae, pinorum et, ubi zona in taigam transit, picearum. Versus meridiem prae
Pontum Euxinum regio sequitur, in qua naturaliter vegetatio tesqualis
praevaleret.

Etiam regiones circa mare Mediterraneum initio late silvis tectae erant. Ibi
vegetatio naturaliter (sine hominis interpellatione) ex plantis sclerophyllis
constaret, imprimis quercibus semperviridibus (praecipue quercu ilice), in
plagis maxime meridianis calidissimisque etiam multis oleis, pistaciis et
piceis. Interpellatione hominis hodie imprimis Phrygana aut Garigue praevalet.
In plagis frigidioribus etiam varia genera quercuum, quae aestate virent,
inveniuntur, ut Quercus pubescens. In mediis et altioribus montium stratis
vegetatio originalis melius conservata est quam infra. In saltibus montanis
praeter fagum etiam varia genera abietum et pinorum crescunt, in montibus magis
septentrionalibus etiam picea et larix. Supra zonam, qua silva crescere potest,
suffrutices, herba alpina et vepres inveniuntur.

His diebus maxima Europae pars in agriculturam versa est, etiam e silvis
reliquis enixe fructus capitur. Plagae ab hominibus minus commutatae imprimis in
montibus exstant.

Magna Carnivora sicut ursi, lupi aut lynces adhuc in Europa septententrionali
orientalique maiore numero vivunt. In extremis septentrionibus et in Europa
orientali tarandri et alces admodum numerosi sunt. Bison bonasus exstinctus ex
hortis zoologicis in Europa orientali rursus in libertatem missus est. Cervus,
capreolus et aper plurimis in regionibus Europae inveniuntur. Animal Europae
proprium est rupicapra, quae extra montes Europaeaos non nisi in Asia Minore et
in Asiaticis Caucasi partibus diffusa est. In Alpibus, Pyrenaeis et in Caucaso
varia ibicum genera vivunt. Saiga tatarica adhuc medio aevo usque in Ucrainam
diffusa erat, hodie in Europa tantum ad Volgam flumen prope ostium invenitur.

Multa genera iam ante saecula exstincta sunt (Bos primigenius, equus ferus).
Etiam copia avium rapacium sicut Aquila chrysaetos, Haliaeetus albicilla, et
Gyps fulvus valde deminuta est.

Solum in Europa meridionali et orientali propter clima calidum sunt plura genera
lacertarum, serpentium et testudinum. Ad litora vivunt phocae. In maribus
septentrionalibus cetacea notissima sunt orcae et Phocoenidae, in mari
Mediterraneo Delphinidae. Notissimi pisces marini sunt Clupeidae et varia genera
thunnorum.

  * Constantinopolis in limite inter Europam et Asiam sita est, urbs vetus in
parte Europaea iacet.  ** Numerus incolarum partis Europaeae,   *** in parte
Europaea situm.

Reliquiae generis hominis in Sierra de Atapuerca in Hispania repertae usque ad
1.2 miliones annorum repetunt. Inventae in Georgia etiam antiquiores ad 1.8
miliones annorum datata Homo georgicus appellantur. In Europa ab Alpibus in
septentriones versus sic dictus Homo heidelbergensis circiter ante 600 000
annorum primas sedes collocavit. Ante 40 000 annorum demum Homo sapiens in
Europam pervenit, ubi paulatim Hominem neanderthalensem demovit. A neolithico et
chalcolithico in Europa longus progressus in rebus culturae et oeconomiae
coepit, initio in regionibus circa mare Mediterraneum sitis, deinde etiam in
septentrionibus et in oriente.

Praecipue cultura Graeca, imperium Romanum, et religio Christiana ad Europam
formandam plurimum contulerunt. Antiquitate imperium Romanum Europam meridianam
una cum aliis regionibus circa mare Mediterraneum sitis in unum coniunxit.
Christiani, quamvis pluribus persecutionibus vexati, hoc in imperio religionem
suam celeriter diffundere potuerunt.

Antiquitate posteriore religio Christiana primum a Constantino I imperatore
permissa (Edictum Mediolanense) et Theodosio I imperante religio publica facta
est – quod usque ad hunc diem aliquid momenti habet. Cum Imperium Romanum in
occidente corruisset, in oriente usque ad annum 1453 processit (vide: Imperium
Romanum Orientale). Multitudo gentium Europam occidentalem invaserunt (vide
Migrationes Europaeae populorum et gentium), inter quas Angli, Saxones, Franci,
Gothi, et alii, quae nova regna condiderunt, ex quibus nationes futurae (Anglia,
Francia, Hispania) ortae sunt.

Medio aevo ineunte Carolus Magnus imperium occidentale renovavit, quo facto
diuturnae controversiae cum Imperio Romano Orientali ortae sunt. Contraria inter
societates occidentalem et orientalem inter alia ad Schisma anni 1054 duxerunt.
Missionarii religionem Christianam a medio aevo inenunte in Europa
septentrionali orientalique disseminaverunt, ut tota Europa medio aevo exeunte
Christiana facta sit. In Europa Occidentali a saeculo undecimo contentiones
inter imperatorem et papam de principatu saeviebant. Tempore renascentiae
litterarum occidens Latinus „scientiam antiquorum“ repperit, qua re quidam
progressus culturalis effectus est. Reformatione saeculo sexto decimo ecclesia
occidentis in partes Catholicam et Evangelicam scissa est, unde bella de vera
religione orta sunt. Ab anno 1618 usque ad annum 1648, bellum tricennale magnam
Europae partem devastavit.

A saeculo quinto decimo civitates Europaeae (imprimis Hispania, Portugallia,
Russia, Nederlandia, Francia, et Britannia Maior) imperia coloniis fulta
condiderunt, quibus cunctis in continentibus potentiam exercebant divitiasque
sibi paraverunt. Europa continens est, qui ad alias continentes maximam vim
habuit (puta per religionem Christianam, colonias, servitutem, commercium et
culturam).

Saeculo duodevicensimo, Illuminismo commutatio rerum praeparata est, quae ad
tolerantiam, observantiam iurum humanorum, aequalitatem ante legem et libertatem
pertinuerunt, non autem sine maximis tumultibus. In Francia anno 1789, rebus
novis cives regnum everterunt et ipsi rerum potiti sunt. Mox Napoleo imperator
Franciae factus magnam Europae partem occupavit, postquam autem anno 1812
plurimis militibus amissis e Russia eiectus est, anno 1814 devictus et in
exsilium missus est.

Civitates victores Consilio Vindobonensi ordinem, qui ante res novas Franciae
fuerat, restituere conatae sunt, sed non nisi partim et ad tempus successerunt.
Incrementum industriarum vitam multorum hominum valde commutavit. Quod multi
operarii rebus necessariis carebant, saeculo undevicensimo motus communisticus
natus est. Eodem saeculo a multis democratia desiderabatur, quae voluntas a
regentibus non raro crudeliter opprimebatur, et nationalismus cum imperialismo
grassabatur.

Et primo bello mundano (1914–1918) et secundo (1939–1945) Europa magnis ex
partibus devastata est. Fere 60 milliones hominum per hoc vitas amiserunt,
quorum circiter sex milliones erant Iudaei, quos nazistae, sicut et homosexuales
et Zingaros, exstirpare voluerunt, phylen puram appetentes.

Secundo bello mundano confecto, bello frigido Europa velo ferreo, quod
dicebatur, in duas partes politico-oeconomicas divisa erat: in civitates
socialisticas sive communisticas in Europa Orientali, civitatesque
capitalisticas in Europa Occidentali. Praeter has erant quaedam civitates
neutrales. Perestroika et Glasnost demum in Unione Sovietica ab anno 1985 nova
consilia incitavit, unde ab anno 1989 regimina communistica Europae Orientalis
ceciderunt, Muro Berolinensi fracto et unione Sovietica pactoque Varsoviensi
dissolutis.

Saeculis recentibus civitates culturaeque Europae magis magisque coalescunt,
quod novas societates (ut puta Unionem Europaeam), maiorem cooperationem
oeconomicam et mutuam migrationem incolarum maturat.



https://la.wikipedia.org/wiki/Roma

Roma est urbs in Latio iuxta Tiberim flumen sita, caput Latii atque Italiae.
Roma antiqua, quae origo et nucleus est hodiernae urbis, in septem collibus
aedificata est. Urbs ipsa, quae est maxima Italiae, ad tricies centena milia
incolarum habet, Roma maior (i.e. Roma cum vicis circumiacentibus) fere ter et
quadragies centena milia.

In regione Romana orta est Latina lingua, ex qua linguae Romanicae natae sunt;
inter quas et lingua Italiana, quae Romae totaque Italia praevalet et publica
Italiae lingua est.

Roma caput mundi et urbs aeterna litteris saepe appellatur. Primus quem novimus
Romam urbem aeternam dixisse fuit Tibullus poeta, qui scripsit: "Romulus
aeternae nondum formaverat urbis / moenia." Ovidius dixit "Romanae [sc. genti]
spatium est urbis et orbis idem."

Intra urbem Civitas Vaticana iacet, civitas sui iuris et sedes episcopi Romani,
qui simul est papa, sive praesidium Ecclesiae Catholicae Romanae. Praeterea Roma
sedes est Ordinis Fratrum Hospitalis Sancti Ioannis Hierosolymitani, qui ordo
iuri internationali subiectus est, nec non sedes quarundam conciliorum Nationum
Unitarum (FAO, IFAD, et WFP).

Romae plurima aedificia et musea maximi momenti sunt, quae a plurimis
periegeticis visuntur. Urbs vetus, Basilica Vaticana, et Civitas Vaticana anno
1980 patrimonium totius mundi declaratae sunt.

Romam anno 753 a.C.n. die 21 Aprilis a Romulo cum Remo fratre conditam esse
memoria proditur. Non solum quidem fabula, sed etiam tempus originis varie
disputatur. Post Romulum, sex reges Romam 244 annos rexisse dicuntur, initio
gente Latina ac Sabina, tum Etrusca oriundi. Haec sunt nomina septem regum:
Romulus, Numa Pompilius, Tullus Hostilius, Ancus Marcius, Tarquinius Priscus,
Servius Tullius, et Tarquinius Superbus.

Rerum gestarum scriptores nostri temporis putant in collibus Romanis iam ante
annum 753 a.C.n. nonnullos vicos fuisse et urbem conditam esse (forsitan saeculo
septimo a.C.n), cum isti vici antiqui coniuncti essent. Sed iam antea
(14000–10000 a.C.n.?) homines in regione habitavisse, ubi postea Roma orta est,
inventa Palaeolithica et Neolithica demonstrant. Reliquiae posteriores autem
sedes antiquissimas obscurant.

Templa in monte Capitolino iam tempore regum Iovi, Iunoni et aliis diis dicata
sunt. Etiam templa Fortunae et Matris Matutae in hodierna Area sacra di
Sant’Omobono ab illo tempore repetunt. Tum etiam primum Forum Romanum cum Regia,
Comitio et Lapide Nigro factum est, postquam Cloaca Maxima facta aquae ex valle
in Tiberim deductae sunt. Sed Murus Servii Tulli, qui dicitur, quamquam nomen
sextum regem refert, tempore rei publicae, postquam Galli anno 390 a.C.n. Romam
ceperunt, aedificatus est.

Postquam Tarquinius Superbus ultimus rex anno 509 a.C.n. urbe pulsus est, urbani
rem publicam instituerunt. A senatu et consulibus gesta, cito per Latium et
reliquas Italicae paeninsulae regiones res publica expansa est; simul diuturna
inter patricios et plebeios controversia, quae civitatem in periculum adduxerat,
ita decreta est, ut plebeiis duodecim tabulae ac plus potentiae concessum sit.
Saeculis tertio et secundo a.C.n. Carthaginiensibus profligatis (vide Bella
Punica) per Mare Mediterraneum imperium populi Romani constitutum est: Magna
Graecia Romana facta, Karthago et Corinthus anno 146 a.C.n. deletae, primae
provinciae constitutae sunt (Sicilia, Corsica et Sardinia, Hispania, Macedonia,
Achaia, Africa).

Regibus pulsis aedificia facta sunt, quae rei publicae usui erant sicut
suggestus oratorum, qui ab anno 338 a.C.n. Rostra dictus est, Templum Saturni ad
aerarium publicum asservandum destinatum et Aedes Castoris. A saeculo quarto
exeunte in foro statuarum monumenta, quae civibus excelsis laudi essent, poni
coepta sunt. Tertio saeculo in foro septentrionali macellum institutum est. A
saeculo secundo primae basilicae (ut puta Basilica Aemilia) aedificatae sunt.
Eodem tempore Tabularium factum est.

A saeculo secundo a.C.n. incipiente, duae factiones nobilitatis de rerum
potentia certaverunt, optimates, qui partes senatus secuti sunt, et populares,
qui populo Romano freti rerum potiri studuerunt. Eodem tempore, multi agricolae
aere alieno coacti fundis venditis Romam migraverunt, quo latifundia crescerent.
Tiberius et Gaius Gracchus agros plebi dividere conati interfecti sunt. Ex
bellis continuis legiones profectae sunt, quae plus imperatoribus quam rei
publicae paruerunt. Numerus servorum in dies crevit.

His et aliis quaestionibus pendentibus primo saeculo a.C.n. res publica bellis
civilibus vexata est; primo Sulla cum Mario, deinde C. Iulius Caesar cum Pompeio
Magno, denique Octavianus cum Marco Antonio de imperio certavit. Praeterea inter
annos 73 et 71 a.C.n. Bellum Servile Spartaco duce partes Italiae devastavit.
Caesar, qui Galliam sub potestatem Romanam redegerat, adversariis victis per
breve tempus solus regnavit, sed Idibus Martiis anno 44 a.C.n. manu coniuratorum
Bruto Cassio auctoribus occisus est. Bello Actiaco (31 a.C.n.) pugnato atque
Antonii classi et exercitu victo, Octavianus solus imperium adeptus et inter
alios honores nomine "Augusti" a senatu elatus est. Augustus non quidem nomine,
se re primus imperator Romanus fuit.

Caesar pro antiqua Curia Hostilia Curiam Iuliam fieri iussit, pro Basilica
Sempronia Basilicam Iuliam. Quod Forum Romanum pro maxima vulgi frequentia iam
nimis angustum habebatur, idem Forum Iulium inchoavit. Quod Augustus perfecit,
Forum Augustum adiunxit; alia fora ab aliis postea aedificata sunt (vide Fora
Imperatorum). Praeterea Augustus cum gloria praedicavit se Romam marmoream
reliquisse, quam latericiam acceppisset.

Augustum principes subsecuti sunt alterna vice, cum Imperium Romanum magnam
partem Europae (Hispaniam, Galliam, Helvetiam, Raetiam, Noricum, Pannoniam,
Illyricum, Daciam), et nonnullas in orientem versas regiones teneret, inter quas
Aegyptum, Libyam, ut provinciae non nisi maximi momenti dicantur. Hadrianus
limitem in Britannia vallo constituit, ut Picti et Scoti imperio prohiberentur;
Germani autem numquam profligati sunt, quare contra eos imperii fines flumina
Rhenus et Danuvius erant coniuncta limite Germano-Raetico.

Illo tempore Roma re vera "caput mundi" dicta est. Urbi plus quam decena milia
incolarum erant, aquaeductus abunde multis centenis balineorum aquas
suppeditabant, numerosis viis urbs cum provinciis remotis coniuncta erat,
vigiles cives ab incendiis iniuriaque tuebantur. Roma ab Augusti successoribus,
quamvis incendio urbis Nerone imperatore interpellante, novis et magnificis
aedificiis ornata est.

Gente Flavia imperante (69–96) inter alia Amphitheatrum Flavium et pars Fororum
Imperatorum aedificata sunt. Ultimum forum saeculo secundo incipiente Traiano
imperatore perfectum est. Quo regnante imperium maximum ambitum adeptum est.
Magnificae thermae cum ab ipso (vide Thermae Traiani) tum a successoribus factae
sunt (Thermae Antoninianae, Thermae Diocletiani), quae etiam bibliothecas
palaestrasque comprehenderunt. Maxima basilicarum Constantino imperatore
Constantiniana perfecta est. Praetera saeculo tertio Muri Aureliani aedificati
sunt, quod urbs iam pridem trans Murum Servii Tullii creverat.

Antiquitate posteriore ineunte Roma maximum incolarum numerum adepta esse
videtur; plurimi fere 1.5 milliones incolarum fuisse coniciunt. Mox urbs pondus
in rebus politicis perdidit, quod imperatores alibi (inter allia Ravennae,
Constantinopoli, Mediolani, Augustae Treverorum, Thessalonicae, Spalati) sedem
regni habuerunt. Simul post Edictum Mediolanense (313) et imprimis Edictum
Thessalonicense (380) ex urbe ethnica paulatim Christiana facta est; post
basilicas papales iam Constantino Magno imperatore aedificatas (Basilica
Vaticana, Archibasilica Sanctissimi Salvatoris, Basilica Sanctae Mariae Maioris,
Basilica Sancti Pauli extra muros) multae aliae ecclesiae monasteriaque
exstiterunt.

Quamquam ingens Murorum Aurelianorum opus ad urbem protegendam exstructum est,
Roma anno 410 ab Alarico, rege Visigothorum capta, et anno 455 a Vandalis
despoliata est. Die 22 Augusti 476, Romulo Augustulo ultimo imperatore ab
Odoacre dimisso, Imperium Romanum Occidentale finem cepit. Deinde Roma ad regnum
Odoacris pertinebat; illo autem interfecto, in dicionem Ostrogothorum transiit.

Tamen aedificia, thermae, aquaeductus etiam Ostrogothis regnantibus conservata
sunt, ut Procopius refert. Circa annum 530 urbi fere 100 000 incolarum fuerunt.
Cum autem Iustinianus imperator Bello Gothico (535–554) Italiam recuperari
regnumque Ostrogothorum excidi iussisset, paene omnes aquaeductus deleti (537),
ordo senatorius, qui patrimonium antiquitatis conservaverat, exstinctus, vita
urbana paene finita est, ut urbs vix excidium fugeret. Quamquam anno 546
Ostrogothi rege Totila Romam anno 539 a Belisario imperatore Imperii Romani
Orientalis expugnatam iterum ceperunt, denique a Romanis victi sunt. Ab anno
554, Roma publice iterum ad Imperium Romanum Orientale pertinebat; anno 608 ante
Rostra in Foro Romano Columna Phocae, ultimum monumentum antiquitatis, erectum
est. Re vera autem papae magis magisque disciplinam institutaque rei publicae
servaverunt.

Iam Tibullus poeta pro Roma epitheton "urbis aeternae" invenerat; Vergilius
poeta in Aeneide, quae mox in scholis legebatur et Romanae gentis poema epicum
maximi momenti habetur, Iovem praedicentem facit Romam aeternam fore. Etiam
Livius pluries verbo aeterno utitur: "in aeternum urbe condita" (4,4,4), "beatam
urbem Romanam et invictam et aeternam" (5,7,10), "urbem . . . in aeternam
conditam" (28,28,11).

Etiam saeculo quarto quidam scriptores Romam aeternam laudant: Ammianus
Marcellinus (fere 333–post 391) affirmat Romam aeternam esse, quod virtus et
fortuna in urbe condenda foedus pacis pepigissent, ut urbs post hominum memoriam
permaneret. Aurelius Prudentius Clemens (348–post 405) Romam Christianam
perfectionem Romae Caesarum esse dixit; Imperium Romanum populos consociasse
paceque Romana religioni Christianae viam parasse.

Medio aevo ineunte urbs a Langobardis, Saracenis, Normannis obsessa, capta,
spoliata est, ut maxima urbis pars destituta et vix Tiberis ripae habitatae
essent. Intra muros antiquos domus habitatae cum ruinis, pratis, vineis
miscebantur. Numerus incolarum usque ad annum 700 ad 50 000 minutus est, anno
1000 fere 35 000 incolarum in urbe habitavisse putantur, anno 1377 inter 15 000
et 20 000.

Postquam Langobardi Italiam invaserunt, Roma nomine pars Imperii Romani
(Orientalis) remansit, re vera autem papi aequilibrium inter Byzantinos, Francos
et Langobardos tenere studuerunt. Anno 729 Liutprandus rex Langobardorum
Ecclesiae Catholicae Sutrium, oppidum in Latio septentrionali situm, donavit,
quo temporalis ecclesiae potestas initium fecit. Anno 756 Pippinus III, postquam
Langobardos devicit, papae iurisdictionem temporalem Ducatus Romani et totius
Exarchatus Ravennae tradidit, ex quo Status Pontificius progressus est. Ex tunc
per totum Medium aevum tres potestates de urbe regenda certaverunt: papatus,
nobilitas Romana (una cum ducibus militaribus, iudicibus, senatu, populo) et
reges Francici sive postea imperatores. Die 25 Decembris anno 800 in festo
Nativitatis Iesu Carolus Magnus Romae a Leone III papa imperator Imperii Romani
coronatus est.

Anno 846 Saraceni a Sicilia venientes, etsi ab ipsa urbe prohibiti sunt, tamen
Ostiam, portum Romae, vicos in dextra Tiberis ripa sitos et basilicas Vaticanam
et Sancti Pauli extra muros vastaverunt. Carolingorum potestate collapsa Roma
anarchiae obiecta est: gentes nobiles contra papam, imperatores et inter se
pugnabant. Ipse papatus ludibrium nobilitatis factus est, quod historiae
Theodorae et filiae eius Marotiae necnon Crescentii minoris demonstrant, illae
concubinae et matres plurium paparum, hic potens dominus feudalis, qui contra
imperatores Ottones II et III pugnavit.

Res pessimi exempli huius temporis papatum, ut se ipsum restitueretur,
impulerunt; electio papalis cardinalibus reservata, renovatio ordinis clericorum
temptata est. Cum autem propugnator renovationis, Hildebrandus monachus, nomine
Gregorii VII papa factus est, acris controversia de investitura inter hunc et
Henricum IV imperatorem orta est. Tum Roma a Normannis Roberto Guiscardo duce,
qui papae in Castello Sancti Angeli obsesso auxilio venit, spoliata et incendio
deleta est.

Hoc tempore urbs libere a senatore sive patricio administrata est. Saeculo
duodecimo haec administratio sicut et in aliis urbibus Italicis in commune
profecta est. Quae nova civitatis moderandae ratio familias, quae negotiatione
ac mercatura divites factae sunt, potentiae participes fecit. Romae controversia
de potentia inter papatum et commune acerrime arsit, cum Arnaldus Brixiensis
monachus communem sustinere coepit et papa Eugenius III exsul factus est.
Eugenio mortuo successor Hadrianus IV potestatem recuperavit, Arnaldus
comprehensus et morte punitus est. Innocentio III regnante papatus summum
fastigium adeptus est; papa senatum dissolvit et uno senatore permutavit, qui ei
subiectus erat.

Anno 1266 Carolus I Andegavensis Senator declaratus est, qui cum exercitu in
meridiem processit, ut iussu papae gentem Stauficam devinceret. Carolus Studium
Urbis, primam Romae universitatem, condidit. Illo tempore, cum cardinales
Viterbii congregati in papa eligendo non convenerunt, cives irati eos in
aedificio incluserunt, quod tecto nudaverunt, dum papa eligeretur: Ita conclave
ortum est. Urbs autem rixis gentium nobilium quassata est: Hannibaldi, Gaetani,
Columnenses, Ursinenses, Conti in castris eorum super aedficia antiqua erectis
se muniebant et inter se pugnabant, ut papatum dominarentur.

Bonifacius VIII (natus gente Gaetana) annum 1300 primum annum sanctum
promulgavit, quo plurimi peregrini Romam adducti sunt. Strenue dominationem
papae in rebus et spiritalibus et temporalibus defendit (vide: Doctrina de
duplici in ecclesia gladio), frustra tamen: Philippus IV rex Francorum eum
Anagniae comprehendi iussit, quod papae causa mortis fuit. Successor eius cum
rege Francorum stetit, et aulam papalem Avenniomen transtulit (1309–1377). Papa
absente, urbs neglecta est, donec Nicolaus Laurentii, homo plebeius, rerum
potitus est, qui amator Romae antiquae renascentiam imperii Romanae desiderabat;
populus autem correctiones et emendationes eius reiciens, eum eiecit. Aegidio
Albornotio cardinale adiutore revertit, sed mox a populo necatus est.
Albornotius autem urbem, quae anno 1377 iterum sedes papae facta est, in
potestatem papalem redegit. Reditu papae magnum schisma occidentale (1377-1418)
excitatum est, quo ecclesia per quadraginta annos concutiebatur. Anno 1418,
Concilium Constantiense schismatis finem fecit et Martinum V papam elegit. Quo
regnante Romae saeculum coepit pacis.

Papae, qui usque ad saeculum decimum sextum ineuntem rexerunt (a Nicolao V, qui
Bibliothecam Vaticanam condidit, ad Pium II, humanistam et virum eruditum, a
Sixto IV, papa bello strenuo ad Alexandrum VI, corruptis moribus et nepotistam
effrenatum, a Iulio II, milite et patrono, ad Leonem X) omnes conisi sunt, ut
urbs aeterna pulchrior fieret, gens eorum divitiis ac potetate cresceret, artes
florerent. Illa aetate non iam Florentia, sed Roma domicilium renascentiae
litterarum ac artium erat. Opera magnifica sicut Basilica Vaticana (loco
antiquae erecta), Sacellum Sixtinum et Pons Sixti (primus pons post antiquitatem
per Tiberim factus, quamvis in fundamentis Romanis) creata sunt. Optimi ilius
aetatis artifices ad haec opera conficienda mercede conducti sunt, inter quos
Michael Angelus Bonarotius, Petrus Perusinus, Raphael Sanctius Urbinas,
Dominicus Girlandaeus, Lucas Signorelli, Alexander Botticelli et Cosimus
Rosselli. Roma fastigium splendoris attigit Iulio II (1503–1513) et
successoribus Leone X Clemente VII regnantibus, quorum uterque gente Medicaea
nati sunt.

Paparum clericorumque vitae ratio, simonia et venditio litterarum
indulgentialium, quibus opes ad Basilicam Vaticanam aedificandam colligerentur,
multis hominibus piis odio erant et inter causas principales numerantur, quare
anno 1517 in Germania Reformatio orta est. Novi motus, quos Hieronymus
Savonarola incitavit, quasi primi rerum futurarum monitus erant. Die 31
Decembris, 1494 Roma ab exercitu Caroli VIII regis Franciae expugnata, sed mox
iterum liberata est.

Fortunae commutatio autem facta est, cum die 6 Maii 1527 milites imperatoris
Caroli V urbem ingressi sunt et vastare coeperunt; hunc casum historici Italici
il sacco di Roma appellant, id est Latine direptionem Romanam. Landsknecti,
quorum maxima pars Protestantes erant, iam diu nulla stipendia acceperant;
cupiditate effrenati et partim odio ecclesiae Romanae commoti urbem
spoliaverunt, ut fere 90 partes artificiorum direptae et 20 000, ut putatur,
pristinorum 55 000 incolarum interfecti aut morbis consumpti sint. Cum Papa
Clemens VII in Castello Sancti Angeli oppugnatus die 7 Iunii 1527 denique se
dedisset, urbs vastata et ad paupertatem redacta, Renascentia Romae finita erat.

Post Romam direptam mores mutati sunt: Clementis VII papae successor Paulus III
Farnesius anno 1545 Concilium Tridentinum indixit, cuius consiliis ad effectum
adducendis Reformatio Catholica sive Contrareformatio, quae dicitur, profecta
est. Artes, antea sublimes et antiquis aemulae, nunc magis religioni docendae
erant et hominibus simplicibus facilius comprehensibiles. Ipsum Michaelem
Angelum Clemens VII anno 1534 ultimum iudicium in Sacello Sixtino depingere
iussit (confectum 1536-1541 Paulo III regnante), quo omnes horrorem direptionis
Romae memorantes ad conversionem morum suorum vocati sunt.

Postquam ecclesia iterum confirmata est, Roma novis monumentis, quibus papatus
restitutus celebrabatur, et numerosis ecclesiis ornata est. Familiae nobiles
(Barbarini, Pamphili, Chisii, Rospigliosi, Altieri, Odescalchi) a papis ex iis
oriundis adiutae palatia eorum baroca aedifcaverunt. Longae viae per vicos
antiquos directos saepe aspectus obeliscorum aut aliorum monumentorum praebent.
Fora fontibus sive fontanis instructa sunt. Quod barocus urbis aspectus paene
immutatus ad hunc diem asservatus est, una cum civitate Vaticana in indicem
UNESCO Mundi Hereditatis positus est.

Aevo Illuminationis papae studiis archaeologicis faverunt et vitam hominum
meliorem reddiderunt. Tamen potentia papatus paulatim minuta est et finis
dominatus saecularis appropinquare videbatur: Anno 1773 Clemens XIV a potentiis
saecularibus Iesuitas opprimere coactus est. Annis 1798–1800 Prima Res Publica
Romana militibus Francogallicis adiuvantibus constituta est. Status papalis
mense Iunio 1800 restitutus, sed mox Napoleone I regnante provincia imperii
Francici facta est, quae primo Département du Tibre (1808–10) et postea
Département Rome (1810–14) appellata est. Napoleone dimisso status
ecclesiasticus iterum Consilio Vindobonensi anno 1814 restitutus est.

Anno 1849 Secunda Res publica Romana, quam inter alios Iosephus Mazzini et
Iosephus Garibaldi sustentaverunt, orta, mox autem opressa est. Anno 1861,
postquam fere tota Italia a potentiis exteris liberata est, Roma caput novae
civitatis declarata est, quamquam adhuc in dicione papae erat, qui a Napoleone
III rege Franciae protectus est. Cum anno 1870 propter Bellum Germano-Francicum
copiae Francicae abductae essent, manus Italianae Romam per Portam Piam ingressi
sunt (vide: Expugnatio Romae). Anno 1871 Roma (post Augustam Taurinorum et
Florentiam) caput Italiae facta est. Clarum regni Italiae signum monumentum
nationale nomine Monumentum Victorii Emmanuelis II (Monumento Vittorio Emanuele
II) (regi homonymo dedicato) in septentrionali Capitolii clivo aedificatum
factum est, quod anno 1911 inauguratum est. Papatus et civitas Italiana per
multos annos hostiliter se gerebant, papae se captivos in Vaticano dixerunt.

Paulo post primum bellum mundanum motus politicus Fascismi in Italia exarsit.
Anno 1922 Benitus Mussolini iter Romam, quod dicitur, fecit, novum Imperium
Italianum declaravit, alias partes suppressit, cum Germania Nazistica foedus
iniit. Mussolini magnas urbis partes destruere iussit, ut viae latae et fora
magnifica ad renascentiam imperii Romani celebrandam aedificarentur. Numerus
incolarum celeriter super 1 000 000 ascendit. Anno 1929 Romae minima mundi
civitas sui iuris, Civitas Vaticana nata est, cum die 11 Februarii Lateranensia
pacta a cardinale Secretario Status Petro Gasparri et Benito Mussolini
subscripta sunt, quibus mutua inter Italiam et Sanctam Sedem recognitio data
est.

Secundo bello mundano Romae maxima ex parte temperatum est. Tamen die 18 Iulii
1943, cum Basilica Sancti Laurentii extra muros et vici vicini bombis
Anglo-Americanis deleti sunt, plus quam 3000 incolarum necati et 11 000
vulnerati sunt. Mussolini delapso urbs a copiis Germanis occupata et urbs libera
declarata, die 4 Iunii 1944 demum liberata est.

Post Secundum bellum mundanum, Roma celeriter crevit; sic dictum "miraculum
oeconomicum Italianum" Romam fecit urbem iucundam, quae etiam multis pelliculis
(sicut La dolce vita) scaenam praebuit. Post annum 1990, cum urbs plus quam 2.8
milliones incolarum nancta est, numerus incolarum decrescere coepit, quod multi
extra urbem vivere malunt. Magna aedifica extra urbem historicam erecta sunt, ut
puta in vico E.U.R., qui iam anno 1938 inchoatus et post secundum bellum
mundanum perfectus est. Quod reliquiae antiquitatis non solum multis locis
visibiles sunt, sed praesertim paene ubique in aedificiis et sub solo exstant,
quaevis mutatio sive adaptatio (renovatio aedificiorum, aedificatio novarum
viarum et ferriviae subterraneae) difficilis est.

Maiores difficultates quam nucleus historicus autem suburbia saepe turpia
praebent, in quibus multa scelera committuntur. Ibi post secundum bellum
mundanum saepe aedificia sine auctoritate et paene nullo ordine erecta sunt. Cum
vetere in urbe tantae ecclesiae sint, quantae conservari vix possent, in
suburbiis non raro desunt. Praeterea urbi, quae olim omnibus incolis thermas vel
balnearia praebebat, hodie thermae paene non sunt.

Magnus numerus hominum, qui ex toto orbe terrarum confluunt, ut reliquias
antiquitatis aut sepulcra apostolorum visant, plurimis incolis laborem et victus
praebent.

Roma medio in Latio prope mare Tyrrhenum ad Tiberim flumen iacet, plus minusve
37 metra supra maris aequor. Tiberis pluribus flexionibus per urbem in meridiem
versus fluit. In urbe septentrionali Anien se Tiberi coniungit. Vicina regio
Italiane Campagna Romana vel brevius Campagna vocatur; planities est, quae se a
Tiberi usque ad Circeum extendit. A Roma in orientem versus Aprutium est, in
boreo-orientem versus sunt montes Sabini, in meridiem montes Albani.

Prior provincia Romana, nunc "Urbs metropolitana Romae capitis" appellata, in
septentrionibus finitima est provinciis Viterbiensi et Reatinae, in oriente
Aquilanae in Aprutio regione, et in meridie provintiis Frusinati et Latinensi.

Commune Romanum sive Roma Capitale (Latine: Roma Caput), ut nunc publice
vocatur, secundum tres categorias divisum est: administrativam, urbanisticam,
historicam (vel toponomasticam).

Ratione administrativa Roma anno 1972 in viginti Circoscrizioni
(circumscriptiones) divisa est, quae numeris Latinis ab I ad XX numeratae sunt
(indicem pristinorum circumsriptionum invenies in Categoria:Municipia Romae).

Anno 1992 circumscriptio XIV a Roma separata et commune autonomum nomine Flumen
Micinum factum est.

Mense Iulio anni 1977 tota Roma divisa est in zonas sub aspectu urbano similes;
quae zonae urbanisticae vocatae sunt. Municipia hodierna divisa sunt in 155
zonas urbanisticas.

Tres stationes meteorologicae Romae sunt: statio "Roma media", statio "Roma -
Mons Marius", statio "Roma Urbs". Clima Romae est mediterraneum, aestates
calidae et aridae sunt, hiemes humidae, aere plerumque temperato, rare tamen
ningit, exempli gratia annis 1929 et 1985.

Numerus incolarum sequentis indicis usque ad annum 1858 aestimatio est, annis
1871-2001 census cuiusvis anni, anno 2005 ratio Instituti nationalis statisticae
(ISTAT).

(*) Magnum schisma occidentale 1309–1376, pestis 1348/1350 (**) direptio Romana
1527 (ab exercitu vel Landsknectis Caroli V facta)

Post secundum bellum mundanum Romae cinematographia florebat et pelliculae in
Cinecittà creatae in toto orbe magnum exitum habuerunt, exempli gratia: La dolce
vita, Quo vadis, Ben Hur, etc.

Romae adhuc hodie est praeclarorum diariorum (ut La Repubblica et Il Tempo)
sedes.

Romae multa diaria edita sunt, exempli gratia Res Publica, Il tempo, Unitas,
Nuntius, Observator Romanus, etc. Romae est sedes Organizationis Alimentariae et
Agriculturalis (OAA) Consociationis Nationum .

Romae sunt tres Ferriviae subterraneae, A, B et C. Novae viae, quae C et D
appellantur, modo aedificantur. Ferrivia a societate publica Metropolitana di
Roma administratur.

Praesens praefectus urbis est a die 20 Iunii 2016 Virginia Raggi ([Motus V
stellarum]]). Antea urbis praefecti fuerunt: Ignatius Marino (2013-2015),
Franciscus Rutelli (1993–2001), Gualterus Veltroni (2001–2008), Ioannes Alemanno
(2008–2013) (Populus Libertatis). Vide etiam Romae praefectos urbis.



https://la.wikipedia.org/wiki/Musica

Musica (ex verbo Graeco μουσική 'ars Musarum') est artificium cuius medium est
sonus et silentium. Sua elementa communia sunt diagramma (quod melodiam
harmoniamque gubernat), rhythmus vel numerus (et adsociatae notione cognatae
tempus, metrum vel etiam numerus, et articulatio), dynamica, et proprietates
sonicae tympanum (Anglice, Francice timbre) et textura.

Creatio, perfunctio, significatio, et adeo definitio musicae inter se secundum
culturam et adiuncta societatis variant. Musica a compositionibus rigide
ordinatis (et eorum recreatione in perfunctione), per musica subitaria, ad
musicam aleatoricam transit. Musica in genera et subgenera dividi potest, sed
normae describendi in genera et coniunctiones inter genera saepe sunt subtiles,
aliquando singularibus interpretationibus subiectae, et per occasionem
controversae. Intra res artes appellatas, musica pro arti exsecutivae, arti
liberali, et arti auditoriae haberi potest.

Multis hominibus in multis culturis, musica est gravis vitae pars. Philosophi
Graeci et Indici antiqui musicam definiebant ut tonos ad libram ordinatos ut
melodiae et ad perpendiculum ut harmoniae. Sententiae communes sicut "harmonia
sphaerarum" et "meis auribus id est musica" notionem sustinent quod musica
ordinari potest, suavisque auditu. Putabat autem Ioannes Cage, Americanus
saeculi vicensimi compositor, quemlibet sonum posse musicam; insigniter inquit,
"Non est strepitus, solum sonus." Ioannes Iacobus Nattiez, musicologus
Canadiensis, iudicium postmodernum et "relativisticum" breviter repetit : "The
border between music and noise is always culturally defined—which implies that,
even within a single society, this border does not always pass through the same
place; in short, there is rarely a consensus. . . . By all accounts there is no
single and intercultural universal concept defining what music might be."

Musica antiquissima solum animo concipi potest, secundum inventa ex locis
palaeolithicis, sicut ossa in cuius longitudinibus pertusa sunt foramina, quae
igitur putantur tibiae uno capite inflatae, sicut shakuhachi Iaponiensis. Tibia
foraminibus septem et varia chordophonorum genera in archaeologicis
civilizationis Vallis Indicae sitibus recuperata sunt. Indiae est una ex
antiquissimis orbis terrarum traditionibus musicis: inveniuntur citationes
musicae (Sanscritice marga) in Vedis, antiquis memoriae Hinduicae scripturis.
Prima et maxima praehistoricorum instrumentorum musicorum congeries in Sina
inventa est, ab annis inter 7000 et 6600 a.C.n.

Repperunt musicae theatrique periti historiam anthropologiamque culturae
Semiticae et primae Iudeo-Christianae indagantes nexus qui musicam theatrumque
classicae Hebraeorum culturae cum eisdem culturarum posteriorum Graeciae et
Romae antiquae coniungebant. Communis perfunctionis locus fuit in "re societatis
appellata litania," genus quae in serie invocationum vel supplicationum
consistit : inter primis litaniae generibus, "litania Hebraica a copiosa
traditione musica comitata est."

In Graecia antiqua, musica fuit gravis culturae communisque vitae pars: chori
virorum feminarumque musicam in caerimoniis ut oblectarent, celebrarent,
incitarent perfuncti sunt ; musici cantoresque partes praestantes in theatro
Graeciae antiquae agebant.

Boethius docuit tria esse genera musicae : musica mundana, humana,
instrumentorum: "Tres esse musicas in quibus de vi musicae narratur. Principio
igitur de musica disserenti illud interim dicendum videtur, quot musicae genera
ab eius studiosis comprehensa esse noverimus. Sunt autem tria. Et prima quidem
mundana est, secunda vero humana, tertia quae in quibusdam constituta est
instrumentis, ut in cithara vel in tibiis caeterisque quae cantilenae
famulantur."

Isidorus Hispalensis docuit: "[1] Musica est peritia modulationis sono cantuque
consistens. Et dicta Musica per derivationem a Musis. Musae autem appellatae apo
tou mwsqai,? id est a quaerendo, quod per eas, sicut antiqui voluerunt, vis
carminum et vocis modulatio quaereretur. [2] Quarum sonus, quia sensibilis res
est, praeterfluit in praeteritum tempus, inprimiturque memoriae. Inde a poetis
Iovis et Memoriae filias Musas esse confictum est. Nisi enim ab homine memoria
teneantur soni, pereunt, quia scribi non possunt."

Saeculo nono, al-Farabi, eruditus Arabicus, librum de musica scripsit nomine
Kitab al-Musiqi al-Kabir (Magnus Musicae Liber) ; qui finxit et nonnulla canebat
instrumenta musica, et Arabicum tonorum systema excogitavit, quod in musica
Arabica iam adhibetur (Touma 1996:170).

Instrumenta musica in musica Graeca antiqua adhibita comprehendunt aulos duabus
harundinibus et lyram, chordophonum ictum, praecipue generis appellati citharae.
Musica in Graecia antiqua fuit gravis educationis pars, pueris a sex annis natis
musicá doctis. Facultas ad scribendam legendamque musicam magnum evolutionis
auctum creavit; theoria musica Graeca comprehendit modos musicos, qui ad
extremum facti sunt fundamenta musicae religiosae Occidentalis et musicae
classicae Europaeae. Deinde vires ex Imperio Romano, Europa Orientali, et
Imperio Byzantimo musicam Graecam penitus commutabant.

A Medio Aevo (circa 500 ad circa 1400), naturale musicum Europae Occidentalis
repertorium exstans est monophonicus Ecclesiae Catholicae Romanae cantus, in
liturgiis missae et divini officii adhibitus, cuius praecipuum corpus in
cantibus planus consistit. Iuxta repertorium musicae sacrae et musicae ecclesiae
erat vigens carminum profanorum corpus, usque ad saeculum tertio decimo paene
ignotum. Notabiles saeculi secundi tertiique decimi compositores fuerunt
Leoninus (fl. 1175) et Perotinus (fl. 1200). Alterum saeculi dimidium modum
musicum pro libro Arte Nova Philippi Vitriaci (1291–1361) appellatum genuit, et
notabiles huius modi compositores fuerunt Guilelmus de Mascandio (c. 1300–1377)
et Franciscus cecus horganista de Florentia (c. 1325 vel 1335–1397).

Ab aetate Renascentiae (c. 1400–c. 1600), multum musicae exstantis ex saeculo
quarto decimo est profanum. Ante medio saeculo quinto decimo, compositores et
cantores suavi polyphonia pro compositionibus musicis usi sunt. Eximii saeculi
quinti decimi compositores fuerunt Dunstaple (c. 1390–1453), Gulielmus Dufay (c.
1397–1474), et Ioannes Ockeghem (m. 1497). Ortus commercii typis preli novos
modos musicos trans maiorem regionem citius disseminare adiuvit. Notabiles
saeculi sexti decimi compositores fuerunt Iosquinus Desprez (c. 1450–1521),
Willaert (c. 1490–1562), Praenestinus (c 1525–1594), Lassus (c. 1532–1594), et
Byrd (c. 1540–1623). Unum ex praeclaris huius aetatis generibus musicis fuit
madrigalis.

Aetas musicae Barocae (1600–1750) coepit cum primae operae et oratoria composita
essent et monodia cum harmoniis in continuo conditis orta esset, saepe cum basso
figurato. Compositores pro gregibus chordophonorum et aerophonorum aerariorum et
ligneorum composerunt, et adeo choris, organis, clavicymbalo, et clavichordio.
Aetate Baroca, nonnullae maiores formae musicae definitae sunt quae in
posteriores aetates duraverint, cum porro evolutae sunt, praecipue concertus,
fuga, inventio, opera, et sonata. Egregii Aetatis Barocae compositores fuerunt
Monteverdi (1567–1643), Sagittarius (1585–1672), Alexander Scarlatti
(1660–1725), Telemann (1681–1767), Handel (1685–1759), et I. S. Bach
(1685–1750).

Musica Aetatis Classicae (1750–1800) texturam homophonicam vehementius dicebat,
quae saepe melodiam eminentem cum adiunctione praebebat. Tales melodiae solebant
simplices facilesque cantatu. Regnabatur musica instrumentalis ab addita
formarum musicarum evolutione quae ab initio Aetatis Barocae definitae erant:
sonatá et concerto, cum nova forma, symphoniá. Haydn (1732–1809) et Mozart
(1756–1791) inter praecipuissimis aetatis compositoribus numerantur.

Aetate Romantica (1800–1900), Beethoven, Schubert, et alii compositores,
exstantia officia, genera, formasque musicas evolventes, modum musicum qui plus
animi motuum significaverit excogitabant. Beethoven ipsi, fragmenta tonalia?
(Anglice motifs) melodiae substituerunt ut gravissimum compositionis elementum
fierent. Saeculo undevicensimo, orchestra genere numeroque instrumentorum
magnopere crescebat, et concentus publici facti sunt maior culturae urbanae
pars. Compositores huius aetatis, praecipue Wagner (1813–1883), Verdi
(1813–1901), Čajkovskij (1840–1893), et Mahler (1860–1911), multiplices et saepe
multo longiores opera musica genuerunt. Ut intentionem dramatis musici
augeretur, mirabiliores chordas, audaciores harmoniarum series, alacriores
instrumentorum coniunctiones, et plus dissonantiae adhibuerunt.

Nonnullae evolverunt magnae orbis terrarum civilizationes musicam pulchritudinis
profundae moventisque potentiae. Musica classica Indiae est notabilis memoria
musica. Civilizatio Vallis Indicae sculpturas genuit quae saltationem monstrant,
cum tibiis aliisque veteribus instrumentis musicis. Varia chordophonorum et
tympanorum genera ex Harrappa et Mohenjo Daro ab archaeologista Mortimer Wheeler
Equite inventa sunt. Rigveda elementa musica habet, cum notatione ut tempus et
modum canendi denotentur.

Recentior Indiae musica classica (marga), ad fundamentum monophonica, melodiam
unam sequitur, ex qualibet permultarum ragarum per tempus quibuslibet
permultarum talarum ordinatam. Musica Hindustani a Persicis perfunctionis modis
Mughalium Afganorum mota est. Musica populo grata in meridianis Indiae
civitatibus plerumque est pro devotione; plurimi cantus se deis Hinduis tradunt;
sunt etiam permulti cantus qui amorem et res civiles vehementius dicant.

Musica Asiae culturas musicas Arabiae, Mediae Asiae, Asiae Orientalis, Asia
Meridianae, et Asiae Meridio-Orientalis comprehendit. Musica classica Sinarum,
antiqua Sinarum musica artis vel aulae regiae, historiam plus quam tria milia
annorum habet. Unica notationis musicae systemata habet, etiam adeo unicas
intonationes et gradus, instrumenta, et modi vel genera musica. Musica Sinensis
est pentatonica et diatonica, cum diagrammate tonorum duodecim per diapasonem (5
+ 7 = 12), sicut musica ab Europa mota. Musica Persica est musica Iraniae et
aliarum regionum ubi homines lingua Persica utuntur: musiqi est scientia et ars
musicae, cum muzik est sonus et perfunctio (Sakata 1983). Vide etiam: Musicam
Iraniae, Musicam Afghanistaniae, Musicam Tajikistaniae, Musicam Uzbekistaniae.

Augentes auditorum numeri musicam saeculo vicensimo proficiebat cum radio populo
gratius faciebatur, et homines discophono magis magisque utebantur ad
exsequendam et divulgandam musicam. Compositores musicae artificiosae? novos
rhythmos, rationes, sonos impense petebant. Arnoldus Schoenberg (1874–1951),
Béla Bartók (1981–1945), Inguarus Strawiński (1882–1971), Olivarius Messiaen
(1908–1992), Ioannes Cage (1912–1992), Carolus Henricus Stockhausen (1928–2007),
et Philippus Glass (n. 1937) erant notabiles in musica artificiosa saeculi
vicensimi artifices.

Iaz se omne per saeculum evolvens faciebatur grave musicae popularis genus;
altero saeculi dimidio, musica rock itidem evolvebatur. Iaz est Americanum artis
musicae genus, quod saeculo vicensimo ineunte in coronis Afroamericanis
oriebatur, praecipue in Civitatibus Foederatis Meridianis, ad confluentes
memoriarum musicarum ex Africa et Europa. Profertur Africano Occidentali generis
ortus in usu notarum caerulearum, perfunctionis ex tempore, polyrhthmorum,
syncopationis, et notarum agitatarum. Ab initio, iaz proprietates ex musica
populari Americae saeculorum undevicensimorum et vicensimorum recepit. Multa
subgenera genuit, a dixieland modo Novae Aureliae (praecipue a decennio 191 ad
decennium 197) ad iaz-rock fusum decennii 198. Celeberrimus compositor a iaz
motus fortasse fuit Georgius Gershwin (1898–1937); exsecutor, Ludovicus
Armstrong (1901–1971); grex musicus, Benny Goodman Orchestra.

Musica rock est genus musicae popularis quod se in Civitatibus Foederatis
decennio 196 ex generibus rock and roll, rockabilly, blues, et musica rustica
decenni 195 evolvebatur. Sonitus rock citharam vel electricam vel "acousticam"
saepe complectitur; valido ictu morato utitur, a portione electrica effecto,
quae consistit in cithara bassa electrica, apparatus tympanorum, et instrumentis
clavilibus praeditis, sicut organum, piano, vel, post decennium 197,
synthesizator analogicus et digitalis et computatorius post decennium 199. Cum
cithara vel clavili, saxophonium et harmonica modo caeruleo sunt pro
instrumentis soloisticis. "Formá purissimá," rock "tres chordas, firmum
instantemque ictum moratum, et melodiam capientem habet." A decennio 196
exeunte, rock se diffingebat in varia subgenera, a blues rock et iaz-rock fusum
ad metallicam ponderosam et punk rock, et adeo rock progressivum, a musica
classica motum, et nonnulla genera rock experimentalis. Inter permultos
exsecutores rock notos, fortasse cereberrimi fuerunt Elvis Presley et The
Beatles.

Notae musicae signis scribuntur quae secundum positionem in pentagrammo sonos
superiores vel inferiores significant. Guido Aretinus anno 1020 circa
tetragramma excogitavit ad musicam scribendam et nomina notis musicis dedit quae
a primis syllabis versuum hymni de Sancto Ioanne Baptista promanant:

quo prima syllaba primorum sex versuum—Ut, Re, Mi, Fa, Sol, La—nomen dat primis
sex notis, cum septima—Si—a litteris maioribus verborum Sancte Ioannes in
septimo versu constituta.

Musicae permulta genera sunt. Musica Indica, exempli gratia, est genus musicae.
In Europa et Civitatibus Foederatis, multa genera musicae sunt, e.g. iaz, musica
antiqua, disco, pop, et alia genera.



https://la.wikipedia.org/wiki/Civitates_Foederatae_Americae

Civitates Foederatae Americae, imminutae CFA (Anglice United States of America),
breviter Civitates Foederatae, civitates tantum, vel America, sunt foederalis
respublica constitutionalis cui quinquaginta civitates et unus districtus
foederalis insunt. Rei publicae maxima pars pertinet in media America
Septentrionali, ubi sui quadraginta octo civitates confines et Vasingtonia
(districtus capitalis) oceanis Pacifico et Atlantico interiacent, Canada a parte
septentrionali et Mexico a meridiana parte sitis. Civitas Alasca inter
septentriones et occasum solis spectat, Canada ab oriente et Russia ab occidente
trans Fretum Beringianum. Civitas Havaii est archipelagus in medio Pacifico
situs. Civitates Foederatae nonnulla territoria, vel regiones insulares, in Mari
Caribbaeo et Oceano Pacifico possident.

Civitas, quae aream superficialem 9.83 millionum chiliometrorum quadratorum
praebet, et plus quam 305 decies centena milia incolarum habet, est omnium orbis
terrarum civitatum tertia aut quarta in area, et tertia in area terrarum et
numero incolarum. Civitas inter diversissimas mundi civitates constat, quanto de
cultura et stirpe dicitur, ob magnam immigrationem gentium. Oeconomia est orbis
terrarum maxima, cui anno 2008 fuit aestimatus productus domesticus grossus
(PDG) FA$14.3 trillione (23% totius mundi iuxta PDG nominale et paene 21% de
paritate potestatis emptionis).

Civitas a Tredecim Coloniis Britanniarum Regni secundum Orientalem Oram condita
est, quae die 4 Iulii 1776 Declarationem Libertatis promulgaverunt, earum
libertatem a Britannia et earum formam foederationis se adiuvantem adfirmans.
Civitates seditiosae Regnum Britanniarum in Bello Libertatis Americanae
vicerunt—primo coloniali libertatis bello prospero. Conventus Philadelphiae
praesentem Constitutionem Civitatum Foederatarum sanxit die 17 Septembris 1787,
cuius ratificatio proximo anno civitates fecerunt partes unius reipublicae,
validam sedem imperii habentes. Gubernatio Civitatum Foederatarum anno 1789
coepit. Rogatio Iurum, quae in decem emendationibus constitutionis consistit,
multa principalia iura civilia praestans, anno 1791 sancta est.

Civitates Foederatae saeculo undevicensimo magnam regionem Emptione Ludoviciana
a Francia adeptae sunt, et parvum tractum Foedere Adams-Onís ab Hispania, Terram
Oregonensem a Britanniarum Regno, amplum tractum in Bello Mexici et Civitatum
Foederatarum a Mexico, et iterum magnum tractum Emptione Alascana a Russia, et
in dicionem suam respublicas Texanam et Havaianam redegit. Dissensio inter
Meridianam agrariam et Septentrionalem industrialem quod attinet ad iura
civitatum et expansio servitutis Bellum civile Civitatum Foederatarum decennium
187 incitaverunt; victoria autem Septentrionum perennem reipublicae fissuram
prohibuit, et legitimum servitutis finem in Civitatibus Foederatis promovit.
Ante decennium 188, oeconomia civitatis iam fuit maxima orbis terrarum. Bellum
Hispaniae et Civitatum Foederatarum et primum bellum mundanum statum reipublicae
confirmaverunt opum. Anno 1945, Civitates Foederatae ex secundo bello mundano
emerserunt prima civitas arma nuclearia habens, perennis Concilium Salutis
Consociationis Nationum sodalis, et condens NATO sodalis. Finis Belli Frigidi et
dissolutio Unionis Sovieticae Civitates Foederatas solam civitatem praepotentem
effecerunt. Civitas circa 50 centesimas erogationum per orbem terrarum pro
militia et apparatibus belli erogat, et est princeps vis oeconomica, politica,
et culturalis in mundo hodierno.

Urbs Vasingtoniae est caput. Donaldus Ioannes Trump praeses quadragesimus
quintus est.

Secundum suam constitutionem, res publica Americana in singula re publica
foederali consistit, hodie in se quinquaginta civitates distinctas continente.
Cuique civitati est propria constitutio administratioque civilis. Insuper
nonnullae territoria sive terrae sunt variis in condicionibus, inter eas Portus
Dives, Samoa Americana, Guama, et Districtus Columbiae. Coloniae sicut civitates
non constant, sed incolae suae inter cives Civitatum Foederatarum enumerantur.

Res publica foederalis est divisa in tris partes: legifera, iuridica,
administrativa.

Pars legifera convenit in duabus cameris, Camera Repraesentantium ex 435
repraesentantibus consistenti et Senatu ex centum senatoribus consistenti.
Cuique civitati sunt duo senatores et tot repraesentativi quot numerus incolarum
suarum meretur.

Praeses, qui exercitui imperat et grapheocratiis rectionium praeest, a conlegio
electorali quinto quoque anno electus est. Cuique civitati sunt in conlegio
electorali tot electores quot sunt sibi senatores repraesentativique in
Congessu. Quinto quoque anno, collegium electorale a populo electum est, et
postmodo praeses a collegio electus est. Praeses consilium ministrorum habet,
cuius participes non sunt electi sed a praeside ipso nominati.

Altissimum forum iuridicum Civitatum Foederatarum est Iudicium Summum, cuius
iudices praeses subrogat et senatus sancit. Ritus horum iudicum numerus hodie
est et semper fuit novem.

Annis 1777–1789, res publica Americana "operabatur" forma infirma sub Articulis
Confoederationis a tredecim civitatibus conditoribus creata. Anno 1787, denique
patres conditores, Civitates Foederatas Americae creantes, novam Constitutionem
rei publicae comprobaverunt. Quamquam consitutio ipsa quot emendatur, forma
rectionis originalis anni 1787 hodie intacta manet.

Terrestris confinium area Civitatum Foederatarum circiter 1 900 000 000 agrorum
est. Alasca, attiguis? Civitatum Foederatarum a Canada abiuncta, maxima civitas
est, 365 000 000 agrorum. Insulae Havaianae, in medio Oceano Pacifico
obsidentes, plus quam 4 000 000 agrorum habet. Post Russiam et Canadam,
Civitates Foederatae tertia quartave civitas maxima area tota (terrali?
aqualique) sunt, aut ante aut post Sinam locata. Ordo propter agrorum duorum et
India et Sinis postulatorum numerandum et magnitudinis summae Civitatum
Foederatatum enumerandum discrepat: CIA “World Factbook” 9 826 675 km2 proponit,
Divisio Statisticorum Consociationis Nationum 9 629 091 km2, Encyclopediaque
Britannica 9 522 055 km2 dat. Cum modo area terreni Civitatum Foederatarum
tertiae magnitudine, post Russiam et Sinam, et vix ante Canada sunt.

Campus litoralis orarum martimarum Atlanticis intus in silvas deciduosas et
colles volventes Piedmontis? cecidit. Montes Appalachiani oram maritimum
orientalem a Lacubus Magnis et pratis Mediis-Occidentibus dividit. Amnis
Mississippiense-Missuriense, quarta a maxima in orbe terrarum systema amnum,
plerumque a septentrione ad meridiem trans medullam civitatis fluit. Pratum
Americanum, planum fetumque, Camporum Magnorum? ad occidentem, a regione montana
in austro-orientale ruptum tendit. Montes Saxosi, in limite Campis Magnis, a
septentrionibus ad meridiem trans civitatem, altitudines ultra 4300 metra (in
Colorato adsurgentes. Occidentius sunt Bacinus Magnus et desertae. Serra Nivata
et Iuga Cascades prope ad litus Pacificum extendit. Mons McKinley, vertex
altissmus in civitate America Septentrionis, est circa 6194 metra altus. Montes
igniferi crebri per Insulas Alexandri et Aleutiae sunt, et Havaii Insulae in
montibus igniferis consistit. Supervolcanus sub Horto Civitatis Yellowstone in
Montibus Saxosis est maximus adiunctum volcanicum in continente situm.

Civitates Foederatae, magnus magnitudine et varietate geographica, genera plura
climatis continent. Ad orientalem meridiani 100, a continentale humida ad
subtropicam humidam extendit. Meridianus Floridae vertex tropica est, et Havaii.
Campi Magni meridiani 100 occidentes semiaridi sunt. Plerumque montes
occidentales alpini sunt. Clima in Bacino Magno arida, in austro occidentale
deserta, in litorale California mediterraneana, et in litorale Oregonia,
Vasingtonia, et Alasca meridiana oceanica. Plerumque Alasca polaris an
subarctica est. Tempestates intemperantes non rarae sunt: civitates Sinus Mexici
attingentes saepe typhones marinos habent, et plurimi turbines in Civitatibus
Foederatis, plerumque in Angiporto Turbinum? fiunt.

Civitates Foederatae sunt respublica multiculturalis, ubi variissimi greges
ethnici, mores, et aestimationes se miscent. Contra nunc paucos Indos Americanos
et indigenas Havaianas, paene omnes Americani vel eorum maiores intra quinque
saecula recentissima immigraverunt. Cultura quam plurimi cives ferme celebrant
est cultura Occidentalis, plerumque ex moribus immigrantium ex Europa, cum
singulis ex aliis fontibus motis, sicut mores ex servis Africanis illati.

Commentationes principales: Indi Americani et Colonica Civitatum Foederatarum
historia

Gentes quae terram Civitatum Foederatarum primum incolaverunt historici putant
per pontem terrestrem trans fretum Beringense in Alascam ab Asia pervenisse ad
minimum abhinc annos ab 14 000 ad 30 0000. Multi indigenae venatores vel
convectores primitivi erant; alii sedentarii ac agricultores. Multi tribus novas
formaverunt propter colonias ab Europeanis in America factas.

Res publica Civitatum Foederatarum Americae ex tredecim coloniis Britannicis
Americae Septentrionalis post bellum libertatis anni 1776 orta est. Hae coloniae
fuerunt: Provincia Nova Hantonia, Provincia Sinus Massachusettae, Colonia
Rhodensis Insula et Providentiae, Colonia Connecticuta, Provincia Novum
Eboracum, Provincia Nova Caesarea, Provincia Pennsilvania, Colonia Delevaria,
Provincia Terra Mariae, Colonia Dominiumque Viginia, Provincia Carolina
Septentrionalis, Provincia Carolina Meridionalis, et Provincia Georgia.

Iam circa annum 1760, magna discordia inter colonias et patriam Britannicam
exsistebant; exempli gratia, ob regimen mercantilisticum Britanicum, quod
vectigalia et delectus ad bella Europaea servanda imperabat, distantiam et
coloniarum problemata neglegens, et ob superbum cultum Americanum,
individualisticum et democraticum. Cum demum Americani regi restiterunt, rex
copias ad colonias rebelles opprimendas misit. Et Americani hos actos indignati
re vera rebellaverunt, militiasque civiles formaverunt.

Tandem Lexingtoniae die 19 Aprilis 1775 coniectus qui ubique auditur rerum
commutatio Americana cecinit. Postea, tredecim colonias suam libertatem a rege
die 4 Iulii 1776 declaraverunt. Francia se bello anno 1778 adiunxit, ut
Britanniam ab coloniis suis privet, veterem adversarium Britannicum molliens.
Bellum usque ad annum 1781 extendit, cum apud Yorktown exercitus Britannicus quo
Generalis Cornwallis praeerat se Generali Washingtonio dedit.

Civitates et Britanniarum Regnum bellum demum anno 1783 Foedere Lutetiae pacem
congruerunt. Anno 1789 civitates se coniunxerunt, nova constitutione foederali
anno 1787 perfecta, Georgio Washingtonio primo praeside.

Saeculo duodevicensimo ineunte, foederatio celeriter expansit. Emptio
Ludoviciana, anno 1803 a Praeside Jefferson facta, Franciam Napoleonicam ab
occidente submovit, et territorium Americanum duplicavit, colonias extensas ad
occidentem Missisippii Fluvii sinens.

Quod oeconomia Americana plerumque agriculturalis erat, terrae auxus Europaeique
immigrantes, quae terras novas excoluerunt, magnopere reipublicae oeconomiam
auxerunt. Terrarum aviditate regimina Americana, et foederalia et civica,
magnopere Indos Americanos oppresserunt quos Europaei putaverunt saevos,
incultos. Europaei Christianique porro habebant dogma Fati Manifesti, quo ei
omnis Americae Septentrionalis continens incolandus erat, populique nativi
mansuefaciendi, paganique in Christum ducendi.

Fato Manifesto Indi anno 1830 ad occidentem Mississippi Fluminis vi militari
repatriati sunt. Et impetus ad colonias fundandas minime ad fines Civitatum
Foederatarum desinit. Per saeculum undevigesimum, doctrina fati manifesti
expansionista hominibus filibusteris privati exprimitur, qui Americam Latinam
cum militibus mercinariis ex Civitatibus Foederatis invaserunt. Quamquam
regimina Civitatum Foederatarum semper illos filibusteros recusaverunt, populo
placebant.

Decennio 183, Europaei ex Civitatibus Foederatis Terras Texicas ad septentriones
Mexici plerumque desertas sub auctoritate Mexici compleverunt. Mox Texas
libertatem suam ab Mexico anno 1835 corripuit, quod populus novum regimen
Mexicanum Imperator Antonii Lopez de Sancta Anna indignatus est, cuius actus
autocrati eos multum nocuit. Cum Civitates Foederatae novam liberam Rempublicam
Texianam anno 1845 in dicionem suam redegit, hae civitates quoque incertas fines
inter Texiam et Mexicum sibi sumpsit, et occasionem ad Civitatum Foederatarum
fines augendas per bellum cum Mexico. Mexico victo, Foedus Guadalupe Hidalgo
anni 1848 Californiam, Novum Mexicum, Arizonam, et alias regiones ad
septentriones adiunctas Civittaibus Foederatis concessit.

Ex Civitatum Foederatarum conditu, contradictio magna inter libertatis doctrinas
patrum conditorum et civitatum meridianarum servitudinis consuetudinem
exsistebat. Declaratio Libertatis Americana anno 1776 facta "quod omnes Homines
sibi pares creantur, a suo Creatore praediti quibusdam Iuribus inseparabilibus,
inter quae numerantur ius ad Vitam, Libertatem, et Beata persequenda" coepit.
Motus ad capitalismum mundanum oeconomicam servitudinis utilitatem saeculo
septimo decimo iam multum diminuit, citando faucitatem per libera certamina
oceonomica et mechanicam rerum fabricationem. Quamobrem opinabilis erat finem ad
servitudinem sine tumultu mox fieri. At longa Civitatum Foederatarum divisio
inter civitates liberas Septentrionales et civitates serviticas Meriodionales
profundas divisiones culturales, oeconomicas, et politicas producit, quae
Septentriones et Meridianam ad separationem et bellum impellaturae erant.

Post victoriam electoralem Republicani Abrahami Lincoln anno 1860, qui
servitudinis expansionem in novis territoriis fortiter opponebat, undecim
civitates meriodionales ex CFA secesserunt, novam Civitates Americae
Confoederatas conditans. Bellum die 12 Aprilis 1861 coepit, cum exercitus
Carolinae Meridionalis tormenta in Castellum Sumter coniecit.

Bellum, quod quattuor annos, ad annum 1865 (de iure ad 1866) extendit, fuit
saevum. Novi modi bellum gerendi per belli cursum excogitati sunt, sicut
batalaria cataphracta cannones in turris praebita, batalaria subaqueana,
torpedones, minae navales et terrestres, sclopeta automatica,? pyroboli
manuales, et fossae castrenses. Quae res novae militares naturam internecivam
belli multum auxerunt. Iuxta censum anni 1860, octo centesimae omnium marium
albi coloris ab 13 ad 43 annos natorum interiverunt, quod 6 centesimas omnium
Septentrionum et 18 centesimas omnis Meridiei comprehendit.

Per decadem post Bellum Civile, Aetatem Reficiendi vocatam, variae emendationes
ad Constitutionem Civitatum Foederatarum perfectae sunt, quae iura civilia
Americanorum nigri coloris defendebant, sicut Enmendationem Tertiadecimam quae
servitudem illegalem declaravit, Enmendationem Quartadecimam quae ius civitatis
ad omnes in Civitatum Foederatarum natos dedit, et Enmendationem Quindecimam
quae suffragium ad omnes cives, vel ad Americani nigri coloris, repromisit.

Haec aetas quoque consummationem bellorum contra Indos vidit, cum complures
gentes Europaei aurum inveniendi vel fundos colendi causa ad terras occidentales
migraverint.

Quamquam autem per hanc aetatem causa hominum nigri coloris legibus prolata
erat, multae regiones ad meridiem a militibus regnatae a corruptela superatae
sunt. Contra libertatis hominum nigri coloris causam societas tromocratica
nomine Ku Klux Klan (KKK) surrecta est circum annos 1860. Aetatis finis accidit
cum compromissioni anni 1877 parente novus Praeses Rutherford B. Hayes copias
foederales ex civitatibus meridionalibus abscesserit.

Aetas maximae libertatis quae sequitur fuit quod auctor Marcus Twain aetatem
auream nominavit. Hac in aetate oeconomia Americana magnopere aucta est. Anno
1900 iam productio Civitatum Foederatarum industrialis productionem omnium
singularum civitatum mundi praeterquam illam Britanniarum Regni excessit.

Faucitate potestas venit. Saeculo vicensimo ineunte, Civitates Foederatae ad
scaenam internationalem advenerunt bellum contra Hispaniam gerentes, Cubam
liberandi causa, Philippinas Portumque Divitem adquirentes. Civitates quoque
partem ad fines primi belli mundani habuerunt, Franciam, Britanniarum Regnum, et
Russiam contra Germaniam, Imperium Austro-Hungaricum, et Imperium Ottomanicum
adiuvantes.

Bello confecto, Civitates Foederatae res Europaeas seponere studuerunt. Magna
autem Depressio oeconomica, quae annis 1930 mundum universum adflictavit, mundum
iterum ad bellum magnum citavit. Post impetum Iaponicum die 7 Decembris 1941
factum, Civitates secundum bellum mundanum inierunt. Ex bello, Civitates magna
potestate, bomba atomica oeconomiaque auctissima instructae emerserunt.

Post Bellum Civitates, ut respublica conditrix Consociationis Nationum, ius
intercessionis in Concilio Salutis tenturae erant. Civitates mundi in tres
factiones divisae sunt: mundus primus, in occidentem, capitalisticus a
Civitatibus Foederatis ductus; mundus secundus, in orientem, communisticus ab
Unione Sovietica ductus; mundus tertius, inter eos evolvens. Demum cum Unio
Sovietica anno 1991 cecidisset, Bellum Frigidum quod inter Civitates Foederatas
et Unionem Sovieticam accidit desivit. Et tempus quod Praeses Georgius H. W.
Bush nominavit Novum Mundi Ordinem coepit.

Die 11 Septembris 2001, Civitates Foederatae impetum tromocraticum passae sunt,
quo nonnulla aedificia alta, praecipue duae turres Emporii Mundi Novi Eboraci,
deleta sunt. Qui actus Civitates Georgio W. Bush Praeside impulerunt ad Bellum
contra Tromocrates Islamicos Usama bin Ladin duce in Afganistaniam gerere.
Postea Civitates pravo consilio quoque Iraquiam anno 2003 invaserunt, Praesidem
tyrannicum Saddamum Hussein demovendi causa, ne is arma destructionis massivae
adeptus foret. Nulla autem arma similia ibi inventa sunt, sed novum bellum
contra tromocrates et factiones religiosas culturalesque necesse fuit gerere,
Iraquiae pacem trahendi causa.

Mercatus mundi, qui post Bellum Frigidum per universum orbem terrarum inter
quasi omnes nationes mundi extendit, novam faucitatem oeconomicam citavit.
Optimismus populi, novi mercatus, et auctus productivitatis ob novas
technologias informaticas longam expansionem oeconomicam creavit. At simul
inflatio monetaria et demissae mediae argentariae usuriae, discrimen magnum ad
saeculi vincensimi fines creaverunt, quod extendit ab anno 2000 usque nunc.
Demum anno 2008 ocoenomia subito peius cecidit, republica et universo mundo
depressione oeconomica capta.



https://la.wikipedia.org/wiki/Britanniarum_Regnum

Britanniarum Regnum (publice et Anglice United Kingdom of Great Britain and
Northern Ireland, Britanniae Magnae et Hiberniae Septentrionalis Regnum Unitum)
est libera Europae Occidentalis civitas, anno 1801 creata, quae ex civitatibus
Anglia, Scotia, Cambria, in Britannia Maiore insula, et Hibernia Septentrionali,
in Hibernia, constat. In insulis haud longis ab Europa continentali remotis
iacet, et Mari Germanico, Oceano Britannico, Mari Hibernico, et Oceano Atlantico
circumdatur. Maxima insula est Britannia Maior. Regnum quattuordecim territoria
transmarina possidet, Imperii Britannici vestigia, quod in suo maximo splendore
quartam omnium mundanorum incolarum partem conligebat et super territoriis
quartam terrarum emersarum partem tegentibus patebat, scilicet, maximum orbis
terrarum imperium.

Prima democratia parlamentaria, civilitatis forma Britanniarum Regni in
monarchia constitutionali, una antiquissimarum in mundo, fundatur. Caput patriae
est monarcha, hodie Regina Elisabetha II, quae ut heres maiorum suorum regnat.
Civitas tamen ab ea dirigi vix potest; dicitur mos maiorum regni est regem
reginamve in foro publico numquam versari. Pro regina (vel rege), tamen ministri
sui rem publicam dirigunt, qui munera sustinent dummodo a Parlamento
sufferantur. Parlamento illi, ut mos maiorum fert, est summa legum faciendarum
copiarumque inveniendarum potestas. Vox Anglica Parliament est verbum seminis
Gallici, Latine 'sermonem' significans, quod a regalibus Aevi Medii consiliis
orsum est.

Parlamento sunt duae camerae: Parium et Communium. Socii camerae Communium a
civibus regni libere eliguntur; civi omni suffragium est. Caput et sedes
reipublicae est Londinium, praecipuus regni locus urbanus et, secundum normas
vigentis, Unionis Europaeae. Londinium etiam est primus mundi locus pecuniarius
et unum praecipuorum negotiorum umbilicorum inter civitates. Revolutionis
Industrialis cunae, regnum in praesenti sexta mundana oeconomica potentia
secundum PDG et septima secundum par adquirendi potestatem est.

Regnum est potestas nuclearis, cum quarta maxima dispensatione oeconomica
defensionis. Unionis Europaeae socium ex anno 1973, regnum etiam in
Consociationis Nationum Concilio Salutis quinque membrorum perpetuorum unum est,
et Gregem Octo Civitatum (G8), Consocietatem Auxilii et Evolutionis
Oeconomicorum, et Consortionem Populorum participat. Cuius pondus in plurimarum
antiquarum coloniarum lingua, cultura, et formulis legitimis adhuc manet.

Angliae et Scotiae regna cohabitaverunt velut liberae civitates sui iuris cum
suis propriis monarchis et formis politicis e saeculo nono evolutis. Olim, liber
Cambriae principatus in Anglicorum monarchorum manibus cecidit per Statutum
Rhuddlanense anno 1284. Per Conductionis Legem anni 1707, Anglia (Cambria
inclusa) et Scotia, quae ex Unione Coronarum anni 1603 iam foederatae erant,
politicam unionem sub forma Regni Britanniae Maioris decreverunt. Conductionis
Lex anni 1707 anni 1800 Regnum Britanniae Maioris et Regnum Hiberniae coniunxit,
quod ultimum lente sub Anglico dominio inter annos 1541 et 1691 cecidit ut
Regnum Foederatum Britanniae Maioris et Hiberniae anno 1801 formaretur. Rei
Publicae Hibernicae libertas anno 1922 insulae Hibernicae separationem secuta
est cum sex novem comitatuum in Ultonica provincia alligatis ad regnum
manentibus, quod anno 1927 ducit igitur ad publicum nomen Anglice United Kingdom
of Great Britain and Northern Ireland, scilicet 'Coniunctum Britanniae Maioris
et Hiberniae Septentrionalis Regnum'.

Regnum Britanniae Maioris praecipuo munere per Aevum Illuminationis functum est
cum forti praesentia in philosophia et scientiis velut cum magno pondere
theatrali et litterariae traditioni. Per totum secutum saeculum regnum ponderis
partem in Occidentalium notionum evolutione de democratia parlamentaria cepit
cum nobili contributione in litteris, artibus, scientiis. Imperii Britannici
opulentia, sicut aliarum magnarum potentiarum, coloniali usurpatione et servorum
commercio et industrializatio ex anno 1750 partim genita est cuius classis
navalis praecipuissima saeculi duodevicensimi erat. Nihilominus, ineunte saeculo
undevicensimo, regnum Acta Commercii Servorum (Anglice Slave Trade Act) anno
1807 probavit, se prima civitas quae commercium servorum modo perpetuo
sustulerat faciens.

Post Revolutionem Industrialem, Neapolione per Bella Coalitionum repulso, regnum
prima saeculi undevicensimi dicio mundana factum est. In suo maximo splendore,
Imperium Britannicum, Britanniarum Regnum, et omnes partes quae, quamquam
separatae, eo imperarentur simul consideratum, super aliam tertiam partem
terrarum emersarum patebat et insuper aliam tertiam omnium mundorum incolarum
partem continebat. Imperium Britannicum igitur maximum et cum maximo incolarum
numero quod historia sciverit fuit. Id communiter appellatum est "imperium super
quod Sol numquam occidit" (Anglice: The empire on which the sun never sets);
immo, imperii pars semper fuisse ubi interdiu esset dicitur.

Per totum saeculum undevicensimum, civitas praecipuo munere in parlamentariae
democratiae evolutione functa est, partim propter multarum factionum systematis
emergentiam et suffragii universalis expansionem. Artium scientiarumque
evolutio, cum celebribus hominibus velut Isaaco Newtono, Britanniarum Regni
munus motorium in cultura scientiaque saeculi duodevicensimi construendis
patrimonio quoque ostendit. Aevo Victoriano exeunte, Britanniarum Regnum suum
industriale monopolium valde amisit pro Imperii Germanici et Civitatum
Foederatarum beneficio, quae in industriali productione et commercio circa
decennium 190 civitatem superaverunt. Omissis his rebus, civitas praecipua
superpotentia manet et suum imperium suam superficiem maximam anno 1921 attigit.

Postquam regnum a primo bello mundano se recuperavit, primum internationale
mediaticum rete magno gradu creatum est; BBC sive Britannica Radiodiffusionis
Corporatio. Operariorum motus civitatis se evolvere ex exeunte saeculo
undevicensimo perrexit et anno 1924 prima Operariorum gubernatio in potestatem
advenit. Britanniarum Regnum im Tertium Imperium pugnavit una cum suis
Consortionis alligatis inter quas Canada, Australia, Nova Zelandia, Africa
Australis et India. Dux in bellico tempore, Winston Churchill et successor eius
Clemens Attlee postbellicum destinatum velut "Magnorum Trium" partem gesserunt.
Secundum bellum mundanum regno multum nocuit. Sumptuosa credita bellici
temporis, Civitatibus Foederatis et Canada decreta, Civitatum Foederatarum
Propositi Marshalliani auxiliis coniuncta, Britanniarum Regnum in
reconstructionis viam valde iecerunt.

Annus 1945 civitatis socialis et valetudinariarum diaconiarum completissimarum
unius ortum vidit dum in plena reconstructione oeconomiae quaesita totius
Consortionis gentes regnum multiethnicum struere impellebant. Post secundum
bellum mundanum decolonizatio coepit. India libera anno 1947 facta est dum
Tanganica et Cameronia Consociationis Nationum tutelae traditae sunt. Novi
postbellici politici limites regni, ob duas novas superpotentias, confirmati
sunt per Crisin Fossae Clysmatenae anni 1956. Ghana libera facta est anno 1957,
Nigeria anno 1960 et Zambia anno 1964. Rhodesiae Australis et Africae Australis
decolonizatio gravia problemata causavere.

Anno 1952, Elisabetha II Georgio VI patri in regnum successit, et proximo anno
regnum accepit. Post stagnationis oeconomicae, massivorum operistitiorum et
industrialis recessionis periodon per decennium 198 cum oeconomicae activitatis
deminutione, Britanniarum Regnum tunc "aeger Europae homo" est. Decennio 199
notanda est Prima Ministra Margarita Thatcher, Domina Ferrea appellata, quae
numerosas reformationes oeconomicas in liberalismo oeconomico inspiratas fecit
quae praecedentem pergravis Civitatis socialis postbellicum oeconomicum
politicumque consensum rumpebant; hae reformationes oeconomicas regni
recreationem permiserunt, quamquam, secundum eius detractores, in maximam
socialem fracturam conduxit. Anno 1982, Leopoldus Galtieri, praeses Argentinae,
declarans Falklandias, quas Britanniarum Regnum diu regnaverat et quae a
civitatibus Britannicis iam incolabatur, Argentinae terras esse, exercitum ad
insulas misit. Margarita Thatcher exercitum Britannicum misit, et exercitum
Argentinae ex insulis pulsit. Anno 1990, Ioannes Major Primus Minister electus
est. Post septem annos, Antonius Blair, de Operariorum Partibus, electus Primus
Minister est, qui politicas Margaritae Thatcher tendentias secutus est. Rerum
Externarum Britannica civilitas iuncta est cum Civitatibus Foederatis Americae,
et Britanniarum Regnum anno 2003 milites misit ad Iraquiam cum militibus
Civitatibus Foederatis, ut Saddamum Hussein de potestate deicerent.

Britanniarum Regnum Unionis Europaeae socium ex anno 1973 est. Praesentis
gubernationis animus relatus ad solidiorem integrationem in unionem vagus est.
Optimatium Partes ad Britannicam civitatem eius libertatis reditum petunt dum
Democratae Liberales maiorem implicationem commendant. Anno 2016 civites
suffragium tulerunt ut Regnum ex Unione Europaea discedat.

Britanniarum Regnum, velut suum nomen significat, regnum est, sed Britannici
monarchae potestas (in praesenti regina Elizabeth II) de facto omnino
caerimonialis est, quae regnat, sed non gubernat. Huius parlamentariae
monarchiae potestas exsecutiva, in nomine reginae, a primo ministro (in
praesenti Theresiae May) et aliis consilii ministris exercetur. Primus minister
a regina nominatur, non eligitur. Regina factionis comitia legifera vincentis
ducem eligere debet: gubernatio igitur suum locum in omnibus comitiis legiferis
amittere periclitatur. Consilium ministrorum gubernatio Suae Maiestatis est.
Velut in omnibus parlamentariis regiminibus, ministri veniunt et responsabiles
sunt Parlamenti, scilicet, gubernatio ab hoc ultimo prosterni potest.
Britanniarum Regnum in praesenti mundo rararum nationum una est ubi constitutio
non codificata est. Quae constituitur constitutionalibus consuetudinibus et
diversis elementis e moribus eventis et iure consuetudinis, collectione quae
crebro designatur sub Britannicae constitutionalis legis denominatione, e
Gulielmi I Conquestoris tempore anno 1066 statuta.

Britannica gubernatio generatim a quindecim aut viginti ministris constituitur
qui, circum Primum Ministrum, consilium ministrorum formant, quod non
confundendum est ministerio, quod est congregatio centenae hominum, scilicet,
ministrorum, secretariorum civitatis, secretariorum vicariorum civitatis et
secretariorum parlamentariorum privatorum. Praetera, phaenomenon magis magisque
in regno auget: solidaritas ministerialis, id est, si primus minister
ministerialem responsabilitatem a Parlamento accusatam compromittit, is non
solus e potestate abicitur, sed ministri quoque abiciuntur.

Etiam, gubernatio processum legisferum participat. Etenim, Camera Communium tali
modo disponitur ut gubernatio, cum sua maxima parte, oppositionem oppetat.
Gubernatio etiam textus proponere potest qui a Camera disceptentur et quibus
Camera suffragetur.

Maximae Britannicae partes sunt Factio Laboris, quarum dux est Ieremias Corbyn
et Optimatium Partes, quarum dux est Primus Minister Theresia May. Alterae
partes sunt Liberalium Democraticorum Partes. Regina est civitatis caput, dum
suus primus minister est gubernationis caput. Duae Parlamenti camerae et
gubernatio ipsa potestatem legislativam tenent. Nuper auxit in regno
nationalismus in Caledonia (Scottish Nationalist Party), Cambria (Plaid Cymru),
et Cornubia (Mebyon Kernow). Variae Britanniarum Regni partes habent parlamenta
propria. Partes propriae Hultoniae est Congressus Hultoniensis, Caledoniae est
Parlamentum Caledonicum, et Cambriae est Congressus Vallensis.

Britanniarum Regnum Consociationis ex pacto Atlantico Septentrionali, Unionis
Europaeae, Consortionis Populorum et Gregis Octo Civitatum socium est. Etiam
Concilii Salutis Consociationis Nationum membrum perpetuum est, cui dissuasio
nuclearis quoque suppetit.

Immensi Imperio Britannico succedens, Britanniarum Regnum pondus verum in mundo
exercet, adhuc extensivo linguae usu et exclusiva propinquitate cum Civitatibus
Foederatis Americae roboratum.

Britanniarum Regnum tria legalia systemata? dissimilia habet: Ius Anglicum
(Anglice English Law), quod in Anglia et Cambria impletur, et Ius Hiberniae
Septemtrionalis (Anglice Northern Ireland Law), ambo in iuris consuetudinarii
principiis condita. Ius Scoticum (Anglice et Scotice Teutonice Scots Law) mixtum
systema in iuris civilis principiis fundatum est. Conductionis Lex anni 1707
anni 1707 separatarum legum systema Scotiae praestat.

Camera Parium (Anglice House of Lords) maximum tribunal criminalibus et
civilibus casibus Angliae, Cambriae et Hiberniae Septemtrionalis, et solum
civilibus casibus Scotiae est. Ob constitutionis recentes mutationes, Camera
Parium potestates in novum Tribunal Supremum Britanniarum Regni (Anglice Supreme
Court of the United Kingdom) anno 2009 transferentur.

Britanniarum Regnum in partes quattuor, crebro nominatas "civitates domesticas"
sive "civitates constituentis" (Anglice home nations) dividitur. Singulae
civitates, vicissim, a singulis gubernationibus locorum dividuntur. Regina
Locumtenentem Parem sicut per regnum dissimilium determinatarum zonarum
personalem repraesentantem nominat. Tabula secuta breviter quattuor nationes
domesticas describit:

Nota: territoria transmarina sunt territoria sub dicione et dominio regni, sed
proprie loquendo non regni partes sunt.

Nec Monapia insula, nec appariturae (Anglice bailiwicks) Caesareae et Lisiae
(Anglice Guernsey  ; Francogallice Guernesey), regni partem faciunt; quae
Coronae Britannicae domania (Anglice dependencies) sunt.

Maxima Angliae pars terreni prominentiam parvam habet, exceptis Septemtrione et
Cornubiae paeninsula. Duo praecipua flumina Thamesis (346 km latus) et Sabrina
(354 km lata), latissimum flumen in regno, sunt. Prope Dubrem specus sub Freto
Britannico Britanniam Maiorem Franciae coniungit.

Culmina amplius 1000 metra alta in Anglia non sunt; locus altissimus Anglicus
Cacumen Scaffellense (Anglice Scafell Pike), 978 metra altus, in Districtus
Lacuum (Anglice Lake District) in Cumbria est.

Scotiae geographia varia est, cum planitiebus (Anglice lowlands) Meridie et
summis montibus (Anglice highlands) septemtrione et oriente, incluso Benneve
(Anglice Ben Nevis et Scotice Beinn Nibheis), culminanti loco Britanniarum Regni
(qui nihilominus Pagetensi monte, 2934 metrorum alto, in Georgia Meridionali,
loco culminanti territoriorum transmarinorum Britannicorum, superatur.

Longa et profunda freta in terras penetrantia. Scotia circa 800 insularum
possidet, quae pleraeque Occidente et Septemtrione nationis sitae sunt, inter
quas praecipuae Ebudes (Anglice Hebrides ; et Scotice Na h-Eileanan), Orcades et
Aemodas sunt. Quamquam Edimburgum (sive Aneda) caput sit cum pulchro historico
architecturalique patrimonio, praecipua urbs est Glasgovia.

Cambriae maxima pars super montuoso terreno iacet. Maximum culmen Collis Niveus
(Anglice Snowdon  ; Cambrice Yr Wyddfa), 1085 metrorum altus, est. Cardiffa
Cambricum caput ex anno 1955 sunt, Meridie sita. Plerique incolae Meridie sunt,
praesertim in urbibus Swanseae, Novi Burgi et Cardiffae. Maxima Septemtrionalis
urbs Vrexhamum (Anglice Wrexham  ; Cambrice Wrecsam) est.

Hibernia Septemtrionalis Britanniarum Regni patrimonii pars est. Lacus Neaghus
(Anglice Lough Neagh  ; Hibernice Loch nEathach) maximus lacus in Insulis
Britannicis, 388 km² latus, est. Lacus fere 30 km ab Austroccidente Belfastii
situs est. Mons Domangardi (Anglice Slieve Donard  ; Hibernice Sliabh Dónairt
sive Sliabh Domangard) maximum cacumen in Hibernia Septemtrionali, est 849 metra
altum.

Summatim, Britanniarum Regnum circa mille insularum possidere aestimatur; 800
solum Scotiae. Pleraeque insulae naturales sunt, quamquam aliquae artificiose
creatae sunt cum saxorum et lignorum auxilio.

Comparative,? Britanniarum Regnum superficiem similem Romaniae, Aequatoriae,
Ghanae, aut Ugandae habet.

Clima Britannicum est frigidum et valde pluviosum. Pratis et pascuis ubi
vaccinum et ovinum pecu pascit multo propitium est. Fluxu Sinus (Anglice Gulf
Stream) adficitur. Amplius dierum dimidium nubilum est. Clima valde varium et ex
frigido pluviosoque die in apricum diem rapide aliquas horas transire potest,
quamobrem homines paenulam impermeabilem et umbellam considerate ferunt.

Britanniarum Regnum quinta mundana oeconomia anno 2006 erat cum producto
domestico grosso 2246 milliardorum dollariorum, post Civitates Foederatas,
Iaponiam, Germaniam, et Sinam. Factum est sextum post Franciam anno 2008.
Secundum classificationem per PDG in par acquirendi potestate, Britanniarum
Regnum sexta civitas est. Urbs Londiniensis praecipua sedes oeconomica
commercialisque in plano megalopolium velut Urbis Neo-Eboracensis aut Tocionis
est. Per viginti quinque annos, oeconomia Britannica secundum Anglosaxonicam
normam designata esse e decennium 199 videtur, quae praesertim in liberalismi
principiis, mercatus liberi et debilis indictionis tributariae, fundatur.

Britannici primi qui in Revolutionis Industrialis aevum ingressi sunt fuere,
evolvendis praesertim, velut pleraeque nationes in via industrializationis
coaetaneae, industriis gravibus, sicut navali constructione, fodinali industria,
et chalybeia textilique productione. Regnum transmarinum Britannicarum rerum
confectarum mercatum creavit qui id internationalem mercatum per saeculum
undevicensimum dominari permisit. Nihilominus, ob et aliarum nationum
industralizationem et in agricultura operum amissionem, Britanniarum Regnum suum
oeconomicum progressum deminuere relate? ad alias civitates vidit. Ideo, gravis
industria lente se inclinavit per saeculum vicensimum. Verumtamen, campus
tertiarius sensibiliter evolutus est et nunc circa 73 centesimae Britannici PDG
aestimatur.

Campus tertiarius in regno pecuniariis diaconiis, praesertim in argentario et
cautionali ramis, temperatur. Londinium est maximum pecuniarium umbilicum in
mundo, praecipue opera Bursae Londiniensis (Anglice London Stock Exchange), in
Bursa Internationalis Futurorum Pecuniariorum et Optionum Londiniensis (Anglice
London International Financial Futures and options Exchange) et in Lloyd's of
London, omnibus sitis in Urbe Londinii, propemodum Parisiensis Defensionis
(Francogallice La Défense) simile. Caput maximam peregrinarum argentariarum
sedum densationem etiam possidet. Per ultima decennia, pecuniarium umbilicum
super ripas Thamesis in vico Naodochotopiae (Anglice Docklands) evolutum est qui
postea argentariarum HSBC et Barclays graphea acceperunt. Quidam
multinationalium societatum numerus, sine base in regno, est quae Londinium
velut Europaeam aut peregrinam socialem sedem elegerunt; verbi gratia, primus
pecuniarius grex in mundo, Citigroup. Notandum est Edimburgum media ponderis
pecuniaria quoque possidere.

Periegesis praecipuam Britannicae oeconomiae partem repraesentat: cum amplius 27
millionibus periegetarum pro anno, regnum sextum mundanum periegeticum
destinatum est.

Campus secundarius valde e Bello Orbis Terrarum II deminuit. Qui, verumtamen,
momentosam Britannicae oeconomiae partem constituit. Britannica motrorum
industria praecipuam partem repraesentat, quamquam nihilominus deminuta,
conlapso MG Rover. Civilium militariumque aeroplanorum productio maxima
Britannica aerospatiali societate BAE Systems et Europaea EADS (Airbus
dirigente) dirigitur. Rolls-Royce significativissimam mundani aerospatialium
motrorum mercatus partem tenet. Chemica pharmaceuticaque industria quoque
ponderis est cum secundis et sextis praecipuis nominibus pharmaceuticae
industriae in mundo: id est, GlaxoSmithKline et AstraZeneca, ambae societates
cum base in Britanniarum Regno. Creativa industria (ars, cinematographia, cultus
modus, designatio, etc.) 7 centesimae PDG est, 5 centesimae inter annos 1997 et
2004 augens.

Agriculturalis campus solum 0.9 centesimae PDG est. Climatis causa, agricultura
dimidium necessitatum alimentariarum solum explet et scandalis (vaccarum
vercordum, febris aphthosae) spargitur.

Regnum praecipuas energeticas opes possidet: carbonem, gasium, petroleum . . .
quaquam duo ultima deminuunt. Primariae energiae productio 10% Britannici PDG
responsalis? est, partis maioris ponderis quam in plerisque industrializatis
civitatibus.

Regni moneta libra sterlingorum (Anglice pound sterling) est, signo "£"
repraesentata. Argentaria Angliae (Anglice Bank of England) umbilicus
argentarius imprimis nummorum et syngrapharum fabricationem gerens est. In
Scotia et in Hibernia Septemtrionali, argentariae sibi ius distribuendarum
suarum propriarum syngrapharum reservant sub ea condicione, ut ceterum
sufficientem Argentariae Angliae syngrapharum numerum in reservatione sustineant
quae distributionem tegant. Britanniarum Regnum euronem non adoptare mavult ex
huius monetae iactu anno 1999, quamquam gubernatio de monetae adsumptione
referendum facere decreverit si "quinque oeconomica examina" firma fierent.
Britannica opinio semper contraria est, etsi nuper augentem curiositatem de
adoptione ostendit.

Censu Aprilis anni 2001, Regni incolae 58 789 194 erant, scilicet tertia Unionis
Europaeae civitas, post Germaniam et Franciam. Post biennium, incolae 60.2
milliones superabunt, praesertim propter immigrationem sed quoque propter
natalitatis et exspectationis vitalis incrementum. Circa quarta Britannorum pars
prosperam Angliae Meridiem incolunt et plerique urbicolae sunt cum numero
aestimato 7 517 700 incolarum solum capiti Londiniensi.

Alphabetizationis index 99 centesimae attingit et schola e quinque annis usque
ad sedecim annos aetatis (quindecim exeunte Iulio aut Augusto natis) obligatoria
est.

Nostrorum dierum immigratio praesertim ex Europa et e nationis quae quondam
Imperium Britannicum formabant venit. E Bello Orbis Terrarum II, Britanniarum
Regnum substantialem immigrationem absorbuit cuius tres praecipuae fluxus
origines Europa, Africa, et Meridionalis Asia sunt. Anno 2001, circa 13.1
centesimae Britannicorum incolarum cum ethnico allophylo (inclusis Caucasiis non
Britannicis) se indentificabat. In aliquot urbibus, ethnicorum circulorum
percentatio substativa est; 40.1 centesimae Londinii, 34.4 centesimae
Birminghamiae et 39.5 centesimae Leicestriae.

Etiam in Britanniarum Regno emigrationis fluxus est cum circiter 5.5 millionibus
Britannorum foras viventium. Aliud semimillio per quamdam anni tempus foras
vivit aut operat, praesertim in Australia et in Hispania.

Quamvis regnum linguam de iure non habeat, lingua qua homines in Britanniarum
Regno magis utuntur est lingua Anglica, Germanica lingua ex Anglica Antiqua
prognata, quae magnum verborum numerum e Norvegica Antiqua, Normannica et Latina
possidet. Lingua Anglica per mundum (praesertim Imperio Britannico) diffusa et
negotiorum lingua mundana facta est. Totus mundus ea velut secunda lingua magis
quam alia utitur.

Aliae autochthonicae linguae regni Lingua Scotica Teutonica (quae Anglicae
proxima est) et quattuor linguae Celticae sunt. Quae ultimae in circulos duos
dividuntur; duas linguas P-Celticas (Cambricam et Cornubicam) et duas linguas
Q-Celticas (Hibernicam et Scoticam). Cumbricarum Celticarum dialectorum pondera
in Angliae Septemtrione per saecula perstiterunt, celebrius in numerorum
collectione sive yantantethera (Anglice: Yan Tan Tethera) quibus ad oves
computandas utitur. Anni 2001 censu, amplius quinta Cambriorum pars (21%)
Cambrice loqui scire dixit, anni 1991 census (18%) incrementum. Adhuc circa
200 000 Cambrice loquentium Angliam incolere aestimatur. Parvi circuli Cambrice
et Scotice in aliis mundi partibus quoque loquuntur, Gadelice Scotice loquentes
in Nova Scotia Canadensi et Cambrice loquentes in Patagonia Argentina.

Immigrantium linguae circa 10 centesimae regnum incolentium constituunt; 2.3
centesimae incolarum Francogallice loquitur, 1 centesimae Polonice (propter
recentem massivam migrationem in Britanniarum Regnum), 0.9 centesimae Theodisce
et 0.8 centesimae Hispanice. Pleraeque aliae linguae quibus in Britanniarum
Regnum utitur ex Europa, Asia, et Africa originariae sunt. Plerique in
Britanniarum Regnum immigrantes Anglophonicis nationibus (talibus velut Nigeria,
Iamaica, Hongcongo, et Philippinis) orti sunt, quamobrem magna varietas inter
allophylicas communitates in Regno non est.

Per totum regnum, pueros secundae linguae studere usque ad quattuordecim annos
in Anglia et sedecim in Scotia obligatorium est. Francogallica et Theodisca
secundae linguae sunt quibus Angli et Scoti utuntur, dum Cambrica secunda
praecipua Cambriae est. Secundum investigationem anno 2003, 89 centesimae
Britannorum basicum Francogallicae dominium habet et 23 centesimae Theodiscae.
Aliae linguae quae populares fiunt sunt Hispanica 7 centesimae et Russica 0.5
centesimae.

Foedus Unionis (Anglice: Treaty of Union) quod in Britanniarum Regnum
formationem induxit Protestantem successionem et vinculum inter Ecclesiam et
Civitatem adhuc manens firmavit. Religio Christiana praecipua est, quam
Islamismus, Hinduismus, Sichismus, et postea Iudaismus, secundum sectatorum
numerum, sequuntur. Secundum schedam interrogatoriam Tearfundianam (ex anno
2007) 53 centesimae hominum se Christianos professi sunt; scheda autem anni 2004
voluntatem socialem Britannorum collustrans (Anglice: 2004 British Social
Attitudes Survey) anni 2004 et census t anni 2001 similia sunt, in quo ultimo
71.6 centesimae Christianam fidem suam esse dixerunt, quamvis ultimus "suaviore
quaestione" uteretur. Nihilo minus, scheda Tearfundiana solum unum e decem
Britannis reapse singulis hebdomadibus ecclesiae interesse ostendit.

Etiam magnus et crescens atheistarum et agnosticorum circulus est. Anni 2001
censu, 9.1 milliones (15% regnum incolentium) haud religionem asseruit cum 4.3
millionibus (7% incolarum) magis nullam religiosam praepositionem affirmantibus.
Disparitas est inter numeros eis qui se cum particulari religione indentificant
et eis qui Deum credere declarant: Eurobarometrica demoscopia anno 2005 gesta 38
centesimae respondentium Deum credere, 40 centesimae quoddam spiritus sive
vitalis vis genus credere, et 20 centesimae nullum spiritus, Dei sive vitalis
vis genus credere monstravit.

Christiana praecipua religio in Anglia est cum Ecclesia Anglicana statuta:
ecclesia repraesentationem in Parlamento Britannico retinet, et Britannicus
monarcha quoque ecclesiae socius est (requisitum altero Foederis Unionis
"articulo") et suus gubernator supremus. Ecclesia Angliae etiam ius
adumbrandarum legisferarum rationum (relatarum ad religiosam administrationem)
per Synodum Generalem retinet, quae postea Parlamento leges faciendae sunt.
Ecclesia Catholica Romana in Anglia et Cambria est secunda maxima Christiana
religio, cum circa quinque millionibus sectatorum, praesertim in Anglia. Etiam
sunt crescentes Orthodoxae, Evangelicae, et Pentecostales ecclesiae, cum
Pentecostalibus ecclesiis in Anglia nunc tertia post Ecclesiam Anglicam et
Ecclesiam Catholicam Romanam secundum praesentiam in ecclesia. Inter varias
ecclesias Pentecostales Ecclesia Pentecostalis Elim est corpus praecipuum. Alii
Christiani circuli sunt Exercitus Salvationis, Ecclesia Reformata Coniuncta,
Concilia Dei, Fratres Plimmutenses, Unio Baptistica, Ecclesia Methodistica, et
ecclesiae domesticae.

Presbyteriana Ecclesia Scotiae (Anglice Church of Scotland ; Scotice Eaglais na
h-Alba  ; Scotice Teutonice The Kirk) Scotiae religio civitatis agnoscitur et
civili dominio non subditur. Britannicus monarcha est socius ordinarius, et
super suam accessionem requiritur ut iuret se securitatem ecclesiae defensurum.
Ecclesia Catholica Romana in Scotia secunda praecipua Christiana ecclesia in
Scotia est, 6 centesimae incolarum repraesentans. Ecclesia Episcopalis Scotica
(Anglice Scottish Episcopal Church ; Scotice Eaglais Easbaigeach na h-Alba ;
Scotice Teutonice English Kirk), quae Anglicae Communionis pars est, originem a
finali Presbyterianismi statutione in Scotia anno 1690 trahit, cum ab Ecclesia
Scotiae separata est et Ecclesiae Angliae "ecclesia filia" non est. Aliae
divisiones in Ecclesia Scotiae, praesertim saeculo undevicensimo, in variarum
aliarum Presbyterianarum ecclesiarum creationem in Scotia duxerunt, inter quas
Ecclesia Libera Scotiae.

Decennio 193, Ecclesia in Cambria (Anglice Church in Wales  ; Cambrice Yr Eglwys
yng Nghymru) ab Ecclesia Angliae libera et destatuta? facta est, sed in Anglica
Communione manet. Unio Baptistica Cambriae (Anglice Baptist Union of Wales  ;
Cambrice Undeb Bedyddwyr Cymru), Methodismus, et Ecclesia Presbyteriana Cambriae
(Anglice Presbyterian Church of Wales  ; Cambrice Eglwys Bresbyteraidd Cymru)
quoque in Cambria adsunt.

Praecipui circuli religiosi in Hibernia Septemtrionali super Panhibernicam basin
disponuntur. Quamquam Protestantes et Anglicani maximum sectatorum numerum
plerumque habent, Ecclesia Catholica Romana est Hiberniae sola praecipua
ecclesia: Ecclesia Presbyteriana in Hibernia (Anglice Presbyterian Church in
Ireland  ; Hibernice Eaglais Phreispitéireach in Éirinn) Ecclesiae Scotiae arte
conexa in eo quod attinet ad theologiam et historiam, secunda praecipua ecclesia
est quam Ecclesia Hiberniae (Anglice Church of Ireland  ; Hibernice Eaglais na
hÉireann ; Anglicana), saeculo undevicensimo destatuta,? sequitur.

Anni 2001 censu, 1 536 015 Musulmanorum in Anglia et Cambria erant, 3 centesimae
incolarum constituentium. Musulmani in Scotia numerum 42 557 attingunt, 0.84
centesimas incolarum repraesentantes. Praeterea 1943 Musulmanorum in Hibernia
Septemtrionali enumerati sunt. Musulmanorum maximi circuli Pacistaniensis,
Bengaliensis et Indicae originis sunt. Secundum approximativam Schedae Vis
Laboralis (Anglice Labour Force Survey) percontationem, totus Musulmanorum in
Britannia Maiore anno 2008 2 422 000 fuit.

Circa millio incolarum Indicae originis religiones colit; 560 000 Hisduistarum,
340 000 Sichistarum, et 150 000 Buddhistarum. Societas non gubernativa 800 000
Hinduistarum in regno esse aestimat. Leicestria mundi paucorum Ianisticorum
templorum unum extra Indiam hospitio accipit.

Britanniarum Regnum semipublicum educationis systema latissimum et evolutum
quoque possidet.

Regnum maximi ponderis et praeclarimorum disciplinae superioris institutorum
aliquae in mundo habet, praesertim Universitatem Oxoniensem et Universitatem
Cantabrigiensem, ambobus Oxbrigia (Anglice: Oxbridge) saepe appellatis, sed
etiam Universitarium Collegium Londiniense (Anglice: University College London,
UCL) et Universitatem Londiniensem. Anno 2007, fuerunt 112 universitates et
collegiorum universitariorum (Anglice: university college).

Anno 2006, Britanniarum Regnum fuit locus quaestionum scientificarum
productivissimus, post Civitates Foederatas. Regnum magnum scientistarum et
ingeniariorum numerum format. Britannicis attribuntur scientificae inventiones
velut hydrogenium, oxygenium, gravitatem, electrona, acidi deoxyribonucleici
structura, televisio, birota hodierna, computratum, etc. Regnum etiam fuit prima
civitas quae publicam radiophoniam continuam, publicae transvectionis systema
per ferrivias et civile et militare radioelectricae detectionis rete omnino
operationale introduxit.

Regnum magnificos et praeclaros auctores, poetas, et litterarias figuras? mundo
dedit. Gulielmus Shakesperius, Anglicus theatralis auctor, optimus linguae
Anglicae scriptor a multis habetur.

Britannica cinematographia per temporis multum cinematographiae evolutionem
adfecit, exempli gratia, cum Technyphiis Gillapolitanis (Anglice Earling
Studios), quae inter technyphia antiquissima esse asseverantur. Quamquam
historia successuum locuples, industria assiduis disceptationibus de identitate
et Civitatum Foederatarum et Europaei cinematographiae pondere distinguitur.
Inter celeberrimas productiones notandae sunt:

Respublica plurimas internationaliter celebres orchestras habet, inter quas
Orchestra Symphonica BBC (Anglice BBC Symphony Orchestra), Orchestra
Philharmonica Londiniensis (Anglice London Philharmonic Orchestra), Orchestra
Philharmonica Regalis (Anglice Royal Philharmonic Orchestra) et praesertim
Orchestra Symphonica Londiniensis (Anglice London Symphony Orchestra), ab
Valerio Gergiev conducta.

Regnum magnopere musicae rockicae, rockicae durae, et punkicae rockicae
evolutioni contribuit et legendariorum gregum ortum dedit. Inter quos:

Regnum genera expansioni quoque contribuit, inter quae gothica, technica,
hausica, metallum, electronica, popularis, rhythmus et caeruleae, et alia genera
tam variabilia quam innominabilia:

Praecipuum communicationis medium, BBC, est publica radiophonicorum
televisificorumque programmatum productionis diffusionisque societas. Praesertim
ob suas renuntiationes, maximae qualitatis famam adquisivit, velut numerosa
internationalia praemia attestantur. Principales televisifici tramites sunt BBC
One, BBC Two, ITV1, Channel 4, et Five. Radiophoniam BBC Radio, cuius duae
principales stationes sunt BBC Radio 2 (statio generalistica, quae radiophonica
statio auscultatissima in Britanniarum Regno est cum 13.7 millionibus auditorum
hebdomadariorum) et BBC Radio 1 (statio musica).

In scripto quotidiano generalistico? prelo diaria dividi possunt in categorias
duas: in "qualitatis" diaria et in "populariora" diaria tabloidum, sive rumorum
diariorum modo. In prima categoria, The Daily Telegraph, The Guardian, The
Independent, et The Times inveniuntur. In "sensationalistici" preli capite The
Sun Anglicae linguae diarium diffusissimum in mundo (quarta pars Britannici
mercatus) est. Pleraque diaria hebdomadae exitus editionem numerosas sectiones
et supplementa suppeditantem habent.

Pediludium, harpastum, criccetius, et pillamalleus omnia aliquod communis
habent, ut omnes a regno orta sint.

Popularissimus ludus athleticus est pediludium. Regnum nunquam ludit quae
singula civitas singulam turmam habet. Notandae sunt numerosae societates
pedilusoriae, inter quas Arsenal Football Club, Chelsea Football Club, Newcastle
United Football Club, Liverpool Football Club, et Manchester United Football
Club Angliae: Celtic Football Club, et Rangers Football Club Scotiae.



https://la.wikipedia.org/wiki/Nationes_mundi

Nationes mundi, hac in commentatione descriptae, sunt liberae mundi civitates,
quae suo iure imperioque reguntur. Hoc agendo definitioni Consociationis
Nationum obtemperamus, quamquam a definitione communi Latina nationis
aliquantulo discrepamus.

Civitas, ut Hobbes definit, "est persona una, cuius voluntas, ex pactis plurium
hominum, pro voluntate habenda est ipsorum omnium; ut singulorum viribus et
facultatibus uti possit, ad pacem et defensionem communem." Hoc est, civitas est
omnes cives sensu abstracto qui cuncti eorum ius ad personam regnantem delegant,
quae persona potest esse institutum publicum, magistratus, rex, etc.

Populus ab antiquitate dicitur omnes cuiusdam civitatis cives, sensu concreto,
qui una omnes rei publicae magistratús cooptant. Gens et natio plerumque
familiarum multitudo dicitur cognatarum per civitatem, natum, cultum, vel
progeniem.

Olim Romani sicut Caesar et Cicero praecipue gentes dicebant tales qui in
Imperio Romano vivebant, qui numquam propriam civitatem suam habuerunt, sed
nomen quoddam communicabant. Exempli gratia erant gens Iulia et gens Aemilia.

Nationes autem dicebant praecipue qui extra imperium vivebant, sicut Germani,
vel qui olim civitatem suam habuerunt. Cicero, qui appellabat Germanos, Gallos,
Africanos et Hispanos "immanes ac barbarae nationes," ait "Omnes nationes
servitutem ferre possunt, nostra civitas non potest."

Romanis quidem vocabulum natio idem significabat ut nobis hodie, quod demonstrat
"Porticus ad Nationes" ab Augusto factus, sic nominatus, qui habebat
quattuordecim simulacra omnes nationes cognitas repraesentantia.

Verumtamen sensu latissimo vocabulum gens saepe sensum nationis quoque
concludit, sicut terminus qui usquequaeque complectit omnes homines, familiae,
gentes, nationes, et imperia. Maurus Servius Honoratus igitur de porticu
scripsit:

Imperio Romano victo, post medium aevum, iam saeculo septimo decimo, multa nova
regimina instituta sunt, ubi saepissime quodque regimen solam suam propriam
gentem regebat. Philosophi ea aetate igitur varios regiminis status vel
constitutiones distinguerunt, sicut imperii statum, nationis statum, civitatis
statum, gentis statum.

Possumus etiam simpliciter loqui de gente, natione sine statu, natio (natio cum
statu civitatis), civitate, imperio.



https://la.wikipedia.org/wiki/Lutetia

Lutetia Parisiorum, tempore mediaevali etiam Parisius (indecl.; Francogallice
Paris), est caput et maxima Franciae urbs. Flumen Sequana urbem in duas partes
dividit, scilicet septentrionalem (rive droite 'ripam dextram') et meridianam
(rive gauche 'ripam sinistram').

In ipsa Lutetiae urbe, quae ex viginti arrotundimentis exstat, 2 229  621, in
agglomeratione 12  405  426 incolarum die 1 Ianuarii 2013 habitabant. Suburbia
extra anulum autoviae sita sunt communia propria, quae non ad Lutetiam urbem
pertinent.

Lutetia una cum Londinio et Novo Eboraco inter urbes Occidentales illustrissimas
omnino numeratur. Singularis Franciae locus medius rerum politicarum,
oeoconomicarum, culturalium est, atque viarum nexus maximi momenti; urbi quidem
sunt tres aeroportus et sex stationes ferriviariae terminales. Urbs UNESCO,
OECD, et ICC? hospitium praebet.

Nomen loci in fontibus antiquissimis Graecis Λουκοτοκία et Λουκετία esse
constat, Latinis Lutetia vel Lutecia. Caesar "Lutetiam Parisiorum" semel refert,
Ammianus semel plenius "Parisiorum castellum, Luticia nomine", Ptolemaeus
"Λευκοτεκία Παρισίων" et Itinerarium Antonini semel Luticia Parisiorum, e quibus
fontibus satis constat nomen Latinum plenum Lutetia Parisiorum fuisse. Fuit
caput civitatis Parisiorum: verba igitur A CIV PAR in miliario Romano
reperiuntur, scilicet 'a civitate Parisia seu Parisiorum, a Lutetia'. Alibi
locativum habemus "apud Parisiam civitatem." Forma Parisiis mox reperitur, qua
intellegitur "in civitate vel urbe Parisiorum, i.e. Lutetiae." In fontibus
mediaevalibus saepissime Parisius verbum indeclinabile adhibetur. Aevo autem
Renascentiae, editores aliqui Parisiis se libros venditare proclamant, alii
nomen classicum praeferentes, Lutetiae. Nomen adiectivum Parisiensis hominibus,
dioecesi, universitati, archidioecesi, conciliis semper attribuitur. Et in
lingua Gallorum Lutetia dixit 'locus paludis'.

Media urbs 65 metra supra maris aequor eminet. Undique magnis silvis cingitur,
quae recuperationem populo commodant.

Urbis rus superficiem 105.4 chiliometris quadratis habet. Locus supremae
altitudinis in terminis urbis est 129 metorum, in Monte Martyrum situs.

Mensis Iulius est calidissimus, quo 18.0 gradus Celsius, frigidissimus
Ianuarius, quo 3.4° Celsius mediocriter metiri solent. Plurimum mense Iunio
pluit, dum 65 millimetra est imbri altitudo mediocris, minimum mensibus
Februario Aprilique, dum 45 millimetra imbri cadunt.

Ab anno 1790 Lutetiae exstetit praesidium praefecturae Sequanae, quae anno 1968
destituta Lutetia fit urbs, commune, eodem tempore et praefectura cuius nomen
est Ville de Paris ('Urbs Lutetiae'). Commune Lutetiae in arrotundimenta viginti
dividitur, quorum index inveniri potest in pagina "Arrotundimenta Lutetiae".
Omne arrotundimentum in quattuor compitis in pagina "Compita Lutetiae"
enumeratis subdividitur.

Ad occidentalem partem regionis, ubi hodie stat Lutetia, oppidum constructum est
saeculo tertio a.C.n. ad ripam sinistram fluminis Sequanae, aut fortasse (si
cursus fluminis postea mutatus est) in insula. Locus recentissime ab
archaeologis repertus est, habitationibus et officinis dives, in suburbio a
recentioribus Nemetodurum appellato. De hoc oppido textus classici nihil dicunt,
nisi quod C. Caesar, qui ad hanc regionem primum anno 53 a.C.n. advenit,
"Lutetiam Parisiorum" refert. Anno sequente, rebus novis in civitatibus Galliae
commotis Labienoque in flumine ad Lutetiam navigante, dux GallidusCamulogenus
Lutetiam ("oppidum Parisiorum, quod positum est in insula fluminis Sequanae")
incendi pontesque rescindi curavit, sed mox in proelio debellatus est. Hoc
oppidum, anno 52 a.C.n. combustum, aut idem fuit atque illud cuius ruinae iuxta
Nemetodurum reperiuntur, aut aliud, hodie omnino deperditum, in insula aut
"Civitatis" aut "S. Ludovici" positum.

Hac re incerta manente, sub Imperio Romano urbs Lutetia e novo aedificata est,
metropolis civitatis Parisiorum in provincia Gallia Lugdunensi, partim in insula
civitatis, partim ad ripam Sequanae sinistram collocata ubi via a Burdigala et
Cenabo ad septentriones tendens descendit e monte nobis Sanctae Genovefae
cognito pontesque duos attigit, qui ripam sinistram ad insulam et istam ad ripam
dextram coniungunt. Novae urbis haec via factus est cardo maximus, cuius
vestigiis superiacet Via Sancti Iacobi hodierna. Romani forum, tres thermas,
aliaque aedificia publica creaverunt ad ripam sinistram: ruinae thermarum iuxta
Museum Cluniacense visitari possunt. Aquaeductus e collibus meridianis aquam
ferebat. Amphitheatrum extra urbis limites orientem versus iacebat. Templa autem
et crepidines, fortasse cum aliis aedificiis, in insula posita sunt. Ibi Tiberio
regnante nautae fluminis Sequanae, se NAVTAS PARISIACOS appellantes, cippum
lapideum deis Romanis et Celticis et praecipue IOVI OPTVM MAXSUMO ("Iovi Optimo
Maximo") dicaverunt, cuius maior pars saeculo duodevicensimo ineunte sub
ecclesia Nostrae Dominae reperta est.

Urbs cito crescere coepit: hinc enim eadem via ad septentriones porrexit usque
ad Augustomagum et Samarobrivam provinciasque Galliam Belgicam, Germaniam
Inferiorem et Britanniam. Hinc etiam super flumen nautae Parisiaci faciliter ad
Rothomagum descendebant et usque ad oram Oceani Britannici. Saeculis autem
tertio et quarto, rebus politicis incertioribus factis et itaque urbe insulari
muris novis cincta, regiones ripae sinistrae fortasse minus habitatae erant: in
illis muris lapides cippi nautarum inserti sunt. Itaque Iulianus, qui, dum
Alemannos Francosque debellavit, ab anno 355 ad annum 360 Lutetiae mansit ibique
Augustus acclamatus est, urbem insularem sicut ipse vidit ita descripsit:

Multi reges e Chlodovechi stirpe, etiamsi semper peregrinabant et
administratione perenni carebant, Lutetiam ut regni caput elegerunt. Ludovicus
VII et Philippus Augustus autem primi fuerunt reges, qui curiam et cancellariam
suas Lutetiae manere iusserunt et illic diu vixerunt. Ergo a saeculo duodecimo
Lutetia sine dubio caput Franciae est. Ioannes de Hauvilla, poeta istius
saeculi, urbem regnumque Franciae his verbis laudat:

Sunt qui putent urbem moris vestis (vel modae, Francice mode) orbis una cum
Mediolano caput esse, quia Lutetiae multae sumptuosorum vestium factorum
tabernae sunt. Ibi etiam multa diaria edita sunt, exempli gratia Le Figaro,
Libération, France Soir, et Le Monde.

Ferriviae magnae Lutetiam ad urbes Franciae et Europae conectunt. In traminibus
grandis velocitatis (TGV) hodie homines e. g. Massiliam (775 km distantem) intra
tres horas e Lutetiae Statione Lugdunensi (Gare de Lyon) vehi possunt. Tramen
sub Oceano Britannico inter Lutetiae Stationem Borealem (Gare du Nord) et
Londinium fere intra tres horas it. E stationibus maximis lineae ad varias
Franciae partes extenduntur, e statione Sancti Lazari (Gare Saint-Lazare) anno
1837 coepta ad Franciscopolim et Cadomum, ad Burdigalam et Tolosam, e statione
Orientali (Gare de l'Est) usque ad Argentoratum, e statione Austerlitz ad
Aurelianum olimque ad Burdigalam, eo autem hodie a statione Montis Parnassi Gare
Montparnasse itur, unde et in Britanniam minorem per vallem Ligeris itinera
fiunt. Tramina nocturna praecipue e stationibus Austerlitz et Bercy poficiscunt.
Ex his stationibus tramina etiam internationalia currunt: e statione Orientali
die 1 Iunii 1889 expressum Orientale, paulo antea inceptum, primum a Lutetia
sine interruptione usque ad Constantinopolim pervenit. Statio Orsay, propter
architecturam magnifica, anno 1900 ad ripam sinistram Sequanae constructa est ad
lineas stationis Austerlitz in mediam urbem prolongendas, quo tempore Expositio
Universalis Lutetiae frequentabatur; anno 1986 in Museum Orsay conversa est.

Duos habet urbs aeroportus, quorum maior est Aëroportus Caroli de Gaulle
(interdum Roissy nuncupatus), prope septentrionalem urbis partem, ubi aeroplana
ad urbes principes totius orbis volant; minor est Aëroportus Orlianus, in
suburbiis meridianis situs.

Ferrivia subterranea metropolitana Parisiensis, vulgo brevissime le métro,
cuncta die 4 500 000 hominum portat. Lineae quattuordecim enumerantur, quarum
antiquissima (Linea 1), Portam Vincenarum orientalem et Portam Maillot
occidentalem adnectans, die 19 Iulii 1900 coepta et primum ab Expositionem
Universalem frequentantibus adhibita est. Novissima (Linea 14), Bibliothecae
Nationalis Francicae aedificium novum attingens, annis ab 1998 ad 2007
constructa est. Lineae metropolitanae stationes habent crebrissimas, metris
circiter 548 solum inter se distantes, tempore itineris inter proximis 1 min. 20
sec., nec plura, elapso. Ab anno 1977 lineae quinque, titulo Rete Expressum
Regionale (RER) appellatae, additae sunt, quae tramina rapidissima per suburbia
et sub ipsa urbe iuxta lineas metropolitanas ferunt. Per ferrivias
metropolitanam et RER expeditissime inter stationes magnas et usque ad
Aëroportum Caroli de Gaulle itur.

Sectio urbis prope universitatem Compitum Latinum nominatur, quod professores
scholasticique Latine loquebantur. Universitas est divisa in universitates
tredecim, inter quas:

Lutetia est sedes archiepiscopalis Ecclesiae Catholicae. Praesens
archiepiscopus, ex die 24 Novembris 2007, est cardinalis Andreas Vingt-Trois.



https://la.wikipedia.org/wiki/Lingua_Anglica

Lingua Anglica vel Lingua Anglicana est lingua ex linguis Indoeuropeis et sub
familia linguae Germanicae Occidentales subsummata.

Potestatis Britanniarum regni et Americae per saecula XVIII-XX in rebus
oeconomicis, militaribus, et culturalibus certeque dubio vel verbo vel actu
colonialismi causa, lingua Anglica fere ubique terrarum dispersa est. Quamobrem
lingua Anglica est lingua materna tertia in usu, secundum Mandarinicam et
Hispanicam,[nb 1] et facta est lingua franca hodierna. Multis in nationibus,
etiam ubi lingua Anglica non est lingua publica, programmata televisifica et
pelliculae, quae maxima parte ex America exportantur, vocibus non transmutatis
transmittuntur, quorum spectatores, etiamsi sua lingua legentes, linguam
Anglicam ab pueritia auscultant.

Origines linguae Anglicae omnino sunt Indoeuropaeae. Cum saeculo quinto Angli in
insulas Britannicas primum invadere coeperent, dialectus Britannicae et linguae
Goidelicae multae cum acrolectibus? linguae Latinae adhibebantur. Linguae et
dialectus Anglorum, hodie omnes una sub lingua Anglica antiqua ordinatae, cum
linguis indigenis aliquomodo commiscentes, gradatim usu superaverunt. Vicingi
intulerunt suam linguam saeculis octavo et nono.

Normanni invaserunt anno 1066, qui annus est quasi initium historicum
transitioni ab lingua Anglica media in hodiernam. Lingua Normannica structuram
vocalium linguae Anglicae mediae omnino mutavit et Normanni suam orthographiam
ad linguas scribendas imposuerunt. Normanni quoque intulerunt linguam Latinam
secum rursum in Britanniam, nam lingua Latina fuit eo tempore lingua franca et
omnis Europae lingua academica.

Lingua Anglica hodierna medio saeculi sexti decimi fere perfecta est. Fabulas
Gulielmi Shakespearii, circum initium saeculi septimi decimi scriptas, locutores
lingua Anglicae ut lingua materna magna parte intellegere possunt; lexicon satis
dissimile est, syntaxis grammaticaque parum.

Homines lingua Anglica hodie non utuntur in Anglia sola, sed etiam in Hibernia,
Scotia, Cambria, Civitatibus Foederatis Americae, Canada, Australia, Nova
Zelandia, Iamaica, Africa Australi et aliis partibus Africae, Indiae, et
nonnullis Asiae regionibus.

Lingua Anglica nunc etiam est praecipua scientiae lingua et lingua franca orbis
terrarum.

Lingua Anglica antiqua a linguis Germanicis oritur, quas dicebant nationes
Germanicae quae in Angliam a saeculo 4 ad saeculum 6 immigraverunt. Anglia a
Vicingis saeculis nono, decimo, undecimoque populata, lingua Anglica a lingua
Nordica antiqua attacta est. Anglia a Normannis ab anno 1066 victa, lingua
Francogallica lingua regia et legitima facta est. Lingua Anglica quotidiana ita
plurimas verbas Francogallicas sumpsit, quarum origo saepe erat Latina; exempli
gratia, court, chivalry, castle.

Litteris artiisque renatis, scriptores Anglici plurima verba Latina acceperunt
(exempli gratia, habitat, memento, dictum). Tribus ergo fontibus (Germana,
Francogallica, Latina) ita in unum confluentibus, lingua Anglica hodierna saepe
praebet tres verba, Germanicum Francogallicum Latinum, ad rem unam designandam.
Exempli gratia: ask (ex fonte Germanico), question (ex Francogallico), et
interrogate (ex Latino), quae omnia 'rogare' significant. Praeterhac, sunt verba
quae lingua Anglica ter mutavit, videlicet reason (Francogallice raison, ex
Latino verbo ratio(nem)) simul cum ratio (verbum Latinum tardius usurpatum).
Etiam aetate nostra verba quaedem Latina in linguam Anglicam accipiuntur,
exempli gratia computer (ex computando).

Hodie constat plus quam dimidiam partem verborum Anglicorum ab origine
Francogallica vel Latina vel Graeca ortam esse; verba tamen quotidiana
Germanicae originis, sicut the, father et home, frequentius dicuntur.

Cum linguis Anglica antiqua, Saxonica, Frisica, Theodisca, et Batava bracchium
occidentale linguarum Germanicarum conformat.

Quod casus Latini efficiunt, efficitur lingua Anglica a praepositionibus, quae
indicant relationes inter verba. Positio verborum pergravis est: prima regula
syntaxeos Anglici est quod subiectum ante praedicatum, praedicatum ante obiectum
poni debet.

Inflexio linguae Anglicae simplicior est inflexione Latina, casus modo tres
praebens: nominativum, genitivum, obiectivum. Hic casus obiectivus constat ex
casibus dativo accusativo ablativo, quos omnes lingua Anglica antiqua habetur.
Obiectivus casus forma differt nominativo in praenominibus personalibus
reflexivisque tantum.

Casus genitivus phonemate /s/ sive /z/ sive // pronuntiatur, littera et
diacritica -'s scribitur vel tantum diacritica -', si verbum iam in s
terminatur. Id est contractio terminationis genitivae in lingua Anglica media
-es.

Distinguitur tamen numerus singularis a numero plurali, eadem cum phonematibus
eisdemque cum regulis casus genitivi et quoque in fine verbi. Si verbum etiam in
s terminatur, scribitur -es

Pauca verba sunt quae genera habent; interdum putantur automobilia navesque
feminine esse generis, quamquam felxione hoc non videtur. In praenominibus
personalibus singularibus distinguuntur tria genera: he (ille), she (illa), et
it (id).[nb 2]

Initium soliloquii celeberrimi ab Amleto in Amleto, Principe Daniae ludo
scaenico dicti:



https://la.wikipedia.org/wiki/Germania

Germania, publice Res publica foederata Germaniae (Theodisce Deutschland et
Bundesrepublik Deutschland), est foederalis respublica parlamentaria in Europa
Media sita, ex sedecim civitatibus foederatis constans. Caput et maxima urbs est
Berolinum. Aream 357 023 chiliometrorum quadratorum et clima plerumque
temperatum habet. Civitas, cui sunt 80.3 millionum incolarum, est frequentissima
cum Unione Europaea consociata, maior continentis Europaeae potestas oeconomica
et civilis, ac dux historicus in multis provinciis quae in ratione vel usu
versantur.

Nomen Germaniae apud Iulium Caesarem regionem trans Rhenum a Germanis habitatam
denotat. Primo saeculo exeunte provinciae Romanae Germania superior et Germania
inferior conditae sunt. Annis 962-1806 Germania idem ac Sacrum Romanum Imperium
valere potuit, sed etiam civitates, ubi Lingua Theodisca maxime in usu sive
publica erat, post pacem Westphalicam (1648) autem, cum Nederlandia et Helvetia
ab Sacro Romano Imperio discesserunt, civitates, ex quibus fere hodierna
Germania et Austria profectae sunt. Ab anno 1871 sequentes civitates se
Germanicas sive Germaniam nuncupaverunt: Imperium Germanicum (1871-1918), prima
res publica libera Germaniae Res Publica Vimariana dicta, sed in litteris
publicis porro Imperium Germanicum nuncupata , Imperium Germanicum (1933-1945)
ab Adolpho Hitler creatum, Res Publica Foederata Germaniae (1949–1990) sive
Germania occidentalis et Res publica democratica Germanica, quae ambo anno 1990
iterum coniunctae hodiernam Germaniam efficiunt. Observandum est illam rem
publicam anno 1871 conditam non plane interisse, sed, quamvis nominibus mutatis,
ultra annum 1945 duravisse, ut viri docti et historiae et iuris gentium periti
affirmabant.

Germania ad occidentem flumine Rheno, ad orientem autem Viadua et Nissa
Lusatiano finitur. Meridiana pars attingit flumen Rhenum, Lacum Bodamicum,
Alpes. In septentrionibus litora duorum marium Germaniam concludunt, Germanici
et Baltici. Septentrionalis pars Germaniae planis regionibus continetur, margo
meridionalis in excelsis montibus alpium invenitur, reliquae partes montes
mediocris altitudinis habent. Longissimi fluvii sunt Rhenus, Danuvius, Albis.

Germaniae omni novem civitates finitimae sunt: A septentrionibus Dania sita est
(confinium: 67 chiliometra), a boreo-oriente Polonia (442 chiliometra), ab
oriente Cechia (811 chiliometra), ab austro-oriente Austria (815 chiliometra;
sine limite in Lacu Bodamico), a meridie Helvetia (316 chiliometra; cum limite
exclavis Büsingen am Hochrhein, sed sine limite in Lacu Bodamico), ab
austro-occidente Francia (448 chiliometra), ab occidente Luxemburgum (135
chiliometra) et Belgica (156 chiliometra) et in boreo-occidente Nederlandia (567
chiliometra). Longitudo limitum est 3757 chiliometrorum (sine limite in Lacu
Bodamico, vide Condominium). Inde Germania est ea civitas Europaea, cui sunt
plurimae civitates finitimae.

Germania meridiana Alpium particeps est. Mons Zugspitze (2962 m), cuius cacumen
in limite Germaniae cum Austria assurgit, summus Germaniae mons est. Ab Alpium
radicibus septentrionalibus planities usque ad Danubium fluvium se extendit.
Montes Germaniae mediae Mittelgebirge (montes medii) dicti a septrentionibus ad
meridiem altitudine et ambitu crescunt. Summus eorum mons est Feldberg in Nigra
silva (1493 m) Großen Arber (1456 m) in Silva Gabreta sequente. Cacumina, quae
1000 metris excedunt, sunt etiam montibus Erzgebirge, Fichtelgebirge,
Schwäbische Alb et Harz, Germaniae mons maxime septentrionalis, qui cacumine
nomine Brocken usque ad 1141 m surgit. Germania septentrionalis maxima planities
est.

Ex sex fluminibus, quibus est maxima pelvis hydrographica, Rhenus, Albis,
Visurgis et Amisia aquas per Mare Germanicum, Viadrus autem per Mare Balticum in
Oceanum Atlanticum deducunt, cum Danubius in Mare Euxinum immergat, qua re
hydrographice ad Mare Mediterraneum pertinet. Hae duae regiones, ex quibus aquae
aut in Oceanum Atlanticum aut in Mare Mediterraneum deducuntur, divisione
aquarum Europaea separantur.

Rhenus, qui in Helvetia oritur, 865 chiliometra per Germaniam
austro-occidentalem et occidentalem fluit, partim confinium cum Francia
constituit, denique per Nederlandiam in Mare Germanicum exit. Fluvios Nicrum,
Moenum, Mosellam et Ruram in se recipit. Quoad res oecologicas Rhenus, in quo
plurimae naves vehuntur, maximi momenti est.

Danubius per 647 chiliometra aquas ex fere tota Germania meridiana deducit;
postea in Austriam et Europam austro-orientalem profluit. Intra Germaniam
fluvios Hilariam, Licum, Isaram et Aenum recipit.

Per Germaniam orientalem 725 chiliometra Albis, qui in Cechia oritur, fluit.
Salam et Habalam recipit.

Longitudine 179 chiliometrorum Viadrus sicut et Nissa, quae in Viadrum influit,
confinium cum Polonia constituit.

Sola pelvis hydrographica Visurgis fluvii, cui est longitudo 452 chiliometrorum,
tota in Germania est. Ex fluviis Weraha et Fuldaha nutritur et aquas ex Germania
septentrionali media deducit.

Amisia 371 chiliometra per Germaniam boreo-occidentalem fluit. Pelvis eius
hydrographica etiam partes Nederlandiae continet.

Lacus naturales maxima ex parte molibus glacialibus, cum aevum glaciale finem
habuit, orti sunt. Itaque plurimi lacus sunt in planitie, quae in radicibus
Alpium est, praeterea in Holsatia et in Megapoli. Maximus Germaniae lacus, cuius
quidem etiam Austria et Helvetia participes sunt, est Lacus Bodamicus; vide
etiam Vermis lacus.

Praeterea in Germania occidentali orientalique multi lacus artificiales sunt,
quod multis locis fodinae aut areae industriales desertae consilio inundatae
sunt, ut puta Neuseenland ad Lipsiam vel Lacus Phoenix prope Tremoniam.

Germania tota ad zonam temperatam Europae mediae pertinet. Ventis occidentalibus
exposita in regione est, ubi clima oceanicum Europae occidentalis in clima
continentale Europae orientalis transit. Ad clima Germaniae inter alia Floridae
flumen maximi momenti est, quod temperaturam medianam pro latitudine geographica
insolenter altam efficit.

Temperatura annalis media inter annos 1961–1990 erat 8,2 °C, temperaturae
mensuales mediae inter −0,5 °C mense Ianuario et 16,9 °C mense Iulio.
Praecipitatio annalis media est 789 millimetrorum. Temperaturam minimam in
Germania usquam inventam (−45,8 °C) die 24 Decembris 2001 ad lacum Funten mensi
sunt; temperaturam supremam (40,2 °C) die 27 Iulii 1983 in Gärmersdorf prope
Amberg, die 9 Augusti 2003 Carolsruhae et die 13 Augusti 2003 Carolsruhae et
Friburgi Brisgoviae.

Die 31 Octobris 2013 publice 80 767 463 hominum Germaniam in area 367 440
chiliometrorum quadratorum incolebant,. Germania inter terras confertissime
habitatas numeratur. 18.1 partes incolarum eo anno plus 20 annorum nati sunt,
24.1 partes inter 20 et 40 annos, 30.7 partes inter 40 et 60 annos, 21 partes
inter 60 et 80 annos, ultra 80 annos 5.4 partes. Anno 2010 mediana Germanorum
aetas erat 43.7 annorum.

Anno 2013 682 069 liberi vivi nati sunt sive 1.41 liberi e quaque femina vel 8.4
liberi pro 1000 incolis. Eodem tempore 893 825 homines mortui sunt, fere 11.1
mortui pro 1000 incolis. Ex quo sequitur fere 211 000 liberos minus natos quam
homines mortuos esse. Tamen in Germania anno 2013 fere 244 000 hominum plus quam
anno priore vivebant. Id intellegi potest ex magno numero peregrinorum
(+428.607), qui in Germaniam immigrant.

Fere 74 milliones hominum (id est 92.3 % omnium in Germania viventium) anno 2011
civitate Germanica praediti sunt. Eodem anno 15 milliones hominum, quorum
radices in terris exteris sunt, in Germania vivebant, id est paene 19 %
incolarum.

Lingua in Germania maxime usitata est Theodisca (Lingua Theodisca alta), lingua
Saxonica sequente, de cuius locutorum numero disputatur (a 5.5 usque ad fere 11
milliones, quorum fere 4 milliones lingua bene loquuntur).

Lingua Theodisca forma linguae normatae in publico et in plurimis mediis
communicationis socialis adhibetur. Quae multis in regionibus etiam sermo
cottidianus est, saepe autem proprietatibus regionalibus tincta, ut quasi furtim
et limite carente ad dialectos Theodiscas transeatur. Una cum Francia et Anglica
Theodisca ad linguas in Unione Europaea maxime usitatas pertinet.

Praeter linguam Theodiscam aliis in regionibus etiam aliae linguae publicae aut
agnitae sunt. Danica (in Slesvico-Holsatia) et Frisica (in Slesvico-Holsatia et
Saxonia Inferiore), Sorabica (in Saxonia et Brandenburgo), Zingarica, Saxonica
(in Slesvico-Holsatia, Hamburgi, in Saxonia Inferiore, Bremae, in
Megapoli-Pomerania Citeriore, in Rhenania Septentrionali-Vestfalia, Brandenburgo
et Saxonia-Anhaltio).

Multi eorum, qui in Germaniam immigraverunt, domi sermone patrio loquuntur.
Imprimis lingua Turcica (fere duo milliones locutorum) et lingua Russica late
diffusae sunt, praeterea lingua Polonica, quamquam numerus locutorum a variis
fontibus varie datur (tres ad quattuor milliones?).

In scholis imprimis lingua Anglica docetur, deinde Francica, Latina, et Russica.
Postremis annis lingua Hispanica magis disci coepit, et in regionibus
Nederlandiae vicinis lingua Batava.

Germania est res publica foederalis: scilicet sedecim civitatibus constat, quae
Theodisce "Länder" (terrae) appellantur. Quarum tres urbes sunt: Hamburgum urbs
libera et Hansae, Brema urbs libera Hansae, Berolinum. Civitati unicuique
minister primus, "ministrorum praeses" appellatus, praeest, qui a comitiis
civitatum foederatarum eligitur. Curatores civitatum, praesides, et nonnemo
ministrorum, in concilio foederali ius suffragii habent.

Ioachimus Gauck est praeses foederalis. Praeses est summus Germaniae vir, at vix
ullam potestatem habet: personam totius civitatis gerit. Maximam potentiam
Germaniae cancellarius foederalis residens Berolini tenet. Ab anno 1998 ad 2005,
Gerhardus Schröder erat cancellarius, qui coalitionem Socialium Democraticorum
cum Viridibus rexit.

Populus creat homines quibus credit ut comitia foederalia forment. Hi homines se
plerumque factionibus adiunxerunt. Permagnae factiones sunt
Christiana-Democratica Unio et Socialis Democratica Factio Germaniae; minores
sunt Foedus 90/Virides, Christiana-Socialis Unio, Factio Democratica Liberalis
Germaniae et Factio Sinistra.

Historia Germaniae propriae decimo saeculo cum ortu regni Germanici ex regno
Francico coepisse communis opinio est, quo tempore plurimi incolae regni aut
Germani aut Celtae (Galli) fuerunt, ab occidente autem etiam partes iam diu ad
Romanum imperium pertinentes, quorumque incolae Romana vita adhaererentium
hereditate accepit, ab oriente verum multae gentes Slavici, praecipue Venedi,
regno nuper orto subiecti erant. Quod reges Germanici (imprimis stirps Ottonum)
auctoritate Papae Romanae felicissime nitebantur, eis mox auctoritas nominis
imperii tributa est. Etiam stirpes Saliorum et Waiblingensium ecclesiam
imperialem propagaverunt. Exiente Waiblingensium stirpe potestas regnum graviter
adfecta est hactenus, ut imperium seditionibus principum imperialium
laborabatur. Demum dicta per Bullam Auream imperatoris Caroli IV modus regum
creandorum constitutus est. Praeterea nunc etiam urbes totius Germaniae florere
coeperunt.

Incipiente novo aevo imperium mutationibus mitissime tantum adfectum est, sed
potius singulae partes eius innovationibus comprehensae sunt. Praecipue
reformatione, contrareformatione atque Bello tricennali graviter labefactum est,
quibus hominibus magna ambigutas de constitutione vetere fidei ac imperii
administrandi atque de potestatibus translaticiis infusum est. Praeter
Habsburgenses, quae ex saeculo 15 quasi perpetue imperium moderabantur etiam
stirps Hohenzollern praesidens Prussiae regno quatenus conviruit, ut mox pro
altero regno Germanico valentem existimatur.

Exarsis bellis coitionum Sacrum Imperium Romanum finem habuit. Cum Napoleo
imperator Francicus totius ferme Europae potitus esset, Germania per bella
liberationis iterum servitute liberata est, instituta est Confoederatio
Germanica praestantibus regum Austriae atque Prussiae. Quamquam motus rerum
novarum mensis Martii cupiendarum, quo integritatem Germaniae restitui conatum
est, sedatus est, copiae regni Prussici hunc paulo post devincendo Franciam
atque Austriam ad prosperum exitum duxerunt. Conditum est Imperium Germanicum.

Cum imperatori Gulielmo II aetate imperialismi totius orbis se potiri
obversaretur, motui gerendi belli quantum contribuit, ut paulo post anno 1914
primum bellum mundanum coortum est. Imperio cum per seditionem novembris anni
1918 submersum esset exclamata est res publica Vimariana dicta secundum locum,
ubi confecta sit nova constitutio democratica. Paucis solum annis autem
exsistere illae contigit, dum iam anno 1933 in dictaturam Nazisticam delapsa
est.

Nationes quae tyrannidem Nazisticam impugnaverint oppresso exercitu Germanico
partitionem Germaniae atque urbis Berolini quattuor in partes decreverunt: pars
orientalis sub dicione Unionis Rerum Publicarum Sovieticarum Socialisticarum
cecidit, partes autem occidentales in potestatem Civitatum Foederatarum
Americae, Britanniarum Regni, ac Franciae redactae sunt, ex quibus anno 1949 Res
publica foederata Germaniae constituta est. Pars orientalis paulo post Res
publica democratica Germanica fore instructa est. Cum anno 1961 Murus
Berolinensis aedificaretur, divisio terrarum Germanicarum affirmata est.

Seditione placida (Germanice commune ut Wende (cardo rerum) notum) in parte
orientali facta dictatura Factionis Socialisticae Unitae Germaniae eversa est,
atque constitutum est mense Martio 1990 prima libera comitia in parte subsolana
fieri, qua de causa mox actum est, ut Germania omnis restitueretur. Quod
victores praeteriti belli civitatis redintegrationi assentiri parati esse se
praebuerunt, valde in promisso pependit, Germaniam coniunctionem Europae
civitatem peturam esse. Germani autem instituendo monetam paneuropaeicam nomine
euro atque admittendo civitates Europae orientalis in unionem Europaeam fidem
servavisse videntur.

Germania Foederata ab initio unionis Europaeae fuit una cum quinque aliis
civitatibus: Belgia, Francia, Italia, Luxemburgo, Nederlandia.

Germania est civitas dives, si ea cum aliis civitatibus comparetur, sed cum
multi homines divites sint, pars tamen populi ad paupertatem redacta est, quae
pars indies crescit. Hominum pars fere decima ab opera quotidiana invite cessat.

Aliquando Germania terra poetarum et philosophorum vocatur. Profecto complures
homines miro ingenio praediti Germanice scribendo insignia artificia
confecerunt. Ecce exempla quaedam: Martinus Lutherus biblia sacra e lingua
Latina in linguam Theodiscam convertit; Carolus Marx descripsit, quemadmodum a
bonorum possessoribus miseri opprimerentur; Thomas Mann Praemium Nobelianum
accepit, quia fabulas de civibus illius temporis elegantissimas composuisset.

Plurimi cives Germaniae cuiusdam communitatis religiosae Christianae sunt. Circa
31.5 centesimae partes populi in primis in Germania occidentali et meridionali
Ecclesiae Romanae Catholicae sunt, 31.1 centesimae partes sunt evangelicae
ecclesiae (id est Lutheranae, reformatae, et unitae ecclesiae). Hi in primis in
Germania septentrionali et orientali habitant. Post bellum tricennale enim in
pace Westphalica constitutum est omnes confessionem accipere debere ducis illius
terrae, qua habitarent. Id sententia celebra dictu est: "Cuius regio eius
religio." Quamobrem etiam hodie in aliis terris aliae religiones sunt.

Circa 1.14 centesimae orientalium ecclesiarum sunt, neoapostolicae 0.46
centesimae et pauci ad ecclesias liberas, ut dicuntur, pertinent. Eorum omnium
pars solum ecclesiam die dominica frequentat. Fere 3.8 decies centena milia
hominum anno 2004 diebus dominicis ecclesias catholicas visitabant, decies
centena milia fidelium evangelicas.

Fere 31 centesimae populi nullius communitatis religiosae compartes sunt, 70
centesimae in Germania orientali, ubi olim Res publica Democratica Germanica
fuit. Ibi regnantes atheismum propagaverant. In occidentali parte Germaniae
autem 80 centesimae populi cuiusdam communitatis religiosae sunt.

Communia religiosa Islamica habent 732 000 fidelium, qui etiam civitate
Germanica utuntur.

Circa 106 000 hominum communitatis Iudaicae sunt. Usque a decennio decimo
saeculi vigentesimi multi Iudaei ex Europa orientali immigrabant. Antea multi
Iudaei Adolfo Hitler regnante necati erant.

Educatio religiosa tum voluntaria cum ordinalis disciplina scholarum est,
civitatibus foederatis Brema, Berolino, Brandenburgo exceptis.

Carmen Germanorum (Das Lied der Deutschen) anno 1841 ab Augusto Henrico Hoffmann
de Fallerslebia in Terra Sacra insula in lingua Theodisca scriptum est. Cantum
carminis Iosephus Haydn pro hymno in Franciscum imperatorem composuit. Initium
Carminis Germanorum est "Germania, Germania super omnia" (Theodisce
"Deutschland, Deutschland über alles"). Cuius veteris carminis hodie sola haec
tertia stropha hymnus nationalis est:



https://la.wikipedia.org/wiki/Historia_Francogallica

Historia Francogalliae coepit Aevo Praehistorico. Exempli gratia cavernae iam
Palaeolithico habitatae prope Duranium flumen spoliaeque Culturae Megalithicae
in Armorica inventae sunt. Aetate Aenea ex fere anno 700 a.C.n. Galli terras
Francogalliae hodiernae invaserunt. Inter annos 58 et 51 a.C.n. Gallia a Iulio
Caesare capta atque provincia imperii Romani facta est. Migratione gentium
saeculo quinto orta gentes Francorum, Visigothorum atque Burgundionum instigatae
sunt ex Germania in Galliam inrumpere. Mox autem culturam Gallo-Romanam
acceperunt. Inter saecula quinta et nona Regnum Francorum gradatim ortum est
conditore Chlodovecho I, qui circa annum 500 baptizatus est, Catholicam fidem
accipiens. Pippinus minor anno 751 Carolingorum stirpem inchoavit. Filius eius
Carolus Magnus regni Francorum Saxoniam, Bavariam atque septentrionales partes
Italiae subiecit ac adiunxit. Anno 800 a Papa imperator Romanorum coronatus est.

Historia Francogalliae propriae coepit anno 831 vel 832, cum imperator Ludovicus
pius (vixit 778–840) a filiis eius potestate depulsus esset, quo facto ii illius
regnum Francorum Consilio Verodunense habito anno 843 in partem orientalem,
mediam atque occidentalem dividerunt, quarum postremam exordium Francogalliae
hodiernae existimare haud absurde est opinatu. Legis Salicae causa regnum
occidentale sequentibus saeculis magis magisque in dominia minora fragmentatum
est. Tamen volventibus annis regibus iuvante ecclesia urbibusque potentiam
equituum feuda possidentium continere ac minuere contigit. Henricus II, dux
Normanniae atque anno 1154 rex Anglicus factus per matrimonium magnam partem
Francogalliae dos accepit itaque potestatem Anglicam in Europa augens. Cum in
Francogallia Capetiana stirps ad regnum pervenit artes denuo florere coeperunt.
Imperator Philippus IV (pulcher dictus, vixit 1285–1314) potestatem regiam
amplificavit. Capetingis interitis Eduardus III sibi iure successionis imperium
Francogalliae esse postulavit quare Bellum Centum Annorum ortum est (1339–1453).
Finito bello copiae Anglicae finaliter tota paene Francogallia expulsae sunt.
Stirps Valois (1328–1589) incursiones Ducati Burgundiae iuvantibus Helvetiis
exeunte saeculo 15 feliciter propulsavit. Ea de causa postea etiam crebra
querelea inter Francogallia atque Hispaniam Habsburgensiam orta sunt.

Et nobilitas et civitas a Reformatione capta et graviter adfecta est. Inter 1559
et 1598, Francogallia rixis religiosis inter sectatores Catholicos atque
perturbabatur. Edicto Namnetense Protestantibus videlicet secutoribus Ioanni
Calvini et Hugenotis tolerantia promissa est, quare status rerum internarum
iterum quietus fuit. Dum cardinalis Richelieu (1624–42) et Mazarinus (1642–61)
rebus moderabantur potestas regiminis centralis aucta est. Bello tricennale
(1618–48) facto Francogallia iterum supremam dominationem militarem atque
culturalem nacta est. Ludovicus XIV (1661–1715) studio Absolutismi adipiscendi
maxime progressit atque successit. Eo regnante fines Francogalliae incommodo
nationum adiacentium fortiter propagatae sunt quare Francogalli inimicitias
Regni Uniti meruerunt. In iiscum confligendo opes regni magis magisque fatigatae
sunt imprimis Belli de successione Hispanica inter annos 1701–13 gesti causa.
Agricolae eruditi operariique itaque gradatim ad egestatem redacti sunt, simul
cives urbani libertatem rerum suarum libere gerendarum expetiverunt quasi
postulaverunt. Incursus in Bastillam die 14 Iulii 1789 factus tamquam impulsus
primus fuit rerum novarum Francogallicarum exarsarum interitique monarchiae
Francogallicae, hactenus, ut anno 1792 res publica proclamata sit.

Cum Napoleo I die 9 Novembris 1799 omnium rerum potitus esset, secuta sunt Bella
Napoleona de dominione totius Europae gesta, denique autem exitiosa clade apud
Lipsiam accepta Francogallica a coitione devicta est.18. Juni 1815. Anno 1815
Europa in Consilio Vindobonense ordo gentium ac populorum restitutum est etsi
reges Europae nationi victae parcerent: Neque Francogallia nimias poenas dare
neque ullis provinciis ante annum 1792 adeptis cedere coacta est. Verum
monarchia Francogallica reimposita est. Ludovicus XVIII Burbonicus rex
Francogalliae creatus est.

Eruptis tumultis rerum novarum mensis Februarii Gens Burbonia demum potestate
amota praesesque nuper ortae Secundae Rei Publicae Francicae Ludovicus Napoleo
factus est. Anno 1852, ille se ipsum imperatorem tituli Napoleonis III nominavit
(Secundum Imperium Francicum 1852–1870). Cum doctrinae Imperialismi indulgeret
complures colonias in Africa media ac septentrionali atque in Madagascaria et
Indosina expugnari iussit. Victo Bello Germanico-Francico (1870–1871), depositus
est Tertiae Respublicae cedens.

Eo fere tempore in Europa duae factiones contrariae ortae sunt: Ad unam partem
Foedus triplex (1879 imperium Germanicum atque imperium Austro-Hungaricum se
foede iunxerunt; mense Maio 1882 Italia pars eius facta est), ad alteram partem
Confoederatio triplex, quae ex Francogallia, Regnis Unitis atque Imperio Russo
constitit. (orta 1894–1907).

Propter litigium inter eos primum bellum mundanum (1914–1918) exarsit. Quo
finito Francogallia una cum coitione victoriam adepta est. Ad secundum bellum
mundanum gerendum cum paulo post erupisset (die 1 Septembris 1939) res publica
rixarum internarum causa parata non fuit. Linea Maginot inter annos 1930–1940
exstructa cum recentissima arma militaria Germanorum elaboratia essent non iam
ullius momenti in Francogallia defendenda fuit. Exercitus Germani die 10 Maii
1940 terras ad occidentem Germaniae celeriter occupaverunt. Iam mense Iunio
Lutetiam asecuti sunt. Die 22 Iunii 1940 administratio Francogallica assentiri
coacta est, quare inferior pars eius directe ad Germaniam pervenit, superior
autem cliens imperii Germani factus est. (Regimen Vippiacense) Lutetia a
Germanis recapta Carolus de Gaulle die 25 Augusti 1944 Quartam Res Publicam
exclamavit.

Coloniae Francogalliae post annum 1945 uno corde libertatem expetiverunt:
Secutus est receptus ex Indochina anno 1954, anno 1956 Marocum et Tunisia se
liberas res publicas esse declaraverunt. Finito bello (1954–1962) Algeria se
oppressione Francogallica liberavit.

Ex anno 1958 usque mensem Aprilem 1969, Carolus de Gaulle praeses Quintae Rei
Publicae manebat.

De Gaulle eo tempore rei publicae profuit eique prudenter praesidebat: Veterem
gloriam Francogalliae atque statum eius imperii mundani restituere in animo
habuit quare rem publicam suam bombis atomicis instruxit. Interfuit eius etiam
reconciliatio cum Germanis, quo ex motu demum Unio Europaea orta est.

Chlodovechus I primo iure Rex Francorum nominatus est cum antea complures reges
minores inter se competiverant. Chlodovecho anno 511 defuncto usque ad interitum
Merovingorum anno 751 minora regna Francica (i.e. Neustria, Austrasia,
Burgundia, et Aquitania) vicissim rerum totius Regni Francorum potiebantur.
Francia (Francogallice France) propria eo tempore fuerunt ferme tractus ad
septentrionem Ligeris fluminis.

Aetate Carolingiana usque ad partitionem imperii in Convento Verodunense
decretam (751–843) titulus Rex Francorum permanebat. Praeterea Carolo Magno anno
800 titulus imperatoris Romanorum attributus est, quem successores retinebant.
Convento Verodunense habito ortum est regnum Francicum occidentale, cuius
principes titulo Regis Francorum usque ad saeculum tredecimum utebantur.

Etiam post commutationem dynastiae Carolingae per Capetianam stirpem 987, quem
annum nonnulli rerum gestarum periti praeter annum 843 pro initium proprii regni
Francogallici existimant, nomen Roi des Francs diu provivebat. Usque ad
interitum ultimi regni Francogallici anno 1848 omnes reges Capetiana stirpe aut
successoribus eius nati sunt.

Etsi iam Philippus II (1180–1223) circa annum 1190 primus titulum Regis
Francogalliae (Roi de France, eo tempore: Franciae Rex, Rex Franciae) sibi
vindicaret solum Ludovicus IX regnante (1214–1270) titulus Regis Francorum in
Rex Francogalliae commutatus est. Tamen Rex Francorum usque ad principatum
Philippi IV (1268–1314) in usu erat. Nummis Francogallicis immo Francorum Rex
usque ad saeculum septimum decimum impressum est.

Titulus Rex Francogalliae et Navarrae (Roi de France et de Navarre) inter annos
ab 1285 ad 1328, ab 1589 ad 1789, et ab 1815 ad 1830 valebat. Inter annos 1328
et 1589, titulus iterum ad Rex Francogalliae reductus est. Eruptis rebus novis
Francogallicis Ludovicus XVI opinione pressus anno 1789 titulum suum in Rex
Francogallicorum (Roi des Français) vertit; quod etiam 1792 et iterum ab 1830 ad
1848 in usu erat. Cognomen Regis Christianissimi imperante Carolo VII primo
invenimus. Nomen imperatorium inter annos 1804 et 1815 et iterum 1852 et 1870
fuit Empereur des Français (Imperator Francogallicorum).

Simul cum titulo regali nomen Regni Francogallici (Royaume de France) saeculo
tredecimo fere ortum est cum compensaret veteriorem nuncupationem Royaume des
Francs (Regnum Francorum) vel Francia occidentalis. Anno 1791, dum regnum
monarchia constitutionalis factum est Regnum Francogallicum per intervallum
unius anni Regnum Francogallorum (Royaume des Français) renominatum est.

Circa 1500 a.C.n., plurimis in partibus Eurasiae atque Africae coepit studium
agriculturae. Cum Graeci ubique circa internum mare colonias conderent etiam in
Gallia multa oppida orta sunt: Massalia, Olbia, Antipolis, Nicaea, Agathe,
Rhodae a colonis Phocaeensibus conditae sunt.

Quarto saeculo a.C.n., Celtae (vel Galli, qui ad culturam Latène dictam
pertinuerunt, maximam partem Franciae hodiernae obtinebant sequenteque saeculo
quae ad Mediterraneum mare spectet oram pervenerunt. Inter gentes Gallicas i.a.
tunc Aulerci, Bituriges, Arverni, Aedui, Volcae, Helvetii, Sequani et Allobrogi
numerabantur.

Dum dimicantur Bella Punica coloniae Graecae Rei Publicae Romanae fidem
servaverunt. Agmen Scipionum Massiliam Rhodasque praeteriens Hispanicas terras
dicioni Karthagorum subiectas invasit.

Prolationi imperii Romani etiam Gallia concessit. Minorae partes Franciae
hodiernae ut tractus iuxta Nicaeam cum tunc Liguriae accenseretur itaque Italiae
attributae sunt. Partes ad mediterraneum mare spectanes inter annos 154 et 121
a.C.n. in dicionem Romanam prolapsae sunt. Inter annos 58 et 51 a.C.n.,
imperator Gaius Iulius Caesar perfecto Bello Gallico reliquas partes Galliae
imperio Romano subiecit. Eodem tempore institutae sunt provinciae Galliae,
Galliae Narbonensis, Galliae Belgicae et Aquitaniae.

Imprimis tractus tenus Rhodanus flumen, cuius capiti Lugduno multa oppida in
septentrione sita per vias commerciales iuncta sunt, et orae meridionales sub
tutela imperiali maxime creverunt. Amplissima sedes administrationis erat
Arelate.

Gallia, cum Romanum imperium anno 395 duas in partes divideretur, in dioeceses
tredecim (Galliae) et quattuordecim (Septem Provinciarum) distributa erat.

Saeculo quinto, gentes Germanorum impetu nocentissimo Galliam fere totam
frequentabant vastabantque. In finibus Franciae hodiernae praecipue gentes
Francorum atque Burgundionum considebant. Anno 451, Romani in Pugna Catalaunica
Hunnos ducente Attila devicerunt. Interito Romano imperio anno 476 complura
regna in finibus veteris Galliae condita sunt:

Merovingus Chlodovechus I alios reges minores Francicos imperio suo subduxit
itaque Regnum Francorum constituens. Sequentibus annis progeniebus eius
adiacentes terras capere contigit ut Alemanniam 502-507, Aquitaniam inter annos
507-511 a Visigothis, tum anno 531 ab iisdem fines Novempopulanae et Septimaniae
apud Garunnam flumen in potestatem suam redegerunt, deinde 532–534 regnum
Burgundionum atque 536 partes mediterraneas circa Nicaeam, quae antea ad regnum
Ostrogothicum pertinuerant. Solum Aremorica provincia plerumque eis soluta
remanebat.

Octavo saeculo Mauri oras Europae attigerunt Hispaniam Septimaniamque
occupaverunt. Anno vero 732 Francis in proelio Turonense succubuerunt, quibus
anno immo 759 Septimaniam recapere obvenit. Regnum itaque Francicum ex anno 751
stirpi Carolingorum erat.

Etsi Carolus Magnus propagando fines imperii Francos ad summam gloriam duxit
regnum iam anno 843 tres in partes divisum est. A regno Francico occidentale
postea volventibus annis Regnum Franciae initium cepit.

In finibus occidentalibus prisci regni Francorum ex rudimentis sermonis vulgaris
Latini utraque dialectus, haec Lingua ''de hoc illud'' ( Francogallice: Langue
d’oil) in septentrione atque illa Lingua de hoc (Francogallice:Langue d’oc) a
meridie devolvebantur. In partibus autem orientalibus antiquae Galliae
dissipatae praeter Linguam Francoprovencalicam sunt variae linguae Germanicae
quae miscendo cum linguis Romanicis linguam Theodiscam altam antiquam et linguam
Saxonicam antiquam genuerunt. Usque demum ad saeculum ferme decimum finis
seiunctionis ambarum linguarum stabiliter constituta est.

Diviso imperio Francico per Conventum Verodunense anno 843 orta est Francia
propria. Filii Ludovici Pii (v. 814–840) regnum antea unitum lege successionis
in partem occidentalem, mediam, quam mox Lotharii Regnum dicere consueverunt, et
orientalem dividerunt. Sed iam prius divisio in partes Neustriae et Austrasiae
hanc secessionem praenuntiaverat. Primus rex occidentalis fuit Carolus II Calvus
(843–877); quem simul fuisse primus rex Francogalliae fas est dictu. Tamen
eruditi hodierni Francogallici iam Chlodovechum I primum regem nuncupaverint.

Aeque ac in regno orientali paulo post magni ducatus orti sunt, quorum praecipui
erant ducatus Franciae, Aquitaniae, Novempopulanae (Gascogne), Britanniae
Minoris et Normanniae, praeterea comitatus Campaniae, Tolosae, Barcineti,
Flandriae et Septimaniae vel Gothiae. Cum regnum medium nomine Lotharingiae anno
925 orientali parti adiunctum esset fines regnorum Francicorum denique commutari
sinuerunt quod nunc etiam priscae domus imperatoriae subversae sunt modusque
regum creandorum ex successione herediali in monarchiam consensu principum
eligendam translatus est. Aliter ac in regno orientali ubi stirps Carolingiana
anno 911 extincta est neque ulli seriem perpetuam unius gentis instituere
contigit in Francia occidentali mox continuatio unius dynastiae effectum est
quapropter qua sanguine sit princeps usque ad 19. saeculum ibi maximi momenti
erat hactenus, ut reges Francogallici ineunte saeculo 13. immo monarchiam
hereditariam instituere valerent.

Initio regnum occidentale inter successores veteris Caroli magni imperii magni
momenti erat. Carolo II solo superstiti filio Ludovici I contigit Italiam in
potestatem suam redigere annoque 875 ipse imperator coronatus est. At filio eius
praematura iam aetate defuncto nepotibusque eadem sorte conflictis regnum brevi
dissolvi coepit: Anno 877 regnum Arelatense et paulo post anno 888 regnum
Burgundiae proprium defecta sunt a regno occidentali neque Italicas terras
tenere eo tempore reges Franciae occidentalis valuerunt. Postulatione provinciae
Lotharingiae regnandae anno 880 abiecta illae terrae regno orientali subiectae
sunt. Ad breve tempus dominio totius Francorum imperii anno 884 ad regem
orientalem Carolum III (881–87) pervenit, at ille mox propter inertiam in
Normannis terras paulatim vastantibus repugnandis per decretum Dietae Imperii
Triburii habitum imperio abdicare coactus est. Odo I anno 888 coronatus more
alterius regis se gerebat deque potestate regnandi certavit. Insequente saeculo
reges stirpe Robertina nati identidem cum stirpe Carolingorum alternabant.
Tumulti huius certaminis adeo detrimento fuerunt ut principatu anno 987 per
stirpem Robertinam parto regibus Franciae occidentalis etsi nominatim ceteris
ducatibus praefuerint nulli profecta tractus praeter pagos circa Lutetiam urbem
restiterunt.

Decimo saeculo commutatio Cluniacensis in Abbatia Cluniacensi orta rerum
constitutionem renovavit quod institutor largitorque Gulielmus I illum
monasterium anno 910 institutum cum constitutione omni iurisdictione sive
temporali sive ecclesiastica soluta instruxit; solum iussis Papae oboedientiam
iniunxit. Mox ei a rege orientali Henrico I (919–936) privilegium condendorum
monasteriorum tributum est illaque eadem constitutione constitui concessit. Cum
firma tractus inter occidentalem et orientalem regnum potestate carerent eis in
saltibus facilius reditum est novas abbatias disseminare hactenus, ut
Cluniacensi olim modestae abbatiae 12. saeculo non minus quam 200 abbatiarum
subditae erant, quapropter mox pro vi illae imperatoris sacri Romani imperii non
leviora existimabatur. 11. saeculo controversiam investitutionis instigari
causam praebuit.

Exstincta Carolingorum stirpe anno 987 Hugo Capetius dux Franciae prolesque
Roberti I eodemque gente ortus iuvante Theophano rex Franciae factus est
Capetianamque stirpem inchoavit.

Regnante Ludovico VI (1106–37) potestas stirpis Capetianae ingruere coepit quod
novam constitutionem feudorum tribuendorum novumque statum benignum erga
civitates instituit, quare etiam vetera iura nobilitatis debilitata sunt. Cum
imperator Sacri Imperii Henricus V Franciae bellum inferret Francisque universis
visum est ut sibi vexilla dei in expeditionibus sacris proferre opporteret
Francogalli magis magisque communa natione ortos esse putabant. Ludovicus firma
foedera cum sede papali ad Germanos inhibendos inire patravit. Cancellarius eius
monachusque Sugerius praeterea domum imperialem Ordini Cisterciensi iunxit. Mox
reges Franciae in Basilica cathedralis Sancti Dionysii mandatu eius exstructa
sepeliri in consuetudinem venit.

Imperante Ludovico VII (1137–80) fata regni severiter adflicta sunt cum Alienora
ducissa Aquitaniae anno 1152 Henrico II, qui paulo post anno 1154 etiam rex
totius Angliae coronaretur qua re effectum est ut dimidium terrarum Franciae
hodiernae in dicionem imperii nuper creati ceciderunt. Ludovici filius Philippus
II (1180–1223) una cum Stirpe Waiblingensium exercitus Britannicos e finibus
ultra Ligem flumen expulsit Ludovico IX vero anno 1259 in eximiam Aquitaniae
partem continere valuit quapropter Henricum III regem Angliae potestati suae
succumbere coegit.

Regnabat praeterea comes Tolosae de facto potestati regali solutus Occitaniam
terram, quae ineunte 13. saeculo longe aliam mentem et linguam exhibuit.
Persecutione Catharorum exortae sunt expeditiones sacrae in Albigenses
(1209–29), quibus primo Baeterrae et Carcaso concedere coacta sunt. Quamquam
papa ipse bellum contra hereticos gerere instigabat ex anno 1216 rex Franciae
belli gerendi potitus est. Tolosa totaque Occitania terra usque ad 1271 devicta
regi Franci iterum victoriam adepti sunt. Inquisitioni nuper institutae a papa
autem mandatum est reliquos haereticos ubique in terris recaptis opprimere
hactenus, ut iterum atque iterum insurrectionibus labefacta est Occitania. Anno
1244 demum Mons Securus, ultimum Catharorum refugium, expugnatus est.

Anno 1226 Ludovicus VIII ius secessionis ad hereditariam monarchiam vertere
potuit. Friderico II anno 1250 defuncto Ludovicus IX potentissimus princeps
totius Christianitatis factus est.

Anno 1246 Ludovicus IX comitatum Andecavinensem fratri minori Carolo I
gubernatum dedit, cuius domus mox Comitatum Provinciae, inter annos 1266–1442
Regnum Utriusque Siciliae et inter annos 1278–83 Achaiae Principatum in
potestatem suam redegit.

Rex Philippus IV (1285–1314) prudenter augendo thesaurum, abolendo ordinem
Templariorum et iungendo Campaniam tractibus regalibus regnum porro convalere
effecit. Quod litigia cum Angliae regibus iterum intumescerunt inter annos
1297–1305 oppidis Flandrensibus Anglicis hostibus faventibus bellum indixit
prosperemque finem ei fecit.

Etiam controversia cum papa dominationis mundi iterum exarsit hactenus, ut
Philippus IV anno 1303 papam capi iussit annoque 1309 oboedientiam Curiae
Romanae constituit quod eam Avennionem migrare coegit. Quare status ecclesiae
inter saeculum Paparum Avenionensium graviter labefactus est.

Stirps Capetingiana defuncta est anno 1328 cum Carolus IV naturae concessit.
Frena regni nunc ad stirpem Valosianam pervenerunt.

Ultimo Captingorum stirpe anno 1328 defuncto secundum legem Salicam (id est
successio per marem) Philippus Valosianus et comes Angevinensis rex
Francogallicus electus est; domum Valosianam usque 1498 regnantem inchoavit. Sed
etiam Eduardus III Plantagenetus sibi ius successionis adrogavit cum nepos
Caroli regis mortui esset. Inde anno 1339 ortum est bellum centum annorum usque
1453. Initio exercitus Anglici bene ac feliciter in Francogallia pugnabant usque
annum 1360 praeter Calesium oppidum septentrionales partes Franciae omnes
occupantes. His rebus Francogallia iam valde permotis etiam anno 1348 peste
afflicta est, immo etiam bello civili inter Armanacos et Burgunigones exarso
vexabatur. Ex anno 1369 Franci autem bello perpetuo insidiisque vires Anglicas
fatigaverunt quoad annum 1380 paucis in castris contenti sunt.

Rex Ioannes II Benignus (1350–64) filiis suis feuda Angeviniensium, et
Burgundiae dominatum dedit. Illorum duces atque progenies eorum in regno
imperando usque ad annum 1477 magni momenti erant cum praecipue dux Burgundiae
vastos fundos magnasque divitias corripuit. Exorsus est Philippus II (1363–1404)
cum municipia Flandrica anno 1378 insurrexerunt quod stipendia ad bellum
gerendum non iam solvere vellent. Philippo hunc motum opprimere contigit ideoque
iuncto matrimonio comitissae Margareta Malensis 1384 Flandriam in potestatem
suam redegit itemque Artesiam, Hannoniam comitatem et Liberum Comitatum.
Philippus una cum nepote eius Ludovico Valosiano (1392–1407) in loco regis
Caroli IV (1380–1422) vaesani frena regni habebant, at rixis assiduis
alienabantur.

Clade exitiosa in proelio apud Azicurtum a manibus Anglorum accepta regnum
iterum in summum periculum delapsum est 1415. Etiam dux Burgundiae Philippus III
hostibus auxilio subvenit postquam fautores Delphini 1419 patrem eius
necaverant. Rapido cursu milites Burgundiae una cum copiis Angliae subacta
Normannia totius Franciae septentrionalis necnon ipsae Insula Franciae potiti
sunt et immo urbem Parisiorum ceperunt. Demum fata Francogalliae ita contritae
Ioanna Arcensis levavit cum animos Francorum ad renitendum incitaret. Anno 1429
Aurelianum e manibus militum Anglicorum oppugnantium servavit et Carolum VII
(1422–61) in ecclesia cathedrali Durocortori uncturum praecessit. Denique a
custodibus Burgundis capta et hostibus Anglicis tradita est, qui eam postremo
die 30 Maii 1431 rogo imposita incenderunt. Inde Franci eam sanctam nationalem
habebant nonnullisque saeculis post denique a sede sancta anno 1920 sanctificata
est. Anno 1435 rex cum duce Burgundiae de pace constituendo pactus est quo facto
copiae Francogallicae sequente anno Lutetiam et paucis annis post etiam
Normanniam receperunt. Proelio ad Castellionem facto belli desistum est.

Sequentibus annis Burgundi potestatem suam etiam augebant cum rex Franciae, ut
amicitiam eorum cum rege Anglico distraheret, tunc eis dimissionem ex foedere
feudali concedere coactus esset, quamobrem Burgundiae surrectio re vera ex
infirmitate Franciae regium orta est. Ludovicus XI autem ubi ad regnum
pervenerat depoposcit, ut Burgundia iterum pars Franciae fieret, quod inceptum
arcere Carolus I (1467–77) parabat cum Burgundiam regnum sui iuris constituere
vellet. Idcirca foedus cum imperatore sacri imperii Friderico III (1440–93)
ictus est qui autem pro affirmationem status Burgundiae perseverabat, ut Maria
ducissa Burgundiae prognato suo Maximiliano I in matrimonium daretur. Etiamsi
Carolus impetranti concessit nuptiasque fieri adnuit hoc conventu frui non
potuit cum post proelia apud castella Grancionis et Murati in Helvetia anno 1477
in proelio apud Nanceium occissus sit.

Itaque Carolo defuncto etiam Habsburgi dominium Burgundiae sibi adrogaverunt.
Bello itaque exarso anno 1493 comitatus Flandriae et Artesia in pace Silvanecti
facto sacro imperio Romano adiuncta sunt. Nihilominus reliquae partes veteri
ducatus Burgundiae (id est Burgundia ipsa et Picardia) ad Franciam pervenerunt.

Ortis bellis italicis Francogallia iterum atque iterum cum Hispanis de
possessione Italiae confligebatur cum Francogallia variis occasionibus in
Italiam impetus fecit et Mediolanum aggressa est hactenus, ut Italiam
septentrionalem sibi obnoxiam faceret. Regnante Francisco I severiter cum Carolo
V imperatori pugnatum est quod ille dominiones suas in Italia australi
conservare studebat.

Etiam heres eius Henricus II Habsburgos varia fortuna impugnavit. Pace
Cambresiana confecta Franci studebant pacem cum aliis imperiis agere quia
interne rixis religiosis propter motum Hugenoticum nuper ortum perturbabatur.
Hoc pacto Francogallia dominium totius Europae Hispaniae concessit. Sequentibus
annis potestas regium Francogallicorum perenni belli civilis inter Catholicos et
Hugenotos causa debilitata est. Nocte 24 Augustii 1572 ubique in Lutetia
fautores Protestantismi trucidati sunt quo eventu multi salutem in fuga
quaesiverunt.

Extincta stirpe Valosiana erupta sunt bella successionis quibus querelis autem
finem fecit Henricus IV anno 1589, cum veteri domui regnatrici propinquus esset
atque ipse nepos regis Francisci I., quapropter postulationem eius contra
Guisianam stirpem regnum usurpare temptantem sustinere potuit. Cum natu
religionis Protestanticae adhaerebat ad Catholicam fidem verti oportuit antequam
regnum inire posset. Apothegmate notissimo "Lutetia est unius missae pretium"
hanc condicionem accepit. Anno 1598 in Edicto Namnetense Protestantes non iam
persectari decrevit, qui status aequus usque ad expugnationem Rupellae anno 1628
sustentabatur.

Cum Henricus IV ad regnum pervenerat coepit aevum maximi momenti historiae
Francogallicae quod his temporibus Francogallia iterum principatum totius fere
Europae adepta est modumque regni habendi Absolutismus dicti instituit. Henricus
sibi ministros regi solum oboedientes obnoxios fecit Hispaniamque bello
comminabatur. Cum autem anno 1610 necaretur occupationem Nederlandiae Hispanicae
non perfecit. Illo defuncto primo Maria Medicaea mater filii eius Ludovici XIII
in loco illius regnum moderabatur. Illam secuta sunt tempora per qua duo
cardinales, Richelaeus et Mazarinus, frenis Francogalliae ad arbitrium habebant
Protestantismumque ferventer impugnabant, quarum sectatores capta Rupella
refugiis privati sunt. Suadente Richelaeo anno 1635 Francogallia Bellum
tricennale inierat moxque Hispanico imperio conflixit. Dicta pace Pyrenaeo anno
1659 composita Hispaniae dominatus in Europa finem habuit coepitque ortus
Francogalliae potestatis tum in re militari cum in artibus. Mox ubique in Europa
castellum Versaliae exemplum expoliationis elegantiaeque existimabatur.

Lingua Francogallica cum volventibus annis communis lingua mediae Europae
nobilitatis facta est tum etiam 18. et 19. saeculo in partibus orientalibus.
Itaque autem nonnullae linguae dictis Gallicismis locupletae sunt. Per sequentia
saecula nobiles itemque homines docti libentissime hac lingua utebantur et in
usu officiali et in scientiarum libris.

Anno 1643 Ludovicus quartum solum annum agens ad imperium pervenit etsi
Mazarinus cardinalis in loco eius administrationi regni praeerat. führte die
Regierung weiter. Subiugata coniuratione nobilium Fronde, qui Mazarinum
potestatemque nimiam regis impugnavissent, defunctoque cardinali anno 1661
Ludovicus rerum potitus est. Eo regnante Francogallicum regnum ad summam gloriam
pervenit cum regni ipso plenitudo potestatium mandatumque immanis erat, quem
modum regni habendi Absolutismum nuncupamus.

Ludovicus XIV aeque ac maiores eius bellando ac expugnando potestatem
Francogalliae augere studebat. Etiam statui rerum publicarum curavit cum multos
ministros sibi obnoxios fecit legesque lustravit. Aerarium publicum instituendis
praeceptis Mercantilismi complevit exercituique adhuc mercennariis militibus
sustentato militiam perennem substituit classemque permagnam exstrui iussit. In
his rebus conficiendis adiutus est a Colberto. Etiam Lutetia his temporibus
valde crescebat moxque inter maximas Europae urbes numerabatur.

Regnante itaque Ludovico XIV Francogallica potestas quattuor bellis aucta est:
Bellum successionis etiam Bellum devolutionis dictum (1667–1668) secutum est
Bellum Hollandianum (1672–1678), deinde Bellum Coalitionis Augustanae
Vindelicorum (1688–1697), usque perventum est ad Bellum de successione Hispanica
(1701–1713), quibus theaurum regale quasi vacuefactum saltusque bello
vastationeque laborabantur. Postremo autem impetum hostium sustinere imperiumque
suum augere potuit, quae res imprimis Sacrum imperium Romanum detrimento erat.
Cum tractus finibus adiacentes a militibus Francogallicis profunde everterentur
ac spoliarentur inde inimicitiae Germano-Francicae diu flagrantes ortae sunt.

Composito edicto fontis Bleaudis anno 1685 veterius Edictum Namnetense abolutum
est ei consilio, ut rei publicae et ecclesiae concordia conficeretur. Quo facto
templa Hugenotorum combusta scholaeque eorum clausae sunt. Quiqui in situ
remanebant rituique translaticio adhaerebant severiter persecuti sunt. Etsi
gravibus poenis emigrandi minarentur multi eorum exules in peregrinas terras
confugabant hactenus, ut expulsio eorum novae patriae commodo magno
Francogalliae quidem detrimento erat.

Ludovicus immo filium nepotemque mortuum vidit, denique die 1 Septembris 1715
demum naturae concessit. Pronepos eius Ludovicus XV eum secutus est, qui
praecipue ob stupra cum Domina de Pompadour et Comitissa Du Barry facta notus
est. Cum adversa fortuna Bellum septem annorum (1756 usque 1763) cum Friderico
Magno gerebat magnam partem dominionum transmarinarum in America boreali ut
Franciam novam, Ludovicianam et partes Indiae Anglicis cedere coactus est.

Ludovicus XV defunctus est anno 1774; heredes eius fuit Ludovicus XVI qui Mariam
Antoniam uxorem habuit, filiam Mariae Theresiae. Inceptus a Ludovico summa iam
aetate coeptos annullavit XVI. aliasque doctrinas pro eos instituit. Quod autem
tribunalia superiora nimiis potestatibus affecit nobiles consiliis eius facile
reniti potuerunt, quare effectum est, ut inter decennium 1780er opulentia rei
publicae ad egestatem redacta est quianam bellum rerum novarum Americae aerarium
valde diminuisset. Rex cum propterea etiam nobilibus et clericis stipendia
imponere in animo haberet colonique acerrima hieme oppremerentur et messibus
tenuibus anni 1787/88 laborarent concessit anno1788 more antiquissimo Ordines
generales (Francice: les États generaux) convocari, ut ei in rebus efficiendis
subvenirent. Die 17 Iunii 1789 legati tertii dicti ordinis se ut Conventum
nationale constituerunt neque ante discedere polliciti sunt quam nova
constitutio Francogalliae daretur. Hoc fuit interitum veteris status regni
Francogallici.

Propugnaculo expugnato die 14 Iulii 1789 coeperunt res novae Francogallicae.
Seditiosi Absolutismi finem facere cupiebant qui cum regnante Ludovico XIV
floruisset inter dominationem sucessoris eius in statum decessus delapsus sit.
Die 26 Augusti 1789 Congregatio constitutionis primam totius Europae
declarationem iurum humanorum et civium edidit. Cum rex tali conventu
terrefactus Varennam fugere conatus esset quaedam societas provehendorum iurum
civium declamationem instigavit cuius participes die 17 Iulii 1791 in campo
Martio trucidati sunt. Per constitutionem anni 1791 Francia in monarchiam
constitutionalem commutata est.

Die 21 Septembris 1792 demum exclamata est Prima Res Publica. Rebus inter populo
et rege magis magisque exacerbatis monarchus postremo die 21 Ianuarii 1793
decapitatus est. Post insurrectionem Iacobinorum Girondistae conventu nationali
exclusi sunt illique instituto consilio salutis publicae terroris regimen
sustentabant cui initio Georgius Danton et deinde Maximilianus de Robespierre
praesidebat. Regimini Jacobiniano die 27 Iulii 1794 finem factum est Robespierre
ipse supplicio affectus est. Initium cepit abhinc dictum Directorium Francicum.

Die 9 Novembris 1799 Napoleo I rerum potitus est seque primum consulem appellari
iussit. Anno 1802 servitudinem per decreta novae constitutionis abolutam in
colonias restitui curavit quare servi Haitiae anno 1804 insurrexerunt, quo facto
Ioannes Iacobus Dessalines illam insulam Francia liberam declaravit.

Napoleo die 2 Decembris 1804 se manibus suis imperatorem coronavit. In exercitus
coalitionis repugnandos pergebat Europamque magna ex parte per bella Coalitionum
dicioni Francicae subiecit. Etiamsi more Imperialismi alienas terras expugnavit
eis nihilominus etiam fructibus Liberalismi implevit: Exempli gratia
aequalitatem ante legem ubique introduxit.

Die 2 Decembris 1805 Napoleo iunctos exercitus Russos et Austriacos in Pugna
apud Slaucoviam facta devicit. Mense Octobri 1806 etiam Borussos in Proelio
Ienensi superavit, quo facto copiae Francogallicae Berolinum ceperunt. Deinde
Napoleo per Poloniam iter fecit foedere cum Alexandro I icto imperio Russico se
iunxit Europamque inter utraque imperia divisit. Civitatibus potestati suae
subiectis vetavit merces cum Britanniarum Regno commutari fratremque suum
Iosephum I regem Hispaniae destinavit dum ibi bella gessit. Hispanici verum
ferventer repugnaverunt neque Napoleo eos subducere potuit.

Anno 1809 iterum bellum cum imperio Austriaco exarsit cui nunc autem fuit solum
cum viribus Francis pugnandum. Napoleo mox Vindobonam cepit, at paulo post in
pugna ad Essling primam cladem accepit, qum mense peracto in pugna ad Wagram
ultus est inque pace Palatii Belli Fontis hostem iterum sedavit.

Eodem anno divortium fecit cum Iosephina de Beauharnais quod nullam progeniem
parere videbatur proque ea anno 1810 Mariam Ludovicam Austriacam in matrimonium
duxit. Exitiosa clade in dicto Bello Patrio accepta imperium Francicum severiter
labefactum est. Tamen finem eius solum facta est anno 1813 Pugna Lipsiensi
facta. Omni spe victoriae expers Napoleo Ilvam insulam se contulit. In eius
locum victores Ludovicum XVIII instituerunt. Iam anno 1815 Napoleo autem in
Franciam rediit aque militibus comitissime acceptus est. Per dicti Centum
Napoleonis dies iterum imperium habebat usque ad Proelium Waterlooense, quod
exitium fuit imperii sui. Itaque Francia omnias terras expugnatas cedere coacta
est etiamsi vetera dominia necnon Lotharingiam retinere potuit.

Dicta restauratio per chartam constitutionalem anni 1814 instituta est, ac
praeter exiguum interregnum centum Napoleonis dierum usque ad 1830 valebat.
Iterum prognati Burbonica stirpe orti reges appellati sunt, qui autem
regnantibus Ludovico XVIII et Carolo X magis magisque ut tyrannos se gerebant.
Die 26 Iulii 1830, Carolus X parlamentum dissolvi iussit. Hoc ad offensum
propugnatores liberalismi vocantes ad rebellionem reacti sunt, quare ortus eat
motus rerum novarum mensis Iulii 1830.

Facta seditione Ludovicus Philippus linea transversa Burbonica natus rex
Franciae creatus est, qui commune rex civium appellari solebat propter
begnitatem erga cives. Initio valde consilio potentissimorum civium nixus tamen
demum in tyrannum degeneravit Franciamque saciens Sacrum Foedus regnis
conservandarum rerum destinatis ut Prussiae, Russiae atque Austriae astrinxit.
Ludovicus Philippus per contentionem rerum novarum mensis Februarii 1848
depositus est, quo ex motu Secunda Res Publica Francogallica initium cepit.
Ludovicus-Napoleo Bonaparte, nepos illius Napoleonis Bonapartis a civibus
praeses electus est.

Imperator seipsum die 2 Decembris 1852 coronavit, nomen Napoleonis III
accipiens. Opprimens civitatem atque per vim militarem simul imperium retinebat
quam etiam concedendo civibus plura commercia adipiscere. Exitiosia clade die 2
Decembris in bello Germano-Francico accepta secundi imperii Francici interitum
fuit. Itaque evenit, ut die 4 Septembris tertia respublica exclamata est.

Cum imperium vi hostium Prussicorum concessisset cives urbis capitalis hoc aegre
tulerunt atque insurrexerunt, qua re orta est Communitas Lutetiana. Legati huius
communitatis rem publicam foederalem institui postulaverunt. Conventum nationale
autem eiusmodi consilia sprevit copiasque hanc insurrectionem opprimere iussit.
Duobus mensibus post inter 21. usque ad 28. Maii 1871 acerbe inter saepimenta
ubique in urbe exstructa pugnatum est. Quarta fere pars operarium inter tumulta
atque insequentia iudicia summa magna de parte eorum sumpta necata est.

Deinde Francogallia iterum res publica facta est. Civitate Francogallica per
dictum Causam Dreyfus graviter irritata anno 1905 Laicismus in constitutione
perpetue constitutus est. Exarso primo bello mundano inter annos 1914 usque 1918
(in Francogallia saepe etiam bellum magnum dictum) decies et media centena milia
militum obiit. Bello confecto Francogallia fuit pars coitionis victrix hostemque
anno 1919 in foedere Versaliis sancito acerbis condicionibus punivit. Exempli
gratia tractus Alsatici anno 1871 Germaniae concessi iterum ad Francogalliam
pervenerunt.

Die 9 Septembris 1944 Carolus de Gaulle administrationem ad interim collocavit.
Expulsis quidem occupatoribus Germanicis primo qui hostes auxiliatos esse
suspicarentur graviter persecuti sunt. Pétain gubernator proditor capitis
damnatus est (quod fatum de Gaulle autem postea levavit) at de ministro
principali regiminis Vippiacensis Petrus Laval supplicium sumptum est.

Die 13 Novembris 1945 de Gaulle a conventu nationale Francico praeses electus
est.

Constitutio novae rei publicae iam die 13 Octobris 1946 suffragio habito
instituta est. Primus praeses anno 1947 Vincentius Auriol factus est.

Etsi vi imperii Germanici anno 1940 concessit Francogallia inter civitates
victrices numerata est, eique potestas vetandi in concilio salutis mandata est.
Temporibus quartae rei publicae etiam Bellum Indosinicum gestum est quod imperii
colonialis Francicae finem fecit. Bello Algerico exarso res publica in extremo
posita est quare Carolus de Gaulle anno 1958 iterum rerum potitus postulavit, ut
maioribus potestatibus ad bellum sedandum afficeretur.

Ex anno 1958, Francogallia democratia semipraesidialis habetur. Inter annos 1958
usque 1969, Carolus de Gaulle praeses rei publicae manebat. Mense Septembro 1958
nova constitutio suadente de Gaulle a populo sancta est, qua potestates
praesidis corrobatae sunt cum ei summum imperium exercitui potestasque legis
ferendi necnon permissio dissolvendi consili nationalis tribueretur. Anno 1962
belli in Algeris gesti finem fecit quapropter plurimi Francogallici huc in
patriam redire coacti sunt. Anno deinde 1968 tumulta errupta de Gaulle iterum
suffragium de sedis praesidialis discessu instituit iterumque vicit. Paulo post
autem potestate depulsus est. Eum secutus est Georgius Pompidou (1969–1974) et
Valerius Giscard d’Estaing (1974–1981), qui praecepta veteris praesidis
sustentabantur.



https://la.wikipedia.org/wiki/Cuprum

Cuprum vel aes (-ris, n.) est elementum metallicum, plerumque Cypri a Romanis
repertum (unde nomen). Romani elementum istum saepius "aes" vocabant, quam
ligationem a cupro mero non decernebant.

Cuprum uná cum argento et auro tabulá periodicá gregem 11 consociat, quibuscum
quasdam proprietates communiter habet. Omnia unam electronem s-ambitus super
d-ambitu compleno habent, et sunt ductiliora et optimi traductores
electricitatis. Vinculo metallico apud alios atomos valet s-electron; complenus
d-ambitus haud valet, quam ob rem vinculum est neque covalens neque potens, ita
singulum crystallum cupreum est ductilius et haud durum. Vitio autem in
cancellos crystallinos inserto, exempli gratiá, apud fines crystallinos,
materiam sub tensione fluere impedit, sic durescitur, quam ob rem cuprum in
forma monocrystallina haud fere venditur, potius polycrystallina quae est
potentior.

Quia cuprum haud est durum, et electricitatem magnopere conducit (59.6 x 106
Ω-1/m) et calorem (401 W/m/K), quod est secundus optimus temperaturá 20 °C ex
metallis puris, quia resistentia ex electronis dilapsis plerumque orior,
vibratuum caloricorum in cancellis causá, qui haud sunt magni in metallo molli.
In aëre libero, cuprum maximam densitatem fluxionis electricae 3.1 x 106 A/m2
conducit, postquam magnopere calescit.

Cuprum elementum colorem naturum habet quae ab colore aut argenteo aut cano
omnium aliorum metallorum differt, nisi osmio (aliquantum caeruleo colore) et
auro (flavo colore). Cuprum purum colorem ab aurantiaco ad rubrum habet, in
colorem subrubrum in aëre infuscatur. Hic color ex transitu electronico ab
s-ambitu ad d-ambitum orior, cuius vis cum luce aurantiaca congruit.

Cuprum permagnas compositiones format in qua cuprum statum oxidatum +1 suscipit,
cuius compositiones cuprosae appellantur, et statum oxidatum +2, cuius
compositiones cupricae appellantur. Aquá non affectum est, sed cum oxygenio
atmosphaerico lente affectum est, patinam oxidum cupri colore fusco-nigro
suscipit, quod rosionem defodere prohibet. Aeruginem (carbonatum cupri), patinam
viridem, in aedificionibus statuisque cupro indutis saepe videt, exempli gratiá
Statua Libertatis, una ex maximis statuis cupreis in mundo.

Cum sulphida hydrogenii et alia sulphida cuprum afficit, sulphida cupri in
superficie formantur. Aër cum compositionibus sulphidis cuprum erodere sic
facit. Solutio ammoniaca oxygenifera cum cupro compositionem congregatam, aquá
dissolubilem format. Oxygenium et acidum hydrochloricum cum cupro chlorida cupri
formant. Peroxidum hydrogenii acidicum cum cupro sales cupri(II) format.
Chloridum cupri(II) cum cupro chloridum cupri(I) format.

Sunt undetriginta isotopia cupri. Isotopia 63Cu et 65Cu sunt radioactivitate
stabilia. Cuprum naturalis ex undeseptuagina per centum 63Cu constat; reliqua
est 65Cu. Ambo isotopium numerum versandi 3/2 mechanice quantali habet. Omnia
alia isotopia sunt radioactiva, ex quibus diutissimum est 67Cu cuius toti
dimidium 61.83 horis exstat. Sunt septem isotopia metastabilia , ex quibus
diutissimum est 68mCu cuius toti dimidium 3.8 minutis exstat. Isotopia numeri
massae super 64 a casu β- tabent, sub autem 64 a casu β+. Isotopium 64Cu ab ambo
casu tabet.

Cuprum naturá in forma vel nativa vel minerali exsistit. Cuprum nativum est
polycrystallum, cuius maximum crystallum inventum erat 4.4×3.2×3.2 cm. Moles
maxima cupri nativi, cum anno 1857 in Keewenaw Paeninsula, Michiganiae, inventa
est, erat pondere 840 milia libras. Sunt permagna metalla cuprifera:
chalcopyrites et chalcocites sunt sulphida cupri, caeruleum autem et molochitis
sunt carbonata cupri, cuprites est oxidum cupri. Quinquaginta partes per
millionem crusti Telluris est cupriferum, et cuprum in stellis ingentibus factum
est.

Sulphida cupri magnis fodinis apertis e saxis porphyriticis cupriferisque, 0.4 -
1.0% cuprum continentibus, effoduntur. Exempli gratiá, Chuquicamata in Chilia,
Bingham Canyon Fodina in Uta, CFA, El Chino Fodina in Novo Mexico, CFA. Secundum
Mensuram Geologicam Britannicam, Chilia anno 2005 maximum cuprum in mundo
effodit; CFA, Indonesia, et Peruvia secutus erant. Hodie plurimum cupri quam
quavis alia tempore utimur, quod haud est satis ut omnia respublica utatur
summam quae primam rempublicam decet.

Quamquam cuprum in usu plusquam decem milia annos est, plusquam 95 per centum
toti cupri effossi liquefactique ab anno 1900 extractum est. Copia cupri in
Tellure est permagna: sunt 1014 tonnae in chiliometro summo crusti, id est satis
5 milliones annos normá extrahendi hodierná durare. Pars autem minima
technologiá pretioque hodierno est extrahendo digna. Aestimantur copiam
effodendam esse satis ab 25 annos ad 60 annos, secundum, e. g., normam
consumendi. Maior fons cupri in mundo hodierno est recuperatio. Propter illoc et
alias causas, aestimatio productionis copiaeque est multa et varia. Ratio quae
Cacumen Cupri appellatur est similis Cacuminis Petrolei.

Pretium cupri, quintuplicans ab USD 1.32 per chiliogramma mense Iunio 1999 —
vilissimum per sexaginta annos — ad USD 8.27/kg mense Maio 2006, historice erat
instabile, at minusquam post tres annos mense Februario anni 2009 postulatio in
mundo labavit ut pretium ad USD 3.33/kg cecidit.

Cuprum rude modo est 0.6 partes per centum cupri, facillime horum extrahendo est
sulfidi, maxime chalcopyrites (CuFeS2), minus chalcocites (Cu2S), quae
contundentes continere 10–15 partes per centum cupri spumá fluitanti vel
purgatione biologicali factae sunt. Illuc cum dioxido siliconii processu qui
liquefactio ictu temporis appellatur calescit ut maior pars ferri removeretur.
Exitus, materia cum Cu2S 70 partes per centum cupri continens, torretur ut omnes
sulfidi in oxidos mutarentur:

Cuprum, uná cum aluminio, est plene regyrabile sine virtu amittendo sive meracum
sive in mercimonio. Cuprum volumine est tertiá maximá anacyclizatum, secundum
ferrum et aluminium. Aestimant 80 partes per centum cupri effossi per omne
tempus esse nunc in usu. Secundum renuntiationem cui nomen est Copia Metalli per
Omnes Homines ex sodalitate International Resource Panel, omni homini est 35 -
55 chiliogrammae cupri, plerumque per respublicas primas (140 - 300
chiliogrammae per capita) et minus per respublicas tertias (30 - 40
chiliogrammae per capita).

Ut cuprum anacyclizaret, idem processum ad extrahendum aliquantum sequitur.
Scruta cuprifera et meraca in fornace liquefacit, chemicale reducit, et in
lateres magnos parvosque fundit; scruta minoris puritatis electrolyse in
solutione acidi sulphurifici purificat.



https://la.wikipedia.org/wiki/Ostunium

Ostunium (Italiane: Ostuni) est urbs et municipium Italiae in regione Apula et
provincia Brundisina situm. Numerus incolarum circiter 32 000 tempore hiemali
est, aestate autem ad 100 000 hominum crescere potest, nam inter Apuliae locos
periegeticos viatoribus gratissimos numeratur. Etiam "urbs alba" (Citta Bianca)
appellatur, quod aedificia centri historici urbis calce alba litum est.

Ostunium chiliometra circiter octo ab Hadriatico litore abest. Media urbis
aedificata sunt in tribus collibus metris fere 220 altioribus quam maris aequor.
Urbs sita est in parte euroaustrali Murgiae, quae est zona carstica maxime ex
lapide calcario constans.

Ostunium nomen mediaevale est. Sunt qui putent nomen urbis a Graeco Asty neon
('urbs nova') ductum esse, sed constat his de paretymologia agi. Alia nomina
latina fuerunt: Hostunium, Astunium, Astineum, Hostineum, Hostuneum, Hostunum,
Astuneum, Civitas Stuni, Ostuneum, Ostunum, Sturninum, Sturnium.

Zona collina, sedes multarum speluncarum, convictui et societati priscorum
hominum bona et naturalia refugia praebebat. Itaque regio Ostuniensis iam aetate
palaeolithici medii (quae XL fere millennio exiit) multos inquilinos habuit,
quorum vestigia aetate palaeolithici posterioris constantia et certiora fiunt,
ut excavationibus confirmatum est. Testimonium notissimum perhibet sceletus
"mulieris Ostuniensis" sive Deliae, mulieris circiter viginti annos natae,
partum enixae, fetum suum in gremio habentis.

Primum castellum saeculo VII a.C.n. constitutum est a Messapiis, antiqua gente
Illyrica, quae inde a saeculo IX a.C.n. in promunturium Salentinum habitatum
commigravit ibique consederat. Saeculo III a.C.n. etiam fines Messapiorum a
Romanis antiquis expugnati sunt. Sed de rebus in castello (vel urbe) gestis
paene nihil scimus.

Percurrentibus totam Italiam Ostrogothis, Langobardis, Saracenis, cadenteque
imperio Romano occidentali, copiae imperiales Byzantinorum civitatis strenue
fines urbis defendebant. Anno 876 Ostunium dioecesis factum monachis Basilianis
refugium dedit ex Syria et Aegypto venientibus, qui in easdem confugerunt
speluncas, quae olim hominibus priscae aetatis refugium dederunt. Saeculis XI et
XII Apuliae coloniae Byzantiae a Normannis expugnatae sunt, qui etiam cultum
olivae auxerunt ac confiniis urbis accuratius definiendis providerunt. Saeculo
XII Godefridus III, comes Lupiarum, arcem in altissimo montis cacumine Ostuni
constituit. Hodie tamen sola turris et hortus Giardino Zurlo de illa structura
magnifica restant. Itaque Ostunium cum comitatu Luparum coniunctum est.

Ostunium, cum Brundisio, sedes episcopalis Ecclesiae Catholicae Romanae cum
Archiepiscopo est. Nomen Archidioecesis Brundusina-Ostunensis est.



https://la.wikipedia.org/wiki/Liber

Liber (-bri, m.) est res usitate ex multis paginis facta quae scripturam,
picturas, et alias descriptiones continet; qui eodem tempore fieri potest res
physica ad scripturam continendam concepta, opusque ab auctore ad legendum
compositum. Nomen liber multas alias significationes habere potest, sicut
monstrat pagina discretiva. Sensus qui hic tractatur oritur e nomine, quo
corticis interior pars ligno cohaerens a prima origine appellata est. Notum est
Romanis antiquis librum arborum ad scribendam olim in Europa et in India
adhibitum; an ex hoc usu defluit sensum bibliographicum verbi libri haud pro
certo habetur.

Usque ad saeculum vicensimum primum, libri fuerunt forma principalis qua
sapientia humana per saecula transmissa est. Diu ex foliis papyri plantae in
formam voluminis aut e charta cottonea in formam codicis confecti, libri
saepissime hodie etiam in formam electronicam redacti sunt. Libri ab auctoribus
scripti ab impressoribus in prelis typographicis fabricantur, e domis editoriis
divulgantur, in librariis et per interrete venduntur, a privatis bibliophilis
necnon bibliothecis emuntur et conservantur.

Liber (sensu 'rei physicae') omnium aliorum maximus est ille e saxo factus in
pagoda Kuthodaw Mandale in urbe (civitatis Birmaniae) servatus, sed inter libros
in forma codicis confectos maximus est Codex Gigas mediaevalis, cuius mensurae
92 × 50 × 22 cm sunt. De condicione libri omnium minimi certatur. Unus e minimis
quidem est Bilder-ABC ab Iosua Reichert typographo formatus (24 × 29 mm; 32
paginarum), coloribus impressus, pelle religatus, perspicillo apparatus.

Librorum (sensu "operis legendi") omnium inclytissimus esse dicitur Biblia, ab
initio a Iudaeis, mox addito Novo Testamento a Christianis recepta; sed etiam
Alcoranus a Musulmanis. Librorum saecularium longissimus fuit encyclopaedia
Sinica Yongle Dadian, 11 095 voluminum constituta, anno fere 1407 exscripta;
hanc autem Vicipaedia Anglica, encyclopaedia electronica, anno 2006 quo ad
longitudinem pertinet supervicerit.

Libri multimodis distinguuntur secundum litterarum imaginumque genera intus,
suam teguminis naturam, longitudinem et magnitudinem. Et multis classificationis
systematis utuntur editores, librariae, et bibliothecae.

Multae librariae solent omnes litteras in duo genera amplia dividere, scilicet
commenticia et non-commenticia. Inter litteras non commenticas constant libri
religioni et philosophiae pertinentes, commentaria didactica, libri musici,
atlantes geographici, detractatus scientifici, historiae, encyclopaediae, libri
et libelli rebus cotidianis pertinentes sicut ephemerides, periodica, et
caetera. Inter commenticas, constant poëses, dramata, libri librorum,
pictographici, nubeculati, et mythistoria variorum generum sicut amantium,
criminalis, romantica, et rerum futurarum. Ex omnibus libris qui hodie
vendiuntur, mythistoriae sunt amatissimae.

Bibliothecae autem solent libros dividere secundum systemata classificationis
numerica varia. Usitatissima igitur habentur hodie classificatio decimalis a
Melvil Dewey inventa, Systema classificationis libris Bibliothecae
Congressionalis applicata, Classificatio decimalis universalis quae ex opere
Dewey elaboraverunt instituta normatum internationalia, et Systema
classificationis Sinense. Editores systemata enumerationis sicut Descriptio
Bibliographica Canonica Internationalis (ISBD) et Numerus ISBN comminiscerunt,
quibus libri melius per totum orbem agnoscantur.

Librorum diebus nostris impressorum materies inscribenda fere semper est charta,
et saepissime e ligno minutim conciso facta. Talis charta, nisi ad "vitam"
longiorem attingendam curatur, post annos fere decem vel viginti fulvescit; post
annos fere quinquaginta seu centum fragilis fit, ita ut libros e charta lignacea
confectas aegre duo saecula supervivent. Saeculo 19 ineunte saeculisque
prioribus charta semper e pannorum recisamentis facta est (confectio enim e
ligno adeo ignota est). Haec charta cottonea per multa saecula durat. Temporibus
antiquioribus, libris nondum e prelo typographico replicatis sed a manu
scriptorum, variae materies inscribendae adhibitae sunt. Aliquae earum in
codices facilius coniunguntur, e.g. charta moracea et oryzea, pergamenum,
velinum, betulae cortex, pannus linteus aut bombycinus. Nonnullas materies causa
fissilitatis aut rigiditatis haud perforare et consuere licet; aliter enim libri
ex his materiebus congessi perficiuntur. Inter tales materies enumerantur charta
papyracea, tabulae ligneae, folium palmarum (Corypha umbraculifera aut Borassus
flabelliformis), pala lignea seu bambucina.

Tegumina sunt partes libri externae quae paginas intus retinent et protegunt.
Modo generali libri electronici teguminibus omnino carent. Codices autem fere
omnes religaturis conficiuntur, olim iussu possessorum e corio seu velino
impositis, a saeculo vicensimo ab editoribus e pannis textilibus. Libri quorum
paginae cottoneae bene consuuntur religaturaque e velino curiose conficitur
mille fere annos durabuntur; si religatura e corio facta sit et a lectoribus
interdum manipuletur, saecula fere tria (ab oleis enim manuum humanarum velinum
et corium aluntur). A saeculo XX medio editores nonnulli e duabus formis libros
divulgabant, quarum prima, bibliothecariis gratior, religatura textili constat
et involucro chartaceo picto; altera autem, religatura chartacea flexibili,
lectoribus communibus destinatur breviusque durat; paginis enim fulvescentibus,
atramento canescente, religatura, e charta et glutino vilissime confecta, post
annos seu viginti seu triginta exsiccans frangitur; talis liber, nisi rursus
religetur, inutilis fit.

Tegumina librorum in aliis materiebus inscribendis manu scriptorum, hodie rarius
confectorum, omnino aliter constructare oportet. Paginae enim chartae
papyraceae, flexibiles sed et fissiles, haud consuuntur; una ad aliam seriatim
affingitur sicque liber in forma rotuli convolvitur; in cylindro deponere licet.
Librorum in tabulis ligneis aut palis bambucinis scriptorum "paginae" seriatim
consuuntur vel alligantur. Folia palmarum una in alia cumulantur, saepius per
medium perforata et pilo colligata; liber ita coacervatus panno textili
involvitur.

Librorum (sensu "operis legendi") longitudo saepe censeri potest per eorum
numerum litterarum, characterum, vocabulorum, aut octectorum (h.e. de libris
electronicis). Quia autem linguae inter se discrepant in modo scribendi,
difficillimum est peraeque aestimare librorum linguarum distinctarum
magnitudines. Exempli gratia linguarum occidentalum modus est scribere quodque
vocabulum multis ex syllabis, et quoque syllabo multis ex litteris; linguae
autem Sinicae modus est unum signum singulum saepe simul denotare et unam
syllabam et unum vocabulum. Quamobrem oratio media quaedam 3.3 aliquotiens
paucioribus typis tantis scribi potest lingua Sinica quam lingua Latina.

Liber longissimus hodie dicitur fuisse encyclopaedia Yongle Dadian Sinica,
11 095 voluminum, 22 937 capitulorum, 50 millionibus characterum constituta,
annis 1403-1407 sub Dynastia Ming facta. Mythistoria longissima litteris latinis
scripta dicitur fuisse À la recherche du temps perdu ('In quaestu temporis
amissi') a Marcello Proust annis 1913-1927 composita.

Quod ad codices attingit, librorum magnitudo praecipue per altitudinem eorum
spinarum censetur, et magnitudinis nomina proveniunt e quotiens charta prelo
imprimita postea implicatur ad paginas libri creandas.

Maximus mundi liber manu scriptus est Codex Gigas mediaevalis, qui 92 × 50 × 22
cm metitur; liber autem re vera maximus dicitur ille inscriptionibus factus in
pagoda Kuthodaw Mandale in urbe Birmaniae servatus, cui sunt 730 "folia" seu
stelae, 1460 "paginae" seu facies, quaque pagina latitudinis tres et dimidia
pedum, altitudinis quinque pedum, et crassitudinis quinque unciarum.

Liber electronicus dicitur illa programmatura quae libro communi imprimito
correspondet. Hic liber, saepe per interrete praebitus, legitur per computatra
vel instrumenta peculiaria ad propositum quae dicuntur analogium electronicum,
exempli gratia Sony Reader et Amazon Kindle, instrumenta proprie creata eo
consilio ut experientia libri veri legendi duplicetur, in quantum fieri sit.
Opus autem librorum communum usque hodie non diminuit propter usum librorum
electronicorum.

Antiquis temporibus, folia manu scripta forma voluminum in capsis aut armariis
conservabantur. Ut legi possent, volumina ambabus manibus evolvebantur.

Saeculo primo in Europa excogitatus est codex, liber rectangulari forma,
compactus ex multis voluminibus seu libris constitutus. Codex efficientius
scripturam tenere potest, quia sinit scribere in ambabus folii partibus, quae
dicuntur paginae. Christiani, quos Imperium Romanum primum insectatum est,
codici faverunt quia eum facile sinu contexerunt.

Codicis forma scripturam multum adiuvat conservare. Spina rigida multos libros
in bibliothecarum pegmatibus simpliciter collocare sinit, et durum librorum
tegumen folia defendit. Post Imperii Romani Occidentalis casum, saeculo quinto,
ei qui quidem non in codicibus transcripti erant libri perierunt. Casus etiam
effecit ut illis temporibus papyrus ab Aegypto difficillime paratu esset;
quamobrem ad libros conficiendos scribae membrano et pergamento potius
utebantur.

Imperio Romano victo, Latine scribere et libros asservare Europae occidentalis
monasteria Christiana pergebant. Libri autem et sumptuosi et rariores facti
sunt, quia ante preli typographici adventum fere omnes manu transcripti sunt.
Plurimi librorum faciebantur in scriptoriis qui saepe super aula capitoliari
monasterii iacebant. Ibi monachi solas sex horas per diem laborare possunt, quia
ob ignis periculum lux artificialis plane vetabant. Erant quinque scribae
genera:

Tandem glutinator liber conlegit. Magnus fuit labor ut libri creantur. Propter
magnum libri sumptum, parva monasteria solos duodecim libros habuerunt, mediana
forsitan duos centum. Circum annum 1400, solum duo milia librorum habuerunt:
rotensa papalis bibliotheca Avenionis et bibliotheca Universitatis Lutetiae.

Per saecula, novae methodi libri fabricandi excultae sunt. Atramenta facta sunt
primitus ex cineribus cummibusque, et postmodo ex craetago et sulfate ferroso
(FeSO4). Monachi Hibernici saeculo septimo primum spatii inter verba scripta
usum introduxerunt, ut scriptura facilius legantur. Iam saeculo duodecimo paene
omnes libri spatiis illis utuntur. Novum librorum opus, universitatibus saeculo
XIII Europae adventis, effecit ut mox ibi plurimi libri a guildis saecularis
imprimebantur. Preli typographici usus deinde magnopere librorum productionem
auxit, ut ab anno 1452 plus librorum habebatur quam umquam antea. Eo autem
tempore quaeque pagina prelo producta tamen typum requisivit specialem, qui
forma paginae lignea erat magno labore facta.

Clave inventum tunc fuit typus mobilis metallicus, quem Choe Yun-ui Coreae
circum annum 1230 et Iohannes Gutenberg Europae anno 1452 independenter
excogitaverunt. Hoc per inventum quisque paginae typus celeriter ex multis typis
litterarum metallicis factus est. Ob symbolorum milia distinctorum quae lingua
Sinica requirit, inventum apud Sinos languide ecfloruit, sed Europaei statim
invento usi sunt, ut milia et milia librorum producantur. Ob magnum inventi
effectum, libri qui ante annum 1500 producantur dicuntur incunabula.

Simul ac prela typographica primum latam litterae diffusionem sivissent, censura
ad notiones religiosas politicasque comprimendas ubique prodivit. Ecclesiae
censura utuntur ad heresias desinendas, et regimina ad metas politicas
attinendas. Usque ad annum 1694, exempli gratia Angliae erat systema complicatum
ubi auctoribus oportebat licentias potiri antequam libros in lucem ederent. Sine
regiminis licentia nulla editio sita est.

Tempus autem post annum 1500 usque ad annum 1900 continue bellum ad prela
liberanda gesserunt. Legere inter modos acroamaticos frequentissimos factum est,
et mundus humanus tandem accepit principium quod mercatus notionum
communicationumque necesse est liberus. Cum novae libertates proventae sint,
nova repperta inventaque technologica secuta sunt et nova faucitas.

Libros Aristotelianos Graecosque saeculares philosophias mundanas continentes,
quos Imperator Christianus Iustinianus I anno 529 suppressit Academias paganas
Graecas claudens paganosque ex Imperio expellens, post Recuperationem Hispanicam
ab Islamicis Europam saeculo decimo tertio reintroductos ad sermonem Latinam
versos, prela typographica nunc ubique diffunderunt. Haec diffusio Renascentiam
Europaeam auguravit.

Prela typographica vi vaporifica impulsa annis 1800 per orbem terrarum
percrebruerunt, 1100 paginas in quaque hora imprimantia. Prela monotypica et
linotypica sero saeculo vicensimo etiam introducta sunt, quae in quaque hora
plus quam sex milia litterarum vel statim lineam completam potebant ponere.
Medio saeculo vicensimo Europae, librorum productio 200 000 librorum quoque in
anno attigit.

Saeculo vicensimo multae progressiones technologicae displosionem informationis
effecerunt. Machina scriptoria in officinis sicut prela typographica portabilia
peculiaria serviverunt. Photocopiatra prima a Societate Xerox anno 1949 facta
mox facile multas paginas documentaque duplicare sinerunt.

Computatra autem fuerunt quae librorum mundum maxime mutaverunt. Post annum 1980
computatra programmatis editoriis instructa machinas scriptorias plerumque
supposuerunt, ut plurima opera scripta, antequam ea in charta imprimentur,
primum per programmata editoria facta sint in forma electronica. Tandem, post
annum 1989 interrete et tela totius terrae creatae sunt, communicationem
universalem faciens, ut omnes libri electronici facile per totum orbem
distribuantur.

Tandem facta sunt multa incepta, sicut Inceptum Gutenberg, ad libros in dominio
publico in versiones electronicas datas gratuitas convertendos. Et nonnullae
domus editoriae, sicut Libri Baen, libros electronicos per interrete venum dant
antequam versiones chartaceas edunt. Quamquam autem libri modo electronice usque
hodie late diffusi sunt, tamen eorum numeri in charta impressi non diminuit,
quod multi homines adhuc malunt libros chartaceos legere. Novae technologiae
exempli gratia inventae sunt, ut librariae possunt libros imprimere solos cum
necesse sint, quod factum saepe dicitur libri ad postulatum.



https://la.wikipedia.org/wiki/Imperium_Romanum

Imperium Romanum fuit res publica antiqua, cuius caput erat Roma, olim maxima
mundi occidentalis urbs, et quae tempore maximae suae potestatis a Britannia
usque ad Mesopotamiam extensa est. Ab Augusto Caesare imperium Romanum sic
institutum est, ut specie vetus Res Publica Romana (509 a.C.n.–27 a.C.n.)
redintegrata, re vera autem gubernare rem publicam uni principi solo sit.

Imperium Romanum initium cepit anno 27 a.C.n. et tamquam totius orbis terrarum
vel saltem eius orbis terrarum partis, quam totius mundi instar esse antiqui
existimaverunt, dominatum obtinuit usque ad Discrimen tertii saeculi
(235–284/285), quae aetas etiam principum militum vocatur.

Continuatio huius rei publicae ad Antiquitatem posteriorem pertinet: Ab
imperatoribus Diocletiano (284–305) et Constantino I (306–337) funditus
reformata aetate migrationum populorum et gentium Europae, quo tempore in duas
partes divisa est, ubi ad occidentem solem vergebat, interiit (476), ubi ad
orientem solem spectabat, per medium quod dicitur aevum remansit (vide Imperium
Romanum Orientale).

Imperium in provincias divisum erat. In iis maximi momenti erant urbes imperii,
quae quadam autonomia circumscripta gaudentes a civibus administrabantur et
vectigalia exigebant. Quod multa officia publica ad urbes delegata erant,
imperio parvus magistratuum numerus suffecit.

Mercatura, artes, cultura florebant; etsi linguae religionesque locales
permanserunt, partes imperii occidentales "latinizatae," partes orientales magis
cultura Graeca imbutae sunt. Lingua Latina toto impero publica facta est
(orientalibus in partibus una cum lingua Graeca). Quod per saecula, etiam
imperio dilapso, multum ad Europam formandam attulit: lingua Latina usque ad
Barocum eruditorum lingua permansit; in Ecclesia Catholica Romana lingua Latina
usque ad hunc diem est lingua publica; sunt linguae Romanicae, progenies linguae
Latinae, sed etiam aliae linguae necnon sermo scientiarum plurima ex lingua
Latina acceperunt; ius Romanum iuribus civitatum Europae plurimum attulit.

In nonnullis linguis novis, titulus imperatoris nominat solum unum, qui magnum
regnum gubernat, sed res publica Romana multos habuerat imperatores ante
Octavianum, qui ad tempus et eodem tempore imperio usi sunt: Imperium habuerunt
consules et praetores, quorum in provinciis copiae fuerunt, simul cum aliis.
Vergilius poeta Iovem ipsum Romanis "imperium sine fine" promittentem facit.
Octavianus non imperator, sed princeps vocari voluit, quod est nomen sine
imperio, in senatu "primus inter pares." Hoc imprimis speciei rei publicae
restitutae debebatur; simul autem vis "imperatoris" tituli mutabatur, cum
Augustus re vera primus munere imperatoris singuli ac perennis functus est.

Octavius, divite sed non nobilissime gente anno 63 a.C.n. orto, quod a Gaio
Iulio Caesare in filium adoptatus est, heres Caesaris factus est et nomen
Octaviani sumpsit, post mortem Caesaris atque hoc nomen.

Bello civili post Caesarem interfectum exorto Marcum Antonium, pristinum
Triumviratus collegam, qui una cum Cleopatra regina Aegypti rerum potiri
imminebat, apud Actium anno 31 a.C.n. devicit. Scripsit ipse postea in rebus
gestis, quas multis in locis imperii Romani inscribi iussit, se "rem publicam a
dominatione factionis oppressam in libertatem vindicavi(sse)".

Anno 27 a.C.n. imperia, quibus inter bellum civilem solus rexerat, formaliter
deposuit, postea autem sibi tribuniciam potestatem et summum imperium legionum
provinciarum ad limitem sitarum tempore certo deferri fecit, quod et in posterum
erat imperii fundamentum (vide Principatus Romanus).

Auctoritas principis multis ex honoribus et civilibus et militaribus aucta est,
inter quas pluries honore consulis (annis usque ad 27 a.C.n.) et pontificis
maximi (anno 13 a.C.n. aut 12 a.C.n.). Ter triumphans etiam imperator appellatus
est. Tribunus plebis, etsi tribunicia potestate gaudebat, non fuit, quia in
patriciam gentem adoptatus erat (Iulii erant stirps Veneris ipsae!). Anno 27
a.C.n. senatus ei nomen Augusti detulit, quod in disputando, an Romulus
appellaretur, sententia praevaluit "ut Augustus potius vocaretur, non tantum
novo sed etiam ampliore cognomine, quod loca quoque religiosa et in quibus
augurato quid consecratur augusta dicantur . . . , sicut etiam Ennius docet
scribens: Augusto augurio postquam incluta condita Roma est." Una cum nomine
etiam clipeus virtutis traditus est, in quo Augusti fortitudo, clementia,
iustitia, pietas erga deos patriamque celebratae sunt. Anno 8 a.C.n. senatui
placuit, posthac mensem Sextilem Augustum vocari; anno 2 a.C.n. denique pater
patriae appellatus est.

Octavianus certe divitissimus erat Romanorum; copiis quin uteretur, ut plebi
acceptus esset, non dubitavit. Inter alia pro populo multos ludos edidit.
Praeterea numerosa opera publica exstrui iussit, sicut Forum Augustum cum templo
Martis Ultoris et templum Apollinis in Palatio.

Augustus etiam religionem moresque Romanos restituere conatus est, quia "moribus
antiquis stat res Romana virisque." Matrimonio procreationique favit (uxorem
liberisque carentibus vestigal imposuit) et nimis in veneralibus indulgere
nobilibus vetavit. Romae quinquaginta tres templa refecit et ritus eorum
neglectos restauravit. Se ipsum vindicem rei publicae restituroremque pacis in
monumentis (Ara Pacis Augustae), statuis (Augustus loricatus), nummis, litteris
celebrari fecit.

Quidam poetarum inter maximos linguae Latinae Augusto principe et ab eodem
adiuti opera sua scripserunt, in quibus Vergilius, Horatius et Ovidius, qui
ultimus quidem a principe in exilium missus est, propter "duo crimina, carmen et
error", ut Ovidius ipse scripsit.

Augustus multas leges ad officia emendenda intulit. Patricios corruptos ex
officiis amovit et honores sollertibus equitibus detulit (ut Pontio Pilato), et
in locum publicanorum saepe corruptorum magistratus substituit, qui vectigalia
exigerent. Senatum bellis civilibus ac proscriptionibus valde mutatum Augustus
favoribus in suas partes traxit.

Exercitus diminuit; Aegyptum in provinciam redegit, regiones in Alpibus,
Hispania septentrionali et in Balcania sitae expugnavit; a conatu, ut Germaniam
transrhenanam in provinciam redigeret, clade Variana accepta discessit; cum
Parthis foedere controversias composuit. Defendere magis quam occupare sors
facta est militum Romanorum Augusto regnante.

Successor Augusti, Tiberius (14–37), dux efficax et administrator fuit. Inito
Augustus filiastrum ac posterum filium adoptivum, quem uxor eius Livia in
matrimonium apportaverat, a muneribus maximi momenti exclusit, ut Tiberius
denique se in Rhodum quasi in exsilium contulerit. Marcello filio sororis,
Agrippa, Gaio Lucioque nepotibus mortuis tamen successor designatus est. Extremo
sui principatus tempore ad villam suam Capreanam recedit, imperium praefecto
praetorio Lucio Aelio Seiano tradens. Ut Tacitus narrat, forsitan autem magis
invidiam quorundam quam veritatem sequens, Tiberius ultimis vitae annis,
postquam Seianus criminis laesae maiestatis accusatus cecidit, nimis crudeliter
se praebuit.

Filius fratris Tiberii Gaius, appellatus Caligula (37–41), fuit successor, qui
initio bene erat amatus, quod vectigalia minuit, ludos circenses edidit,
senatores ex exsilio revocavit, sed mox sese tyrannum ostendit. Sie fontes
antiqui vera tradunt, senatores interfecit, ut uxores possessionesque caperet,
amicos pueritiae gubernatores nominavit, se sicut Iovem venerari iussit, equo
suo Incitato honorem consulis dare voluit. Denique a coniuratoribus necatus est.

Caligula necato, nonnulli rem publicam restaurare voluerunt, sed praetoriani
senatum imperatorem novum accipere impulerunt, Claudium (41–51), qui antea ob
vitia corporis, quae perfacili cognitio versabantur, praeteritus erat. Post
coniurationem tyrannumque occisum unicus candidatus legitimus fuit. Historici
antiqui eum hominem occultum, imperii vix capacem fuisse tradunt, qui se
litteris dedidit. Contra studia hodierna saepe bonos regiminis sui eventus
demonstrant, imprimis quod limites tutos reddidit et Britanniam imperio
adiunxit. Agrippina uxor eum veneno interfecit, ut Nero filius (54–68) rerum
potiretur.

Similiter ac Caligula etiam Nero initio Romanis bonam spem dedit. Primis quinque
annis regiminis eius, qui nomine "quinquennio Neronis" noti quique a
scriptoribus aequalibus "aurea aetas" laudibus celebrati sunt, animus Neronis
adulescentis a Seneca philososopho flectus est. Annis sequentibus historici eum
modo tyrannorum rexisse tradunt: Matrem interfecit; coniuratione Pisonis
patefacta Seneca, Lucanus, Petronius mortem sibi conscicere coacti sunt; fama
eum auctorem magni incendii Romae esse voluit,quod ei usui fuit cum ad urbem
renovandam tum ad Domum Auream aedificandam. Crimen incendii Christianis
supposuit et primam persecutionem Christianorum Romanam incitavit, qua etiam
Petrus crucifictus esse traditur. Denique seditiones contra eum ortae sunt. Roma
ab inimicis capta fugiens se interfecit.

Mors Neronis bellum civile effecit, quo milites Romani per ordinem quattuor
imperatores designaverunt, Galbam, Othonem, Vitellium et Vespasianum, quam ob
rem annus 69 "Annus Quattuor Imperatorum" appellatur. Hoc speciem rei publicae
redarguit: re vera imperium exercitu obtentum est.

Historici Vespasianum (69–79) Neronis maxime dissimilem fuisse demonstrant:
virum rusticum, festivum, imperatorem iustum. Dux exercitus in oriente primum
bellum Iudaicum gessit, cum imperator declaratus est. Eo regnante filius eius
Titus seditionem Iudeaorum oppressit. Etiam in Germanos severe animadvertit, ut
limitem Rheni firmaret, et Parthos cohibuit, exercitum in novum ordinem adduxit,
fiscum replevit. Novos senatores e terris extra Italiam sitis et duces fideles
designavit. Cum sit humili loco natus, auctoritatem magno opere Colossei augere
studuit. Denique novam domum regnatricem constitutit: Flaviam. Post Vespasiani
mortem filius eius Titus imperator factus est. Quamquam regnum eius breve fuit
(79–81), bona apud Romanos recordatione comprehensus est, ad quam laudem celere
auxilium liberalitasque post urbes a Vesuvii eruptione deletas magni interfuit.
Successor autem et frater eius Domitianus in fontibus tyrannus demonstratur.
Germanos quidem pluries vicit limitemque a Rheno usque ad Danuvium munitionibus
confirmavit, ut apud milites plebemque admodum acceptus esset, tamen crudelitate
et modo dominandi (inter alia se "dominum et deum" appellari iussit) senatui
offensus anno 96 interfectus est.

Senatus Nervae (96-98) imperium dedit, qui honoratum Germaniae gubernatorem,
Traianum (98-117), adoptavit; sic domus regnatrix Antonina facta est. Traianus
primus imperator fuit, qui extra Italiam (nempe in Hispania) natus est. Dux
eminens fuit, qui nonnullas provincias novas cepit: Daciam, Armeniam, Arabiam,
Mesopotamiam. Eo regnante fines imperii maximum ambitum obtinuerunt, ut ab
Arabia et Aegypto usque ad Scotiam et ab Mauretania usque ad Daciam pertinerent.
Propter facultatem administrandi consiliaque prudentia unus ex optimis
imperatoribus aestimatur. Etiam varia instituta auxilii communis creavit, inter
quae distributio cibi pro pueris pauperibus.

Cum Traianus anno 117 inopinatus mortuus est, cognatus eius Hadrianus (117-138)
successit. Secundo bello Iudaico pluribus locis (Cyrenaica, Cyprus, Babylonia)
iam anno 115 orto commotus copias Romanas ex Armenia et Mesopotamia retraxit.
Administrationem emendavit, vias munitionesque plures exstruxit, inter alias
clarum Murum Hadriani in Britannia situm. Assidue per imperium Romanum
peregrinabat, culturam Graecam amabat. Quamvis seditione Barchochebae (132-135)
flagrante, tamen imperium in flore fuit.

Post eum imperium recepit Antoninus Pius (138-161), cuius regnum
tranquillissimum optima aetas Imperii dicitur. Successor eius Marcus Aurelius
(161-180) in variis orbis terrarum regionibus cum hostibus bellare debuit, qui
iam in fines imperii progredebantur. in oriente Parthos vicit, in provinciis
septentrionalibus (Noricum, Pannonia) Marcomannos et Quados vix repellere
potuit. Cum demum superior factus est, medio in bello Vindobonae anno 180
mortuus est. His diebus saepe "philosophus in throno imperatorum" dicitur, quod
stoicismum secutus est; excerpta quaedam collegit, quae nomine "Ad se ipsum" vel
"Meditationes" lingua Graeca conscripta extant.

Rerum gestarum scriptores hos quinque imperatores (Nervam, Traianum, Hadrianum,
Antoninum Pium et Marcum Aurelium) "bonos" appellant. Filium autem et
successorem Commodum (180–192) sic appellari vix potest. Commodo mortuo (vel, id
quod veri simile est, interfecto) praetoriani de salute rei publicae desperati
auctionem habuerunt ipsius imperii. Mox legiones etiam potestatem capere
volebant, et coepit bellum civile rem Romanam vastaturum.

Bello civile perfecto imperium cepit Septimius Severus (193–211), dux Libycus
exercitus Danuvii. Maxima parte regni sua pugnas in limites imperii
exardescentes extinguere debebat. Senatui non fidebat, quam ob rem senatoribus
honores militares ademit. Etiam praetorianis non fidebat, et custodiam
praetorianam dissolvit. Constante stipendio instituto et disciplina relaxata
fidem exercitus confirmavit—militibus permisit nuberi, et agros locaque in
castra extra urbem dedit. Militibus etiam nonnulla pensa administrationis
commisit, inter alia vectigalium exactio. Haec emendationes tamen nationem
infirmiorem non fortiorem fecerunt, et quinque eius successores interfecti sunt
quamquam exercitu placabatur. Caracalla, successor Severi, iura civium Romanum
hominibus liberis omnium provinciarum anno 212 dedit. Regnum generis Severorum
anno 235, Alexandro Severo interfecto.

Exercitus nunc se putabat vicarium populi Romani et fontem et originem imperii.
A 235 ad 284 milites circa viginti imperatores designaverunt qui Romam cepi
potuerunt et circa triginta qui non ceperunt urbem. Modo unus ex his morte
naturale obiit - ceteri sunt interfecti. Propter instabilitatem regni oeconomia
Romana dilapsa est: magistratus summa tributa ad exercitus sustinendos
postulabant, et agricolae pauperes servos in latifundiis vel fures fiebant.
Interea terras derelictas Germani Rhenum et Danuvium transeuntes capiebant;
Sassanidae limites orientales imperii fregerunt; et Palmyra se rempublicam sui
potentem declaravit. Anarchia et desuetudo viarum commercium sisterunt. Pecunia
pretium vel potius valorem perdidit (nummi anni 270 unam partem ex centum
argenti habebant), et homines permutatione mercium uti coeperunt. Magistratus
nunc non pecuniam sed merces exigebant, e.g. cibum vel arma. Paupertate etiam
eruditio cultus ludi festaque minuebantur. Aureliano imperatore Romae, quae
multis annis ultra moenia saeculo quarto a.C.n extensa erat, nova moenia structa
sunt—indicium infirmitatis imperii.

Decade septima III saeculi salus oeconomica militarisque imperii convalescebat.
Stabilitatem politicam retulit Diocletianus, (284–305). Se aestimans omnia
officia explere solum non posse Maximilianum etiam dabit imperium ut provincias
occidentales regnat. Mox uterque imperator (augustus) adiutorem (Caesarem)
recepit. Regnum quattuor Caesarum a Diocletiano institutum ex Graeca tetrarchia
appellatur. Anno 305 Diocletianus se abdicavit imperiumque Caesari suo dedit,
sed translatio imperii tranquilla non fuit, et coorta est bellum civile. Fuit
victor Constantinus, qui anno 312 occidentalem annoque 324 partem imperii cepit.

Regnis Diocletiani et Constantini imperium mutata est. Exercitus est
amplificatus divisusque in partes duas: limitaneos, qui fines defendebant, et
comitatenses, exercitum agilem castrensem. Stabilitas communis revenit, sed cum
ea instituta nova administrationis segnia et corrupta, et plures agricolae
pauperes servi fiebant. Etiam religio imperii mutabatur: religio Christiana
fiebat popularior, et Constantinus moriens Christianus factus est, et omnes
imperatores sequentes Christiani erant, prater Iulianum Apostatam, ultimum
paganum imperatorem. Anno 392 Theodosius I religionem publicam Christianam
dixit, et omnes aliae vetatae sunt.

Anno 330, Constantinus caput imperii ad Byzantium transtulit antiquam coloniam
Graecam, quam Constantinopolim nominatam tamquam Romam alteram iterum condidit.
Anno 395, imperium tandem divisum est in partes ad occidentem et ad orientem
solem vergentes, cuius Mediolanum et postea Ravenna illic capita erant, hic
Constantinopolis. Imperium autem occidentale mox interiit. Multae enim gentes
Germanicae in fines imperii invaserunt. Anno 410, Visigothi Romam ceperunt, ut
quae urbs octingentos annos incolumis steterat, ea diriperetur. Eodem anno
Honorius Augustus (qui ab anno 395 ad annum 423 regnavit) Britanniam praesidiis
privavit, ita ut mox illa provincia a Saxonibus occuparetur. Postea imperio vix
ulla victoria fuit, licet anno 451 Romani cum quibusdam gentibus Germanicis
foederatis incursionem Hunnorum ducisque eius populi Attilae in Galliam factam
repellerent. Post quattuor autem annos Vandali, qui in Africa Septentrionali
consederant, Romam ipsam exspoliaverunt. Denique anno 476 imperium Romanum
perditum est, cum dux ex populo Germanorum natus Odoacer Romulus Augustus
principe regno depulso regem Italiae se declaravit.

In partibus orientalibus saeculum quintum tranquillius fuit: Hunni quidem
Gothique regiones Europaeas vastaverunt, sed Asia, Aegyptus, et Syria intactae
manserunt. Imperium Romanum Orientale, postea Byzantinum appellatum, Occidentali
mille annis supervixit.

In medio quod dicitur aevo, sane Sacrum Imperium restitutum est, quod postea
Sacrum Imperium Romanum et saeculis quinto decimo et sexto decimo Sacrum
Imperium Romanum nationis Germanicae nominatum anno denique 1815 extinctum est.



https://la.wikipedia.org/wiki/Ecclesia_Catholica_Romana

Ecclesia Catholica, saepe Ecclesia Catholica Romana appellata, ut a
congregationibus distinguitur, quae quamvis primatum papae reicientes se
catholicas nominent, est maxima Christianorum ecclesia, ad numerum fidelium quod
spectat, in qua congregantur 1 147 000 000 Christicolarum, qui toto orbe
terrarum degunt; maior autem pars in Europa et America Australi inveniuntur.

Ecclesia Catholica 23 ecclesias particolares (sui iuris) cum ritu proprio
complectitur, inter eas Ecclesiam Latinam sive occidentalem numero maximam et
Ecclesias Catholicas Orientales. Ecclesiae Catholicae cum ecclesiis Anglicanis,
Orthodoxis Orientalibus et Orthodoxis omnia septem sacramenta communia sunt
sacramento ordinis in gradus episcopi, sacerdotis et diaconi redacti incluso.
Nota discernens est approbatio primatus papae super universam ecclesiam.

Nomen Ecclesia Catholica Romana post Reformationem ad divisas confessiones
facilius discernendas creatum est. Quod ecclesiologia Catholica (vide infra)
unicam ecclesiam confitens ecclesiam confessionaliter structuratam reicit, etiam
hoc nomen reicit. Tamen in documentis oecumenicis interdum Romano-Catholica
invenitur. Ecclesia se ipsam tantum Catholicam appellare solet, iterdum
accuratius Unicam Sanctam Catholicam et Apostolicam Ecclesiam. Ecclesia Latina
tantum ecclesiam occidentis signficat, Ecclesia Romana interdum Ritus Latinus
valet, sed etiam Dioecesis Urbis seu Romana Sancta Romana Ecclesia appellatur,
praecipue quotiens haec ecclesia localis ut caput ecclesiae mundi agit, velut in
titulo Cardinalium.

Extra instrumenta ecclesiae Ecclesia Catholica et Ecclesia Catholica Romana
(inprimis in regionibus Catholicis) synonyma esse solent. Fides Ecclesiae
Catholicae Romanae se unicam ecclesiam esse ab aliis ecclesiis abnuitur.

Ecclesia Catholica Romana se a Iesu Christo conditam esse credit imprimis illud
"verbum Petrinum" ea sententia interpretans. Num verus actus ecclesiae condendae
ponendus sit, etiam inter theologos Catholicos disputatur. Hodie origo ecclesiae
plerumque a tribus momentis inter se coniunctis deducitur, quorum primum est
quod Iesus Dei populum dispersum collegit, alterum quod fide paschali communitas
apostolorum redintegrata est, tertium quod Pentecoste Spiritu Sancto ecclesia
missionaria nata est.

Vetustissimae ecclesiae notae sunt prima communitas Hierosolymitana, communitas
Antiochena et illae, ad quas epistulae Pauli apostoli directae sunt (e.g. Roma,
Corinthus, Thessalonica).

Controversiae in communitatibus (prima epistula Sancti Pauli ad Corinthios de
quattuor factionibus in communitate Corinthia scit) efficiunt, ut auctoritates
quaerantur: Saeculo primo exeunte et saeculo secundo ineunte munus tripartitum
(episcopus, presbyter, diaconus) ortum est; successione continua ab apostolis
coepta (cf. Successio Apostolica) "Apostolicitas" ecclesiae praestabatur;
"canon" librorum, qui doctrinam Christianam certam tradant, creatus est;
imprimis controversiis cum Gnosi, quae dicitur, fundamenta symboli posita sunt.

Cum primi Christiani Iudaei essent, missione Sancti Pauli atque expugnatione
templi Hierosolymitani (anno 70) mox numerus Christianorum ex aliis gentibus
("ecclesia ex gentibus") praevalebat. Post seditionem Barchochebas (132/133)
"ecclesia e circumcisione" paulatim evanuit.

Imperium Romanum variarum religionum patiens erat. Necessitas autem imperatorem
deum colendi Christianis intolerabilis erat, quo saepe persecutiones oriebantur,
prima imperatore Nerone, ultima Diocletiano regnante, vexationibus temporibus
quietis alternantibus.

Martyres inter sanctos numerabantur, alii autem necessitati publicae se
subicientes imperatori sacrificaverunt et se Christianos esse negaverunt. Hi
"lapsi" tandem paenitentia praecedente rursus in ecclesiam recepti sunt, tamen
non sine gravibus controversiis.

Quietis inter persecutiones temporibus saeculi tertii structurae natae sunt,
quae pro ecclesia futura fundamentales fiebant:

Post dies apostolicos, ecclesia est radicata in plurimis orbis partibus, et
etiam nationes ad fidem se convertebant. Prius nationem Armeniorum sibi
adsumpsit Ecclesia Romana, sed maioris momenti est conversio Imperii Romani
Constantino imperatore facta. Imperator, se a Deo inspiratus credens, Christo
consecravit hostes suos et, proelio pontis Milvii victor evadens, liberavit
Christianos, qui erant antea valde pressi ab imperio Romano pagano. (Plures
autem docti hodierni asserunt fidem Constantinii dubiam et egentem indiciorum
esse.)

Saeculo quarto ad finem vergente, ecclesiae amplecta est locum religionis
imperii, et per plures partes Europae, Christianismus fuit religio tam principum
quam populorum. Ecclesia in eo tempore intrinsecus luctante, utrum fidem Arii
aut trinitatis vicerit, imperator Theodosius primus (seu magnus) Concilium
Constantinopolitanum Primum convocavit et demum rem sedavit.

Romano Imperio delapso, ab integro novus nascebatur ordo. Qui imperium illud
everterant, barbari effusi sunt per totum occidentem, respublicas novas
constituentes. Ecclesia, quae iam antea ad barbaros convertendos laboraverat,
tum maxime ad eorum conversionem opus dedit, in quo quidem incepto maximum
mirumque carpsit fructum.

Nam Germanorum aliorumque populorum conversione peracta, Civitas Christiana
denuo augescere potuit. Talia fuerunt initia aureorum ecclesiae dierum. Civitas
enim illa plane catholica religione imbuta erat. Ecclesia, sic a nonnullis
occidentalis mundi mater habita, omnium animos viresque ad caelum levabat.
Ardenti fide flagrantes, homines Deo vivere volebant. Inde maximae illae et
splendiae cathedrales, Gothicae appellatae. Inde ingens illa doctorum
theologorumque opera, ut scholastica cognita. Inde tot tantorumque sanctorum
sanctitatis testimonium. Vita publica rursus augebatur, maxime opera monachorum,
qui culturam custodiebant et nutriebant. Dies autem illi non sine
perturbationibus fuerunt, quando reges, potestatem desiderantes, ecclesiam
persecuti sunt, sicut Henricus Rex Thomam a Becket, cumque schisma ecclesiarum
orientalium anno 1054 et antea evenisset; sed maxima opera theologiae, tamquam
opera Sancti Thomae Aquinatis, artis, sicut imagines Beati Fratris Angelici, et
sanctitatis, ut vita Sancti Francisci Assisiensis, sunt facta.

Expansio tamen saecularismi in civitate occidentali, in diebus modernis
ecclesiam novis adfecit difficultatibus, prius cum divisione Protestantium, qui
aestimebant mentem humanam aptam ad leges divinas cognoscendas sine auxilio
ecclesiae, et eodem tempore, arbitrabantur homines non pares esse ad bonum
faciendum, ne Deo quidem auxiliante. Nativitas Aevi Illuminationis, ut dicitur,
novam persecutionem contra ecclesiam stabilivit, quae primum in Gallia, postea
in Germania et Russia, multos sanctos martyres ecclesiae dedit.

Episcopus (Graece ἐπίσκοπος 'custos, curator') circiter ab anno 100 nomen est
praefecti Christianae communitatis in urbibus cum vicis vicinis. Territorium
episcopi dioecesis (Graece: διοίκησις "administratio") dicitur, urbs est sedes
episcopalis. Ubi Germani sunt christianizati, in regionibus eorum non erant
urbes, quare dioeces magni circuli rustici factae sunt. Etiam his diebus in
terris ab Alpibus in septentriones versus dioeceses multo maiores sunt quam e.g.
dioeceses in Italia sitae, ubi iam Antiquitate urbes maiores erant.

Antiquitate posteriore provinciae ecclesiasticae profectae sunt. Provincia
ecclesiastica plures dioeces continet, quarum caput est metropolita sive
archiepiscopus. Sedes metropolitae (sive archiepiscopi) est metropolis (Graece:
Μητρόπολις "urbs materna"). In Ecclesia Catholica metropolitae gravitate
paulatim deminuti sunt, ut hodie tantum habeant principatum honorificum.

Usque ad annum 451 quinque graves metropolitae Romae, Constantinopolis,
Alexandriae, Antiochiae et Hierosolymorum patriarchae factae sunt. Controversia
inter Romam et Constantinopolim effecit, ut ecclesia orientalis se denique ab
orientali (Orthodoxa) separavit.

Hodie sunt plus quam 10 patriarchatus, patriarchatus maximi momenti est
Constantinopolis. In oriente solus patriarcha Romanus erat, qui plurima iura in
se traxit, cum patriarchatus orientales plus autonomiae conservarent. Quaedam
dioeces orientales per annos se Ecclesiae Romanae conciliaverunt (vel "unitae"
sunt), plerumque principibus auctoribus ut puta in Transsilvania vel in Ucraina.
Ecclesiis Maronitarum et Italo-Albanica exceptis omnes ecclesiae unitae ex
ecclesiis orthodoxis vel orientalibus ortae sunt, a quibus se subordinatione
papali segregaverunt. Itaque hodie variis locis plures episcopi sunt, ut puta
episcopus orthodoxus, episcopus ecclesiae cum Roma unitae et episcopus Latinus.
Ecclesiae unitae ritum ecclesiae originalis conservabant et inde nomina deducunt
(e.g. Graeco-Catholicae).

Ecclesia Catholica e 23 ecclesiis particularibus sui iuris (cum ritu proprio)
constat, quarum longe maxima est Latina. Aliae 22 ecclesiae particulares ceteris
ritibus utuntur; sunt ecclesiae aliae vel partes ecclesiarum, quae se Ecclesiae
Romanae adiunxerunt, ritus suos autem retinebant. Maronitis, qui omnes Romae
uniti sunt, ritus proprius est.

Insigne extrinsecum fides communis et approbatio primatus papae est. Papa quidem
tantum patriarcha ecclesiae Latinae est; aliis ecclesiis particularibus
plerumque patriarchae proprii vel magni archiepiscopi sunt.

In Ecclesia Latina praevalet Ritus Romanus, sunt autem etiam paucis locis alii
ritus, e.g. Ritus Hispanicus sive Mozarabicus, Ritus Ambrosianus et alii.

Ecclesia Graeco-Catholica Cazachiae et Ecclesia Graeco-Catholica Russiae Albae
non sunt ecclesiae particolares, quod hierarchiam propriam non habent. Tamen
proprias communitates ritus formant.

Anno 2007 numerus Catholicorum fuit 1 147 000 000; creverat ab 437 000 000 anno
1950 et 654 000 000 anno 1970. Die 31 Decembris 2008 numerus fuit 1 166 000 000,
incrementum 11.54 centesimarum ab eadem die anni 2000, tantum paulo maior quam
incrementum numeri hominum totius mundi (10.77%). Incrementum fuit 33.02
centesimae in Africa, 1.17 in Europa, 15.91 in Asia, 11.39 in Oceania, et 10.93
in America. Ergo hominum Africae 17.77 centesimae fuerunt Catholici, Americae
63.10, Asiae 3.05, Europae 39.97, Oceaniae 26.21. et omnium hominum mundi 17.40.
Mundi Catholicorum pars in Africa viventium crevit a 12.44 centesimis anno 2000
ad 14.84 centesimas anno 2008, cum ii qui in Europa vixerunt a 26.81 centesimis
ad 24.31 centesimas minuti sunt.

Fides Catholica non est tantum dogmatum, sed amplius revelatio personae:
traditio Domini Iesu. Depositum fidei, ergo, datur ecclesiae per revelationem
publicam Dei, tam in vetere quam in novo testamento factam, sed praesertim in
verbis et gestis Iesu. Per incarnationem, Christus se tradit ecclesiae, et
ecclesiae stricte custodit hoc depositum, in expressione amoris conditoris. Ex
hoc clare fides cernitur numquam exhaustive esse praesentanda, cum non sit
tantum propositionum sed amplius personae Christi, mysterii sine fundo. Si non
potest circumscribi, potest tamen definitive describi, et ideo propositiones
declarari possunt, sive verae, sive falsae. In sua vita, ecclesia meditatur
Christi vitam, quam contemplatur in Scripturis Sacris, et semper amplius eius
traditionem intellegit, et clarius eam potest praesentare. Quia sacra revelatio
non est sua, sed Dei, nec ecclesia, nec papa, nec individium vel congregatio
quaelibet potest eam mutare, sed debet se conformare ad revelationem Dei.

Quid ergo dicere possumus de substantia fidei? Plurima, siquidem ecclesia iam
2000 annis eius doctrinam explicavit. Plurimas tamen doctrinas possumus dicere
"de fide" esse, id est, definitive partes revelationis Iesu. Alias possumus
dicere vel certe vel probabiliter ad depositum fidei pertinere. Et quia essentia
fidei pertinet ad Deum, trinum et unum, dogmata fundamentalia de Deo inmediate
sunt. Inter has, principalia in Credo Niceno-Constantinopolitano sunt proposita.
Symbolus ille a oecumenicis conciliis annorum 325 et 381 concinnatus est. Plura
alia concilia ecclesiae reflexerunt in elementa fidei, et declaraverunt varia ad
salutem pertinentia. Multa etiam elementa fidei nunquam sunt solenniter a sacro
magisteriode clarata, cum simpliciter semper, et ab omnibus sint credita, et
opus non fuerit declaratione. Alia sunt declarata per magisterium papale, quod
etiam definitive potest fidem exprimere.

Ecclesia Catholica Romana se cum Ecclesiis Orthodoxis a Iesu Christo fundatam et
die Pentecostis dono Spiritus Sancti natam esse credit.

Tamquam ecclesiae Orthodoxae, Anglicanae et Veteres Catholicae ei persuasum est
munus episcopale per numquam intermissam "seriem impositionum manuum" (i.e. per
Successionem Apostolicam) ad apostolos religatum esse.

Ecclesia Catholica mysticum Christi corpus se esse credit, visibili specie
successori sancti Petri subditum, qui papa vocatur; novissimus autem nunc est
Franciscus. Cum eo autem collegium epicopale et, in quaqua dioecesi, episcopus
loci Ecclesiam regunt.

Munus papale cum ecclesiae natura coinunctum habetur, quod secundum fidem
Catholicam a Petro ad omnes, qui ei ut episcopi Romani successerunt, transit.

Structura Ecclesiae Catholicae est hierarchica, i.e. ecclesia ministris
ordinatis regitur.

Omnes christfideles ordinesque ecclesiae communiter populus Dei sunt. In hanc
communitatiem per fidem in Christum et per baptismum intratur, quo secundum
doctrinam Catholicam "sigillum spirituale indelebile" (character indelebilis)
imprimitur, quod Christianum ad Christum pertinere significat. Omnem Catholicum
baptismus et confirmatio reddit capacem ad participationem actuosam in missione
ecclesiae in mundo (Apostulatus laicorum, cf. Concilium Vaticanum Secundum).

Est ecclesia unica, quam Christus fundavit, a quo variae communitates vel
individuae discesserunt: Unica Christi ecclesia ... subsistit in Ecclesia
catholica, a successore Petri et Episcopis in eius communione gubernata), licet
extra eius compaginem elementa plura sanctificationis et veritatis inveniantur,
quae ut dona Ecclesiae Christi propria, ad unitatem catholicam impellunt.. Hac
opinione sequitur alias ecclesias, licet habeant "elementa sanctificatonis et
veritatis", non esse ecclesias stricte dictum et quamvis ignotas plenam unitatem
cum Ecclesia Catholica contendere. Ideo dici potest omnes baptizatos Christianos
uniri aliquomodo Catholicae Ecclesiae, etiam si distinctionem tenet inter eos
qui se declarant Catholicos et plenam communionem habent cum ecclesia et papa,
et eos qui hanc plenam communionem non servant, et auctoritatem universalem
Sanctae Sedis non confitentur.

Ecclesia Catholica cultum Deo reddit praesertim per liturgiam sacramentalem,
ante omnia in sacrificio missae, ubi oblatio quam fecit Christus super crucem
denuo praesentatur. Omnes Catholici die Domenica et praecipuis diebus festivis
se congregant ad Christum venerandum in sancta missa. Alia sacramenta gratiam
Christi conferunt credentibus in singulis vitae momentis. Ecclesia etiam Deum
laudat et colit in orationibus tam singulorum Christianorum quam ecclesiae
congregatae. Apud publica ecclesiae officia liturgia horarum tenet locum
praecipuum. Christiani etiam orant ad sanctos, petentes eorum intercessionem
coram Deo; tota tamen vita Christiani laudare debet Deum.

Sacramenta sunt efficacia gratiae signa, a Christo instituta et ecclesiae
concredita, per quae vita divina nobis praebetur. Ecclesia Catholica discrevit
septem sacramenta:

Christianitas non dat tantum rationem credendi, sed etiam rationem vivendi.
Christiani ergo quaerunt diligere "Dominum Deum tuum ex toto corde tuo et ex
tota anima tua et ex omnibus viribus tuis et ex omni mente tua et proximum tuum
sicut teipsum" (Luca 10:27). In hoc, quaerunt custodire decem praecepta decalogi
et mandata ecclesiae.

Cotidie quasi mille milium Christifidelium Catholicorum quaerunt vivere vitam
Christianam in ecclesia, et ecclesia in actionibus eorum vivit. Ordo autem
hierarchicus hic est: papa vel pontifex maximus, successor beati Petri apostoli
munere vicarii Christi fungens, caput gregis terreni Christicolarum est, cui
subditur ordo episcoporum, qui una cum pontifice Romano ubique terrarum dispersi
ecclesiam regunt atque gubernant. Quibus item subditi sacerdotes fidelibus
sacramenta administrant fideique fundamenta tradunt. Inter laicos eminent viri
feminaeque religiosi sive in monasteriis sive externi (id est saeculares), qui
paupertatem, castitatem, oboedientiam vovent vitaeque secundum doctrinam
evangelii incumbunt.

Christum vivendo quaerunt, voluntatem eius sequi conantur et nituntur, diebus
dominicis sacra mysteria participant (quod et per hebdomadarum cursum facere
possunt, cum cottidie sacrum mysterium celebretur). Reliqua sacramenta
participant quoad necessitatem. Deo autem vivo et vero multimodis orationes
offerunt preces fundentes ex imo corde. Laus autem Deo ipsi tribuitur et in
horis diurnis, quae laus hodie in voluminibus liturgiae horarum continetur,
quondam illo in libro qui breviarium dictum est.

Quaeque tabernacula in quacumque ecclesia, servantia Corpus Christi, sicut
Sanctum Sanctorum in Templo Hierosolymae sunt. Catholica ecclesia veneratur loca
historiae salutis, id est memorialia Veteris et Novi Testamenti in Terra Sancta
(specialiter in Hierosolyma, Bethleem, Nazareth). Veneratur etiam memorias
sanctorum (praecipue reliquias).

Tres civitates praecipue cultae sunt, quo a saeculis peregrini iter facere
consueverunt:



https://la.wikipedia.org/wiki/Suecia

Suecia (alia nomina Latina Svecia, Svetia et Svedia; Suecice: Sverige) est
civitas Scandinaviae in Europa septentrionali, cuius territorium antiquum etiam
cognita cum nomine in lingua Latina classica Suevia. Finitimae Sueciae sunt
Finnia et Norvegia. Incolarum Suecia circiter novem millionum habet; superficies
circiter 450 milia km² continet. Caput Sueciae Holmia est, quae etiam urbs
maxima amborum incolarum et magnitudinis est. De Sueciae cultura regali, rex
praesens est Carolus XVI Gustavus.

Suecia est omnis divisa in partes tres: Nordlándia, Sueónia, atque Góthia.
Suecia hodierna politice divisa est in viginti unas provincias (Suecice: län;
Theodisce: Regierungsbezirk; Anglice: administrative provinces), sub curam
potestatemque satrapis vel praefecti (Suecice: landshövding). Suecia olim divisa
erat in viginti quattuor regiones (Suecice: landskap; Theodisce: Land), intra
limitem Sueciae hodiernum. Limites provinciarum et limites regionum non iidem
sunt. Sermo quotidianus saepius Landskap 'regione' quam Län 'provincia' utitur.



https://la.wikipedia.org/wiki/Russia

Russia, etiam Rossia seu Ruthenia (Russice Россия, tr. Rossija), nunc publice et
Foederatio Russica vel Rossica vel Ruthenica (Russice Российская Федерация, tr.
Rossijskaja Federacija), est res publica in Europa Orientali et Asia
septentrionali, maxima orbis terrarum civitas sui iuris. Area Russiae est 17 125
191 km2, numerus incolarum aestimatus est fere 146 839 milia hominum (anno
2017).

Caput Russiae est Moscua (Moscovia), quae etiam est urbs maxima huius terrae.
Publica et divulgatissima civitatis lingua est lingua Russica.

Cum gentes multae in Russia habitant, Russi gens plurima ibi sunt, circa 80%
populationis civitatis formantes. Homines religiosi praesertim Christiani (ut
plurimum, Orthodoxi) sunt.

Foederatio Russica est sodalis nonnullarum societatum internationalium, quarum
sunt Consociatio Nationum (ubi Russia est membrum perpetuum Concilii Salutis),
Independentium Civitatum Foederatio, etc.

Temporibus antiquis, pars Russiae hodiernae etiam ab auctoribus classicis dicta
est Sarmatia (e Graeco incolarum nomine Σαυρόμμαται ) et Scythia.

Origo nominis hodiernae connecta est cum civitate antiqua, saeculo nono in
Europa Orientali formata, quae ipso vulgo Rus’ (Русь, seu modo antiquo Рѹсь, vel
etiam Рѹсьскаѧ землѧ, i.e. 'terra Russica'), in textibus Latinis Europae
Occidentalis illo tempore Russia, Ruscia, Rusca, Rutigia, serius et Ruthenia
nominabatur. In Imperio Romano Orientali (Byzantino) autem civitas illa una cum
gente eius Rhōs (Ῥῶς) vocabatur, et in operibus Constantini Porphyrogeniti De
administrando imperio et De cerimoniis aulae Byzantinae, medio saeculi decimi
scriptis, nomen Rhōsía (Ῥωσία) primo inventum est. Abhoc originem suam ducit
nomen Rossia (in orthographia antiqua Россіа et Россія, hodierna vero Россия,
tr. Rossija), quo incolae Russiae patriam suam appellant.

Cum Russia (Rus’), Latine etiam Roxolania et Ruthenia, fuit nomen omnium
terrarum Slavorum orientalium, Rossia facta est appellatio vulgaris partium
aquilonis terrarum illarum, non a Polonia ac Magno Ducatu Lituaniae adiunctarum,
sed a Magno Ducatu Moscoviae coniunctarum. Haec appellatio ut versio
'graecizata' nominis Russiae iam temporibus Ioannis III (magni ducis Moscoviae
"et totius Russiae") utebantur, et facta est officialis cum Ioannes IV, anno
1547, titulum regalem tzaris (czaris) accepit, et regnum eius "Rossicum"
nominatum est. In aliis terris Europaeis regnum illud saeculis sedecimo
septindecimoque, nonnumquam et serius, nisi Russia (alba vel magna), sed etiam
Moscovia (secundum metropolim suam) dicebatur.

Hoc regnum anno 1721 imperium, anno 1917 rem publicam liberam, et anno 1918 rem
publicam liberam foederalem (RSFSR) declaratum est, quod etiam in nominibus
terrae publicis notabatur. Ab anno 1991 haec civitas Russia (ipso vulgo Rossia)
seu Foederatio Russica (Rossica) officiale dicitur.

Homines in terris Russiae hodiernae (e.g. in Siberia et Caucaso septentrionali)
iam aevo Palaeolithico habitabant. Statio hominum sapientium, antiquissima in
mundo (circa quinquaginta milia annorum retrorsum), Kostënki (Markina gora)
nominata, sita est in regione Voronegiensi Russiae.

Territorium, nunc ad Russiam pertinens, fuit locus habitationis et migrationis
variarum gentium antiquarum: Scytharum, Sarmatarum (Roxolanorum, Alanorum,
etc.), Gothorum atque Hunnorum. In litoribus Ponti Euxini saeculis sexto –
quinto a.Chr.n. coloniae Graecorum conditae sunt, et postea Regna Scythicum et
Bosporanum ibi exsistebant. Annis 552 – 745 pars territorii Russiae hodiernae
(Siberiae meridianae) a regno Turcico (Göktürk) occupabatur. A saeculo septimo
ad saeculum decimum in terris prope fluxum inferiorem Rha fluvii, in Caucaso
seprentrionali et prope Maeotidem regnum Chazarorum locabatur. Meridies
territorii Maritimi (Primorskensis) in Oriente Extremo Russiae initio saeculi
octavi pars regni Bohai (i.e. 'Maritimi') erat.

Ad medium saeculi noni in septentrione hodiernae Russiae Europaeae creata est
unio politica gentium Slavicarum orientalium, Finno-Ugricarum et Balticarum.

Initium huius civitatis traditione connectum est cum Rurico, duce "ex Waregis",
qui "conditor Monarchiae Russicae" nominatus est. Secundum annales Russicas
antiquas, anno 862 Ruricus ad thronum invitatus cum fratribus suis venit et
factus est monarcha, sedem suam Novogardiae in urbe habens. Successor Rurici,
Helgus (vulgo Oleg), dux Novogardiensis, cum copiis suis Kioviam urbem occupavit
et metropolis regni sui ("mater urbium Russicarum") eam fecit. Sic creata est
civitas, Latine Ruscia, Russia, Ruthenia, et ipso vulgo Rus’ dicitur, nunc etiam
ut Russia Kioviensis nota.

Cum saeculis nono decimoque terrae omnium Slavorum orientalium atque nonnullarum
gentium Finno-Ugricarum, Balticarum et Turcicarum in civitatem Russicam
(Ruthenicam) antiquam inclusae sunt, hoc regnum territoria Ucrainae et Rutheniae
Albae partemque territorii Russiae nostri temporis comprehendit. Illo tempore
Russia (Ruthenia) Kioviensis civitas Europae maxima erat, pro dominatione in
Europa Orientali contra Imperium Byzantinum luctans. Annis 988 et 989, cum
monarcha Russicus (Ruthenicus) erat magnus dux Kioviensis Vladimirus I Magnus,
religio Christiana (ritus orientalis), ex Imperio Byzantino recepta, facta est
religio publica Russiae Kioviensis.

Saeculo duodecimo, detritus regni Ruthenici uniti accidit. Formati sunt multi
Ruthenorum ducatus sui iuris (quorum Kioviensis initio ut principalis
aestimabatur), ex quibus capitibus in territorio Russiae hodiernae sunt
Novogardia Magna, Volodimiria, Resania, Smolenscum, et nonnullae aliae urbes.
Gradatim ducatus Volodimiriensis in Ruthenia Septentrio-Orientali principalis
factus est.

Anno 1237, Mongoli (Mogoles) suis sociisque ex oriente invaserunt. Illi tunc ab
alienigenis Tatari vel Tartari vocabantur, et nunc appellatio Mongolo-Tatari
(seu Tataro-Mongoli) pro denotatione illorum in usu est. Mongolo-Tartari multas
eversiones affecerunt (e.g., Kiovia, Resania, Susdalia, Volodimiria, et multae
aliae urbes Rutheniae illo tempore ab agressoribus destructae sunt). Formaverunt
regnum, Orda sive nunc Orda Aurea appellatur, cui ducatus Ruthenici tributum
pendere debuerunt. Thronus Volodimiriensis ipse, in Ruthenia
Septentrio-Orientali senior, ducibus Russicis mandatis chanorum Ordae dabatur.
Periodus ille historicus "iugum Mongolo-Tartaricum" ("iugum Tartaricum")
appellatur.

Saeculo quarto decimo ascendit Rutheniae Septentrio-Orientalis ducatus
Moscoviae, saeculo tertio decimo formatus. Duces Moscoviae gradatim etiam
thronum magnorum ducum Volodimiriae ceperunt. Demetrius, magnus dux Moscoviae et
Volodimiriae, anno 1380 copias Russicas in pugna contra Mongolo-Tataros in campo
Kulikovo ad victoriam duxit, et in fine vitae suae thronos Moscoviticum et
Volodimiriensem filio suo Basilio sine sanctione Ordae tradidit.

Saeculo quinto decimo Ioannes III, magnus dux Moscoviae ab anno 1462, multas
terras adiunxit: ducatus Iaroslaviensem et Rostoviensem, rem publicam
Novogardiensem, ducatum Tueriensem, Viatcam, Permiam, etc. Anno 1480 iugum
Mongolo-Tartarorum decivit. Contra Magnum Ducatum Lituaniae prospere bellabat.
Ioannes III se "magnum ducem totius Russiae (Rutheniae)" proclamavit.

Exinde regnum Moscoviticum nominatur Rus’ (Русь, i.e. Ruthenia seu Russia sensu
antiquo), sicut regnum antiquum (haec forma ad finem saeculi septimi decimi
praevalebat) seu Rossia (Россия, i.e. Russia in notione hodierna, quae forma
nominis originem suam ducit e Ρωσία, nomine Graeco pro Ruthenia, fine saeculi
quinti decimi in litteris Russicis primo obvia est et initio saeculi
duodevicensimi facta est officialis), sed ab alienigenis Europaeis saeculis
sexto decimo et septimo decimo Moscovia appellabatur.

Filius Ioanni III, magnus dux (ab anno 1505) Basilius III, anno 1510 Pscoviam
adiunxit. Smolenscum anno 1514 iniunctum est, ob bellum contra Magnum Ducatum
Lituaniae (1512–1522). Ab anno 1521 ducatus Resaniensis est pars Russiae.

Filius Basilii III, Ioannes IV (magnus dux "totius Rutheniae" ab anno 1533) anno
1547 primus tzar (sive czar, i.e. caesar vel rex) Russiae factus est. Chanatus
Casanensem et Astrachanensem atque nonnullas alias terras adiunxit.

Saeculis sexto decimo et septimo decimo, Russi Siberiae potiti sunt. Populus
Russiae saeculo septimo decimo ineunte interventionem Poloniae Lituaniaeque et
Sueciae repressit, quae tamen nonnullas terras huius regni occupaverunt. Anno
1654, Ucraina orientalis (cum Kiovia), quae fuerat pars regni Poloniae et
Lituaniae, decreto Concilii Pereaslaviensis se Russiae (regno Moscovitico)
adiunxit.

Tzar (ab anno 1682) Petrus I reformationes multas perfecit. Contra Sueciam ab
anno 1700 ad annum 1721 bellabat: Ingriam partemque Careliae (a Suecia saeculo
sexto decimo occupatas) recuperivit, Estoniam et Livoniam adiunxit. Anno 1712
caput regni ex Moscua Petropolim transtulit. Anno 1721 Petrus I factus est
primus imperator Imperii Russici ('Russorum Imperator').

Imperium Russicum saeculis duodevicensimo et undevicensimo territorium suum
extendit, magni valoris erat. Anno 1812, Bellum Patrium contra Franciam
invadentem gestum est; Russia agressorem vicit. Ab anno 1853 ad annum 1856,
Imperium Russicum contra Turciam, Regnum Unitum, Franciam, et Regnum Sardiniae
in Bello Crimeaeno bellabat, sed superatum est. Annis 1877 et 1878 Russia contra
Turciam bellabat, Bulgariam liberavit.

Annis 1904–1905, Imperium Russicum contra Iaponiam bellabat, sed bellum illud
perdidit? et certis territoriis capta est.

Anno 1905, prima revolutio Russica accidit, quae ad annum 1907 durabat. Publicus
legumlatorum coetus, Duma nominatur, anno 1905 institutus est (ad annum 1917
exsistebat, nomen coeti illius anno 1993 factum est appellatio parlamenti
Foederationis Russicae).

Anno 1914 primum bellum mundanum conflatum est, quo Russia cum Serbia, Francia,
Regno Unito, etc., contra Germaniam, Imperium Austro-Hungaricum, Turciam, et
Bulgariam bellabat.

Anno 1917, res novae duae (Revolutio Februaria et Revolutio Octobris) in Russia
acciderunt, et imperium factum est res publica libera. Certae Imperii Russici
partes priscae (Finnia, Polonia, et nonnullae aliae) civitates sui iuris factae
sunt.

Propter revolutionem dominatio Sovietorum (i.e. Conciliorum) legatorum
operariorum, rusticorum et militarium declarata in Russia est. Revolutionis?
Octobris causa Factio Communistica (Bolsevicorum), cuius dux erat Vladimirus
Lenin, facta est regnatrix.

Russica Sovietica Foederativa Socialistica Res Publica (RSFSR) mense Ianuario
anno 1918 a Tertio Omnirussico Conventu Sovietorum proclamata est. Die 12 Martii
1918, Moscua denuo caput Russiae facta est. Bellum civile in Russia annis
1918–1920 durabat (locis nonnullis ad annum 1922 et porro manebat). Communistae
cum sociis suis pugnabat contra adversarios dominationis Sovietorum et vicerunt.

Anno 1922, Russia cum Ucraina, Ruthenia Alba et Foederatione Transcaucasica
Unionem Rerum Publicarum Socialisticarum Sovieticarum (URSS) formavit, cuius
unionis res publica maxima fuit.

Ab anno 1941 ad annum 1945 erat Bellum Magnum Patrium (pars Belli Orbis Terrarum
II) Unionis Sovieticae contra Germaniam. Anno 1945, post victoriam supra
Germaniam, URSS cum Civitatibus Foederatis Americae et aliis terris contra
Iaponiam bellabat et recuperivit territoria, anno 1905 ab Imperio Russico
amissa.

Die 12 Iunii 1990, declaratio de plena libertate publica Russiae accepta est.
Die 12 Iunii 1991 electus est primus praeses Russicae SFSR Boris Ieltsin.

Anno 1991, URSS dissoluta est. Mense Decembri anno illo praesides Russiae et
Ucrainae praesesque Concilii Supremi Rutheniae Albae approbaverunt
desintegrationem Unionis Sovieticae (cuius successor nunc Russia est),
conventionem de creatione Independentium Civitatum Foederationis subscripserunt.

Mense Decembri anno 1991, publicum civitatis nomen Russicae Sovieticae
Foederativae Socialisticae Rei Publicae in nomen Foederationis Russicae mutatum
est. Reformationes in terra illa peractae sunt. Mense Septembri anno 1993 a
constulto praesidis systema Sovietorum liquidatum est; die 12 Decembris eiusdem
anni accepta est hodierna Constitutio Foederationis Russicae.

A die 7 Maii anni 2000 ad diem 7 Maii anni 2008, Vladimirus Putin praeses
Russiae erat. A die 7 Maii anni 2008 ad diem 7 Maii 2012 praeses Foederationis
Russicae erat Demetrius Medvedev (cum Vladimiro Putin duce gubernationis),
postquam Putin denuo ad officium praesidis venit.

Mense Martio anno 2014 Crimaea, quae antea ad Ucrainam pertinebat (anno 1954 ei
ut rei publicae Unionis Sovieticae e Russica SFSR translata), pars Foederationis
Russicae facta est. (Ucraina multaeque aliae civitates mundi hanc adiunctionem
ut legalem non agnoscunt.)

Institutio publica Russiae a Constitutione anni 1993 decernitur: Russia est
respublica foederalis ('foederativa'). Praefectus civitatis est praeses, a
suffragio communi electus, qui etiam est cum imperio copiarum Russiae. Praeses
ministrum primum Gubernationis Foederationis Russicae assignat, consensu
institutorum legum latoris.

Institutum legum latoris supremus reipublicae est Concilium Foederale (Russice
Федеральное Собрание, tr. Federal’noe Sobranie) Foederationis Russicae, quod
compositum est a partibus duabus, sunt Concilium Foederationis (Russice Совет
Федерации, tr. Sovet Federacii) et a populo electum Concilium Publicum vel
Coetus Civitatis (Russice Государственная Дума, tr. Gosudarstvennaja Duma).

Russia 22 res publicas autonomas, 46 regiones (Russice, in nom. sg., область,
tr. oblast’), novem territoria (Russice, in nom. sg., край, tr. kraj), quattuor
districtus vel circulos (Russice, in nom. sg., округ, tr. okrug) autonomos et
singulam regionem autonomam comprehendit. Moscua, Petropolis et Sebastopolis
sunt "urbes dignitatis foederalis." Haec subiecta Foederationis Russicae in
novem districtus (circulos) foederales instituta sunt.

Russia, fines terrestres cum Norvegia, Finnia, Estonia, Lettonia, Lituania,
Polonia, Ruthenia Alba, Ucraina, Abasgia, Georgia, Ossetia Meridionalis,
Atropatene, Kazachstania, Mongolia, Sinis, et Corea Boreali habens, montes
(Caucasus, Urales, Altai, Saiani, etc.) silvaeque cuius plurimam ruris partem
complent, terras Europae Orientalis Asiaeque Septentrionalis plurimas possedit.
Medium geographicum Russiae in alta planitie Putorana situm est.

Area Russiae, secundum fontes varias, est 17 098 242 aut 17 075 400 km², quorum
90,5% terra et 9,5% aqua format.

In Russia, quae enim nonnullos lacus (quorum amplissimi sunt Mare Caspium,
Baical, Ladoga et Onega) stagnaque continet, multa flumina fluunt (quorum Lena,
Obius, Rha, Ienisea, Amur, Rhymnus, Olenecus, Danapris, Colyma, Tanais ac
Petschora longissima sunt).

Litora Russiae a sex maribus Oceani Arctici (qui in Russia "Glacialis
Septentrionalis" vocatur), tribus maribus Oceani Atlantici et tribus maribus
Oceani Pacifici circumluuntur.

Ad Russiam insulae multae pertinent, quarum maximae sunt Nova Zembla, Sachalina,
Insulae Novae Sibericae, Terra Borealis, Terra Francisci Iosephi, Insulae
Curilenses et Insula Wrangelii.

Russia, in Eurasia septentrionali sita, ut plurimum clima continentale habet,
sed etiam nonnullas terras cum climatibus polari (in Arctica), alpino (in
montibus) et arido (in desertis prope Mare Caspium) tenet.

Varietas biotoporum Russiae maxima est in parte eius Europaea, ubi a septentrio
ad meridiem zonae desertorum arcticorum, tundrae, silvotundrae, silvarum
piniferarum ('taiga' nominantur), silvarum mixtarum, silvosteppae, steppae et
semidesertorum sequuntur. Ad orientem tamen clima plurumque continentale est, et
numerus biotoporum per spatium latitudinis minor est.

Temperaturae mediae in variis partibus Russiae mense Ianuario ab +6 ad −50 °C,
mense Iulio autem ab +1 ad +25 °C sunt, cum lapsu ab 150 ad 2000 mm per annum.
Temperatura maxima, in territorio Russiae hodiernae nota, est +45,4 °C, die 12
Iulii 2010 in vico Utta Calmucciae permensa; minima nam est −71,2 °C, in vico
Ojmjakon Iacutiae hieme anni 1924 nota. Differentia maxima temperaturarum
116,6 °C est.

Flora Russiae circa 24 700 species plantarum habet. Varietas specierum plantarum
in Russia maxima est in Caucaso (6000) et Oriente Extremo (1900–2000), minima in
insulis arcticis Siberiae (100—150) est. Silvae plus quam 40 centesimas terrae
occupant, partem quintam omnium silvarum mundi formantes.

Species animalium etiam variae sunt. Circiter 1300 species Chordatum et 70 milia
species Insectorum in Russia habitant.

Secundum censum, mense Octobri anno 2010 in Russia perfectum, numerus incolarum
Russiae est 142 856 536 homines. Ergo, Foederatio Russica populationem maximam
inter terris Europaeis habet, numero incolarum locum nonum inter civitates mundi
tenens.

Densitas populi mediocris est circa 8,36 homines per km². Densitas maxima in
Moscua est – plus quam 4626 homines per km², minima vero in Districtu Autonomo
Tschucotico – minus quam 0,07 homines per km².

73% populationis Foederationis Russicae (anno 2010) in urbibus habitant. Statu 1
Ianuarii 2013, 166 urbes Russiae plus quam centum milia incolarum quaelibet
habent, e quibus sunt 15 urbes, plus quam decies centena milia incolarum
habentes:

Gentes Russiae plus quam centum linguis et dialectis, ad Indoeuropaeas,
Altaicas, Uralicas, Caucasicas et Palaeosibericas pertinentibus, loquuntur.
Lingua divulgatissima est Russica, pro circa 130 decies centenis milibus (92%)
incolarum Russiae natalis, quae est lingua publica Foederationis Russicae (quum
res publicae Foederationis etiam linguas alias ut publicas suas habere possunt).

Russia est terra publice saecularis. Cives quamlibet aut nullam religionem
confiteri possunt. Homines religiosi Russiae praecipue sunt Christiani
(principaliter Orthodoxi, ut plurimum ad Ecclesiam Orthodoxam Russicam
pertinentes), alii sunt Musulmani, Iudaei, Buddhisti, etc. Atheistae in Russia
etiam multi sunt.

Russia est patria terraque actionum multorum hominum culturae scientiaeque
emeritorum, quorum sunt, e.g., eruditus et poeta Michael Lomonosov, poetae
Alexander Puškin et Michael Lermontov, scriptores Nicolaus Gogol, Theodorus
Dostoevskij et Leo Tolstoj, compositor Petrus Čajkovskij, chemicus Demetrius
Mendeleev, physiologus Ioannes Pavlov et multi alii.

E visceris Russiae petroleum, gasium naturale, lithanthrax, metalla, apatita,
adamantes et aliae opes naturales extrahuntur. Energia electrica in officinis
electricis terrae huius productur.

Russia est terra industrialis cum oeconomia expandenti. Surculi industriae
Russiae sunt constructio machinarum, metallurgia, industriae chemica
naphtochemicaque, silvatica, textilis, cibaria, etc. Agricultura et pecuaria in
terra etiam evolutae sunt. Russia alimenta ignis, machinas, materias rudes,
etc., exportat.



https://la.wikipedia.org/wiki/Mathematica

Mathematica (-ae, f.) (Graece: ἡ μαθηματική (scil. ἐπιστήμη sive τέχνη) a voce
μανθάνω 'disco') sive mathematice sive mathesis dicitur doctrinalis scientia,
quae abstractam considerat quantitatem variis aspectibus, qui sunt algebraica,
geometrica, analytica. Mathematica, quae fundamenta in numeris, logica, et
ratiocinatione habet, est lingua physicae et aliarum scientiarum
quantitativarum. De mathematica Galilaeus Galilaei scripsit:

Hodie mathematica, tam necessaria in claves RSA securas creandas, partem magnam
etiam agit in technologiis diversis, sicut in mercatura, communicationibus,
televisionibus, et incolumitate interretiali vigilanda.

In principio, mathematica creata est ut commercium facilius fiat: ad terram
metiendam, ad pretia calculanda, et ad tales res quae sequuntur. Qua de causa in
partes tres divisa est mathematica quae, e.g., ad mutationes, structuras
spatiaque pertinent: analysis, algebra, geometria. Partes autem mathematicae per
aetates variant ob nova reperta et scientiam processam.

Aetate Romana, mathematica multas et diversas disciplinas cohibuit, sicut
musicam et astronomiam, quas hodie ut mathematicales non habemus. Exempli
gratia, Isidori Hispalensis saeculo septimo scripsit de mathematica:

Iam saeculo XVII, ut a Cartesii Newtonique verbis censamus, autem, soli
mathematici dicuntur homines qui methodos novas colunt quantitativas.

Mathematici, ut bonae mathematicae exemplar, geometriam classicam a Euclide
formulatam diu habent. Euclides enim demonstravit quinque axiomata satis esse de
quibus omnia argumenta geometrica per deductionem logicam derivari possunt. De
arithmetica quoque Euclides theoremata demonstravit, exempli gratia quot sint
numeri primi.

A mathematicis Arabicis Indicisque saecula primum ad septimum decimum, multae
contributiones amplae, sicut systema numericum decimale, functiones
sinusoidales, et algebra, ad Europam transmissae sunt. Ibi Europae saeculo XVII
Renatus Cartesius, cum puncta in spatio a tribus numeris expressit, geometriam
et algebram iunxit, geometriam analyticam comperiens, ut hodie omnes agnoscant
aequationem

ut circuli aequatio ubi x et y sunt coordinatae planae et R est circuli radius,
et similiter alias huius modi aequationes.

Isaacus Newtonus libro Philosophiae naturalis principia mathematica anni 1687
magnopere mathematicam protulit, monstrando sola tria axiomata (et tantas virum
leges) in aequationum mathematicalum forma satis esse ut omnia phenomena physica
demonstrentur. Ambo Newtonus et Leibnitius item analysim magnopere protulerunt
cum calculus deinde comminiscuntur. Subsequenter Gauss, Eulerus, Lagrange,
Hamilton et alii calculum et analysim novis methodis, functionibus,
theorematisque etiam protulerunt, functiones exponentiales logarithmicasque,
calculum vectoralem, et methodos aequationes differentiales solvendi
invenientes.

Algebra incepit in amplificatione quadam de arithmetica, qua symbola loco
numerorum substituta sunt, ut plures aequationes vel sententias per unam
sententiam repraesentiuntur. Haec methodus reperta est ut perutilis ad
problemata solvenda quibus sunt relationes inter ignotas quantitates quasdam in
aequationum forma. Ad tales aequationes solvendas, mathematicis deinde mox
oportuit novos numeros comperiri, sicut numeros irrationales et numeros
complexos; et novas structuras algebraicas quoque e numeris factas sicut
vectores, matrices, et tensores. Aequatio celeberrima, quae multos tales numeros
simul proponit, est aequatio Euleri

ubi e = 2.71828... est numerus Euleri, i = − 1 {\displaystyle {\sqrt {-1}}}
unitas imaginaria, π = 3.14159... numerus pi, et 0 est numerus zerum. Postquam
tanti numeri novi definiuntur, nova algebrae abstractae disciplina incepta est
ut numeros suarum operationum, sicut + et *, arithmeticarum contextu
abstractiter meditatur et ut condiciones determinentur quibus aequationes
algebraicas solvere possumus. Mathematicus Francogallicus Evaristus Galois
denique anno 1832 problema magnum supervavit, cum illas condiciones determinavit
necessarias sufficientesque ad aequationes polymoniales solvendas solo numeris
realibus utendo. Sui labores nobis dederunt fundamentum theoriae Galois, quae
pars maior algebrae abstractae est. Galois etiam primus fuit ut nomine grex
(Francogallice: groupe) utatur ad collectionem permutationum designandam.
Tragice Galois solos viginti annos vixit, in monomachia interfectus.

A Newtoni aetate usque ad hodie, mathematica et physica coniunctim ingrediuntur.
Saepe physici e necessitate per argumenta dubia mathematicam novam
comminiscuntur, quam mathematici sero bene confirmant. Exempli gratia calculus
saeculo sexto decimo inventus est, sed argumentum epsilon-delta, quod
integrationem differentiationemque valide sustinuit, solum a Bernardo Bolzano
anno 1817 creatur. Etiam sunt exempla quibus ingressae mathematicae physicam
proferunt: inventio numeri imagninarii saeculo undevicensimo effecit ut physici
saeculo vicensimo potuerant mechanicam quanticam comminisci.

Modo saeculo septimo decimo, Renatus Cartesius geometriam et algebram coniunxit,
modo tandem saeculo vicensimo David Hilbert analysim iunxit ad algebram
geometriamque. Circum annum 1909 Hilbert de functionibus cogitabat in
aequationum differentialum integralumque contextu, analysis functionalis
disciplinam fundans. Hilbert deinde connexionem inter algebram et analysim
repente vidit, qua functiones sunt ut vectores in spatium abstractum, quod hodie
dicitur spatium Hilbertianum.

Repertum Hilbertis, quod maximi momenti fuit, sivit Paulum Dirac mechanicam
quanticam recolere in formam quam physici ad contexum relativisticum
generalizare potuerant. Post unificationem quoque mathematici valde mathematicae
fundamenta meditati sunt, maxime Hilbert ipse, qui appetivit totam mathematicam
in arithmeticam de thesi dialectica reducere. Curtius Gödel autem tunc
comprobavit Hilbertis programma esse impossibilem, quod axiomatum collectiones
universaliter sunt inconsummabiles.

Saeculo XX multae disciplinae inceptae sunt novae eo consilio ut homines
principiis mathematicis utantur ad problemata specialia solvenda pertinentia ad
themata technologica, scientifica, oeconomicaque, sicut: mathematica physicalis,
analysis numerica, analysis statistica, geometria differentialis, mathematica
argentaria, theoria ludorum.

Inter eas disciplinas, analysis statistica pertinet ad omnes disciplinas
empiricas quae numeros e experimentis tractant errata passis. Eius fundamentum
est in fortis scientia, quae dicitur probabilitas, incipiente in laboribus Petri
de Fermat, Blaisii Pascalis et Christiani Hugenii saeculo septimo decimo.
Analysis numerica specialiter post computatrorum aetatem surgit, quod propositum
suum est omnia problemata solvere per usum matricum vectorumque in computatris.

Ob modicam mathematicae naturam, philosophi diu de mathematica sententias habere
solent. Plato putavit mathematicam referre formas ideales in altero mundo.

Thomas Aquinas tenuit mathematicam esse scientiam de his quae sine materia
sensibile definiuntur sed, ut exsistant, materiam requirunt. Dedit exemplum de
curvo et simo: simum includit in proprio definitione materiam sensibilem (i.e.,
nasum); curvum autem definiri potest sine sensibile materia particulare, sed in
re non potest esse sine materia sensibile. Ita scripsit, distinguens
philosophiam naturalem a mathematica et metaphysica. Quantitas, quae secundum
Thomam dicitur accidens, potest sciri sine omnibus aliis entis formis, quia
quantitates sunt communes inter omnes substantias materiales, antequam eae
primum formantur, licet in modo potentiae propriae, non actu sint. Hoc amplius
intelligibile est quia Thomas ipse docuit potentiam quantitatis praeintelligere
in materia, ex dimensionibus non terminatis quae in materia insunt ante omnem
formam. Ergo mathematica, quae talibus quantitatibus studet, quoque sine
sensibile materia particulare potest sciri.

In Immanuelis Kantii philosophia, mathematica constituebat unicam scientiae
categoriam, de qua certi possumus esse, quod, secundum Kant, sola mathematica
est synthetica a priori, quae de experientia non pendet. Ayn Rand, quae Kantem
vehementer opposuit, etiam de mathematica sententiam peculiarem habebat. In sua
philosophia, omnis scientia, mathematica non excepta, ab experientia venit.
Secundum Rand, omnes notiones veniunt ex actione qua magnitudines abstractiter a
dimensionibus separamus. Haec actio a Rand dicitur magnitudines omittere.

Algebra comprehendit theoriam numerorum, algebram linearem, et algebram
abstractam quae tractat de structuribus algebraicis sicut gregibus.

Analysis comprehendit systemata dynamica, analysin numericam, et plures
applicationes mathematicae ad res physicas, ad biologiam, ad chemiam, necnon ad
alias res.

Fundamenta mathematicae sunt logica, theoria copiarum, et generatim omnes
theoriae quae axiomata praebent ad systemata mathematica describenda.



https://la.wikipedia.org/wiki/Gaius_Iulius_Caesar

Gaius Iulius Gaii filius Gaii nepos Caesar Imperator, ex anno 42 a.C.n. Divus
Iulius (natus Romae ex stirpe patricia die 13 Iulii 100 a.C.n.; ibidem mortuus
15 Martii 44 a.C.n.), fuit vir publicus, consul, dux exercitus, dictator in
perpetuum, orator, poeta, insignis scriptor prosae Latinae. Partes maximi
momenti egit in eventibus, quibus Respublica Romana in Imperium Romanum
transmutata est. Constituto cum Crasso et Pompeio triumviratu ab anno 60 a.C.n.
per aliquot annos apud Romanos valebat plurimum, quamvis ei potestatem per
rationes populares accumulanti senatores, qui optimatibus favebant, videlicet
Cato Minor, Cicero, et alii, opponebant. Victa Gallia Caesar dicionem Romanam ad
Oceanum Britannicum et Rhenum extendit et ipse primus dux Romanus hunc ponte
facto, illud navibus transgressus est.

Caesar Romae ex gente Iulia natus est die 13 mensis Quintilis anno 654 a.u.c.
(13 Iulii 100 a.C.n.), familia patricia praeclara; gens enim Iulia originem et
nomen ab Iulo filio Aeneae filii Veneris tractum praetendit. Pater Gaius Iulius
Caesar anno 92 a.C.n. praetor fuerat; matri nomen fuit Aurelia. Avunculus Gaius
Marius consulatu eodem ipso anno functus est quo Caesar natus est.

Iulii Caesares, quamvis patriciae gentis satis nobilis essent, non inter divites
Romanos numerabantur. Usque ad aetatem dicti patris praetoris nullus eorum
umquam eminentiam quandam adsecutus erat. Amita nupserat Mario, duci et
emendatori exercitus, qui in Senatu factioni populari praefuit. Cuius fautor
potentissimus Lucius Cornelius Cinna Caesari Corneliam filiam in matrimonium
dederat.

Erga finem vitae Marii (anno 86), bellum civile inter Marium Sullamque erupit.
Sic Sulla, bello civili bene gesto, anno 86 Caesari ut Corneliae nuntium
mitteret imperavit. Caesar recusavit et prudenter Romam fugit celatus.
Intercursu modo familiae amicorumque suorum ab proscriptione et morte servatus
est. Caesar tamen in Asiam Ciliciamque militare abiit. Inter haec bella,
stipendia sub imperio Lucii Licinii Luculli meruit, et in multis pugnis emeruit.
Anno 81, in Bithynia ad erigendam classem missus est. Quam rem ita prospere
gessit, ut Romae adversarii increbrescerent, qui eum cinaedum Nicomedis regis
fuisse diffamarent. Apud Suetonium, orator Curio Caesarem "omnium mulierum virum
et omnium virorum mulierem" appellavit.

Rursum Romae anno 78, Sulla mortuo, Caesar cursum honorum coepit. Notus pro
rhetorice et accusatione inexoribile proconsulum infamum erat. Petens
perfectionem rhetoricam, Caesar Rhodum ut doctrinis Apollonii Molonis studeret
profectus est. In itinere, Caesar a piratis qui pretium viginti talentorum
exegerunt surreptus est. Eos derisit, admonens ut rogarent quinquaginta.
Redemptione collecta, Caesar post duodequadraginta dies liberatus est. Simul
atque liberatus, copias navales instituit, piratasque captos crucibus suffixit.

Anno 69, et uxor Cornelia, in partu, et amita Iulia mortuae sunt. Caesar ipse
eas in rostris conlaudavit. Inter laudationes, Caesar comites Sullae insecutus
est, qui accusaverunt eum quaesturam petere. Eodem anno, Caesar quaesturam
meruit, et ad Hispaniam Ulteriorem adsignatus est.

Caesar, cum Romam rediret, aedilis curilis anno 65 electus est. Officia
magistratus adparationem ludorum in Circo Maximo incluserunt. Pecuniis publicis
circumscriptis, Caesar ut ludos quam splendidissimos daret se decoxit,
contrahens aes alienum amplius quam centum talentorum aureorum. Aes alienum
futurum cursum honorum suum impendit.

Boni eventus tamen aedilitatis suae ad pontificatum anno 63 tetenderunt. Non
solum novam domum (Domus Publica) in Foro, sed etiam auctoritatem rerum
religiosarum et custodiam virginum Vestalium ei datus est. Pontificatu
incipiente, Caesaris opprobrium erumpit. Mortua uxore Cornelia, in matrimonium
Pompeiam, neptem Sullae, duxerat. Praestitit Pompeia diem festum Bonae Deae,
mulieribus proprium et sanctissimum. Illo autem anno, Publius Clodius Pulcher
diem festum mutata veste celebravit. Nefas erat, et Caesar nuntium Pompeiae
misit. Caesar ipse fassus est Pompeiam innocentem fuisse, sed censuit uxorem
suspicionem superandam esse.

Annus 63 et Caesari et rei publicae fuit praecipue difficilis. Cicerone consule,
Caesar ab Curia Centuriata praetor urbanus electus erat. Coniurationem
Catilinae, qui magistratos electos evertere veluit, patefecit. Catilina,
patricius cum repulsa frustratus, cum quinque alio sine iudicio secuti percussus
est. Vehementer Caesar rei adversatus est, sed in Senatu ab Catone minore
frustratus est. Etiam insimulatus est Caesarem coniuratione inligari, sed
proconsul tamen Hispaniae Ulterioris anno 61 electus est.

Anno 59, Caesar consul cum inimico suo Marco Calpurnio Bibulo electus est.
Bibulus, amicus Catonis et optimatum, consulatui protinus abiit ut auguratus
sit; Caesari autem solum agere licuit, sed mox socios insperatos ab inimicis
suis invenit.

Eodem tempore, dux primus Gnaeus Pompeius Magnus a Senatu ut ei fundos pro
militibus suis daret petebat. Consularis Marcus Licinius Crassus, ut fama est
divitissimus Romae, imperium contra Parthos ab Senatu obtinere conabatur. Caesar
pecunia Crassi et auctoritate Pompeii egit; sic societas creata est. Ut
societatem firmarent, Pompeius Iuliam, filiam Caesaris, in matrimonium duxit.

Postero anno, Caesari proconsulatus in Gallia Illyriaque quinque annos datus
est. Suscepit anno 58 bellum Gallicum, in quo tota Gallia et Germaniae pars
Romanae factae sunt. Inter legatos fuerunt Lucius Iulius Caesar (consobrinus
suus), Marcus Antonius, et Quintus Tullius Cicero (oratoris frater). Caesar
bellum contra gentes varias gerens, Helvetios, Belgas, Nervios, et Venetos
devicit. Anno 55, Britanniam infeliciter invadere conabatur. Anno 52, Gallos sub
Vercingetorige in proelio ad Alesiam vicit. Apud Plutarchum, Gallia capta,
octoginta oppida et trecentae gentes victae, et decies centena milia virorum in
servitium vendita sunt. Ter decies centena milia virorum in proeliis ceciderunt
(nota bene: historici antiqui numeros huius generis saepe valde auxerunt).
Caesar narrationem harum expeditionum in commentariis De Bello Gallico scripsit.

Caesar tamen invisus Romae mansit. Optimates suspicati sunt eum gloriae cupidum
esse et velle rex fieri, sed anno 55, Pompeius Crassusque consules electi sunt,
et proconsulatum Caesaris amplius quinque annos renovaverunt. Sic fuit ultimus
primi triumvirati actus. Anno 54, Iulia, uxore Pompeii, in partu mortua, anno
proximo Crassus in Parthia cecidit. Pompeius erga optimates movere coepit, et in
matrimonium duxit Corneliam Metellam, filiam Caecilii Metelli, inimici Caesaris.

Anno 50, Pompeius ei pro consule exeunti ut Romam rediret et copias dimitteret
imperavit. Senatus praeterea ei consulatum secundum in absentia petere
interdixit. Caesar cognovit se accusatum iri si Romam sine immunitate consulari
aut viribus legionum rediisset. Senatum prohibuit quin pararet, fines Italiae
per Rubiconem 10 Ianuarii anno 49 traiciendo, dicens, ut Suetonius et Plutarchus
referunt, "iacta alea est" vel "iacta alea esto".

Optimates, a Metello et Catone minore ducti, Roma fugerunt, nescientes Caesarem
secum solum unam ex legionibus habuisse. Caesar infeliciter Pompeium usque ad
Brundisium insecutus est, sperans fore ut amicitiam mederi possit. Pompeio e
manibus elapso, Caesar in Hispaniam victis legatis Pompeii progressus est.
Deinde Graeciam adiit ubi 10 Iulii 48 a Pompeio in proelio apud Dyrrhachium
victus est, sed eodem anno quamvis Pompeius exercitum maiorem habuisset Caesar
eum ad Pharsalum pervicit. Pompeius igitur Aegyptum fugatus, a legato Pharaonis
Ptolemaei necatus est.

Romae Caesar dictator cum Marco Antonio magistro equitum factus est. Undecim
diebus, et dictatura abdicata, cum Publio Servilio Vatia Isaurico consul iterum
electus est. Caesar ad Alexandriam Pompeium insecutus est, nesciens eum mortuum
esse, sed ibi imprudenter bello civili inter Ptolemaeum Cleopatramque inligatus
est. Caesar Cleopatrae favebat, fortasse propter necem Pompeii, cuius caput
Caesari ab cubiculario Ptolemaei oblatum est. Ptolemaeo victo, Cleopatra pharao
facta est, et cum Caesare Ptolemaeum Caesarem (Caesarion) peperit.

Anno 47, Caesar ad orientem victum Pharnacem Ponticum profectus est. Post regem
in proelio ad Zelam victum, victoria verbis praeclaris veni, vidi, vici
celebrata est. Inde ad Africam perrexit ubi pugnatum contra fautores Pompeii ad
Thapsum est. Uterque Metellus et Cato necati sunt. Filii Pompeii tamen Gnaeus
Pompeius et Sextus Pompeius in Hispaniam fugerunt, sed Caesar etiam eos ad
Mundam anno 45 vicit. Hoc tempore, Caesar consul tertium et quartum annis 46 et
45 electus est. Collega suus anno 46 Marcus Aemilius Lepidus erat sed anno 45
Caesar solus magistratum tenuit.

Ex oriente reditus, Caesar protinus societatem administrationemque emendare
coepit. Annonam suppeditatam anguste moderatus est et quibus frumentum privatum
praebere poterant ne publicum emerent interdixit. Civitatem incolis Galliae
Cisalpinae donavit. In animo praedia veteranis distribuere et colonias veteranas
condere habuit. Fastos refecit, instituens annum trecentorum sexaginta quinque
dierum cum anno bissextili quinto quoque anno; quo facto, anno 46 quadringenti
quadraginta quinque dies fuerunt.

Romam reditus, honores magis magisque magnificos e Senatu accipiebat. Apud
Plutarchum tantum honores noluit sed etiam ingratus videri noluit. Dignitas
"Pater Patriae" ei data est, et potestas insignia triumphalia ferre factus est.
Mensis Quintilis Iulius nominatus est. Dictator decem deinceps annos etiam
praefectus morum creatus est.

Anno 44, Caesar consul quintus cum Marco Antonio creatus est. Deinde dictatore
perpetuo creato caligas rubras regum Albae Longae, de quibus pervenit, ferre
coepit. Mense Februario Antonius flamen et diadema, signum Graecum regni,
obtulit, et cum Caesar id recusaverit tamen in dubium Caesar, ne rex Romanus
fieri vellet vocatur.

Curia Hostilia iampridem deflagrata, Caesar Senatum in Theatro Pompeio ad
Capitolium convenire invitavit Idibus Martiis anno 709 a.u.c. (die 15 Martii 44
a.C.n.). Eadem die dum Senatus conveniebat, Caesar ab aliis ex Senatoribus qui
se liberatores vocaverunt percussus est. Liberatores petiverunt se rem publicam
ab ambitione Caesaris conservare. Inter percussores, quorum multorum cursum
honorum Caesar provexerat, insigniter fuerunt Gaius Trebonius, Gaius Cassius
Longinus, Decimus Iunius Brutus, Marcus Iunius Brutus. Caesar, viginti tria
vulnera sustinens, ad pedem monumenti Pompeii cecidit. Verba ultima secundum
nonnullos Graece Marco Bruto dixit, "καὶ σύ, τέκνον;", Latine vel "Tu quoque,
fili mi!" vel "Et tu, Brute?"

Paullo post mortem stella crinita in caelo visa est quae nomina "sidus Iulium"
et "Caesaris astrum" apud poetas recepit. Violens Caesaris nex effecit ut Romae
aliquanta inquies esset. Nova bella civilia eruperunt, quorum primum inter
Decimum Brutum et Marcum Antonium effecit ut Antonius, Lepidus, et Gaius
Octavius, filius Caesaris adoptatus, triumviratum secundum creaverint. Hic
triumviratus primum Caesarem inter deos rettulit, hostes proscripsit, et bellum
civile secundum contra Brutum Cassiumque gessit, quos Antonius Octavianusque in
proelio Philippensi vicerunt. Deinde tertium bellum civile inter Octavianum et
Antonium Cleopatramque erumpit, quo in bello, Antonius et Cleopatra ante Actium
anno 31 victi sunt.

Caesar dux illustris esse habetur exaequatus cum Alexandro Magno et Napoleone.
Etsi clades nonnumquam acciperet, exempli gratia proelii Gergoviae per bellum
Gallicum et Dyrrhachii in bello civili, victoria Alesiae, fuga exercitus maioris
Pompeii ad Pharsalum, et exitio exercitus Pharnacis ad Zelam, suus splendor
militaris illustratus est. Caesar bellum in aliquo agro et aliqua tempestate
feliciter gessit, propter modestiam diligentem legionum, quorum in proverbium
admiratio erga Caesarem venit. Pedites et equites sui eximii sunt, et tormentis
formidabilibus frequenter usus est. Exercitus munitionis et decursi peritus
erat. Copiae nonnumquam iter quadraginta milia passuum per diem fecerunt.

Caesar aliquot legiones conscripsit: Legio I Germanica, Legio III Gallica, Legio
IV Macedonica, Legio V Alaudae, Legio VI Ferrata, Legio VII Claudia, Legio VIII
Augusta, Legio IX Hispana, Legio X Gemina, Legio XI Claudia, Legio XII
Fulminata, et Legio XIII Gemina. Legionem X Geminam maxime diligit.

Gaius Caesar conviva fuit (nec "rex sacrorum"; nomen enim huius e textu caret)
anno 70 a.C.n. quo tempore cena aditialis Lucio Lentulo Nigro flamine Martiali
data est. Aedilis anno 65 a.C.n. munera obtulit sic enumerata: "Venationes . . .
ludosque et cum collega et separatim edidit, quo factum est, ut communium quoque
inpensarum solus gratiam caperet. . . . Adiecit insuper Caesar etiam
gladiatorium munus, sed aliquanto paucioribus quam destinaverat paribus; nam cum
multiplici undique familia conparata inimicos exterruisset, cautum est de numero
gladiatorum, quo ne maiorem cuiquam habere Romae liceret". Triumphi Caesaris
quinque, quos post bella civilia gessa Romae annis 46 et 45 a.C.n. celebravit, a
Suetonio, Plutarcho, Appiano et Dione Cassio describuntur. Eodem tempore "munus
populi epulumque pronuntiavit in filiae memoriam", scilicet Iuliae Pompeii Magni
uxoris, iam octo vel novem annos mortuae. Aliae cenae a Plutarcho narrantur, eam
scilicet quam ante Rubiconem transitam celebraverit, eamque quam ad conciliandum
obtulerit Cleopatrae fratrique Ptolemaeo; hanc etiam Lucanus longius describit.

Per vitam suam, Caesar unus ex elegantissimis oratoribus scriptoribusque Romanis
videbatur. Eius rhetoricam stilumque Cicero saepe laudabat. Praeclarissima ex
operibus adhuc servatis sunt commentarii de bello Gallico in libros septem
divisi (quos Aulus Hirtius libro octavo addito perfecit) et commentarii de bello
civili in libros tres ordinati. Etiam orationem pro funere amitae Iuliae,
grammaticumque tractatum De analogia, et Anticatones libros contra Catonem
minorem, scripsit. Alia opera Caesari adsignata, de quorum verumtamen
auctoritate et dubitatur et dubitandum, sunt de bello Hispaniensi, de bello
Africo, et de bello Alexandrino. Fragmenta nonnulla orationum Caesaris
servantur, sed aliorum operum perpauca. Scripta iuvenilia quaedam Caesaris, quae
usque ad tempus Augusti servata erant, iussu huius e bibliothecis exclusa sunt
et omnino deperdita. De commentariis a Caesare scriptis, sic M. Cicero
iudicavit: "Nudi . . . sunt, recti et venusti, omni ornatu orationis tamquam
veste detracta. Sed dum voluit alios habere parata, unde sumerent qui vellent
scribere historiam, ineptis gratum fortasse fecit, qui volent illa calamistris
inurere: sanos quidem homines a scribendo deterruit; nihil est enim in historia
pura et inlustri brevitate dulcius."

De matrimonio Gaii Iulii Caesaris primo cum Cornelia Cinnae filia, quod ut
rumperet Sulla Felix frustra imperavit, supra narratur. E Cornelia filiam genuit
Iuliam, anno 83/82 natam, quam Cn. Pompeius Magnus in matrimonium duxit anno 59
quo tempore is cum Caesare et M. Licinio Crasso primum triumviratum constituit.
Cornelia filiam Iuliam, anno 83/82 natam, et filium, mortuum natu, Caesari
peperit; anno 69 seu 68 mortem obiit. Iulia, filia Caesaris et Corneliae, anno
54 sine prole mortua est.

Cornelia nuper mortua, Caesar anno 68 seu 67 Pompeiam, filiam Q. Pompei Rufi, in
matrimonium duxit. Anno 62 a.C.n. repudiavit ob adulterio P. Clodii Pulchri
suspecto, qui in sacris Bonae Deae furtim irruperat. "Caesar quidem vocatus
testimonium adversus Clodium non dixit, seque uxorem pro adultera habere
negavit, repudiasse autem eam, quod Caesaris coniugium non facto modo turpi, sed
etiam fama sinistra vacare debeat."

Matrimonio tertio anno 59 a.C.n. Calpurniam duxit dum consul meret, videlicet ut
adfinitatem ac societatem cum potenti familia Calpurniorum Pisonum iniret;
Calpurnia enim filia erat L. Calpurni Pisonis consulis anno insequenti. Ex ea
nec filios nec filias genuit. Anno 52 Pompeiam, filiam Gnaei Pompeii Magni, in
matrimonium frustra petivit, Fausto Sulla destinatam.

Anno 48 in amorem cum Cleopatra VII Aegypti regina intravit, quae eo peperit
anno 47 filium Caesarionem communiter nuncupatum, [nomen proprium|nomine
proprio]] Ptolemaeum Caesarem.

Filio legitimo carente, Caesar anno 44 necatus est. Testamento suo, C. Octavium,
nepotem Iuliae sororis, adoptavit, qui hereditatem patronatumque Gaii Caesaris
adsumpsit, nomenque Gaium Iulium Caesarem Octavianum abhinc gessit. Anno 30,
Cleopatra devicta et nuper mortua, ille suadente Ario Didymo philosopho (qui
verbis Homericis mutatis οὐκ ἀγαθὸν πολυκαισαρίη, scil. 'Haud oportet multos
Caesares esse' usus est) Caesarionem fratrem nothum interfici iussit. Ex ea
adoptione Caesar fuit pater Octaviani (Augusti principis), avus Tiberii (quem
Augustus vicissim adoptaverit), proavus Claudii, abavus C. Caligulae et Neronis:
hic anno 68 p.C.n. sua manu mortuus est. "Progenies Caesarum in Nerone deficit,"
ait Suetonius auctor de vita Caesarum.



https://la.wikipedia.org/wiki/Secundum_bellum_mundanum

Secundum bellum mundanum, sive secundum bellum mundiale, vel Bellum Orbis
Terrarum II, quod in mundo ab anno 1939 usque ad annum 1945 saeviebat, sic
appellatur quod alterum bellum fuit quo fere omnes totius orbis terrarum
civitates pugnabant. Etiam ultra modum primi belli mundani, bellum alterum fuit
magnitudinis immensae, ingentem numerum victimarum praebens: primo bello duo
milliones militum ceciderunt; in secundo bello mundano circa quadraginta et
quinque milliones vitam amiserunt. Dum bellum gerebatur, sex milliones Iudaeorum
interfecti sunt in caede civili Shoa postea appellata, Adolfo Hitler, Henrico
Himmler, aliisque nazistis auctoribus. Et bellum maximum et summa Iudaeorum
caedes manserunt inoblitum permultorum hominum vulnus.

Bellum vehementissime in Europa et Asia gerebatur, antequam in Africam
septentrionalem et oceanos mundi expansum est. Auctores belli, Germania, Italia,
et Iaponia, amicitatis foedus fecerunt. Inter civitates quae se defendebant vel
quae defendentes adiuvabant, erant Unio Sovietica, Civitates Foederatae
Americae, Regnum Britanniarum, Polonia, Francia, Canada, Nova Zelandia, et
Australia. Illae civitates foedere adligatae erant et ita 'adligatae'
appellabantur. Ex parte adligatorum, civitates hosticae etiam "Potestates Axis"
(Anglice: axis powers) appellabantur. Locutio enim in usu erat de axi
Berolinensi Romanoque vel Berolinensi et Tociensi.

Hitler civitates Germaniae finitimas vastare coepit. Mense Augusto anno 1939,
Germaniae et Unioni Sovieticae placuit, ne altera civitas alteram adgredetur.
Hoc pacto, Germania Poloniam die 1 Septembris eiusdem anni invasit. Legiones
Polonorum pro patria unam mensem bellabant, legionibus Sovieticis die 17
Septembris quoque invadentibus. Victa sine magno conatu atque molimento Polonia,
Germani copias mense Martio 1940 contra Daniam Norvegiamque transferunt et Maio
Nederlandiam, Belgicam, Luxemburgum, Franciam irrupebant, facileque eas fere
1940 superabant, Lutetiamque occupabant. Tunc contra Britanniae insulam munus
aeriale conieciunt. Proelio in aera aliquas menses facto, Germani se Britanniam
invadere non posse videbant copiis Britannicis in Britannia positis ad Germanos
repellendum. Interea, in Asia Iaponia Coream anno 1910 incucurrerat et
Manchuriam anno 1931. Principium bellum dicari potest etiam secundum bellum esse
inter Sinam et Iaponiam , 7 Iulii, 1937. et mergit parte Secundi Belli
mundialis.

Depopulata Iugoslavia mense Aprili 1941 et foedere cum Unione Sovietica pacto
fracto, die 22 Iunii 1941 Hitler insano indulsit labori et Unionem Sovieticam
adortus est. Initio belli in Unionem Sovieticam copiis Germanicis res bene
successerunt.

Mense Decembre, accurate die 7 Decembris, Iaponia sine belli denuntiatione
contra Civitates Foederatae Americae proelium commisit, cum tormentis et telis
Portum Margaritarium, castrum marinum prope Oahu Havaiorum, adgressus est.
Diebus insequentibus, America Iaponiae, Germaniae, et Italiae bellum indixit.
Iaponia in Asia concitator erat incurrente Serem, Coream, Philippinas.

Die 17 Iulii anni 1942, pugna Stalingradensis inter copias Germaniae et Unionis
Sovieticae coepit. Die 4 Novembris anni 1942 exercitus Regni Britanniarum vicit
copias Italiae et Germaniae prope El-Alamein in Aegypto. Die 8 Novembris,
legiones Americanae et Britannicae in litore Africae borealis Francicae
exposuerunt. Iaponia Indonesiam anno 1942 incucurrit.

Die 2 Februarii anni 1943, copiae Unionis Sovieticae vicerunt in pugna
Stalingradensi. Die 25 Iulii 1943 Magnum Consilium fascismi abdicationem Beniti
Mussolini petivit et Mussolini se a munere Praesis Consilii ministrorum removit,
sed iam die 8 Septembris 1943 a Germanis ut ducem Rei Publicae Socialis Italicae
restitutus est.

Die 23 Augusti 1943, copiae Germaniae victae sunt ab exercitu Unionis Sovieticae
in pugna Kurskensi (quae a die 5 Iulii durabat).

Die 6 Iunii anni 1944, legiones Americanae, Britannicae, Canadienses exercitus
in litore Normannico exposuerunt et in aliquos menses Galliam a dominio nazista
liberaverunt.

Post cladem Germanicorum et Italicorum militum etiam in Italia septemtrionale
die 25 Aprilis 1945 Mussolini cum amante Clara Petacci fugam e Mediolano in
Vallem Telinam conatus est, sed iam die 27 Aprilis veste militis Germanici
abditus in vico apud Larium Lacum (Giulino di Mezzegra) manibus militum qui
contra potestatem suam pugnabant comprehensus est et insequenti die supplicio
adfectus est.

Die 30 Aprilis 1945, Adolpho Hitler nece sibi conscito, Carolus Dönitz novus
cancellarius Germanicus Germaniam expugnatam et victam die 2 Maii anni 1945
dedidit, et ergo die 8 Maii anno 1945 bellum Europaeum finem habuit.

Die 12 Aprilis, Roosevelt praeside Americano mortuo, novo praeses Harrius S.
Truman bombas atomicas in urbes Iaponicas ici iussit. Die 6 Augusti Hirosima die
9 Augusti Nagasacium eo modo deletae sunt. Haec terribilia et potentissima nova
arma Iaponiam ad deditionem pellexerunt, et nam die 2 Septembris secundum bellum
mundanum finitum est.

Omnibus victoribus dividendi Germaniam libido erat, quae ergo civitas, bello
confecto, in quattuor partes divisa est. Unio Sovietica partem orientalem in sua
potestate habuit; partes occidentales a Francia, Regno Britanniarum, et
Civitatibus Foederatis Americae occupatae sunt. Anno 1949, binae civitates
Germanicae creatae sunt: in parte orientali Res publica Democratica Germanica et
in regionibus ad occidentem versus Res publica Foederalis Germanica quae solum
anno 1990 contributae sunt.

Anno 1946 inter iudicia Norimbergensia praecipui viri publici nazistae in ius
vocati sunt et multi etiam capite damnati sunt.

Primae nationes quae belli initium fecerunt (asterisco monstrantur Potestates
Axis):



https://la.wikipedia.org/wiki/Computatrum

Computatrum (-i, n.) vel (instrumentum) computatorium (-i, n.) vel ordinatrum
(-i, n.) est machina computandi vel computationes ordinandi. A quibusdam
hominibus etiam verbo minuto calculi (electronici) nuncupantur. Pro forma
gestabili, est computatrum gestabile.

Processorium medium (vel CPU) est cor computatri, quod omnes operationes
gubernat. Coprocessorium arithmeticum quod et saepe pars processorii centralis
est, paene omnes computationes arithmeticas efficit. Data in memoriae generibus
RAM et ROM nominatis servantur. Ad data conservanda disci fixi et rigidi et
flexibiles adhibebantur, sed paulo abhinc rudiculae memoriam cohibentes (Memoria
USB) loco discorum flexibilium praeferuntur. Organum graphicum in tabulatrum
quasi quadrum visificum scribit et plurimas computationes de datis graphicis
facit.

Programmata computatralia sunt documenta iussa computatralia cohibentia, quae
medio processorio exhibita computatro agenda mandant. Programmatum
fundamentalium coniunctum, quod systema administrativum appellatur, functiones
et interactiones computatri administrat. Alia programmata fundamentalia sunt
programmata compilandi, editionis, tabulae computativae, nuntia electronica
scribendi, per interrete navigandi necnon ludorum computatralium.

Prima computatra electronica annis ab 1930 ad 1940 a Ioanne Atanasov, Americano
Bulgaricae originis, instruuntur, sed re vera aetas computatrorum coepit anno
1977, cum societates Apple, IBM, et Commodore prima computatra personalia
introduxissent. Et die 12 Augusti 1981, IBM primum computatrum personale pro
mercato creavit. Deinde, cum investigatores institutionis Europeanae CERN telam
totius terrae anno 1991 nuntiavissent, systema interretiale mundiale, quod paene
omnia computatra mundi committit, ortum est. Hodie homines totius mundi
computatris ad laborandum, scribendum, communicandum, computandumque utuntur.
Die 10 Iunii 2007, 1 133 000 000 hominum interreti usi sunt.



https://la.wikipedia.org/wiki/Honduria

Honduria seu Hondura (Hispanice: Honduras) est res publica in Mesoamerica.
Finitimas habet ad septentriones Sinum Honduriae, Maris Caribici aestuarium, ad
solis occasum Guatimaliam, ad meridio-occidentem Salvatoriam, et ad meridiem
Nicaraguam et Sinum Fonsecae (qui in Oceanum Pacificum patet). Res publica olim
Honduria Hispanica appellabatur ut ab Honduria Britannica, (nunc Beliza)
distingueretur.

Octoginta centesimae Honduriae sunt montuosae. Tres catenae Cordillerae
Medioamericanae territorium rei publicae in tres partes secat: Orientalem,
Mediam, et Occidentalem.

Caput rei publicae coniunctim est urbs Tegucigalpa-Comayaguela. Urbes magnae
quoque sunt: Comayagua, Ceiba, Sanctus Petrus Sula, Tela, Portus Cortesii et
Choluteca. Aliae urbes sunt Danli, Iuticalpa, Portus Lempira, Portus Castella,
et Sanctus Laurentius.

Civitatem Hondurianam inter pauperissimas in America Latina hodie constat,
praecipue ob huracanum Mitch, quod anno 1998 omnem vastavit terram, omnemque
infrastructuram (quae 80% omnium viarum perstratarum? comprehendit? ruit, et
supra decem milia civium interfecit.

Area Honduriana circiter 112 000 chiliometrorum quadratorum cum aestimato numero
incolarum fere octo millionum. Hondurianae septemtrionales portiones Zonae
Caribicae Occidentalis partes sunt.

Primitus Christopherus Columbus oppidum nomine Hispanico Turgalium (Hispanice
Trujillo) anno 1524 statuit, et per nonnullos annos hoc nomine tota provincia
appellata est. Nomen Honduras Hispanice significat 'profundum', et Columbus tunc
sinum profundum quae ad septentriones Honduriae sedet nominavit Golfo de
Honduras ('Sinus Hondurae').

Pauco postea regio terrestris provinciae prope oram profundam ad litus
boreorientale quoque Honduras appellata est; Higueras autem appellata est regio
terrestris occidentalis, e nomine plantae güira Hispanice, cuius nomen
biologicum est Crescentia cujete et quae ibi crescunt et quam secus oram
boreoccidentalem persaepe natantes inveniunt.

Tandem autem ab anno 1580 Honduras Hispanice tota provincia appellata est, et
multo posterius, anno 1862, Britannici coloniam multo ad septentiones
statuerunt, nomine Anglice British Honduras ('Honduria Britannica'), quae iuxta
Sinum Hondurae ad orientem rei publicae Gualtimaliae iam sedet.

Nihilominus, Davidson Honduras ex Asturo-Legionico vocabulo fondura, stationem
navalem significante, deducit quod primorum vocabulorum unum huic regioni in
tabula secundo saeculi sexti decimi decennio ad sinum Turgaliensem applicatum
apparens.

Archaeologia Honduriam multiethnicam praehistoriam habere demonstravit. Ponderis
pars istius praehistoriae Maiensis praesentia circum urbem Copan (Hispanice:
Copán), septemtrionali in Honduria et prope Guatimalienses fines, erat.
Praecipua Maiensis urbs per perihodon Praeclassicam (inter annos 150 et 900) in
ista area floruit. Ibi sunt multae sculptae inscriptiones et stelae. Antiquum
Copanicum regnum, nominatum Xukpi, e saeculo quinto in ineuns saeculum nonum
fuit, cuius antecedentia saltem in saeculum secundo regrediuntur.

Humanus cultus Maiensis notum declive incolarum per saeculum nonum coepit, sed
evidentia? est ut adhuc homines urbem et vicinitates saltem usque ad annum 1200
incolerent. Per tempus ubi Hispani in Honduriam venerunt, olim magna polis
Copanensis silva densa superobruta est, et superviventes Tsortienses (Hispanice:
chortís) a suis Tsoltianis linguisticis paribus in Occidentem segregati sunt.
Tunc non-Maienses Lencae Occidentali in Honduria dominati sunt.

In quarta ultimaque navigatione in Mundum Novum anno 1502, Christophorus
Columbus Insulas Sinuum secus Hondurianum litus attigit. Columbus prope modernam
urbem Turgaliensem, in lacunae Guaimoretensis viciniis, appulit. Post Hispanicam
repertionem, Honduria vasti Imperii Hispanici pars in Mundo Novo intra Regnum
Guatimaliense facta est. Turgalium et Gratiae (Hispanice Trujillo et Gracias
respective) prima capita fuere. Hispani circiter per tria saecula regionem
rexere.

Honduria libertatem ab Hispania die 15 Septembris 1821 accepit, quo tempore cum
Imperio Mexicano coniuncta est. Die autem 1 Iulii 1823, libertatem ab hoc
imperio accepit, postquam ad Rem Publicam Foederalem Mediae Americae se
coniunxit. Res Publica Foederalis die 31 Maii 1838 desinit, ob discordiam inter
duces civitatum Mediarum Americanarum et differentias culturales.

Turgalii in oppido, Gulielmus Walker ille filibusterus demum finem suum accepit,
cum, anno 1860 eo capto, sclopetatus est? a regimine Honduriano. Post Generalem
Hondurianum Florentium Xatruch, qui anno 1857 copias armatas Hondurianas contra
invasionem Gulielmi Walker duxit, cives Honduriani saepe Catruchi aut Catruchae
vulgo laude appellantur.

Magna faucitas primum advenit ad Honduriam, cum societates industriae bananarum
pomorumque (Standard Fruit Company et United Fruit Company) operationes? in
Honduriae saeculo vicensimo statuerunt. Honduria, Manuele Bonilla praeside,
invasione ab Gualtimalia anno 1906 faucitate resistit.

Harum societatum et Canalis Panamensis gratia autem Civitates Foederatae magnam
corruptelam ad regimina Honduriae et aliarum civitatum Mediae Americae
attulerunt. Multas urbes Hondurianas hae societates regebant, quin populus
Hondurianus. Copiae Statunitenses Honduriam advenerunt interveniendi causa
Bellis Bananarum septies annis 1903, 1907, 1911, 1912, 1919, 1924, et 1925.

Exercitus magnam in partem in regiminibus longe domitabatur, et praeses rei
publicae secundum constitutionem eum directer non imperabat. Quapropter res
publica quinque subitaneas conversiones militares regiminis commutationis causa
passa est saeculo vicensimo, annis 1956, 1963, 1972, 1975, et 1978.

Anno 1969, Salvatoria Honduriam invasit, hoc agendo Bellum Pediludii incipiens.
Bellum quidem coepit dum certamen pediludii FIFA inter Salvatoriam et Honduriam
habetur, sed casus belli fuit nova politia agraria regiminis Honduriani, quae
immigrantes expulserat Salvatorianos illegitimos qui terras occidentales in
Honduria iam decenniis abhinc colebant. Contentione inter civitates aucta,
pridie Idus Iulii anni 1969, exercitus Salvatoriani in Honduriam impetum fecit.
Consociatio Civitatum Americanarum pactionem conduxit, quae die 20 Iulii effecta
est, abscessum copiae Salvatorianae mense Augusto producens. Pactum, quo pax
finalis inter civitates habetur et fines inter civitates firme decernati sunt,
die 30 Octobris anni 1980 demum condictum subsignatum et sanctum est. Hodie,
ambae civitates consuetudine felice fruuntur.

Anno 2009, Praeses Manuel Zelaya Crisin Constitutionalem effecit, cum quattuor
articulos constitutionis violavit, potestatem a Coetu Legisfero et Tribunali
Supremo Honduriano usurpandi causa. Quapropter Tribunale Supremum eum arcessit,
et eum de munere Praesidis submovere et praehendere iussit. Hoc autem crisin
internationalem pro Honduria creavit, postquam milites qui eum praehenderunt ad
Oram Opulentam exilierunt, quia cunctae nationes mundi censuerunt Tribunal
Hondurianum constitutionem Hondurianam violare praesidem submovendo.

Honduria quinque factiones politicas perscriptas habet quae sunt Factio
Nationalis Honduriae (Hispanice: Partido Nacional de Honduras, PNH); Factio
Liberalis Honduriae (Hispanice: Partido Liberal de Honduras, PLH); Factio
Innovationis et Unitas Socialis Democrata (Hispanice: Partido Innovación y
Unidad-Social Demócrata, PINU-SD), Factio Democrata Christiana Honduriae
(Hispanice: Partido Demócrata-Cristiano de Honduras, DCH) et Factio
Unificationis Democraticae (Hispanice: Partido Unificación Democrática, UD).
Factio Nationalis Honduriae et Factio Liberalis Honduriae nationem per decennia
rexerunt. Ultimis annis, Hondurae quinque Liberales praesides habuit qui sunt
Robertus Suazo Córdova, Iosephus Azcona del Hoyo, Carolus Robertus Reina,
Carolus Robertus Flores et Manuel Zelaya et duos Nationalistae qui sunt Raphael
Leonardus Callejas Romero et Ricardus Maduro. Comitia controversiarum plena
fuerunt, inclusis quaestionibus de si Iosephus Azcona del Hoyo in Hispania natus
sit et si Ricardus Maduro stare posset, quia in Panama natus sit.

Anno 1963, militaris subitanea conversio contra democratice electum praesidem
Raimundum Villeda Morales parata est. Hic eventus gubernationum militarium
catenam incohavit quae fere continenter usque ad 1981 potestatem tenuit cum
Robertus Suazo Córdova (Factionis Liberalis Honduriae) praeses electus est et
Honduria militare auctoritarium regimen reliquit.

Anno 1986, quinque Liberales candidati et quattuor Nationalistae de praesidatu
contendentes fuere. Quum nullus candidatus clarum numerum maximum adepti sint,
sic dicta "Formula B" invocata est et Iosephus Azcona del Hoyo praeses factus
est. Anno 1990, Raphael Leonardus Callejas Romero comitiis vicit cum sententiola
LLegó el momento del cambio 'mutationis momentum advenit', quae graviter
impugnata est quia Salvatorianae ambitioni politicae "ARENAs" assimulabatur.
Semel in munere, Raphael Leonardus Callejas Romero illicite divitis latus et
compluribus scandalis accusationibusque subiectus est. Carolo Roberto Flores
Facussé praeside, Huracanum Mitch civitatem percussit et oeconomici incrementi
decennia in minus una hebdomade eradicata sunt.

Gubernationis ministeria crebro sua munera exsequi ob dispensationis oeconomicae
cohibitiones non possunt. In percontatione cum Rudolpho Pastor Fasquelle, artes
athleticae culturaeque ministro et trium "superministrorum" uno responsale
coordinando ministeria ad publicas diaconias relata (securitatis et oeconomiae
alia duo erant), typis in diario Honduras This Week pridie Kalendas Augustas
2006 edita, 94% departimentalis dispensationis oeconomicae in grapheocratia
consumptum esse et solum 6% activitates et societates mandato tectas sustinuisse
relatum est. Salaria isto in ministerio maxime dispositionem oeconomicam
consumentia putata sunt.

Praesidis Ricardi Maduro administratio campum telecommunicationum
"denationalizavit" ut rapida harum diaconiarum diffusio inter Hondurianum
populum promoveretur. E Novembre 2005, circiter decem privati campi
telecommunicationum societates in Honduriano mercatu erant, inclusis? duabus
telephoniae cellularis societatibus. E medio anno 2007, de telecommunicationibus
quaestionibus adhuc multo praesentem gubernationem laedit. Civitatis praecipua
diaria La Prensa, El Heraldo, La Tribuna et Diario Tiempo sunt. Officiale
diarium La Gaceta est.

Praesidialia et Generalia Comitia die 27 Novembris 2005 habita sunt. Factionis
Liberalis Honduriae (Hispanice: Partido Liberal de Honduras, PLH) Manuel Zelaya
vicit dum Porphyrius Lobo Sosa Factionis Nationalis Honduriae (Hispanice:
Partido Nacional de Honduras, PNH); Factio Liberalis Honduriae (Hispanice;
Partido Liberal de Honduras, PLH) secundus factus est. Factio Nationalis
Honduriae de comitialibus resultationibus dubitavit et Porphyrius Lobo Sosa
usque ad 7 Decembris agnovit. Decembre exeunte, gubernatio ad extremum totum
scrutinium liberavit, quod publicam victoriam Manueli Zelaya dedit. Manuel
Zelaya novus Honduriae praeses die 27 Ianuarii 2006 inauguratus est.

Manuel Zelaya nationalem crisin praecipitavit cum haud devinciens referendum
nationale habere conaretur ad quaerendum ab Honduriano populo: "Consentisne ut,
per generalia comitia Novembris 2009, quarta tabella habenda esset ut si
Conventus Nationalis Constituens novam politicam constitutionem probatura
formandus esset decerneretur?" Hic possibilis Conventus tunc constitutionales
mutationes de termini limitibus (velut exercitus et Tribunal Supremum possibile
existimavere) et alias probabiliores, dispares et legales constitutionales
mutationes proposuisse posset.

crisis Constitutionalis Honduriana anni 2009 vigens crisis constitutionalis est.
Praeses Manuel Zelaya "haud indeviciens referendum" die 28 Iunii habere nisus
est ob Hondurianorum cupiditatem ut quartam urnam proximis in Novembris comitiis
haberent, ubi tunc quaeretur si Honduriani Conventum Constitutionalem per novi
electi praesidis mandatum formare cuperent. Tribunal Supremum inferioris
tribunalis iudicationis firmavit quae antecedens referendum in eadem re fundatum
inconstitutionale putaverat et id prohibuerat. Tribunal Supremum nullam finalis
referendi determinationem fecerat, cum magis fecisset legitimam iudicationem ut
quivis Manuelis Zelaya conatus perscrutandi de quavis re, quovis modo, illegalis
esset.

Manuel Zelaya cum referendo procedere decrevit, fundanda decisione in Lege
Participationis Civium, probata anno 2006. Manuel Zelaya illegaliter rei
militaris ducem, Generalem Romaeum Vásquez Velásquez dimisit, quia iusso
habendae perscrutationis inoboedivit, sed Tribunal Supremum eius restitutionem
iussit. Tribunal Supremum tunc exercitum Manuelem Zelaya prehendere iussit ut
declaratio ei caperetur. Comitia de referendo diem 28 Iunii 2009 statuebatur.
Isto die bene mane, exercitus Manuelem Zelaya eius domo in conversione subitanea
Honduriana anni 2009 deprehendit.

Manuel Zelaya in stationem aeriam extra Tegucigalpam allatus est antequam
aeroplano in Sanctum Iosephum, in Ora Opulenta, expelleretur. Manuel Zelaya
denuo intrare in nationem aliquotiens conatus est. Secundum constitutionem, est
illegale quemvis Hondurianum civem expatriare. Robertus Micheletti, antiquus
Praeses Congressus Honduriani et Manuelis Zelaya eiusdem factionis socius, velut
Praeses ob Congressum Nationalem post meridiem die Solis 28 Iunii iuravit, cuius
mandatum die 27 Ianuarii 2020 destitit.

Ab initio, nulla civitas in orbe terrarum novam gubernationem velut legitimam
agnovit; omnes Consociationis Nationum sociae Manuelis Zelaya amotionem per
subitaneam conversionem damnaverunt. Aliquot Factionis Republicanae socii in
Statunitensi Congressus favorem novae gubernationis enuntiavere. Die 21
Septembris 2009, Manuel Zelaya in Honduriam rediit et in Brasiliensem
ambasciatam intravit. Gubernatio utilitatis diaconias ambasciatae disrupit et
ignitegium imposuit conata servare ordinem in area dum Manuelis Zelaya fautores
circum ambasciatam reclamitabant.

Insequente die, in Decreto PCM-M-016-2009, suspensa sunt quinque iura
constitutionalia: libertas personalis (Articulus 69), libertas sermonis
(Articulus 72), libertas motus (Articulus 81), habeas corpus (Articulus 84), et
libertas consociationis et concilii. Sinistrana statio radiophonica et alia
televisifica clausae sunt. Decretum iura humana suspendens die 19 Octobris 2009
in diario La Gaceta rite revocatum est.

Respublica Honduriana in duodevicencima departimenta (Hispanice: departamentos)
divisa est. Caput urbs Tegucigalpa, municipium Districtus Medii, iurisdictio
Francisci Morazán departimentum, est.

Honduria Mari Caribico Septemtrionali in litore et Oceano Pacifico Meridie per
Sinum Fonsecae finitima est. Clima e tropico in locis demissis in temperatum in
montibus variat. Mediae et meridionales regiones relative calidiores et minus
madidae Septemtrionali litore sunt.

Hondurianum territorium praecipue in montibus consistit, quamquam angustae
planities iuxta litus, magna subevoluta demissa iungala in regione Mosquitiae
(Hispanice: La Mosquitia) Boreoriente, et valde habitata demissa valle Sulae
(Hispanice: Sula) Boreoccidente est. In Mosquitia, UNESCO patrimonii mundani
situs, Rerservatum Biosphaerae Fluminis Platini (Hispanice: Reserva de la
Biosfera de Río Plátano), iacet cum flumine Segoviae (Hispanice Coco, Segovia
sive Wanki) nationem a Nicaragua dividente.

Insulae Sinus (Hispanice Islas de la Bahía) et Insulae Cygni (Hispanice: Islas
del Cisne), omnes Septemtrione ab Honduriano litore, Honduriae partes sunt.
Pulvini Mysteriosa et Rosarium (Hispanice Misteriosa et Rosario), inter 130 et
150 chiliometrorum (inter 80 et 93 milium passuum) Septemtrione ab Insulis Cygni
distantes, intra Honduriae Zonam Oeconomicam Exclusivam cadunt.

Inter terrae opes lignum, aurum, argentum, cuprum, plumbum, zincum, ferrum,
stibium, carbo, pisces et energia hydroelectrica sunt.

Regio punctum calidum biodiversitatis propter numerosas plantarum et animalium
species putatur quae ibi inveniri possunt. Tamquam aliae nationes in regione,
Honduria vastas biologicas opes continet. Natio hospitio accipit amplius 6000
tracheobiontum specierum, quorum 630 (usque adhuc descripta) orchidaceae sunt;
circiter 250 reptilium et amphibiorum, amplius 700 avium specierum, et 110
mammalium specierum, quarum dimidium chiroptera sunt.

Boreorientali in regione Mosquitiae (Hispanice: La Mosquitia) Rerservatum
Biosphaerae Fluminis Platini (Hispanice: Reserva de la Biosfera de Río Plátano),
demissa silva pluvialis quae magnae vitali diversitati domus est, iacet.
Reservatum Catalogo Situum Hereditatis Mundi secundum UNESCO anno 1982 additum
est.

Honduria silvas pluviales, silvas nubilas (quae usque ad 3000 metrorum super
aequor maris crescere possunt), manglia, savannas et pineti quercetique
cordilleras iuxta cum Saepto Scopuli Mesoamericana (Hispanice: Arrecife
Mesamericano) habet. In Insulis Sinus (Hispanice: Islas de la Bahía) tursiopes,
mantae birostres, scaridae, acanthurorum coeruleorum examina et rhincodontes
typi sunt.

Oeconomia in lente crescendo perstitit, sed divitiarum distributio valde
polarizata? manet, mediis salariis humilibus manentibus. Oeconomicum incrementum
ultimis paucis annis mediam 7% quotannis habuit quod secundissimorum
incrementorum unum in America Latina est, quamquam 50% incolarum, circiter 3.7
millioes, adhuc sub paupertatis limine manet. Secundum Argentariam Mundanam,
Honduria tertia pauperrima natio in Hemisphaerio Occidentali est, post Haitiam
et Nicaraguam. Amplius 1.2 milliones opere destitutorum esse aestimantur,
inopiae operarum indice in 27.9% stante. Nihilominus, secundum Indicem
Evolutionis Humanae, Honduria sexta natio inter pauperrimas aut subevolutissimas
in America Latina post Haitiam, Nicaraguam, Guatimaliam, Guianam, et Boliviam
est.

Honduria Nationum Pauperum Debitis Obrutissimarum una ab Argentaria Mundana et
ab Aerario Monetario Internationali enuntiata est quae eam eligibilem abolitioni
debiti anno 2005 fecerunt.

Tam electricitatis diaconiae (ENEE) quam electriductualis telephoniae diaconiae
(HONDUTEL) a gubernativis agenturis gestae sunt, cum societas ENEE multum
subsidiorum ob chronica pecuniaria problemata acciperdet. Societas HONDUTEL,
nihilominus, non diutius monopolium est, cum telecommunicationum campus privati
campi societatibus e die 25 Decembris anni 2005 apertus esset; quod requisitorum
unum fuit antequam Foederis Liberi Commercii inter Civitates Foederatas, Mediam
Americam, et Rempublicam Dominicanam (Hispanice: Tratado de Libre Comercio entre
Estados Unidos, Centroamérica y República Dominicana) inceptio probaretur.
Pretiorum temperationes de benzino sunt et aliae temporariae pretiorum
temperationes de basicis mercibus per brevia perihoda a Congressu (Hispanice:
Congreso) crebro probantur.

Aurum, argentum, plumbum, et zincum in fodinis producta sunt quarum
proprietariae adventiciae societates sunt.

Post annos declivis contra dollarium Statunitense, lempira in 19 lempiris pro
dollario stabilitata est. Iunio anni 2008 cursus cambialis inter dollaria
Statunitensia et Hondurianas lempiras propemodum 1 pro 18,85 erat.

Anno 2005 Honduria Foedus Liberi Commercii inter Civitates Foederatas, Mediam
Americam, et Rempublicam Dominicanam (Hispanice: Tratado de Libre Comercio entre
Estados Unidos, Centroamérica y República Dominicana) obsignavit. Decembre anni
2008, Hondurianus praecipuus portus maritimus, Portus Cortesii, in Statunitensi
Initiativa Securitatis Contentrorum (Anglice: Container Security Initiative)
comprehenditur.

Die 7 Septembris 2006, Statunitensia Departimentum Securitatis Nationalis et
Departimentum Energia (Anglice: Department of Homeland Security, DHS et
Department of Energy, DOE, respective) nuntiavit primam phasin Initiativae
Oneris Securi (Anglice: Secure Freight Initiative), sine praegressu conamen
construendi super exsistentes portuariae securitatis rationes melioranda
Statunitensis foederalis gubernationis facultate ut contentra causa nucleares
radiologicasque materias transmarinas conviserentur et ut intrantium
contentrorum periculum melius censeretur. Initialis Initiativae Oneris Securi
phasis tam exsistentis technologiae quam confirmatorum nuclearium detectoriorum
machinamentorum combinatam patefactionem in sex adventiciis portibus involvit
qui sunt: Portus Machometi Ibn Qasim (Anglice: Port Muhammad Bin Qasim et
Urduvice: بندر گاہ محمد بن قاسم) in Pakistaniá, Portus Cortesii (Hispanice:
Puerto Cortés) in Honduriá, Antona Meridionalis (Anglice: Southampton) in
Britanniarum Regno, portus Salalae (Arabice: صلالة‎) in Omaniá, portus
Singapurae et Terminale Gamman portus Pusanensis in Coreá Meridionali. Ex
ineunti 2007, contentra ex his portibus causa radiationis et informationis
periculosorum factorum convisuntur antequam ea in Civitates Foederatas discedere
sinatur.

Secundum Librum factorum mundanorum Centralis Intellegentiae Agenturae (Anglice:
CIA World Factbook), Honduria 7.48 milliones incolarum habet; quorum 90%
Mixticii, 7% Amerindi, 2% Nigritae et 1% Caucasii.

Nonaginta centesimae Hondurianorum Mixticiae (quorum maiores Amerindorum et
Europaeorum mixtura) sunt. Circiter 7% Hondurianorum septem agnitarum
Indigenarum circulorum unius socii sunt. Confoederatio Populorum Autochthonum
Honduriae (Hispanice: Confederación de Pueblos Autóctonos de Honduras, CONPAH)
et Honduriana gubernatio septem dissimiles Indigenas circulos numerant qui sunt:

Confoederatio et quisque separatus Indigenarum populorum circulus, e decennio
199 laboravere ut Aboriginalium populorum vita melioretur. Mutatio, nihilominus,
elusiva fuit, quia hi populi violentiae et discriminationi adhuc obviam eunt.
Circiter 2% Hondurianorum Nigritae aut Afro-Honduriani sunt, qui praecipue
nationis Caribicum litus habitant. Plerique servorum et contractorum famulorum,
e Caribicis insulis in Honduriam allatorum, descendentes sunt. Alius magnus
circulus (circiter 150 000 hodie) Garifŭni, Afro-Caribicorum populorum
descendentes, sunt, qui contra Britannicas auctoritates in insula Sancti
Vincentii (Anglice: Saint Vincent) desciverunt et in Belizam et Honduriam per
saeculum duodevicensimum pertracti sunt. Garifŭni Hondurianae identitatis pars
per theatrales praesentationes velut Louvavagu sunt. Finalis circulus operarii
ex Anglophonico Caribico, praesertim ex Iamaica et Barbata, allati sunt in
fructuum viridariis a Boreoamericanis societatibus velut United Fruit Company
exeunte saeculo undevicensimo et ineunte saeculo vicensimo inceptis laboratum.

Honduria significativam Palaestinam communitatem hospitio accipit, cuius
plerique sunt Christiani Arabes. Palaestini in civitatem exeunte saeculo
undevicensimo et ineunte saeculo viecnsimi advenere, se praesertim in urbe
Sancti Petri Sulae (Hispanice: San Pedro Sula) statuentes. Palaestina
communitas, bene in Honduria integrata, in negotiis, commercio, re argentaria,
industria, civilitate eminet. Etiam Asiae Orientalis communitas est, quae
praeprimis in Sinarum descendentibus et citerius in Iaponiensibus consistit.
Coreani, Ryucyuenses, Vietnamienses magnam percentationem etiam constituunt quia
in Honduriam velut contracti operarii in decenniis 199 et 200 advenerunt. Quoque
mille Mayangnarum (Hispanice: Mayangnas sive Sumos) Honduriam incolere
aestimantur, quorum plerique in Caribicum litus habitant.

Ex anno 1975, emigratio ex Honduria accelerata est quia operam quaerentes et
profugi politici meliorem vitam alibi quaerebant. Quamquam multi Hondurani
cognatos in Nicaragua, Hispania, Mexico, Salvatoria et Canada habent, plerique
Honduriani extra civitatem viventes Civitates Foederatas incolunt.

Dissimilia ethnē populi Honduriani partem formantia eam multilinguisticam
nationem faciunt. Quinque e septem nationalibus ethnesi suas linguas adhuc
servant. Insularum Sinus (Hispanice: Islas de la Bahía ; Anglice: Bay Islands)
altera ex parte linguam Anglicam colunt. 95% insulanorum inter se imprimis
Hispanice communicant. Quamobrem reipublicae Hondurianae gubernatio per
Articulum 6 Constitutionis "publicam Honduriae linguam esse Hispanicam" et
"Civitatem eius puritatem protecturam et eius disciplinam aucturam esse"
statuit.

Nihilominus, amissis Lencarum et Tsortiensium linguis et Pechorum in
exstinctionis periculo, ipsa Constitutio necessarium per Articulum 172 ut "omnes
anthropologicae, archaeologicae, historicae et artificiosae Hondurianae opes
culturalis Nationis patrimonii partem formet" considerat. Lex normas statuet
quae velut fundamentum earum servationi, restaurationi, cultui et restitutioni
secundum casum proderunt. Omnes Honduriani earum servationi fauturi et earum
substractionem impedituri sunt. Insuper Constitutio "et nativas culturas et
genuinae nationalis laographiae, popularis artis et opificorum artis
expressiones" servare et stimulare pollicetur.

Haec vivarum linguarum varietas in civitate, velut aliae (v.gr.? Lenca) e quibus
solum dispersae inscriptiones manent, linguisticarum varietatum propriarum intra
Hispanicam generationem secundaverunt. Ultimis annis Academia Honduriana Linguae
(Hispanice: Academia Hondureña de la Lengua) hondurianismorum exhaustivum
studium et collectionem ad incorporandos in Regiae Academiae Hispanicae
dictionarium effecit.

In vicesima secunda dictionarii Regiae Academiae Hispanicae editione, anno 2001,
Academia Honduriana Linguae pretiosam contributionem Hispanophono mundo effecit;
1 950 hondurianismorum incorporati sunt. Iam in vicesima prima editione, anno
1992, 302 inserti sunt. Sic, circiter 2782 sunt, inclusis quadringentis
Hondurianis gentiliciis, quod Hondurianos Hispanophonos in maximos novorum
lexicorum elementorum contributores ista in dictionarii editione commutat.

Etiam in Ioannis Raimundi Saravia libro Te conozco, mosco—Diccionario del
pensamiento popular hondureño (praemio Regis Ioannis Caroli I Cooperationis
Culturalis Hispanicae in Honduria anno 2005) amplius 2700 vocabulorum Honduriae
propriorum collecta sunt.

Quamquam plerique Honduriani Catholici Romani sunt, secundum relationem,
Ecclesiae Catholicae Romanae asseclarum numerus decrescit dum Protestantium
ecclesiarum sectatorum numerus crescit. Relatio Libertatis Religiosae
Internationalis anni 2008, apud CID Gallup demoscopiam,? 47% incolarum se
Catholicos, 36% Evangelicos Protestantes identificavisse? et 17% aut non
respondisse aut se "aliae" putavisse notat. Consuetae Ecclesiae Catholicae
computationes et asseclae 81% Catholicorum aestimant ubi parochus (in amplius
185 parochiarum totam per nationem) pastoralem parochiae relationem quotannis
impleturus est.

Liber factorum mundanorum Centralis Intellegentiae Agenturae (Anglice: CIA World
Factbook) 97% Catholicorum et 3% Protestantium habet. De statisticis
variationibus passim commentatus, Iohannes Green Fori Pew de Religione et Vita
Publica (Anglice: Pew Forum on Religion and Public Life) animadvertit: "Ut isti
numeri correctiores quam [alicuius alius] numeri sint non est. . . sed quomodo
unus circulum conceptualizet. Crebro homines aliae ecclesiae intersunt sine
reliquenda sua "domestica" ecclesia. Multi qui Evangelicis megaecclesiis in
Civitatibus Foederatis, verbi gratia, intersunt, magis quam uni intersunt. Haec
permutatio et fluiditas communis in Brasilia est ubi duae quintae partes eorum
qui Evangelici educati sunt non diutius evangelici sunt et Catholici intrare et
exire ex variis ecclesiis videntur, crebro dum adhuc Catholici manent.

Plerique demoscopi ut annuas demoscopias per quendam annorum numerum rogare
optimam methodon cognoscendarum religiosae demographiae et variationum
suppeditaret in qualibet natione suggerunt. Adhuc, in Honduria Anglicana,
Presbyteriana, Methodistica, Adventistica Septimi Diei, Lutherana et
Pentecostalis ecclesiae florent et simul Evangelicae Protestantes ecclesiae,
secundum fontem, 36% Hondurianorum constituunt. Protestantia seminaria tria
sunt. Ecclesia Catholica, adhuc una "ecclesia" agnita, in scholarum,
nosocomiorum et pastoralium institutorum operantium numero quoque floret,
inclusis suis propriis medicis scholis). Cuius archiepiscopus, Anscharius Andrea
Rodríguez Madariaga, etiam popularissimus, tum cum gubernatione in aliis
ecclesiis tum in sua propria ecclesia est. Buddhisticae, Iudaicae, Islamicae,
Bahaisticae, Rastafariana et autochthonicae confessiones et religiones
exsistunt.

Index fertilitatis circiter 3.7 pro femina est. Index mortalitatis inter minores
quam quinque annos nati 40 pro 1000 vivorum natalium est. Valetudinarius sumptus
197 Statunitensium dollariorum pro homine anno 2004 fuit. Circiter 57 medicorum
pro 100 000 hominum sunt.

Celeberrimus Hondurianus pictor est Iosephus Antonius Velásquez; alii ponderis
pictores, Carolus Garay et Rochus Zelaya. Hondurianorum notissimorum scriptorum
duo Froila Turcios et Raimundus Amaya Amador sunt. Alii Marcus Antonius Rosa,
Robertus Sosa, Lucilla Gamero de Medina, Eduardus Bähr, Amanda Castro, Xaverius
Abril Espinoza, Teophilus Trejo et Robertus Quesada sunt. Inter aliquos
Hondurianos insignes musicos Raphael Coello Ramos, Lydia Handal, Victorianus
López, Gulielmus Anderson, Victor Donaire, Mathilda Quan, Moyses Canelo, Iulius
Quan, Franciscus Carranza, et Camillus Rivera Guevara sunt.

Honduriani crebro Catrachos Hispanice referuntur. Vocabulum a Nicaraguensibus
novatum est et e secundo nomine Hispano-Honduriani Generalis Florentii Xatruch
derivatum est, qui, anno 1857, Hondurianas vires armatas contra invasionem a
Boreoamericano errone Gulielmo Walker temptatam duxit. Hoc agnomen blandum, non
despectivum, consideratur. Praecipua lingua Hispanica est, qua 94% Hondurianorum
loquuntur. Minoritariis linguis minus quam 4% Hondurianorum loquuntur. Quae
linguae Amerindae, utputa Garifŭna, Misquĭta et Pecha, Chironomia Honduriana
(Hispanice: Lengua de Señas Hondureñas) et Anglica in Insulis Sinus e litore
sunt.

Honduras This Week Anglophonum septimanale est quod e septemdecim annis abhinc
Tegucigalpae editum est. In Roatanis, Utĭlae et Guanaiae (Hispanice: Roatán,
Útila et Guanaja, respective) insulis, periodicum menstruum Bay Islands Voice
menstuorum nuntiorum fons ex anno 2003 fuit.

Gastronomia Honduriana cocoina? et in dulcibus et in conditis cibis et etiam in
iusculis? ample utitur.

Theatrum Iosephi Francisci Saybe (Hispanice: Teatro José Francisco Saybe) in
Sancto Petro Sula Circulus Theatralis Sancti Petri Sulae (Hispanice: Círculo
Teatral Sampedrano) domus est.

Inter aliquae Honduriae nationalia festa Dies Libertatis Honduriae die 15
Septembris et Dies Pueri (Hispanice: Día del Niño) sunt quae in domibus, scholis
et ecclesiis die 10 Septembris celebratur; ubi pueri dona accipiunt et convivia
parilia Christi Natalis aut nataliciis celebrationibus habent. Aliqui vici
pignattas? (Hispanice: piñatas) in viis habent. Alia festa Pascha, Dies Cenae
Domini, Dies Passionis Domini, Dies Militis (3 Octobris ad celebrandum Francisci
Morazán natum, Christi Natalis, Dies Lempirae (Hispanice: Día de Lempira) die 20
Iulii et Pridies Kalendarum Ianuariarum sunt.

Diei Libertatis Hondurianae festivitates bene mane cum symphoniacum agminibus
incedentibus incipit. Quodque agmen dissimilibus coloribus induit, plausus
instigatoribus agentibus. Fiesta Catracha, scilicet "Festum Hondurianum" Latine,
eodem die accidit. Typici Honduriani cibi velut phaseli, tamales, baleadae,
mandioca cum tzitzarronibus (Hispanice: chicharrón) et tortillae offeruntur.
Vigilia Nativitatis Domini, Honduriani suis familiis et proximis amicis obviam
eunt cenatum, et tunc sibi dona media nocte dant. Aliquibus in urbibus ignes
Bengalenses media nocte videntur et audiuntur. Pridie Kalendarum Ianuariarum
cibus et ignes Bengalenses et festivitates sunt. Natales quoque magni eventus
sunt et popularem pignattam saccharis candis et rebus inopinatis impletam
invitatis pueris includunt.

Feria Isidora (Hispanice: Feria Isidra) Ceibae exeunte Maio celebratur. Ceiba
(Hispanice: La Ceiba) urbs orientali in litore sita est. "Carnelevarium
Amicitiae" nuncupari solet. Homines e toto Terrarum orbe uni festivitatum
hebdomati veniunt. Quaque nocte carnelevariolum (Hispanice: carnavalito) in uno
vico est. Denique, die Saturni magna pompa cum vehiculis exornatis et ostentibus
e Brasilia, Nova Aurelia, Iaponia, Iamaica, Barbata et multis aliis nationibus
est. Hanc celebrationem etiam Nundinae Lacteae comitantur, ubi multi Honduriani
veniunt sua agraria producta et animalia ostensum.

Absolutus index de irrotulatione in primaria educatione 94% anno 2004 erat dum
anno 2007 scholae primariae completionis index 40% referebatur. 83.6%
Hondurianorum litterati sunt. Honduria bilinguem (Hispanophonas et Anglophonas)
et adhuc trilingues (Hispanophonas, Anglophonas et Theodiscophonas aut
Turcophonas) scholas et numerosas universitates habet.

Circiter electricitatis campi dimidium in Honduria penes manus privatas est.
Reliqua generationis capacitas a Societate Nationali Energiae Electricae
(Hispanice: Empresa Nacional de Energía Eléctrica, ENEE) geritur. Decretoriae
difficultates in hoc campo sunt:

Suppeditatio aquae et res sanitaria in Honduria magnopere ex mediis urbanis ruri
variant. Maximae incolarum sedes generatim tractationem aquae et distributionis
systemata modernizavere,? nihilominus aquae qualitas crebro exilis est quia
recta tuitione et tractatione caretur. Rurales loci generatim potabilis aquae
systemata cum limitata capacitate aquae tractandae habent. Multae urbani loci
cloacarum systemata pro aquarum residualium conlectione habent, nihilominus
recta aquarum residualium tractatio pauper est. Sanitariae diaconiae ruri
generatim latrinis et basicis? fodinis septicis restringuntur.?

Aquae et sanitariae diaconiae historice a Diaconia Autonoma Cloacarum et
Aquaeductuum (Hispanice: Servicio Autónomo de Alcantarillas y Aqueductos, SANAA)
praebebantur. Anno 2003, nova "lex aquae" probata est aquariarum diaconiarum
decentralizationem postulans. Cum anni 2003 lege, locorum communitates ius et
responsalitatem possidendarum, moderandarum et tuendarum suae potabilis aquae et
aquarum residualium habent. Nova lege probata, multae communitates simul
coniunxerunt ad aquarias sanitariasque quaestiones regionali in base tractandas.

Multae nationales et internationales haud gubernativae societates historiam
laborandi in aquariis sanitariisque inceptis in Honduria habent. Inter
internationales circulos, quamquam ad hoc non solum limitentur, Crux Rubra,
Water 1st International, Rotary International, Catholic Relief Services, Water
For People, EcoLogic Development Fund, CARE International, CESO-SACO, Ingeniarii
Sine Finibus Statunitenses, Students Helping Honduras et Global Brigades sunt.

Praeterea, inter multas gubernativas societates in inceptis laborantes sunt:
Unio Europaea, USAID, Corpus Ingeniariorum Exercitus Civitatum Foederatarum
(Anglice: United States Army Corps of Engineers), Cooperatio Vandalitica
(Hispanice: Cooperación Andaluza) et gubernatio Iaponica inter alias.

Vectura in Honduria in infrastructurarum serie consistit, quae sunt 699 km
ferriviarum; 13 603 km viarum autocineticarum; septem portuum; et 112
aeroportuum (quorum duodecim bituminati et centum haud bituminati).
Responsalitas de vecturae ratione in Ministerium Operum Publicorum, Vecturae et
Habitationis (Hispanice: SOPRTRAVI) incidit.

Vexillum Honduriae tribus aequis fasciis libratis componitur, quarum suprema et
infima caeruleae sunt quia Oceanum Pacificum et Mare Caribicum repraesentant.
Media fascia alba est. Quae quinque caeruleas stellas quinque civitates
Reipublicae Foederalis Mesoamericanae repraesentantes continet. Media stella
Honduriam, in media Republica Foederali Mesoamericana conlocatam, repraesentat.

Insigne, anno 1825 statutum, triangulum aequilaterum est, in cuius base mons
ignifer inter dua castella est, super quae arcus pluvius et sol fulgens sunt.
Triangulum in area ponitur ubi ab ambobus maribus circumdari significat. Circum
haec omnia ovalum aureas litteras continens quae Rempublicam Honduriae, Liberam,
Sui Iuris (Hispanice: República de Honduras, Libre, Soberana e Independiente)
dicunt.

Hymnus Nationalis Honduriae certaminis anno 1904 effecti resultatio est, Manuele
Bonilla praeside. Denique, poeta Augustus Coello fuit, qui demum hymnum
scripsit, participante Theodisco compositore Carolo Hartling, qui musicam
composuit. Hymnus civitatis die 15 Novembris anni 1915 adoptatus est, Alberto
Membreño praeside; versibus intercalaribus et septem strophis componitur.

Reipublicae flos nota orchidacea, Rhyncholaelia digbyana (olim Brassavola
digbyana nuncupata) est, quae rosam anno 1969 substituit. Reipublicae floris
permutatio effecta est per generalis Osvaldi López Arellano administrationem,
qui Brassavolam digbyanam autochthonicam Honduriae plantam esse putabat, quia
haec flos exemptiles pulchritudinis, vigoris, et distinctionis proprietates
habebat, prout suum decretum dictabat.

Reipublicae arbor Honduriana est Pinus caribaea, cuius usus etiam directus est
"ad evitandam innecessariam destructionem caesura aut silvaticis incendiis
causatam."

Reipublicae mammale est Odocoileus virginianus, qui ad vitandam immodicam
depraedationem adoptatus et inter duas cervidarum in Honduria viventium species
una est. Reipublicae avis Honduriana est Ara macao, quae a Praecolumbianis
Honduriae civilizationibus magni aestimata est.

Legenda et fabulae maximi ponderis intra Hondurianam culturam sunt; quorum
exemplum Pluvia Piscium est. Cadexi (Hispanice: Cadejo) et Ciguanabae sive
Sordidae (Hispanice: Ciguanaba sive Sucia) legenda quoque popularia sunt.

Pediludium est popularissimus ludus in Honduria. Maximum Hondurianum facinus hac
in arte qualificationem? Certamini Mundano Pedilusorio annis 1982 et 2010
consequi fuit.



https://la.wikipedia.org/wiki/Islandia

Islandia (Islandice: Ísland, 'terra gelida', vel Lýðveldið Ísland, IPA
[ˈliðvɛltɪð ˈislant], 'res publica terrae gelidae'), etiam dicta Snelandia
(Islandice: Snæland, 'terra nivis') vel Gardari Insula, est insula et civitas in
Oceano Atlantico inter Groenlandiam, Norvegiam, Scotiam, Insulas Faroenses, et
Hiberniam sita.

Secundum Landnámabók vel Landnama ('Liber domicilii constituendi'), Islandia
circa annum 874 incoli coepta est, cum Ingolfus Arnari filius Promontorium
Igolfi consecutus est et Reykiavicam condidit. Nunc patefactum est iam antea
incolam fuisse nomine Náttfari, servum fugitivum, qui in occidentem profectus
est, domino suo Norvegiam navigante. Usque ad vicensimum saeculum populus
Islandicus altus est ab agricultura et piscatu.

Ioannes Ögmundsson aut Ioannes Ögmundi filius (1052-1121) primus episcopus fuit
Holae, qui inter alia Islandica nomina dierum finxit. Ab Althing anno 1200
sanctus appellatus est.

Insula ab anno 1262 usque ad annum 1918 fuit Norvegiae regni pars, postea
Danicae monarchiae. Vicensimo saeculo oeconomia Islandiae celeriter crevit, ut
res prosperae auctae sint. Proximis decadibus civitas liberum commercium cum
civitatibus Europae fovebat, rerum oeconomicarum varia genera sicut mercatura,
argentariae et industria explicavit. Oeconomia Islandiae est libera, vectigalia
parva sunt in comparatione cum aliis civitatibus OECD.?

Islandia est civitas socia Consociationis Europaeae liberi commercii et
Consociationis ex pacto Atlantico Septentrionali, quamquam exercitum non habet.



https://la.wikipedia.org/wiki/Haitia

Haiti sive Haitia (Francogallice Haïti ; Haitiane Ayiti) est res publica Maris
Caribaei occidentali, in tertio Hispaniolae sita. Septemtrione Oceano Atlantico,
oriente Reipublicae Dominicanae finitima est. Praeter hos fines, proxima
territoria Insulae Bahamenses et Cuba boreoccidente, Insulae Turcenses et
Caicenses septentrione et Navassa austroccidente sunt. Caput civitatis est
Portus Principis, urbs cum circiter 1 250 000 incolarum (anno 2006). Die 12
Ianuarii 2010, Haiti (praesertim Portus Principis) accepit terrae motum, quo
circa 200 000 mortui sunt.

Cum Francici, ex Insula Testudinis (Francice Île de la Tortue ; Haitiane Latòti)
provenientes versus Grandem Terram (Francice Grande Terre), Orientalem insulae
Hispaniolae partem occupavissent, quoque huic nomine usi sunt quod Hispani
imposuerant, scilicet, 'Sanctum Dominicum' (Francice Saint-Domingue ; Hispanice
Santo Domingo). Inter annos 1630 et 1664, hoc nomen informale manebat dum
Ioannes Baptista Colbert "coloniam Sancti Dominici" in Societatem Indiarum
Occidentalium incorporavisset. Nomen Sancti Dominici in Rysvicensi (1697) et
Basiliensi (1795) foederibus confirmabitur ad designandam partem occidentalem,
quae, per hoc Francicum coloniale tempore, etiam "Margarita Antillarum"
appellata est.

Die Kalendis Ianuariis anni 1804, libertate reipublicae declarata, Ioannes
Iacobus Dessalines ei originale Tainicum nomen, Taine Ayiti-Bohio-Kiskeya;
Francice Haïti-Bohio-Quisqueya, in honorem huius Amerindicae gentis restituit.

Hispaniola totius insulae nomen est cuius duas tertias partes Respublica
Dominicana occupat.

Primi homines hac in insula, Quisqueya ab Amerindis Aravacis (sive Tainis) et
Caribis nuncupata, in insulam amplius 7000 annorum abhinc advenierunt. Nonis
Februariis anni 1492, Christophorus Columbus magnam insulam cui nomen
Hispaniolae imposuit advenit. Postea Sanctum Dominicum a Francicis nuncupata
est. In civitates duas divisa est, Rempublicam Dominicanam et Haitiam, et
secunda maxima insula Antillarum Magnarum est, 76 192 km² lata et cum circa
novem millionibus incolarum. Cuius duo loci extremi 641 chiliometrorum inter se
distant. Insula formam similem capiti caimanis, parvi crocodili in regione
abundantis, habet, cuius apertum "os" promptum ad vorandam parvam insulam
Gonavae (Francice La Gonâve; Haitiane Lagonav) videtur. Septemtrionale litus
Oceanum Atlanticum, dum meridionale litus Mare Caribicum (sive Antillarum)
videt.

Insulam Hispaniolam a Christophoro Columbo anno 1492 visa est. Iam exeunte
saeculo sexto decimo fere omnes autochthones incolae exstincti erant, in
servitudinem abducti aut a conquisitatoribus interfecti.

Occidentalis insularis pars, ubi hodie Haitia est, Franciae ab Hispania anno
1697 cessa est. Saeculo duodevicensimo, regio secundissima Francica colonia in
America fuit, propter sacchari, cacaonis et coffei exportationem.

Post servorum rebellionem, anno 1794, Haitia prima civitas in mundo quae
servitudinem abrogavit facta est. Anno 1795 Pace Basiliensi cum Hispania signata
Francia totā in insulā dominari assecuta est. Anno 1801, libertus Franciscus
Dominicus Toussaint Louverture gubernator generalis factus est, sed postea, a
Francicis ex officio amotus et interfectus est. Dux Ioannes Iacobus Dessalines
exercitum formavit et Francicos anno 1803 vicit. Insequenti anno, libertas
declarata est (secunda civitas in Americis liberata) et Ioannes Iacobus
Dessalines se imperatorem pronuntiavit.

Talionis modo, anno 1804, venalicii ex Europa et Civitatibus Foederatis Haitiae
oeconomicas sanctiones per 60 annos tenuerunt.

Anno 1815 Simon Bolívar in Haitiam fugit, ruto primo conatu pugnae contra
Hispanos. Pecuniam, arma et milites accepit cum condicione ut servitudinem
omnibus in liberatis terris abrogaret.

Postea, ut oeconomicis sanctionibus finis afferretur, Haitia, Ioanne Petro Boyer
praeside, ab antiquae metropolis classi obsessa, foedus obsignare consensit per
quod eius civitas summam 150 millionum francorum ad resarciendum damnum
solveret. Postea debitum ad 90 milliones minutum est, sed sic etiam publica
oeconomia comsumpta est.

Post instabilitatis tempus, Haitia divisa est in partes duas; pars orientalis,
praesens Respublica Dominicana, denuo ab Hispania occupata est. Anno 1822,
praeses Ioannes Petrus Boyer civitatem iterum coniunxit et totam insulam capit.
Anno autem 1844, nova rebellio Ioannem Petrum Boyer evertens Respublica
Dominicana libertatem assecuta est.

Secundo saeculi undevicensimi dimidio et ineunti saeculo vicensimo, viginti
gubernantes in potestatem successerunt, quorum sedecim ex officio amoti aut
interfecti sunt. Civitatum Foederatarum copiae Haitiam inter 1915 et 1934
praetextu protegendorum Civitatum Foederatarum commodorum in civitate cepere.
Anno 1946 Nigrita praeses Ioannes Dumarsais Estimé electus est. Eversis duabus
gubernativis administrationibus magis, medicus Franciscus Duvalier anno 1957
praeses electus est.

Franciscus Duvalier, Papa Doc notus, cum Civitatum Foederatarum favore in Belli
Frigidi contextu ferocem dictaturam instauravit, in biocolytico Patruorum
Cacorum (Francice Tontons Macoutes ; Haitiane Tonton Makout), stipatorum eius,
terrore et in vuduismi usu fundatam. Praeses in perpetuum, ex anno 1964,
Franciscus Duvalier oppositionem delevit et Ecclesiam Catholicam insectatus est.
Papa Doc anno 1971 mortuus est, et a filio Ioanne Claudio Duvalier ("Baby Doc")
substitutus est.

Anno 1986, Baby Doc iustitium decrevit. Multitudines civium reclamantium
roboratae sunt et is cum sua familia in Franciam fugit, in suo munere Generalem
Henricus Namphy deponens. Comitia habita sunt ubi Leslius Manigat electus est,
liti cum magna abstentione. Leslius Manigat e Februario in Iunium anni 1988
gubernavit, ubi ex officio ab Henrico Namphy amotus est. Post tres menses, alia
subitanea rerum conversio in potestate praesidialium custodum ducem, Generalem
Prosperum Avril deposuit.

Post magnum politicae conturbationis tempus, praesidialia comitia libera
Decembre anni 1990 habita sunt ubi Salesius pater Ioannes Bertrandus Aristide
vicit, theologiae liberationis coniunctus. Septembre anni 1991, Ioannes
Bertrandus Aristide ex officio causa subitaneae rerum conversionis a Generale
Radulpho Cedras ductae amotus est et in Civitates Foederata eiectus est.
Societas Civitatum Americanarum et Consociatio Nationum et Civitates Foederatae
oeconomicas sanctiones civitati imposuerunt ut militares cogerentur ut Ioannis
Bertrandi Aristide reversionem in potestatem permitterent.

Iulio anni 1993, Radulphus Cedras et Ioannes Bertrandus Aristide foedus Novi
Eboraci obsignaverunt, sacientes ut constitutionalis gubernatio rediret et Vires
Armatae reformarentur. Octobre anni 1993, attamen, paramilitares circuli quin
Civitatum Foederatarum milites, Consociationis Nationum Vis Pacis sodales, in
terram exponerentur impedivere. Magnus Haitianorum profugorum in Civitates
Foederatas ingredi conatorum numerus Civitatum Foederatarum pressionem pro
Ioannis Bertrandi Aristide reditu augere fecit. Maio anni 1994, Concilium
Salutis Consociationis Nationum totas oeconomicas sanctiones reipublicae
decrevit. Consilium militare in possessionem praesidatus civilem, Aemilium
Jonassaint, usque ad notata comitia Februarii anni 1995 misit. Civitates
Foederatae actum illegalem denuntiavit. Iulio Consociatio Nationum militarem
interventum, a Civitatibus Foederatis ductam, auctorizavit. Aemilius Jonassaint
iustititum Kalendis Augustis decrevit.

Septembre anni 1994, multinationalis? vis, a Civitatibus Foederatis ducta, in
Haitiam ingressa est ut Ioannes Bertrandus Aristide in possessionem praesidatus
denuo mitteretur. Haitiani militares duces se suis muneribus abdicavere et eorum
crimen abolitum est. Aemilius Jonassaint praesidatum Octobre reliquit et Ioannes
Bertrandus Aristide rursus civitatem cum destructa oeconomia propter
commerciales sanctiones et intestinos tumultus recepit.

In perihodon inter annos 1994 et 2000, neglectis progressibus velut democratica
praesidum electione, Haitia se in crises mergebat. Ob instabilitatem, ingentes
politicae emendationes perfici nequivere.

Parlamentaria et praesidialia comitia anni 2000 Ioannis Bertrandi Aristide et
eius factionis adulterationis suspicione nota sunt. Quod dialogo inter
gubernationem et oppositionem nocuit. Anno 2003, oppositio pro Ioannis Bertrandi
Aristide renuntiatione clamare coepit. Caribaica Communitas, Canada, Unio
Europaea, Francia, Societas Civitatum Americanarum et Civitates Foederatae se
velut mediatores obtulerunt. Interea, oppositio intercursus propositiones
confutavit, quod crisin graviorem fecit.

Februario anni 2004, antiqui Haitiani exercitus sodales, Patrui Caci, militarem
tumultum in Gonayvibus (Francice Les Gonaïves; Haitiane Gonayiv) inchoavere, qui
per alias urbes insequentibus diebus fusus est. Gradatim, rebelles in Haitiae
Septemtrionem dominati sunt. Neglectis diplomaticis conatibus, armata oppositio
itineri in Portum Principis minata est ubi defensio pro Ioanne Bertrando
Arisitide parabatur.

Ioannes Bertrandus Aristide, invitus, a militibus Civitatum Foederatarum 29
Februarii detractus est, unde asylum in Africa Australi assecutus est. Secundum
constitutionalis successionis regulas, Tribunalis Supremi (Francice Cour
Suprême) praeses, Bonifacius Alexandre, praesidatum interim cepit et statim
Consociationi Nationis fidem imploravit ad confirmandam pacificam
constitutionalemque politicam transitionem et ad intestinam securitatem
servandam. Hoc sensu, Concilium Salutis Vim Multinationalem Fiduciariam (Anglice
MIF), a Brasilia ductam, mittere probavit, quae prompte explicata est.

Quia Haitiae status adhuc periculum internationali paci securitatique in regione
constituebat, Concilium Salutis Missionem Consociationis Nationum ad
Stabilitandam Haitiam (Francice Mission des Nations Unies pour la stabilisation
en Haïti sive MINUSTAH) statuere decrevit, quae auctoritatem ab Vi
Multinationali Fiduciaria exercitam Kalendis Iuniis anni 2004 cepit. MINUSTAH
militarum sociorum mandato Exercitus Brasiliensis Generalis Augustus Helenus
Ribeiro Pereira designatus est, scilicet, Vis Capitaneus. Certus et constitutus
numerus militum auctorizatus 6 700 hominum est, oriundorum ex his civitatibus
contribuentibus: Argentina, Benino, Bolivia, Brasilia, Canada, Chilia, Croatia,
Francia, Iordania, Lusitania, Nepalia, Paraquaria, Peruvia, Turcia, Tzadia, et
Uraquaria.

Pridie Idus Ianuarias anni 2010 catastrophicarum proportionum terrae motus, cum
magnitudine sismica 7.0 secundum scalam magnitudinis momenti (7,3 secundum
scalam Richter), civitatem circiter 22 chiliometra e capite, Portu Principis,
attigit. Deinceps in area plurimi tremores cum magnitudine circa 5.9 gradus
sensi sunt. Palatium praesidiale, nonnulla scholae et valetudinaria et alia
aedificia post terrae motum destructa sunt et 80 centesimae constructionum in
Portu Principis deletum aut graviter nocitum esse aestimatur. Mortuorum numerus
exacte ignoratur. Die 3 Februarii, primus minister Ioannes Maximus Bellerive
200 000 obituum iam superatum esse et tecti indigorum numerum tres milliones
attingere posse asserit. Aliquot civitates opes cum pecunia paravere ad levandum
dolorem civitatis pauperimae in Americana continente. Baracus Obama, Praeses
Civitatum Foederatatum, statim post calamitatem populum Haitianum non neglegi
firmavit, quod internationalem communitatem cogebat ad cogitandum de
responsalitate? civitatum quae Haitia usae erant et eam reliquerant. Secundum
Consociationem Nationum terrae motus pessima clades fuit cui consocietas obviam
iam ivit e sua creatione anno 1945.

Haitinanum territorium praesertim Occidentali insulae Hispaniolae parte
constituitur, quae etiam "Terra superior sive montana" nuncupatur, et cui
aliquot insulae et archipelaga adduntur inter quas:

"Terrae montanae" prominentia generatim abruptis montibus cum parvis litoralibus
planitiebus et vallibus constituitur. Velut totius insulae, Reipublicae
Haitianae prominentia duobus praecipuis montium iugis formatur; alio
Septemtrione et alio Meridie. Septemtrionsli in eo Iugum Alti Cacuminis, Iugum
Montium Nigrorum, et Iugum Mathaeorum (Francice chaîne du Haut-Piton, massif des
Montagnes Noires, et chaîne des Matheux, respective?), dum meridie in eo Cacumen
Sellae (Francice Pic la Selle et Haitiane Pik Lasel) et Mons Hottae (Francice
massif de la Hotte) eriguntur.

Neglecta magnarum scalarum desilvatione in Haitia super totum nationale
territorium, Haitia nemorosas zonas adhuc possidet quae in vicinam Reipublicae
Dominicanae civitatem extenduntur. Sic ad ambas civitates Pinetum Hispaniolae,
cacuminis Sellae, et montis Hottae partem adhuc tegens, pertinet.

Media et orientalis Hispaniolae pars magnum oropedium format. Praecipuum
Haitianum flumen Artibonitum (Francice Artibonite; Haitiane Latibonit).

Haitia (velut relicta Hispaniola insula) in sismice activa zona invenitur, inter
duas laminas tectonicas; Boreoamericanam Septemtrione et Caribicam Meridie, quod
hanc civitatem imprimis vulnerabilem motuum terrae facit. Pridie Idus Ianuarias
is maximus motus terrae nunquam censitus hac in civitate revelatus est,
praesertim capitis Portus Principis regionem vastans et amplius 200 000
interfectorum et milliones tecti indigorum faciens.

Clima est tropicum. Tempus pluviarum ex Aprili in Iunio et postea ex Octobre in
Novembre extenditur. Tempus huracanorum ex Iunii mense usque ad Septembris
mensem extenditur.

Civitas adsidue ponderis praecipitationes et huracana patitur. Huracani Jeanne,
Haitiam Septembre anni 2004 devastantis, provisoria ratio amplius 1160
interfectorum et 1250 abitorum? fuit. Procellae effectus graviores iam
difficiles condiciones vitae hac in republica fecere: 170 000 hominum nihil
manducandi aut potandi habebant et pleraeque musae typhone deletae erant, cum
civitas pluvias diluvianas Maio anni 2004, 1220 hominum necantes, iam passa
esset.

Quamquam Haitianae mediae propemodum 350 hominum pro chiliometro quadrato (904
pro milia passuum quadratorum). Incolae praesertim in urbanis zonis, planitiebus
litoralibus et vallibus densantur. Haitianorum incolarum numerus circiter 9,8
milliones secundum Consociationis Nationum aestimationes anni 2008 cuius
dimidium ab iuvenibus minus quam 20 annos natis constituitur. Primus formalis
census, anno 1950 factus, incolarum 3,1 milliones esse monstravit. Haitia
maximum indicem fertilitatis in Hemisphaerio Occidentali habet.

Inter 90 et 95% Haitianorum (secundum fontem) praecipue Africae originis dum
inter relictum 5 et 10% praesertim mulatici ortus sunt. Parva haud Nigriticorum
incolarum percentatio praecipue consistit in Caucasiis sive Albis Haitianis;
quorum plerique Arabicae, Europae Occidentalis (Francicae, Theodiscae,
Polonicae, Lusicae et Hispanicae) et Iudaicae originum sunt. Asianae originis
Haitiani (plerique Sinicae originis) circiter 400 attingunt.

Mulati Haitiani opulentissima Portus Principis suburbia velut Petionvillam
(Francice Pétionville; Haitiane Petyonvil) et Censcoffum (Francice Kenscoff;
Haitiane Kenskòf) incolunt. Quorum multi in Austroccidentalibus regionibus nati
sunt, inter quas Iacmelia (Francice Jacmel; Haitiane Jakmèl), Caies (Francice
Les Cayes; Haitiane Okay) et Cabellio. Per coloniales annos maior Europaeorum
proportio hac in area fuit quam in Septemtrione, qui plus separabatur, minores
urbes habebat et se amplis satis cum magna Afrorum quantitate in servitudinem
redacta dedebat. Aliqui satorum Albi domini patresque suorum filiorum (et
aliquando filiarum) educationem firmavere, adhuc mittendis eis in scholas in
Franciam. Aliqui mulati plurimas opes capitales construere potuere quam ei in
Septemtrione, plerique ex Africae originis. Praeterea, libera coloris gens (sive
mulati) plurima civilia iura habebat quam Afri qui liberi erant. Per rebellionis
tempus, numerosi docti mulati erant qui civitatis domi nationis? pars facti
sunt. Sicut pleraeque Latino-Americanae civitates, regula unius guttae quae
Africos atavos in Haitia spectet non est.

Milliones Haitianorum peregre vivunt; praesertim in America Septemtrionali: in
Republica Dominicana, Civitatibus Foederatis, Cuba, Canada (praecipue in Monte
Regio) et insulis Bahamensibus. Alii Haitiani aliis in civitatibus vivunt inter
quas Francia, Antillae Francicae, insulae Turcenses et Caicenses, Venetiola et
Guiana Francica. 600 000 Haitianorum in Civitatibus Foederatis, 100 000 in
Canada et 800 000 in Republica Dominicana esse aestimatur. Haitiana communitas
approximatum 80 000 numerum attingit et adhuc 80 000 Haitianorum in insulis
Bahamensibus vivunt. Consociationis Nationum internuntius Octobre anni 2007
phyletismum contra Nigritas generaliter et contra Haitianos specialiter per
omnia Dominicanae societatis segmenta divulgari invenit.

Unae duarum linguarum publicarum in Haitia lingua Francica est, quae praecipua
scripta, in scholis locuta et administrative auctorizata lingua. Qua plerique
docti Haitiani et campus negotiorum quoque loquuntur. Secunda nuperrime ad
normam redactus creolus Haitianus est, quo propemodum omnes Haitiani loquuntur.
Creolus Haitianus creolorum in Francica fundatorum unus est qui quoque
significative tum Hispanica tum Taina linguis affectus est. Creolus Haitianus
arte conexus creolo Ludoviciano est. Magna Haitianorum portio etiam Hispanice
loquuntur, quamquam Hispanica non lingua officialis est.

Haitia valde Christiana civitas est, cum Catholicismo Romano ab 80 centesimis
Haitianorum culto. Protestantes circiter 16 centesimas Haitianorum constituunt.
Vuduismus Haitianus, Novi Mundi Afro-diasporica fides unica reipublicae, adhuc a
duabus tertiis partibus Haitianorum colitur. Religiosa praxis crebro per Haitiam
et diasporam extenditur et ei qui migravere cum familia trans religionem
interagunt.

Haitiana gubernatio semipraesidialis respublica, pluriforme multifactionale
systema est, ubi Praeses Haitiae dux civitatis, popularibus comitiis directe
electus, est. Primus minister velut dux Gubernationis agit et a praeside
designatur, electus e maioritaria factione in Conventu Nationale. Potestas
exsecutiva a praeside et primo ministro exercetur qui ambo gubernationem
constituunt.

Potestas legisfera tum a gubernatione tum a duabus Conventus Nationalis cameris
tenetur. Gubernatio unitarie conformatur, ita media gubernatio potestates
departimentis sine constitutionali assensionis necessitate "delegat." Praesens
Haitiani politici systematis structura in Constitutione Haitiana diei 29 Martii
anni 1987 ponitur. Praeses est Renatus Préval.

Haitiana civilitas contentiosa fuit. Plerique Haitiani conscii sunt Haitianae
historiae velut unicae reipublicae in Hemisphaerio Occidentali prosperam
servorum rebllionem expertae. Ex altera autem parte, longa dictatorialis
oppressionis historia, inclusis Francisci Duvalier et sui filii Ioannis Claudii
Duvalier, civitatem significative? affecit. Francia et Civitates Foederatae
Haitianae civilitati saepe intervenerunt a republica condita, aliquando alia
factione rogante sive aliquando alia. Ianuario anni 2010, adhuc 10 000 copiarum
Civitatum Foederatarum in Haitiam terrae motu percussam missae sunt.

Urbs Sol (Francice Cité Soleil; Haitiane Site Solèy), Haitiana maxima
tuguriopolis in capite Portu Principis, "periculosissimus locus in Tellure" a
Consociatione Nationum nuncupata est. Tuguriopolis antiquo Haitiano Praeside
Ioanni Bertrando Aristide faventium arx est, qui, secundum BBC, "Vires Civitatum
Foederatarum de eo movendo e munere accusavit." Haec accusatio a Civitatibus
Foederatis velut "absurda" reiecta est.

Secundum Indicem Perceptionum Corruptionis, Haitia peculiariter magnum
corruptionis indicem habet.

Departimenta vicissim in 41 arrotundimenta et 133 communia divisa sunt, quae ut
secundi et tertii gradus administrativae divisiones merent. Inferiora
arrotundimenta sunt:

Saeculo duodevicensimo, Haitia, tunc "Sanctus Dominicus" (Francice
Saint-Domingue) a Francicis nuncupata et gubernata, properrima? colonia in Mundo
Novo erat. Cuius solum valde uberrimum magnam fructuum copiam edebat et milia
Francicorum colonorum attraxit.

E colonizationis tempore Haitia, oeconomiam primariam possidebat. Excellentis
qualitatis saccharum edebat, quod cum Brasiliensi saccharo saeculo septimo
decimo contendit et quod iuxta cum tota Antillarum productione ut Brasiliense
saccharum in Europa depretiaretur fecit. Post aliquot dictatorialia regimina,
hodie eius praecipuus fructus exportationis adhuc saccharum est, praeter fructus
alios inter quos banana, mangus, maizum, batata, legumina, tubera inter multa
alia.

In praesenti oeconomia prolapsa et eversa invenitur. Respublica maxime
pauperrima manet, quae pauperrima in America est, cum 45.2 centesimis incolarum
illitteratorum et cum exspectatione vitae solum 60,9 annorum. Eius reditus pro
capite valde minima est.

Haitia longam et narratam historiam habet et quamobrem copiosam culturam
retinet. Haitiana cultura praesertim Francicorum Africorumque et autochthonum
Tainicorum elementorum mixtio cum minore colonialis Hispanicae pondere est.
mores publici essentialiter? culturalium credibilium temperies sunt quae ex
variis ethnesi insulam Hispaniolam incolentibus derivata sunt. In fere omnes
hodiernae Haitianae societatis aspectus, nihilominus, Europaea et Africa
elementa dominahtur. Haitia in mundo ob suam distinctivam artem, praecipue
picturam et sculpturam, praeclara est.

Haitiana musica praecipue Europaeis colonialibus ligaturis et Africa migratione
(per servitudinem) afficitur. Europaeae colonizationis casu, musicum pondus
praecipue e Francica derivatum est, quamquam Haitiana musica significative ab
Hispanophonicis vicinis, Republica Dominicana et Cuba affecta est, quarum
Hispanice infusa musica multum publicis musicis generibus quoque contribuit.
Inter musicae modos Haitianae nationi unicos musica ex Vuduisticis
caerimonialibus moribus deducta est. Rara (Francice et Haitiane rara) pompica
musica, trobatorum balladae et ferociter popularis compassus (Francice compas;
Haitiane kompa). Compassus complex, permutans musica ex Africis rhythmis et
Europaea atrii saltationibus surrecta, mixta ad Haitianam medii ordinis
culturam, est. Expolita musica est, canta cum fultura typici (Hispanice típico)
et meringinis Haitiani (Francice méringue; Haitiane mereng) (meringini
Dominicano, Hispanice merengue dominicano, arte conexi) velut basico rhythmo.
Haitia musicam in magnetophonio incisam usque ad annum 1937 non habebat, ubi
Jazz Guignard haud commercialiter in magnetophonio incisus est. Populo
gratissimorum Haitianorum artificum unus Wyclef Jean est. Cuius musica aliquod
hiphop mixtum ad musicam totius terrarum orbis est.

Luculenti colores, ingenuus conspectus et callidus humor artis Haitianae proprii
sunt. Inter crebras res propositas magni delectabilesque cibi, caesariata topia,
mercatoriae activitates, silvestria animalia, ritus, saltationes et dei sunt.
Artifices crebro de fabellis. Homines velut animalia induuntur et animalia in
homines vertuntur. In illiterata terra, symbola magnum significatum
adipiscuntur. Exempli gratia, gallus crebro Ioannem Bertrandum Aristide et ruber
et caeruleus Haitiani vexilli colores crebro eius factionem Labinam Nivis
(Haitiane Lavalas) repraesentant. Plurimi artificum recemi in picturae
"scholis", sicut schola Capitis Haitiani, quae quotidianae vitae urbanae
depictionibus decribitur, schola Iacmeliensis, quae istius litoralis urbis
abruptos montes et sinus reddit aut schola Sancti Solis, cuius propriae
abstractae humanae formae sunt et quae Vuduistico symbolismo valde afficitur.

Gastronomia Haitiana e nonnullis culinariis modis e diversis historicis ethnesi
orta est quae Occidentalem insulae Hispaniolae portionem incoluere, scilicet e
Francicis, Afris et Tainis Amerindis. Haitiana gastronomia similis reliquarum
Latino-Caribicae (scilicet Hispanophonicarum et Francophonicarum nationum
Antillarum) est, nihilominus nonnullis modis a suis simillimis differt. Eius
primarium pondus e gastronomia Francica et gastronomia Africa derivatur cum
notabilibus derivationibus ex autochthonibus Tainis et ex Hispanica culinaria
arte. Quamquam similis aliorum modorum coquinandi in regione, solum
singularitatem nativam nationis et appellationem multis salutatoribus in insulam
fert. Haitiani crebro capsicis et aliis saporibus gravibus utuntur. Cibi
liberaliter condiri solent et quamobrem Haitiana gastronomia moderate aspera,
nec mitis nec nimium calida esse solet. In republica, nihilominus, multa
adventiciae originis negotia collocata sunt aliquas adventicias gastronomias in
praecipuarum consuetudinum culturam introducentia. Adaptationis anni ut haec
gastronomiae (v.g. Mediterraneo-Orientalem ex Arabica migratione in Haitiam) in
Haitianam gastronomiam mergerentur fecerunt. Oryza et fabae nonnullis
dissimilibus modis per civitatem, loco neglecto, manducantur, cibus civitatis
factae. Quae alimentum basicum formant, quod in plurimo amylorum consistit et
multum carbonum hydratorum continet. In rurallimis areis, alii cibi maiore gradu
manducantur. E quibus unus maizum molitum (Francice mais moulu) est, quod
comparabile farinae maizi est quod manducari potest cum embamma ciceris
(Francice sauce pois), embemma fabicum factum ex uno plurimorum generum fabarum
inter quas phaseli, pictae aut cicera aut caiani. Maizum molitum (Francice mais
moulu) cum aut sine pisci (crebro lutiano campechano) manducari potest, secundum
personalem praepositionem. Inter plantas quibus multi Haitiani cibi utuntur
lycopersicum, origanum, brassica, persea Americana et capsicum annuum excellunt.
Est popularis cibus banana pensa (Francice banane pésée), compressa musae
paradisiacae segmenta in oleo soiae fricta (tostones, Hispanice tostones, in
Republica Dominicana et Portu Divite nuncupata). Tum velut merenda tum cibi pars
manducatur, crebro cum tassoto et grioto, quae valde fricti capra et suilla
respective (Francice tassot et griot, respective) sunt.

Pediludium est ars athletica populo gratissima in Haitia, quamquam canistriludii
popularitas crescit. Centenae parvarum pediludicarum societatum locali gradu
contendunt.



https://la.wikipedia.org/wiki/Septa

Septa (Hispanice Ceuta et Arabice سبتة‎ septa), vel Abyla vel Septem Fratres vel
Exilissa (ob montes urbis), est urbs autonoma, 18,5 chiliometra quadrata lata,
in Hispania et exclavatura in Septemtrionali Africae litore sita,
Septemtrionales limites cum Maroco partita. A Paeninsula Hiberica Freto Gaditano
separata, Septa iuxta limites inter Mare Mediterraneum et Oceanum Atlanticum
iacet. Septa, iuxta cum Hispanica exclavatura Rusadire, est unum ex duobus
perpetuo habitatis territoriis continentalibus in Africa. Fuit pars Provinciae
Gaditanae usque ad pridie Idus Martias anni 1995, cum urbis statutum autonomiae
approbatum esset.

Septa, sicuti Rusadir, portus liber erat antequam Hispania se Unioni Europaeae
iunxit. Anno 2011 numerus incolarum erat 82 376. Quae consistit in Christianis,
Musulmanis (praesertim Arabophonis, et Libycophonis) et parvis Iudaeorum ac
Indicorum Hinduistarum minoritatibus. Lingua Hispanica lingua publica est.
Plerique urbis incolae ethnice Hispani sunt qui a Maroco regi abnuunt.
Exploratio ab Instituto Opina societate confecta 87.9 centesimae hominum in
continentali Hispania ambas urbes (Septam et Rusadir) Hispanicas considerare
invenit.

Origo nominis Septa a denominatione Septem Fratres trahitur, quam dedere Romani
septem regionis montibus. Septem deformatum est in Septa.

Antiquitatis geographi et historiographi huius loci toponymum non produnt, sed
quorum unus, Pomponius Mela, orographicas Occidentalis Alminae peculiaritates
referebat, cum eius septem parvis symmetricis montibus quos Septem Fratres
nuncupavit. Phoneticam propter similitudinem Hispanice nomen Ceuta e nomine
Septem, arabizatum سبت /septa/ ortum esse putatur.

Saeculo VII a.C.n. Phoenices promunturium Cathedralis occupavere. Urbs Punicis
colonis denominatione Abyla condita est et a Graecis Phocaeis capta est, qui eam
Ἑπτά Ἀδελφοί denuo nuncupavere. Anno 319 a.C.n., Karthago urbem cepit, quae
penes Karthaginenses manebit.

Anno 201 a.C.n., Karthagine post Secundum Bellum Punicum victa, urbs Regno
Numidiae cessa est. Anno 47 a.C.n. cadit penes Mauros. Anno 40 p.C.n. Caligula
hoc regnum adnectit, quod fit Romanum territorium et pars provinciae Mauritaniae
Tingitanae. Africae Septemtrionalis regio et urbs anno 429 penes Vandalos
cadunt.

Anno 534, Byzantinus magister militum Belisarius urbem rursus capit (per
imperatoris Iustiniani I expeditiones in Africa Septemtrionali). Dominatio
brevis erit, nam cadet penes Visigothos. Anno 709, urbs cadit penes Musulmanos,
propter intestina proelia inter Visigothos. Revera, aliquae legendae comitis
Domini Iuliani Septensis tumultum causam eius ruinae narrant.

Anno 788, urbs ab Idrisidico emiratu capta est. Anno 931, Omayada Abderama III
urbem Caliphatui Hispanico cepit. Non multo postea Caliphatus divisio in taifas
passa est.

Anno 1232 urbs a Taifa Murciae capta est, quamquam eius dominium brevissimu
fuit, quia anno 1233 Septa denuo independens fuit. Etiam brevis fuit Septensis
independentiae perihodos, quia anno 1236 Regnum Fezzae eam occupavit et anno
1242 rursus capta est tunc ab Hafsidis.

Secundum Foedus Montis Acuti Vicariatuum (Hispanice Monteagudo de las Vicarías),
anno 1291 inter Castellam et Aragoniam, urbs sub Castellae pondere cecidit. Anno
1305, sicuti Regni Nasridici Granatensis pars, urbs in Mediterraneam Castellae
politicam intravit.

Tamen anno 1309 capta est a Regno Fezzae cum Aragoniensi auxilio. Anno 1310,
Azafidae denuo urbis dominium cepere. Anno 1314 Regnum Fezzae rursus eam cepit.
Anno 1315, Azafidae denuo urbis dominium cepere. Anno 1327 Regnum Fezzae eam
cepit. Anno 1384 Regnum Granatae eam cepit. Anno 1387, Regnum Fezzae rursus
cepit.

Die 21 Augusti anno 1415 Rex Portugalliae Ioannes I cum suis filiis Eduardo,
Petro et Henrico Navigatore in praesentes oras Sancti Amari (Hispanice San
Amaro) egressus est et urbem Regno Portugalliae cepit. Ob varios capitaneos
ineptos regendae urbi post captionem, Petrus de Menezes regi adfuit et cum fusti
aleo Lusice nuncupato (quo factus est ludus multo popularis in illo tempore)
hunc hymnum promulgavit: "Domine, hoc fusti Septam omnibus hostibus defendere
possum" quaestioni Ioannis I Portugalliae de si esset satis fortis ad
suscipiendum talis responsalitatis munus. Petrus de Menezes primus urbis
gubernator et capitaneus generalis designatus est. Notus fustis aleo in
praesenti in Sanctuario Sanctae Mariae Africae (Hispanice Santuario de Santa
María de África) servatur et traditus est e manu in manum omnibus generalibus ad
mandatum accedentibus dum urbem defendere iurabant sicuti promisit Petrus de
Menezes. Post foedus cum Regno Fezzae, hoc Septam Portugallicam agnovit. Urbs
Portugallica Foedere Alcassovarum (Hispanice et Lusice Tratado de Alcáçovas) et
Foedere Turris Syllanae (Hispanice Tratado de Tordesillas; Lusice Tratado de
Tordesilhas) agnita est.

Rege Sebastiano I mortuo, Regnum Portugalliae in monarchiam Hispanicam anno 1580
incorporavit. Anno 1640 Septa Portugalliam in eius secessione non secuta est,
manere sub Philippi IV suverenitate malendo, sed Portugallica arma in suo
insigni et in suo vexillo manere decrevit.

Anno 1656 diploma naturae concessa est, et titulum fidelissima eis quos iam
ostendebat, nobilis et legalis addidit.

Anno 1668 Foedus Olisiponense (Hispanice et Lusice Tratado de Lisboa) inter
Hispaniam et Portugalliam obsignatum Hispanicam suverenitatem super Septa
agnoscit.

Anno 1704, cum terrā circumvallata esset, Septa Regiae Classi Britannicae, quae
Calpe cepit, restitit. Marocenses terrā urbem aggressi sunt dum Anglo-Batava
classis cannonibus percussit et descensum in urbem conata est. Continenter
obsidebatur urbs a Maroco annis 1725 ac 1728, 1732, 1757, et 1790 ac 1791.

Inter annos 1859 et 1860 exarsit Bellum Hispano-Marocense et urbs suos limites
auxit.

Anno 1912 carcer clausus est et inauguratus est Protectoratus Hispanicus Maroci
(Hispanice Protectorado Español de Marruecos; Arabice حماية إسبانيا في المغرب)
in septemtrionalis Maroci zona.

Anno 1925, Septa independens a Provincia Gaditana Regali Decreto pridie Nonas
Augustas facta est.

Anno 1936 incepit Bellum Civile Hispanicum. Rebellatio, a copiis colonelli
locumtenentis Legionis Hispanicae Ioannis Yagüe ducta, Septae albento caelo
diebus 17 et 18 Iulii imposita est, sine invenenda magna resistentia. Milites
fidi gubernationi et clarissimi Frontis Popularis, sicuti demarchus Antonius
López Sánchez-Prado, postea sclopetati sunt postquam assimulatis iudiciis
subiiceretur. Septa magnum pondus primis belli mensibus habuit, sicuti locus
transitus Exercitus e Septentrionali Africa in occupandam Paeninsulam.

Anno 1956 invenit Maroci Independentia (finis Protectoratus) et Septa stationi
abstrahendarum virium quae emancipato territorio destinatae erant profuit.

Anno 1978 Constitutio Hispanica, sicuti priores aliae, Septam territorium
Hispanicam civitatem componens agnovit, integrans eam in novum territorialis
ordinationis exemplar, prospicenda possibilitate sui constituendi Communitatis
Autonomae.

Anno 1995 promulgatum est statutum autonomiae urbis. Septa, iuxta cum Rusadire,
urbium autonomarum statum attigit.

Nonis Novembribus anni 2007 ab Ioanne Carolo I et Sophia Graeciae visa est.
Octoginta annis praeteritis, denique monarcha Hispanicus Septam rite visebat.

Territorium 18,5 chiliometrorum quadratorum aream et 28 chiliometrorum
perimetron (cum 20 chiliometris litoris et 8 chiliometris terrestris limitis)
habet.

Septensium agrorum morphologia orogeniae Alpinae, hanc terra, usque ad magnum
suggestum Saharanum partienti, debetur. Praecipuum orographicum urbis accidens
est Mons Abila (Hispanice Monte Hacho), anticlino formatus et 204 metra altus,
quamquam in internis loco altissimo 345 metra sunt. Reliquum territorium isthmo
illum montem continenti Africae et insulae Sanctae Catharinae (Hispanice; isla
de Santa Catalina) coniungente constituitur.

Isthmus metamorphico complexae geologicae compositionis agro constituitur, cum
dissimilibus areis quinque, quarum praecipuum elementum Mons Columna (Hispanice
Sierra de Ányera sive Mujer Muerta, Arabice جبل موسى et Libyce; Adrar Musa), 851
metra altus, est.

Traditionaliter considerata divortium inter Mediterranei et Atlantici aquas,
Septa mari circumdatur, quod duos sinus, alterum a Septemtione, adversus
Paeninsulam Hibericam, et alterum a Meridie, adversus Marocum, format.

Impermeabiles schisti et ardesiae Septensis paeninsulae agrum constituentes
aquariorum congestuum formationem in hypogaea difficilem faciunt. Praeterea,
comprobantur per historiam fontes fuisse, quamquam omnes siti in Campo Exteriore
(Hispanice; Campo Exterior), sicuti Fons Tegulae (Hispanice Fuente de la Teja),
Rivulus Antliarum (Hispanice Arroyo de las Bombas), Fons Fulguris (Hispanice
Fuente del Rayo), etc.

Clima Mediterraneum est, amoenis temperaturis et irregulari praecipitationi
distinctum et mitigatum praecipue duobus factoribus: prominentia et mari
circumdantibus. Prominentia, Monte Columna. (Hispanice Sierra de Ányera sive
Mujer Muerta; Arabice جبل موسى; Libyce Adrar Musa) repraesentata, sicuti cortina
ob Atlanticos ventos umiditate oneratos perficit et maritimum pondus
temperaturas amoenas et aestate et hieme esse facit. Annua media 16,6 °C non
superat. Absolutae maximae temperaturae Iulio referuntur, dum minimae Ianuario
ac Februario eveniunt, cum plerumque ad 3 °C demittuntur.

Temperaturae dissimilitudo inter aquas Fretum separantes et ventos umitate
oneratos ex Atlantico procendentibus pluviam abundare, 800 millimetra annua
superantem, faciunt. Praecipitationum regimen valde irregulare est, cum maximo
hieme et magna ariditate inter menses Maium et Septembrem. Umiditas relativa
etiam alta est, cum media annua 84%.

Vegetatio negativas impactiones e defensivis incolarum necessitatibus derivatas
passa est, quae Campum Exteriorem exstipatum teneri cogebant. Per multas
historiae epochas, systematicae desilvationes in murati saepti vicinitatibus.
Soli urbanizabilis necessitas etiam vegetalium spatiorum amissionem causavit.

Arborea species regionis characteristica suber, adhuc in Benzu visibile, erat.
Nihilominus, degradationis processus propter humanam actionem ut secundariae
silvae pinis et eucalyptis, fructibus e successivarum anadasōseōn, constituantur
fecit. Prima anadasōsis pinis in Hermitagio Sancti Antonii (Hispanice Ermita de
San Atonio) vicinitatibus facta est. Populus arbor communissima inter saecula
XVIII et undevicensumum fuerat, quae in praesenti pro acacia, dracaena, dracone
et aliquibus Americanis ac Asianis speciebus primo saeculi vicensimi quadrante
satis, sicuti fico beniamina, substituta est.

Aliae regionalium topiorum characteristicae species chamaerops humilis, ficus
Indica et aliae dumeti Mediterranei propriae sunt.

Classici fontes elephantas, magnas felidas fuisse dicunt, qui, iuxta cum
gazellis, thōibus et macaca sylvano -hi duo adhuc vicinitatibus praesunt:
mammalium species characteristicissimas hac in area constituebant. In praesenti,
ista fauna omnino evanuit, sed adhuc praesunt aliae species, sicuti Hystrix
cristata, testudo Graeca, vulpinus aut aper.

Caela milibus avium frequentantur, quae ea transeunt per suas periodicas
migrationes. Marinus ambitus, quamquam etiam humana actione affectus, quoque
magnam specierum abundantiam ostendit, quae probatur et scientifice et visendis
auctionibus ac mercatibus.

Officialis territorii denominatio Urbs Autonomae Septa est, probato Statuto
Autonomiae, lege organica officialiter publicata Pridie Idus Martias et Idibus
Martiis exercita. Hoc statutum ne publica munera duplicentur impedit, quia
municipalia munera simul autonomica (regionalia) facta sunt. Hoc modo, symbuli
etiam autonomici deputati et Praeses Septae etiam alcaldis sive municipalis
exsecutivae dux est. Sessio plenaria municipalis simul parlamentum autonomicum,
Conventus Septae (Hispanice Asamblea de Ceuta) nuncupatum, est.

Ex exeunte 2005 rogatio reformandi Statuti Autonomiae fertur, quod, praeter
sumenda plus munera, urbs Communitas Autonoma nuncupanda est, se exaequanda
reliquis Hispanicis Communitatibus.

E decennio 198 Marocana gubernatio sibi et Rusadir atque Septam et Hispanicas
possessiones minores finitimas Maroco, loca maiestatis (Hispanice: plazas de
soberanía) nuncupatas, suo territorio annectere vindicat. Hispanica gubernatio
nunquam negotiationes cuiuslibet modi fecit, quia ista territoria sicuti
nationalis territorii partes putat. Secundum opinionum perscrutationem anno 2007
effectam, 88% Hispanorum et Septam et Rusadir Hispanicas urbes esse considerant.

Statuta Septae et Rusadiris e parte Britannicorum et Marocanorum mediorum
suscitavere comparationes ad territoriales Hispanicas vindicationes de Calpe,
inclavatura penes Britannicam administrationem apud Septemtrionalem Freti
Gaditani ripam. Hae comparationes a gubernatione Hispanica et Rusadiris ac
Septae incolis reiiciuntur, argumento ut illae urbes iam in Hispaniam integratae
essent antequam regnum Marocanum, Sultanatui Marocano saeculi XVII succedens,
esset, Calpe autem territorium transmarinum (colonia) esset, cuius statutum
definitum est Tractatu Traiecti ad Rhenum inter 1713 et 1714, collocante Calpe
sub Britannici Regni tutela, cum nunquam fuisset illius nationis pars integrans.
Aliter quam Hispanicae possessiones in Africa Septentrionali, Calpe in
territoriorum decolonizandorum catalogo secundum Nationes Unitas invenitur.
Nihilominus Marocum haec argumenta et Septam, Rusadir ac loca maiestatis
(Hispanice: plazas de soberanía) possidere est una inter theses nationalisticae
ideologiae "Maroci Magni".

Organizationis Cooperationis Islamicae (Arabice; منظمة التعاون الإسلامي,
Francice; Organisation de la Coopération Islamique sive OCI et Anglice;
Organisation of Islamic Cooperation sive OIC), cum 57 civitatibus sodalibus;
Unio Africana, cum 54 civitatibus sodalibus; et Foedus Arabicum, cum 23
civitatibus sodalibus, Septam territorium Marocanum considerant.

Norma ISO 3166-1 codicem EA sicuti nationis codicem Septae ac Rusadiri reservat.

Septae 82 376 incolarum anno 2011 erant, Kalendis Ianuariis anni 2014 numerus
usque ad 84 963 incolas crevit. Populositas Hispanica eos Arabicae, Barbaricae,
Indicae et Iudaicae originis includit. Populositas Indica se Septam anno 1910
propter liberae zonae commercium advenisse considerat, sicuti evenit in
Canariis, Rusadire et Calpe. Sunt Hebraicae communitates in tota Africa
Septemtrionali, post suam expulsionem ex Hispania anno 1492, adhuc est vicini
Tetuani (Arabice: تطوان et Libyce: Tiṭṭāwen) Iudaicum sepulcretum ubi sepulti
sunt Hebraei Sepharditae ex sua expulsione ex Hispania usque ad annos
Protectoratus Hispanici Maroci (Hispanice: Protectorado español de Marruecos et
Arabice: حماية إسبانيا في المغرب). E Septemtrionali Maroco et eius relatione cum
Septa oritur Barbarica aut Musulmana populositas Septensis.

Gentilicium Septae "Septensis-e" (Hispanice: ceutí) est, quamquam, sicuti
colligendum est in dictionario, colloquialiter Septenses "Scombri" (Hispanice:
caballas) nuncupantur, quod oritur e piscis nomine scombro.

Omnium Septensium lingua officialis et communis est Hispanica Vandaliticae
varietatis, quamquam ample quaeque communitas suā linguā propriā suorum maiorum
sicuti culturalis identitatis symbolo utitur, itaque Hinduisticae communitatis
populositas senior linguā Hindicā et iunior linguā Anglicā utitur. Hebraica
communitas haquetiā, Boreoafricā linguae Iudaeo-Hispanicae dialecto, utitur.
Musulmana populositas etiam varitate Marocanae, in Maroco Septemtrionali
generalizatā in locali varietate exclusive oralis characteris, loquitur. De
cuius officializatione, est disputatio utrum haec conveniat annon ad vitandam
improbationem scholarem, excellente opinione contrariā professoris et affirmatus
linguae Arabicae interpretis A. Giménez Reíllo (Abu Ilyás). Ex altera vero,
professor Moscoso Marocanae in educativo Septensi systemate officialitatem
defendit.

Solum lingua Hispanica officiali agnitione fruitur, sed reliquae linguae bene
aestimantur quoque 21 Februarii Die Internationali Sermonis Patrii.

Officialis moneta Septensis est euro. Est pars specialis zonae cum demissis
tributis in Hispania. Septa una duarum Hispanicarum portuariarum urbium apud
Septemtrionali Africae litore est, iuxta cum Rusadire. Sunt historice militaria
fortalitia, portus libri, portus petrolearii et quoque portus piscatorii. Hodie
urbis oeconomia e portu (nunc se expandente) et industrialibus ac institorii
centris valde pendet. Heliportus Septensis in usu ad connectendam urbem cum
continentali Hispania aëre est.

Praeter diaria diffusionis nationalis et generalia et disportiva, sunt duo
localia diaria:

Etiam praeter tramites televisificos nationalis ambitus, Vandaliticus publicus
trames Canal Sur Televisión Septae emittitur. Urbs duos locales tramites et unam
nationalem habet. Trames Radio Televisión Española en Ceuta localem
programmationem et in Radio Nacional de España et in Televisión Española habet.
Praeterea, Televisión Española en Andalucía diarium nuntium de Septa emittit.
Tramites televisifici sunt:

Omnes nationalis ambitus stationes radiophonicae syntonizari possunt, quae
locales editiones habere solent. Urbi statio localis est:

Septa cum reliqua Hispania solum per portum, Heliportum Iuliae Traductae
(Hispanice: Algeciras) et Aëroportus Malacae-Litus Solis (Hispanice:
Málaga-Costa del Sol) conexa est. Inter primum et Septam quattuor societatum
naves traiectoriae operantur. Traiectus propemodum 45 minuta durat et quotidie
traiectiones inter 06:00 et 23:00 horas efficiunt.

Vecturae aëriae helicopteris firmantur, quae inter Heliportum Septae, Iuliae
Traductae et Malacae operantur. In linea inter Septam et Malacam sunt quattuor
diariae conexiones ambabus directionibus inter 07:15 et 20:15 horas et iter 35
minuta durat. Itinera inter Iuliam Traductam et Septam septem minuta durant.

Et Malaca et Iulia Traducta sunt diaconiae traminis et laophorii ad varia
Hispaniae loca. In Statio Malacitana Maria Zambrano (Hispanice: Estación de
Málaga-María Zambrano) possibile est iter facere ad Matritum et Barcinonem
tramine magnae velocitatis.

Unum medium vehendorum viatorum auctorizatum ad transeundum limitem inter Septam
et Marocum est privatum autocinetum, quamquam limes pedibus transiri potest.
Praecipuae Marocanae urbes proximae sunt Tetuani (Arabice: تطوان et Libyce:
Tiṭṭāwen), 40 km a Meridie, et Tingis (Arabice: طنجة et Libyce: ⵟⴰⵏⵊⴰ), circa 70
km ab Occidente.

Universitas Granatensis (Hispanice: Universidad de Granada) graduum programmata
suo campo Septae offert. Sicuti aliis Hispaniae locis, Septae etiam servit
Universitas Nationalis Educationis Distantis seu UNED.

Primaria et secundaria educatio solum Hispanice possibilis est. Non
Anglophonicae bilingues primariae vel secundariae scholae Septae sunt.

Urbs valetudinarium nuper aedificatum, Valetudinarium Universitarium Septense
(Hispanice: Hospital Universitario de Ceuta) et diribitoria medica, et publica
(saltem quattuor) et privata, habet.

Oeconomicum propter incrementum quod experta est urbs ineunte saeculo XX, est
series aedificationum pertinentium ad multo proprio Genus Florale et ubi
excellit sicuti maximum exemplar architectus Iosephus Blein, inter cuius opera
eminet aedificium antiquae "Iunctae Portus" (Hispanice: Junta del Puerto), hodie
in praesenti, "Auctoritatis Portuariae Septensis" (Hispanice: Autoridad
Portuaria de Ceuta) aut quod laophoriorum statio fuit, in praesenti sedes
biocolytica. Domus Draconum (Hispanice: Casa de los Dragones) est aliud
peculiare urbis aedificium. Etiam generis Islamici antiqua statio ferriviaria.
Supra allatae ecclesiae Sancti Francisci (Hispanice: Iglesia de San Francisco)
et Nostrae Dominae Remediorum (Hispanice: Nuestra Señora de los Remedios) et
Nostrae Dominae Vallis (Hispanice: Nuestra Señora del Valle), primum templum a
Lusitanis constructum, mirificissima urbis loca complent.

Quaeque communitas sua festa agunt, sicuti Iudaica Encaenia, Hinduicum Divāḷī
aut Festum Sacrificii, quod ultimum est sola haud Christianae communitatis
sollemnitas officiali agnitione ex anno 2010 in calendario laborali fruita.

Septensis gastronomia praecipue ob suos pisces, praesertim scombridas, speciatim
siccas -sicuti sardam, exocoetidam etc...- excellit. Recens et frictus piscis et
conchylium quoque peculiares sunt. Eius litora cum numerosis aspersis creccis et
saxis submarinum piscatum exceptionalem propter abundantem marinam floram ac
faunam esse faciunt. Etiam classici verua maura (Hispanice: pinchos morunos vel
pinchitos) sunt.

Praeterea, traditionalia corda gallinacea (Hispanice: corazones de pollo) et
fici Indici in certo anni tempore inveniri possunt.

Urbs Septa varias repraesentativas turmas pedilusorias per suam historiam
habuit. Prima turma quae eminuit Ceuta Sport fuit, condita anno 1934 et quae
anno 1941 suum nomen sicuti Sociedad Deportiva Ceuta mutavit. Fuit societas
pedilusoria laureatissima Campionatus Hispano-Marocani, quoque et Septensis
prima turma quae Scyphum Regis (Hispanice: Copa del Rey) participavit et quae
ligam Segunda División Hispanicam attigit et consecuta est certare pro ascensu
in ligam Primera. Anno 1956, se cum turma Atlético Tetuán coniunxit et turmam
Club Atlético de Ceuta formavit, quae etiam varia tempora in liga Segunda
División Hispanica lusit, certans semel pro ascensu in ligam Primera División.
Turma in regionales categorias exeunte decennio 197 descendit.

Anno 1970 creata est turma pedilusoria Agrupación Deportiva Ceuta, quae unum
tempus ligā Segunda División Hispanicā contendere consecuta est, antequam anno
1992 ob oeconomica problemata abiret. In praesenti, maxima repraesentativa
localis turma Asociación Deportiva Ceuta, condita anno 1996 et nunquam ligam
Segunda División B Hispanicam superans, est.



https://la.wikipedia.org/wiki/Belgica

Belgica sive Belgium est regnum in Europa Occidentali situm, in limite culturae
inter Europam Latinam et Germanicam. Caput est Bruxellae, sedes Unionis
Europaeae.

A Medio Aevo exeunte usque ad saeculum septimum decimum Belgicum territorium
fuit prosperum commercii culturaeque sedes. Totum fere territorium eadem in
essentia a ducibus Burgundiae saeculo quinto decimo collectum est, antequam
diversis Europaeis potentiis (Hispania, Austria, Francia, Batavia) caperetur, et
postea suam libertatem anno 1830 consecuta est. Recens Belgiae historia rapida
industrializatione, Congi colonizatione, duobus bellis orbis terrarum, et inter
principales linguisticas civitatis communitates politicis conflictuum ortibus
notata est.

Belgia monarchia constitutionalis est, nunc Philippus, septimus Belgarum rex
est. Belgia est Foederalis Civitas ex anno 1994 sex foederalibus rebus integrata
quae tres regiones (Bruxellensis, Flaminga, Vallonica) et tres communitates
(Flaminga, Francica, Theodisca) sunt. Sanctus Belgiae patronus est Sanctus
Iosephus. Sententiola est "Concordia Vis."

Belgica "est omnis divisa in partes tres" (ut de maiore regione dixit Caesar),
quarum unam incolunt Flandri (Flandriam, ubi Batavice loquuntur), aliam Vallones
(Regionem Vallonicam, ubi Francogallice), tertiam qui ipsorum lingua Bruxellois,
nostra 'Bruxellenses' appellantur (in qua regione maior incolarum pars sermone
Francogallico utitur, quae tamen regio de iure bilinguis habetur). In
orientalibus regni summi partibus exstat regio administrativa cuius incolae
sermone Theodisco utuntur.

Nomen quod est "Belgica" (linguis incolarum Batave België, Francogallice
Belgique, Theodisce Belgien) iam antiquitate tardiori adhibitum est de illa
provincia Romana quae per easdem fere regiones extendit. Quae ab origine "Gallia
Belgica" nuncupata est, adiectivo ex appellatione nationis Belgarum deducto,
deinde nomine substantivo omisso "Belgica".

Civitas hodierna plenius "regnum Belgicum" nuncupanda est (Koninkrijk België,
Royaume de Belgique, Königreich Belgien) sed monarcha ipse "rex Belgarum"
(koning der Belgen, roi des Belges, König der Belgier).

Nomen aliud civitatis "Belgium" originem recentiorem habet. Saeculis XVI, XVII,
XVIII ad provincias praecipue septentrionales applicatum est, appellatione
"Belgium confoederatum".

Historice, Belgia, Nederlandia et Luxemburgum Pagi Inferiores nota sunt, qui
aliquod extensius quam praesens Beneluxiensium civitatum circulus complecti
solebant. Per saecula quintum decimum et sextum decimum, nomen Belgiae vox
administrativa et etiam "Pagorum Inferiorum nympham" repraesentantis allegoriae
nomen factum est. Eius semanticus complexus, nihilominus, ob septem provinciarum
divisionem post Bellum Octoginta Annorum minutus est. Saepius vox exclusive ad
meridionales provincias et earum incolas referebatur, quamquam vocis
Nederlandensis synonymum erat. Cum Franciae adiunctione, et voluntaria
Principatus Leodiensis coniunctio in Rem Publicam Francicam, vox Belga populo
grator facta est ut praesentis Regni Belgiae incolas designaret. Anno 1830,
libertate capta, nomen publicum factum est.

Saeculo primo, Caesar Belgas, loci tribum, vicit, et provincia Galliae Belgicae
instructus est. Germanicarum Francarum tribuum Gradualis immigratio per saeculo
quinto, regionem sub Merovingiorum regum regula posuit. Sequit? est par Imperium
Carolingium per saeculum octavum. Hoc imperium anni 843 divisa erat in partes
tres et ideo in plus minusve liberorum feudorum aggregatum quae per Medium Aevum
vel Regis Franciae vel Imperatoris Romani vassali erant. Horum feudorum multa
intra Nederlandiam Burgundiensem saeculis quarto decimo et sexto decimo
coniuncta sunt. Imperator Carolus V Septemdecim Provinciarum unionem
personaeannis fere 1540/1549 tetendit, eam multo plus quam unionem personalem
secundum Pragmaticam Sanctionem anni 1549 faciens, et suum pondus super
Principatu Leodiensi auxit.

Bellum Octoginta Annorum (1568–1648) regionem in Septemtrionalem Belgicam
Foederatam et in meridiem Belgicam Regiam divisit. Haec ultima deinceps ab
Hispanicis et Austriacis Habsburgensibus regitur et maximam praesentis Belgiae
partem continebat. Hoc plerorumque Franco-Hispanicorum et Franco-Austriacorum
bellorum theatrum per saeculis septimo decimo et duodevicensimum fuit.
Expeditiones anni 1794 in Bellis Rerum Novarum Francicarum sequentes, Pagi
Inferiores, inclusis territoriis quae nominaliter nunquam sub Habsburgensi
regula fuerant, ut Principatus Leodicensis, Prima Re Publica Francica adiuncti
sunt, sic finita Austriaca regula in regione. Pagorum Inferiorum readunatio ut
Regnum Foederatum Pagorum Inferiorum evenit, dissoluto Primo Imperio Francico
anno 1815. Die 18 Novembris 1830 Res Novae Belgicae liberam et Catholicam et
neutralisticam Belgiam sub temporaria gubernatione et nationali congressu
instituerunt. Anno 1831, rege Leopoldo I, Belgia monarchia constitutionalis et
parlamentaria democratia facta est. Quamquam suffragium in principiis restrictum
est, suffragium universale anno 1893 (cum suffragio plurali usque ad annum 1919)
et feminis anno 1949 inductum est. Principales politicae saeculi XIX factiones
Factio Catholica et Factio Liberalis erant, emergente Factione Laborali Belgica
eodem exeunte saeculo. Francica originaliter una sollemnis lingua a nobilitate
et classe burgensium adoptata est. Progressive suum universum pondus amisit,
lingua Batava etiam agnita. Haec agnitio sollemnis anno 1898 facta est, et anno
1967 Batavica Constitutionis versio secundum leges accepta est.

Conloquium Berolinense anni 1885 Liberam Congi Civitatem regi Leopoldo II
privatam possessionem dedit. E circa 1900, crescens internationalis cura saevae
tractationis Congengium incolarum sub Leopoldo II, cui Congus praecipue redituum
fons ex ebore et cumme erat. Anno 1908, protestationes civitatem Belgicam
responsalitatem? colonialis gubernationis sumere fecerunt, quamobrem Congus
Belgicus nominatus est.

Germania in Belgiam anno 1914 invasit ut Destinati Schieffeniani pars et
pleraque aciei occidentalis proelia primo bello mundano occidentalibus in
reipublicae partibus evenerunt. Belgica Germanicas colonias Ruandae Urundiae (in
praesenti Ruandae et Burundiae per bellum suscepit, et Belgiae anno 1924
Societate Civitatum datae sunt. Ut belli mundani sequelae, Borussianorum Oeporum
et Malmundariae districta Belgia anno 1925 adiuncta sunt, quod quamobrem
Theodiscophonicae communitatis causa est. Germania de novo in civitatem anno
1940 per Belli Fulgurosi offensionem invasit et eam occupavit usque ad
liberationem anno 1945 ab Alligatis. Congus Belgicus libertatem anno 1960 per
Crisem Congi consecutus est; Ruanda Urundia duobus annis postea eum secuta sunt.

Post secundum bellum mundanum Belgia Consociationo ex Pacto Atlantico
Septentrionali socia conditrix se iunxit et circulus Beneluxiensis civitatis
iuxta cum Nederlandia et Luxemburgo formavit. Belgia Communitatis Europaeae
Carbonis et Chalybis sex conditricum una et Communitatis Europaeae Energiae
Atomicae et Communitatis Oeconomicae Europaeae, anno 1957 conditae, facta est.
Haec ultima nunc Unio Europaea est cui Belgia hospitio principalium
administrationum et institutorum accipit, inclusis Commissione Europaea,
Consilio Unionis Europaea et extraordinariis et commissionis sessionibus
Parlamenti Europaei.

Foederale bicamerale parlamentum Senatu et Camera Legatorum Belgica componitur.
Quorum primus a quadraginta directe electis politicis et viginti uno legatis
constituitur quos tres communitatis parlamentarii, decem senatores cooptati et
regis filii, ut senatores de Iure qui practice suum suffragium non ferunt
designant. Camerae 150 legati per proportionalis suffragii systema ex undecim
districtis comitialibus eliguntur. Belgia paucarum civitatum suffragium
obligatorium habentium una est, quod sic maximorum participationis comitialis
indicum unum in mundo manet.

Rex (in praesenti Philippus) est dux civitatis, quamquam cum circumscriptis
praerogativis. Ministros, Primo Ministro incluso, qui Camerae Legatorum fiduciam
habent ut gubernatio foederalis formetur designat. Batavophonorum et
Francophonorum ministrorum numerus idem est ut Constitutio praescribit.
Iudiciale systema in Iure Civili quod e Codice Neapolionico oritur fundatur.
Tribunal Cassationis ultimae provocationis tribunal est, dum Tribunale
Appellationis unus gradus inferius est.

Belgica politica instituta complexa sunt; pleraeque politicae potestates de
necessitate repraesentandarum principalium culturae communitatum instruuntur.
Circa annum 1970, significativae nationales Belgicae factiones politicae in
distincta elementa divisae sunt quae politicas linguisticasque harum
communitatum curas praecipue repraesentant. Principales factiones in quaque
communitate, quamquam prope medium politicum, ad tres magnos circulos pertinent
qui sunt: Dexterae Liberales, socialiter Conservativi Democratae Christiani, et
Sociales Democratae Sinistram formantes. Additiciae notabiles factiones munere
suo fungi medio in ultimo saeculo coeperunt, praesertim de linguisticis,
nationalisticis oecologisticis thematibus et nuper peculiariter Liberali natura
aliquae.

Democratico-Christianae coalitionis gubernationum catena ex anno 1958 post
primam Crisem Dioxinarum, maximum nutritionalis contaminationis scandalum, anno
1999 fracta est. "Coalitio Iridis" e sex factionibus emersit quae erant;
Flamingi et Francophoni Liberales, Social-Democratae et Oecologistae. Postea,
Liberalium et Social-Democratarum "Coalitio Purpurea" formata est postquam
Oecologistae pleraque sua scamna in Comitiis Generalibus anni 2003 amitterent.
Gubernatio a Primo Ministro Guidone Verhofstadt ex anno 1999 ad 2007 ducta
libratam dispensationem oeconomicam, aliquas stipendiarias reformationes,
destina paulatim nuclearem amotionem consecuta est et legislationem instigavit
permittenda stringentiore criminum bellicorum et leniore drogiarum mollium usus
prosecutione. Restrictiones de abnuenda euthanasia minutae et matrimonium
homophylophilicum? legitimum est. Gubernatio activae diplomatiae in Africa favit
et Iraquiae occupationi adversata est. Guidonis Verhofstadt coalitioni in Iunii
anni 2007 comitiis male evenerunt. Ex illo tempore regnum diuturnum discrimen
politicum experitur. Sic magna haec crisis est ut aliqui observatores de
possibili Belgiae partitione cogitaverint. E die 21 Decembris anni 2007 usque ad
20 Martii anni 2008 tertia gubernatio Guidonis Verhofstadt officio functa est.
Haec coalitio Flamingorum Francophonorumque Democratarum Christianorum,
Flamingorum Francophonorumque Liberalium, et Francophonorum Social-Democratarum
temporariam gubernationem usque ad 20 Martii anni 2008 formavere. Isto in die
nova gubernatio, a Flamingo Democrata Christiano Ivo Leterme ducta, vero
foederalium comitiorum Iunii anni 2007 victore, a rege iurata est. Die 15 Iulii
2008, Ivus Leterme ministrorum consilii abdicationem regi nuntiavit, quia nullus
progressus in constitutionalibus reformationibus factus erat. Satis potestatem
servavit ut obsignaretur Foedus Olisiponense.

Relatores sine finibus, in suo Indice mundano libertatis preli (2007), Belgicam
quinto loco (cum Finnia et Suecia) e 169 civitates conlocavit.

Secundum usum qui vestigari usque ad regias Burgundiensem Habsburgensemque
possunt, saeculo XIX Francice loqui necessarium erat ad pertinendum ad
gubernantem classem superiorem, et Batave, Vallonice aut quavis alia dialecto
locuti reapse secundae classis cives erant. Sero hoc saeculo et continenter
sequenti saeculo XX Motus Flamingus et Vallonicus evolverunt ut hic status
contrarie mutaretur. Dum Vallones et plerique Bruxellenses Francicam ut suam
primam linguam adoptaverunt, Flamingi noluerunt et in progressive imponenda
Batava ut Flandriae sollemni lingua bene successit. Post secundum bellum
mundanum Belgica politia magis magisque duarum principalium linguarum
communitatum autonomia dominata est. Intercommunales tensiones ascenderunt et
constitutio emendata est ut minuerentur potentiales conflictus.

In quattuor linguisticis areis annis 1962–1963 definitis, consecutivae
nationalis constitutionis emendationes annis 1970, 1980, 1988, et 1993 unam
foederalem civitatem cum segregatis politicis potestatibus statuerunt tribus in
planis quae sunt:

Constitutionales linguisticae areae linguas sollemnes suis in communibus, necnon
geographicos limites institutorum cum potestate certarum rerum, determinant.
Quamquam haec septem parlamentis et gubernationibus computarentur,
Communitatibus Regionibusque creatis anno 1980, Flamingi politici coniungi
decreverunt; sic in Regione Flaminga unicum institutionale parlamenti
gubernationisque corpus ad facienda omnia, exceptis foederalibus specialibusque
communalibus rebus, valet. Ex parte se coincidentes Regionum Communitatumque
limites duas notabiles peculiaritates creavere: territorium Bruxellarum-Capitis
Regionis (quod fere decennio post alias regiones exsistere incepit) in ambibus
Communitatibus, Francica et Flaminga, continetur, et Communitas Theodiscophona
tota in Communitate Vallonica vivit. Tribunal Constitutionale Belgiae conflictus
inter corpora solvunt. Structura in animo habet compromissum ut variae culturae
pacifice convivant.

Foederalis Civitatis auctoritas iustitiam, defensionem, vigiles foederales,
assecurationem socialem, energiam nuclearem, vigiles monetarios, et debitum
publicum et alios aerarii publici aspectus continet. Publicae proprietatis
societates Cursum Publicum et Ferriviam continent. Gubernatio Foederalis
Belgicis obligationibus et suis foederalizatis institutis ob Unionem Europaeam
et Consociationem ex Pacto Atlantico Septentrionali responsalis? est.
Substantiales valetudinis publicae, nationalium et internationalium rationum
partes dirigit. Dispensatio oeconomica—sine debito—a Foederali Gubernatione
custodita circa 50 centesimae reipublicae fiscalis reditus par est. Foederalis
gubernatio circa 12 centesimas civilium servorum conducit.

Communitates suam auctoritatem solum intra linguistice determinatos geographicos
limites, exercent quae primo ad unius Communitariae linguae individua directae
sunt: id est in cultura (inclusis audivisificis mediis), educatione, et
eminentis linguae usu. Ad personales res minus directe cum lingua conexas
ampliationes valetudinariam politiam (curativam praeventivamque medicinam) et
auxilium individuis (iuvenum protectionem, providentiam socialem, auxilium
familiare, immigrantium auxilii diaconias etc.) comprehendunt.

Regiones auctoritatem in campos qui generatim suo territorio sociari possunt
habent. Qui oeconomiam, munus, agricultura, aquaticam politiam, domicilium,
opera publica, energiam, transvectionem, oecologiam, proposita urbana et regni,
naturae servationem, creditum et externum commercium continent. Provincias,
communia et intercommunalis utilitatis societates inspiciunt.

Belgia in regiones tres dividitur, quarum duae singulae in singulas provincias
quinque subdividuntur. In provincias divisio Articulo Quinto Constitutione
Belgica determinatur. Ultra provinciae in arrondissamenta iterum dividuntur.

Quia Communitas Theodiscophona tota in Provincia Leodici sita est, ab ea
undecimam provinciam, Provinciam Oeporum-Sancti Viti creare pluries propositum
est quae novem communia Communitatis Theodiscophonae comprehenderet. Pleraque
munera provincialibus organis gesta tunc Communitatis Theodiscophonae organis
peragerentur.

Belgia Franciae (620 km), Germaniae (167 km), Luxemburgum (148 km) et
Nederlandiae (450 km) finitima est. Tota area, inclusa superficialis aquae area,
33 990 chiliometra quadrata est; terrestris area solum 30 528 chiliometra
quadrata. Belgiae tres principales geographicae regiones sunt: litoralis
planities Boreali Occidente et centrale oropedium, ambo ad Sinum Anglo-Belgicum
pertinentia; Ardennense oropedium Australi Oriente Orogenici Hercynici cinguli
pars est. Sinus Parisinus parvam quartam aream Belgico in Meridionallimo
extremo, Lotharingiam Belgicam attingit.

Planities litoralis praecipue in molibus arenosis et polderis consistit. Longius
intus suavis et lente ascendens prospectus numerosis rivis irrigatus, cum
fertilibus vallibus et Boreorientali arenosa planitie Campiniae (Batave et
Theodisce: Kempen, Francogallice: Campine), iacet. Colles et oropedia
Ardennensia cum densis silvis abruptiora et saxosiora cum specibus et parvis
angustiis sunt, et Belgicae vitae silvestris pleramque sed parvam agriculturae
capacitatem offerunt. Ad Occidentem in Franciam patens, haec area ad Orientem
conexa est cum Eifla in Germania per Faniarum oropedium (Batave: Hoge Venen,
Francogallice: Hautes Fagnes, Theodisce: Hohes Venn), ubi Signum Botrangense
altissimum locum nationis cum 694 metra (2277 pedes) format.

Clima maritimum temperatum est, cum significativa praecipitatione in omnibus
anni temporibus (secundum classificationem climatum Köppeniana: Cfb).
Temperatura media minima Ianuario cum 3 ºC (37 ºF) et maxima Iulio cum 18 °C
(64 °F) est. Praecipitatio media per mensem inter 51 millimetra (2,1 uncias)
Februario aut Aprile et 78 millimetra (3,1 uncias) Iulio variat. Annorum inter
2000 et 2006 mediae quotidie temperaturas minimas 7 °C (45 °F) et maximas 14 °C
(57 °F), et menstruam pluviam 74 millimetrorum (2,9 unciarum) monstrant; sunt
fere unus gradus Celsianus et 10 millimetra super ultimi saeculi normales
valores respective.

Phytogeographice, Belgia inter Atlanticam Europaeam et Centro-Europaeam Regionis
Circumborealis provincias in Regno Boreali partitur. Secundum Ordinem Mundi
Naturae Tuendae seu WWF, Belgicum territorium ad oecoregionem silvarum mixtarum
Atlanticarum pertinet.

Ob suam magnam spissitudinem incolarum, suum locum in Europa Occidentali et suum
inadaequatum politicum conatum, Belgia gravibus oecologicis problematibus obviam
it. Anni 2003 relatio Belgica flumina minimam aquae qualitatem inter 122
nationes investigatas habere suggerebat. In anni 2006 gubernatorius Indice
Functionis Ambitalis, Belgia 75,9% totius ambitalis functionis notata et inter
Unionis Europaeae nationes pessime locata est, quamquam solum loco 39 inter 133
nationes erat.

Belgica oeconomia et sua transvectionalis infrastructura cum relicta Europa
inseruntur. Cuius locus in valde industrializatae regionis corde eam anni 2007
quinta decima maximam commercialem civitas in mundo fecit. Oeconomia magna
productiva laborali vi, magno producto nationali grosso et multis
exportationibus per capita distinguitur. Belgii praecipuae importationes
alimentaria producta, machinationes, rudes adamantes, chemica, vestimenta
accessoriaque et textilia sunt. Eius principales exportationes autocineta,
alimentaria producta, ferrum, et chalybs, confecti adamantes, textilia, materia
plastica, petrolei producta, et haud ferrea metalla sunt. Belgica oeconomia
valde ad diaconias instituta est et dualem naturam ostendit: dynamicam
Flandriensem oeconomiam et Vallonicam oeconomiam quae pone est. Velut Unionis
Europaeae conditricum sociarum una, Belgia valide oeconomiam apertam et Unionis
Europaeae institutionum potestatum extensionem ut sociarum oeconomiae inseruntur
sustinet. Ex anno 1922, Belgia et Luxemburgum unicus commercialis mercatus
fuerunt in telonaria et monetaria unione; Unione Oeconomica Belgo-Luxemburgensi.

Belgia prima continentalis Europaea natio quae Res Novae Industriales ineunte
saeculo XIX fecit fuit. Leodicum et Caroloregium metallicas res et chalybis
fabricationem rapide evoluerunt, quae usque ad medium saeculum vicensimum
Sabico-Mosica in valle, sulco industriali (Francogallice: sillon industriel),
floruerunt et Belgiam ex anno 1830 ad 1910 trium mundanarum potentiarum unam
fecerunt. Nihilominus, per annis 1840/1850 textilis industria Flandrica grave in
crise fuit et regio famem inter annos 1846 et 1850 passa est.

Post primum bellum mundanum Gandavum et Antverpia rapidam chemicae et petrolei
industriarum expansionem passa sunt. Annorum 1973 et 1979 petrolei discriminic
oeconomiam in recessionem miserunt; praecipue longa in Vallonia fuit, ubi
chalybeia industria minus competitiva facta et gravem deminutionem passa est.
Annis 1980-1999 oeconomica sedes se in Septemtrionem tranferre perseveravit et
nunc in populosa? Adamantis Fladriensis area densatur.

Per annos fere 1985/1990 Belgicae macroeconomicae politiae cumulativum
gubernationis debitum circa 120 centesimae producti domestici grossi effecerant.
Ex anno 2006, dispensatio oeconomica librata est et publicum debitum par 90.30
centesimae producti domestici grossi erat. Annis 2005 et 2006, realis producti
domestici grossi incrementi indices 1.5 centesimae et 3.0 centesimae,
respective,? parum super Euronis zonae medietatem fuerunt. Operis vacationis
indices 8.4 centesimae anno 2005 et 8.2 centesimae anno 2006 prope areae
medietatem fuerunt. De anno 1832 usque ad 2002, Belgicus nummus francus Belgicus
fuit. Belgia eum pro eurone anno 2002 mutavit, cum prima euronis nummorum
synthese anno 1999 cusa. Dum usitati Belgici euronis nummi ut circulent
designati Regis Alberti II efficiem ostendunt, hoc commemorativis nummis non
evenit, ubi pictura libere eligitur.

Ineunti anno 2007 fere 92 centesimae Belgarum nationis cives et circa 6
centesimae aliarum Unionis Europaeae sociarum nationum cives erant. Principales
advenae nationales Itali (171 918), Francogalli (125 061), Batavi (116 970),
Marocenses (80 579), Hispani (42 765), Turci (39 419), et Theodisci (37 621)
erant.

Fere omnes Belgae urbani, 97 centesimae anno 2004, sunt. Incolaria spissitudo
Belgica 342 per chiliometrum quadratum (886 per mille passuum quadratorum) est,
maximarum in Europa una post Nederlandiam et aliquas microcivitates ut Monoecum.
Maxima dense habitata area Adamas Flandriensis est, Antverpiae, Lovanii,
Bruxellarum, et Gandavi agglomerationibus delineatus. Ardennensis regio minimam
spissitudinem habet. De anno 2006, Regio Flaminga fere 6 078 600 incolas habebat
cum suis cultissimis urbibus, Antverpia (457 749), Gandavo (230 951), Brugis
(117 251); Vallonia 3 413 978 habebat cuius maximae cultissimae urbes
Caroloregium (201 373), Leodicum (185 574) et Namurcum (107 178) sunt. Bruxellae
hospitio 1 018 804 in Capitis Regionis 19 communibus accipiunt quorum duo circa
100 000 incolas habent.

Belgium tres linguas publicas habet, quae, in ordine e loquentium maiore ad
minorem numerum, Batava, Francogallica et Theodisca sunt. Belgae quoque non
sollemnibus minoritariis linguis numero loquuntur.

Quia census non est, statistica publica data de trium Belgicarum linguarum aut
dialectorum distributione aut usu non sunt. Varia autem criteria,? inter quae
parentium, educationis, linguis aut secundae linguae stats ob peregrinum natum,
sugesta? schemata? praebere possunt. Aestimatum Belgarum 59 centesimae Batave
(crebro colloquialiter "Flandrice" relatum) et 40 centesimae Francogallice
loquitur. Toti Batavophoni Belgae 6.23 milliones, in Septemtrionali Flandrica
regione densati, sunt, dum Francophoni 3.32 milliones in Vallonia et aestimatos
0.87 milliones sive secundum leges bilinguis Bruxellarum-Capitis Regionis 85
centesimas continent. Communitas Theodiscophona a 73 000 hominum Regionis
Vallonicae Oriente constituitur; circa 10 000 Theodiscorum et 60 000 Belgicarum
nationalium Theodisce loquuntur. Fere 23 000 plus Theodiscophonorum communia
publica Communitatis vicina colunt.

Tam Belgiae lingua Batava quam Belgica lingua Francogallica paulum in lexicis et
semanticis differentiis a varietatibus in Nederlandia et Francia respective
locutis distant. Multi Flamingi adhuc Batavis dialectis in suis localibus
ambitibus loquuntur. Vallonica, olim praecipua Valloniae lingua regionalis, nunc
solum interdum intellecta et locuta est, praecipue a senioribus hominibus.
Vallonicae dialectoi,? iuxta cum Picardicae eis, in publica vita non usae sunt.

Educatio e sex annis in duodeviginti annos aetatis Belgis obligatoria est, sed
multi suis studiis usque ad 23 annos aetatis perseverant. Inter Consociationis
pro Oeconomica Cooperatione et Evolutione nationes anno 2002, Belgia tertiam
maximam inter 18 et 21 annos natorum puerorum in postsecundaria educatione
adscriptorum proportionem cum 42 centesimas habebat. Quamquam aestimatum 98
centesimae adultorum alphabetizatum est, cura analphabetismi functionalis
ascendit. Programma Aestimatimationis Studentium Internationalium, a
Consociatione pro Oeconomica Cooperatione et Evolutione coordinatum, in
praesenti Belgiam in loco decimo nono inter mundi nationibus, significative quam
Consociationis pro Oeconomica Cooperatione et Evolutione media maiore loco,
conlocant.

Duplicem saeculi undevicensimi politicorum topiorum structuram, a Liberali et
Catholico factionibus distinctam, reddens, educativum systema in saeculare et
religiosum segmentum disiungitur. Saecularis scholarizationis ramus a
Communitatibus, provinciis aut communibus regitur, dum praecipue Catholici rami
educatio a religiosis auctoritatibus instruitur, quamquam cum Communitatum
subsidiis et praesidio.

Ex reipublicae libertate, Catholicismus Romanus, fortibus Eleutherophrontisticis
motibus compensatus, ponderis munus in Belgica politia habuerat. Nihilominus
Belgia valde saecularis regnum est quia laica constitutio religionis libertatem
praebet et generaliter gubernatio hoc ius in praxe veretur. Per Alberti I et
Baldovini I regna, monarcha profundarum radicum Catholici famam habuerat.

Symbolice materialiterque, Ecclesia Catholica Romana favorabilem locum manet.
Belgicum "agnitarum religionum" conceptum semitam ut Religio Islamica Iudaicae
Protestanticarumque religionum tractationem sequeretur et consequeretur posuit.
Dum aliae minoritariae religiones, ut Hinduismus, adhuc talem statum non habent,
sed Buddhismus sua prima gressa in legalem agnitionem anno 2007 fecit. Secundum
Recensionem et Studium de Religione anni 2001, circa 47 centesimae Belgarum ad
Ecclesiam Catholicam pertinentes se agnoscunt, dum Religio Islamica secunda
extensissima religio cum 3,5 centesimis est. Anni 2006, perscrutatio in
Flandria, religiosior regio quam Vallonia putata, 55 centesimae religiosum se
habere et 36 centesimae Deum mundum creavisse credere ostendit.

Secundum recentissimam Eurobarometri demoscopiam anni 2005, 43 centesimae
Belgarum civium "se Deum esse credere" respondit, dum 29 centesimae "se quemdam
spiritum aut vitalem vim credere" et 27 centesimae "se nullum spiritum, nullum
deum aut nullam vitalem vim credere" dixerunt.

Inter 3 et 4 centesimas Belgarum Musulmanum esse aestimatur (98% Sunniticum)
(inter 350 000 et 400 000 hominum). Plerique Musulmani Belgae praecipuas urbes,
inter quas Antverpiam, Bruxellas, et Caroloregium, colunt. Maximus immigrantium
circulus in Belgia Marocenses sunt, cum 264 974 hominum. Turci tertius maximus
circulus et secundus maximus Musulmanus ethnicus circulus sunt, cum 159 336
hominum. Exiguus Hinduistarum et Sichorum circulus quoque est.

Scientiae technologiaeque evolutioni contributiones per totam civitatis
historiam apparuerunt. Europae Occidentalis saeculi sexti decimi Novum Aevum
florens cartographum Gerardum Mercatorem, anatomistam Andream Vesalium,
herbalistam Rembertum Dodonaeum, et Simonem Stevin inter maximi ponderis
scientistis comprehendebat.

Rapide evoluta et densa Belgicarum ferriviariarum formula ut praecipuae
societates velut La Brugeoise et Nivelles SA. (nunc Bombardier Transportation
societatis BN divisio) speciales technologias evolverent effecit, et oeconomice
ponderis profundissima carbonis fodinalis expilatio in cursu Primarum Rerum
Novarum Industrialium valde supposita specializata studia fodinalibus
ingeniariis poposcit.

Saeculum undevicensimo exeuns et saeculum vicensimum ponderis progressus in
applicata puraque scientia viderunt. Chemicus Ernestus Solvay et ingeniarius
Zenobius Gramme (Scholae Industrialis Leodicensis) processui Solvayano et dynamo
Grammeano, respective sua nomina annis 1860/1870 dederunt. Bakelitum inter annos
1907 et 1909 a Leone Baekeland evolutum est. Georgius Lemaître (Universitatis
Catholicae Lovaniensis) Fragoris Maximi theoria de universi origine anno 1919
proposuisse creditur. Physiologiae Medicinaeque Praemia Nobeliana tria concessa
est Belgiis; Iulio Bordet (Universitatis Liberae Bruxellensis) anno 1919,
Cornelio Heymans (Universitatis Gandavensis) anno 1938 et Alberto Claude
(Universitatis Liberae Bruxellensis) Christianoque de Duve (Universitatis
Catholicae Lovaniensis) anno 1974. Elias Prigogine Chemicae Praemium Nobelianum
anno 1977 consecutus est.

Culturae vita in praesenti in quaque linguistica communitate densatur et
saeptorum varietas communem culturae sphaeram minus notatam fecit. Ex annis fere
1970/1979 bilinguae universitates, Regia Academia Militari excepta, communia
communicationis media et ulla ponderis culturae aut scientiae societas non sunt
in quibus ambae communitates repraesentantur. Vis quae Belgas iunctos manent,
Catholicismus Romanus et oeconomica politicaque oppositio versus Batavos, non
valde fortes sunt. Etiamsi politica et linguistica divisiones per saecula valide
mutaverunt, regio hodie Belgiae correspondens praecipuorum artificiosorum motuum
florescentiam qui tremendum? pondus in Europaeis arte culturaque habuerunt
vidit.

Contributiones picturae et architecturae summe ponderis fuere. Ars Mosana,
Flandrica primitiva, Renascentia Flandrica et pictura Baroca, et Romanicae,
Gothicae, Renascentisticae et Barocae architecturarum praecipua exempla artis
historiae milliaria sunt. Dum saeculi quinti decimi ars in Pagis Inferioribus
religiosis Iohannis de Eyck et Rogerii van der Weyden picturis regitur, saeculum
sextum decimum latiore stylorum congressione, velut Petri Bruegel topiorum
picturis et Lamberti Lombard antiquitatis repraesentatione, designatur. Quamquam
Barocus Petri Pauli Rubens et Antonii de Dyck stylus ineunte saeculo septimo
decimo in Meridionalibus Pagis Inferioribus floruit, paulatim postea exstinctus
est. Per saecula undevicensimum et vicensimum multi originales Romantici,
Espressionistici, Superrealistici Belgae pictores emerserunt, inter quos Iacobus
Ensor, Constans Permeke, Renatus Magritte. Primaciosus motus CoBrA annis
1950/1959 apparuit, dum sculptor Panamarenko notabilis homo in contemporanea
arte manet. Multidisciplinaris artifex Ioannes Fabre et pictor Lucas Tuymans
alii internationaliter clari in contemporanea artifiosa scaena sunt. Belgica
contributio architecturae saeculis undevicensimo et vicensimo quoque pergit,
inclusis Victoris Horta et Henrici van de Velde operibus, qui praecipui Floralis
styli initiatores fuerunt.

Scholae Franco-Flandrensis musica vocalis in Meridionali Pagorum Inferiorum
parte se evoluit et ponderis contributio ad Renascentiae culturam fuit. Saecula
undevicensimum et vicensumum testes fuerunt pro principalium violinistarum
apparitione, inter quos Eugenius Ysaÿe et Arcturus Grumiaux, dum Adolphus Sax
saxophonum anno 1846 excogitavit. Compositor Caesar Franck anno 1822 Leodici
natus est. Contemporanea musica in Belgia quoque notabilis est. Iazii musicus
Toots Thielemans et cantor Iacobus Brel globalem famam consecuti sunt. In
rockica et populare musicis Telex, Front 242, K's Choice, Hooverphonic, Zap
Mama, Soulwax, et dEUS valde nota sunt.

Belgia varios bene claros auctores produxit, inter quos poëta Aemilius Verhaeren
et fabulatores Hendricus Conscience, Georgius Simenon, Susanna Lilar et Amelia
Nothomb. Poëta et dramaturgus Mauritius Maeterlinck Praemium Nobelianum
Litterarum anno 1911 abstulit. De Titini et Miluli facinoribus ab Hergé
Franco-Belgicus notissimus liber nubeculatus est, sed multi alii ponderis
auctores, inter quos Peyo (auctor librorum de Strumphis), Andreas Franquin,
Edgardus Petrus Jacobs, Gulielmus Vandersteen librorum nubeculatorum industriam
ad paritatem cum Statunitensi et Iaponio attulerunt.

Belgica cinematographia principalium Flandricarum fabularum numerum ad vitam in
albo attulerunt. Alii Belgici moderatores inter quos Andreas Delvaux, Tinus
Coninx, Lucas et Iohannes Petrus Dardenne; valde clari actores Ioannem Decleir
et Mariam Gillain comprehendunt; inter prosperas pelliculas Advenit prope domum
vostram et Res Alzheimer sunt. Annis 1980/1989 Regalis Academia Bellarum Artium
Antverpiae ponderis mores creatores, Antverpienses Sex nominatos, produxit.

Laographia ponderis munus in Belgica culturae vita habet; regno proprie sunt
multae processiones, vectationes, pompae, ommeganga ducassarumque, encaenia, et
alii loci sollemniores, fere semper cum primum religiosis aut mythologicis
anterioribus. Carnelevarium Binchiense cum suis claris Aegidiis (Francice
Gilles), et Athae, Bruxellarum, Teneramondae, Macliniae, et Montis
"Processionales Gigantes et Dracones" ut Summa Opera Patrimonii Oralis et
Intangibilis Humanitatis Societate Educativa, Scientifica, et Culturali
Consocietatis Nationum agnoscuntur. Alia exempla sunt; Carnelevarium Alosti;
sunt adhuc valde religiosae processiones Sancti Sanguinis in Brugis, Virgae
Iesse Hasseleti, et Hansvica Mascliniae; sollemnia diei 15 Augusti Leodici; et
Valonica sollemnia Namurci. Orta anno 1832 et denuo vivificata annis fere ab
1960 ad 1969, Sollemnia Gandavensia traditio recens facta sunt. Praecipuus non
publicus dies festus Dies Sancti Nicolai, dies festus pueris, et Leodici,
studentibus, est.

Pediludium et birotatio populo sunt artes athleticae gratissimi in Belgia. Cum
sex victoriis in Circuitu Franciae et multis aliis birotationalibus
principatibus, Belga Eduardus Merckx loco primo ut optimus birotarius omnium
temporum est. Cuius horae velocitatis principatus (positus anno 1972) duodecim
annos manet. Ioannes Maria Ptaff, antiquus Belga ianitor, in pediludica historia
optimorum unus consideratur. Belgia in praesenti cum Nederlandia ad hospitio
accipiendum Cantharum Mundanum FIFA anni 2018 licitatur. Ambae civitates antea
hospitio Certamen Europaeum Pediludii anno 2000 acceperunt. Belgia Certamen
Europaeum Pediludii anno 1972 quoque accepit.

Kimberlya Clijsters et Iustina Henin ambae Anni Tennilusores in Societate
Tenniludii Feminei cum loco primo inter tennilusores feminas erant fuerunt.
Spandanarum et Francorcamporum motrorum certaminum circuitus hospitio Formulae I
Campionatus Mundani Magnum Praemium Belgicum accipit. Belga autocinetista
Iacobus Ickx octo Magna Praemia et sex 24 Horarum Cenomani victorias consecutus
est et bis competitor iuxta victorem in Formulae I Campionatu Mundano perfecit.
Belgia quoque famam habet in transitione birotarum automatarum, inter cuius
mundanos campiones Rogerius De Coster, Ioel Robert, Georgius Jobé, Ericus
Geboers, Ioel Smets et Stephanus Everts sunt.

Belgia bene nota est in mundo ob suam coquinam. Multae optime locatae Belgicae
cauponae in maximi ponderis gastronomicis itinerariis, ut Itinerario Michelinico
inveni possunt. Belgae gafra et terrestria poma fricta, quae quoque in Belgia
orta sunt et baculiformiter secantur, amant. Belgici catini "frustum et
terrestria poma fricta cum acetariis" et "mituli cum terrestribus pomis frictis"
sunt. Inter caseos reperitur Fromage de Herve.

Belgicorum socolatarum et pralinorum notae, velut Callebaut, Côte d'Or, Neuhaus,
Leonidas, Guylian, et Godiva, mundanam famam habent et passim venduntur.

Belgia circa quingenti cervisiae varietates producit. Abbatiae Vestfleterenensis
cervisia Trappista in orbe terrarum optima cervisia a multis aestimata est.
Maxima braxatoria societas in mundo secundum volumen Anheuser-Busch InBev, in
Belgia condita, est.



https://la.wikipedia.org/wiki/Asia

Ăsĭa (-ae, f.) est maximus frequentissimusque orbis terrarum continens,
plerumque in hemisphaeris Orientali et Septentrionali situs. Ea 8.7 centesimas
Telluris areae superficialis, et 30 centesimas eius areae terrestris contegitur,
atque circa 3.879 billiones (60 centesimas) omnium hominum sustinet. Saeculo
vicensimo, numerus hominum Asianorum paene quater crevit.

Definitur Asia secundum definitiones similes, ab Encyclopaedia Britannica et
National Geographic Society oblatas, ut quattuor partes massae terrestris
Eurasiae (parte occidentali Eurasiae ab Europae occupata) ad orientem Canalis
Suesiensis et Uralium, atque ad meridiem Caucasi (vel Depressio Kuma-Manych
appellati) et marium Caspii et Ponti. Finitur ad orientem ab Oceano Pacifico, ad
meridiem ab Oceano Indico, et ad septentriones ab Oceano Arctico. Unam continet
civitatem in Mari Mediterraneo: Cyprus. Asia—toponymum ex antiquitate
classica—contra eius magnitudinem et diversitatem, "est plus notio culturalis,"
regiones et populos diversos comprehendens, quam res physica eiusdem generis.
Latissime variatur Asia inter et intra suas regiones quae ad greges ethnicos,
culturas, circumiectus, res oeconomicas, nexus historicos, et systemata
gubernationis spectat.

Deserta sunt in Asia Arabia (pars Sahara) et Gobi. Plerique homines ominum
civitatum Sinam incolunt (33% continentis). Buddhismus et Hinduismus sunt
religiones populares.



https://la.wikipedia.org/wiki/India

India (-ae, f.) (Hindi भारत Bhārata), publice Res Publica India (भारत गणराज्य
Bhārata Gaṇarājya), est civitas sui iuris in Asia Meridiana sita, septima mundi
civitas quod ad superficiem pertinet, ad numerum civium, altera, et inter res
publicas democraticas prima.

India, definita ab Oceano Indico in meridie, Mari Arabico in occidente, et Sinu
Bengaliensi in oriente, litus 7517 miliorum passuum longum habet. Attingit
Pakistaniam in occidente; Sinas (provinciam Tibeticam), Nepaliam, et Butaniam in
septentrionibus; et Bangladesham et Birmaniam in oriente. India est prope Sri
Lancam, Insulas Maldivas, et Indonesiam in Oceano Indico.

Terra Civilizationis Vallis Indi et antiqua viarum mercatoriarum et vastorum
imperiorum regio, subcontinens Indicus diutissime agnitus est pro divitiis
commercii et culturae suorum (Oldenburg 2007). Quattuor maiores orbis terrarum
religiones —Hinduismus, Buddhismus, Iainismus, et Sikhismus— in India ortae
sunt, cum Zoroastrianismus, Iudaismus, Christianitas, et Islam primo millennio
advenirent et culturam regionis commutarent. Paulatim a Britannica Indiae
Orientalis Societate? adiuncta a saeculo duodevicensimo ineunte et colonizata a
Regno Britanniarum a medio saeculo undevicensimo India facta est civitas libera
anno 1947 post certamen pro libertate, quod a longe lateque diffusa recusatione
non violenta designatum est.

India est res publica, quae in viginti octo civitatibus et septem territoriis
sub parlamentaria democratiae systemate consistit. Maximarum mundi oeconomiarum
oeconomia eius est duodecima rationibus permutationibus mercatorium et quarta
potestate potentia emptionis. Oeconomicis post 1991 correctionibus effectum est,
ut una ex eis, quae quam celerrime creverunt, mundi civitatibus exstitisset.
Adhuc autem restant extrema paupertas, legendi scribendique inperitia, fames.
Etiam religionum, linguarum, gentium multitudo societatis Indicae est. Terram
habitant multae ferae in variis reservatis tutelaribus.

Nomen India de Indo Flumine deducitur, quod de verbo Lingua Persica Antiqua
Hindu deducitur, ex verbo Sanscritico सिन्धु Sindhu, historica Indi fluminis
appellatione. Graeci antiqui Indios appellabant Ινδοί 'nationes Indi Fluminis'.
Constitutio Indiae et usitati in variis subcontinentis linguis mores agnoscunt
Bharat (/ˈbʱɑːrʌt̪/) quoque ut publicum statús aequalis nomen. Bharat de nomine
fictici Bharatae Regis in mythologia Indica deducitur. Nomen hodiernum Hindustan
(/hɪnd̪ʊˈstɑːn/), priscum verbum Persicum pro 'Terra Indorum', solum ad Indiam
Septentrionalem recte attinens, aliquando synonymum pro omni India adhibetur.

Cultura Indiae est antiquissima. Antiquissima religionum mundi a multis habetur
Religio Induica, quae in India ab 3000 a.C.n. vel multis annis ante orta est. In
India etiam sexto saeculo a.C.n. duae notissimae religiones conditae sunt,
videlicet Buddhismus et Iainismus. Huic nonnulli obsequuntur, sed ille nunc in
India desuetus est. Post octavum saeculum, multi homines Indici, praecipue in
India Septentrionali, religionem Islamicam acceperunt, quia nationes Islamicae
ex terris occidentalibus oppugnantes multum subcontinentis vicerunt.

India 193 annos fuit colonia Britanniarum Regni, ab 1754 (Bellum Plasseyense) ad
mensem augusti 1947; quo tempore Unio Indiae et civitas Pakistania creatae sunt
e territorio Indiae. Anno 1950 India res publica facta est.

Corpus legiferum Indiae est Parlamentum, quod duo cameras habet: Concilium
Civitatum et Cameram Populi. Parlamentum singulis quinque annis eligitur.
Concilium Civitatum consiliarii CCL constitit, a legiferi civitatibus eliguntur.
Concilium Civitatum camera superior est et potentiam habet rogationes e camera
inferiori reiicere. Camera inferior Camera Populi est, cuius membra a populo
Indiae eliguntur a suffragiorum pluralitate. Camera Populi quoque quattuor
membra Indi Angliae habet, numerum membrorum DXLV significat. Primus Minister a
Camera Populi est.?



https://la.wikipedia.org/wiki/Nederlandia

Nederlandia (-ae, f.), sive Batavia (Batavice Nederland ; Frisice Nederlân), est
civitas sui iuris in Europa Septentrio-Occidentali sita et Willem-Alexander Rex
Nederlandensis pars. Civitas est monarchia parlamentaria. Terrae Nederlandenses
Mare Germanicum ad septentrionalem occidentemque, Belgium ad meridiem, et
Germaniam ad orientem adiacent, et Daniam, Norvegiam, et Britanniarum Regnum
trans mare. Caput civitatis Amstelodamum et sedes administrationis urbs Haga
est.

Omnis Nederlandia saepe in linguis externis Hollandia appellatur, quamquam
Hollandia Septentrionalis et Hollandia Australis solum duae ex reipublicae
provinciis sunt.

Nederlandia est una ex primis orbis terrarum democratiis et una ex civitatibus
conditoribus Coniunctionis Europaeae, Consociationis ex pacto Atlantico
Septentrionali, Consilii Europae, OECD,? et Syndicatus Mercaturae Mundanae.
Nederlandia, Belgica, et Luxemburgia una sunt coniunctio oeconomica, nomine
Benelux. Nederlandia est sedes quinque fororum iudiciis inter civitates sui
iuris consecratorum: Perennis Arbitrationis Iudicii, Iudicii inter Civitates,
Iudicii Delictorum inter Gentes pro Pristina Iugoslavia, Internationalis
Delictorum Iudicii, et Eximii Libani Tribunalis. Prima quattuor iudicia Hagae
sinuntur, sicut est Coniunctionis Europaeae scientiae delictorum opera (Europol)
et iudicialis auxilii opera (Eurojust); ideo urbs a multis appellatur legitimum
orbis terrarum caput. Fundamenta oeconomiae Nederlandensis sunt capitalismus in
mercatu conditus, quare Nederlandia quinta decima ex 157 civitatibus numeratur,
secundum Indicem Libertatis Oeconomicae.

Fere dimidia Nederlandiae pars minus quam unum metrum super, circiter quarta
pars sub maris aequore sita est (apud Amstelodamum mensum). Loca plana aggeribus
fere 3000 chiliometra procellarum fluctibus defenduntur. Summus terrae
continentis locus, Mons Vaals in extrema regione meridiana provinciae Limburgi
in confinio Nederlandiae cum Belgica et Germania 355.50 metra (super pagellam
Amstelodami) situs est. Summus regni mons est Mons Scenery,? 877 metrorum in
Insula Saba (insula), quae est insula Antillarum Nederlandiae minima.

Multi tractus Nederlandiae, ut puta fere tota provincia Flevolandia, mari ablati
sunt; Batavice polder appellantur. Circiter quinta terrae pars aqua tecta est.
Lacus maximus est IJsselmeer, anno 1932 creatus cum sinus Maris Germanici per
molem 29 chiliometrorum inclusus esset. Post secundum bellum mundanum moles apud
mare nomine Opera Aestuarii constructae sunt.

Flumina maxima sunt Rhenus, Mosa, Scaldis. Terram in partem septentrionalem et
meridianam dividunt, donec in ostio se denuo coniungunt (Delta Rheni Mosaeque),
quae regio maximam mediamque civitatis format. Rhenus primo prope finem
Rhenaniae Septentrionalis-Vestfaliae diffunditur. Nomen Rheni in ostio ad ramos
minores transit. Flumen principale in ostio initio Vacalus, deinde Merivido, tum
Noord, denique Nieuwe Maas (Mosa Nova) vocatur. Alia ostii flumina sunt
Nederrijn, Lecca, Isala. Mosa prius apud Gorichemium in Vacalum influebat, ab
anno autem 1904, quod Mosae ostium deductum est, cum Rheni systemate non iam
coniuncta in pristinum sinum nomine Hollands Diep (Depressio Hollandica). De
Scalde tantum ostium, ab Antverpia in septentrionem versus situm, in Nederlandia
est.

Venti a parte meridiano-occidentali flare solent, qui temperiem caeli maritimi
aestate frigida hiemeque temperata efficiunt. In tractu occidentali ad Mare
Germanicum adiacente clima atlanticum praevalet, in orientem versus vis oceani
minuitur, ut prope finem Germaniae iam clima subatlanticum invenitur hieme paulo
frigidiore aestateque paulo calidiore.

Nederlandiae circiter 400 incolae pro chiliometro quadrato sunt, ut inter
civitates orbis terrarum densissime incultas numeretur. Anno 2009 Nederlandia
16 493 156 incolarum habuit, quorum fere dimidia pars in Randstad, quae est
regio densissime inculta civitatis, habitant.

Lingua publica est Lingua Batava, in Frisia etiam Lingua Frisica. Cum Germania
et Belgica est continuum dialectale, quod dicitur, i.e. eadem linguae genera
citra et trans limites harum civitatum in usu sunt. In regni partibus trans mare
sitis (in Mari Caribico) Lingua Batava est lingua publica, ad hoc etiam
Papiamentu (quae lingua ex elementis linguarum Hispanicae, Lusitanae Batavaeque
mixta est) vel Lingua Anglica. Ex lingua Batava deducta est Lingua Africana, una
ex linguis publicis in Africa Australi.

Nederlandensibus nulla gens corpore grandior est: proceritas media virorum 1.83
metra, feminarum 1.72 metra est. Medium vitae tempus exspectatum anno 2005 fuit
77 anni pro viris et 82 anni pro feminis.

In Nederlandia inter 6000 et 10 000 Zingarorum (Sinti et Roma) habitant. atque
circiter 30 000 woonwagenbewoners, qui dicuntur. Contemptim etiam kampers
appellantur, cum ipsi appellationem reizigers praeferant. Sedem stabilem locis
stativis habentes in carris ad habitandum aptis (caravans) vivunt, saepe reditus
operibus per occasionem oblatis quaerentes. Plurimi eorum sunt posteri colonorum
saeculorum duodevicesimi undevicesimique, qui ad inopiam redacti sunt. Numerus
eorum a fine Belli Orbis Terrarum Secundi ob migrationem operariam et sumptus
habitationis admodum auctos valde crescebat. Lingua eorum nomine Bargoens est
lingua particularis Lingua Batava innixa, aeque ac Rotwelsch vel Jenisch Linguae
Theodiscae.

Homines in Nederlandiam ex toto orbe terrarum immigrati sunt. Praeter advenas e
civitatibus finitimis (e.g., Germania, Belgica, Anglia) multi homines ex aliis
terrae partibus (e.g. e Maroco, Turcia) et e pristinis coloniis (Indonesia,
Surinamia, et Mari Caribico) hic vivunt.

Incolae Nederlandiae, qui ipsi vel parentes extra Nederlandiam nati sunt (2007):

Denominatio religiosa pervulgata erat Protestantismus; qui autem
dechristianizatione sive saecularisatione saeculi vicensimi ad religionem
minoritatis redactus est, ut hodie numero fidelium ab Ecclesia Catholica Romana
superatur. Protestantes Nederlandiae plurimi Calvinismum sequuntur.

Saeculo undevicesimo, duae in Nederlandia denominationes Calvinisticae profectae
sunt, altera moderatior Hervormden Kerken (Ecclesia Reformata), quae numeris
fidelium anteibat, altera severior Gereformeerde Kerken in Nederland (Ecclesia
Reformata Nederlandiae). Ambo verba (hervormden et gereformeerde) reformatus
valent et initio sine discrimine in usu erant. Regina hervormd est; cum autem
ecclesiae Protestantes synodis reguntur, domui regiae numquam regentis locus
obtiguit. Ab anno 2004 exstat Ecclesia Protestantium Nederlandiae, quae utramque
disciplinam amplectatur. Sunt autem (imprimis severiores), qui autonomi manere
velint.

Secundum statisticam ecclesiarum religio maxima est Religio Christiana: Ecclesia
Catholica Romana 27.0 centesimae et Protestantismus 16.6 centesimae. Igitur
paulo minus quam 44 centesimae Nederlandensium cuivis ecclesiae adhaerebant,
circiter 5.7 centesimae incolarum Religioni Islamicae, circiter 1.3 centesimae
Hinduismo et circiter 1 centesimae Buddhismo. Fere 48.4 centesimae vel fere
dimidia incolarum pars nullae denominationi sive religioni adhaerebat (status
die 31 Decembris 2005).

Aliae ecclesiae Christianae minus quam 1 centesima incolarum complectuntur. Sunt
variae ecclesiae reformatae, Baptistae et Mennonitae (Algemene Doopsgezinde
Sociëteit). Tempore Reformationis Nederlandia erat locus medius Anabaptistarum
(vide: Menno Simons). Aliae minoris numeri denominationes sunt Mahometani,
Iudaei, Hindu (imprimis e Surinamia) et Buddhistae.

Secundum Medium Statisticae Magistratum (Nederlandice CBS), numerus Catholicorum
et Protestantium paulo maior est:

Incolae Nederlandiae septentrionalis et occidentalis Protestantes esse solebant,
cum in regionibus meridionalibus et orientalibus Romano-Catholici praevalebant.
Medio in territorio est Bijbelbelt (zona biblica), quae dicitur, ubi Calvinismo
severiori (gereformeerden Kerken) maior incolarum numerus adhaeret.
Romano-Catholici adhuc in regionibus a zona biblica in meridiem versus
maioritatem incolarum formant (> 70 % Limburgi). A zona biblica in septentrionem
et occidentem versus ii, qui denominatione religiosa carent, praevalent.

Loca Nederlandiae hodiernae iam Aevo glaciali habitata erant. Reliquiae
notissimae huius temporis sunt hunebedden, magna monumenta sepulcralia lapidea
Neolithici in provincia Drenthia.

Ab anno 50 a.C.n. Romani tractus Nederlandiae meridonalis occupaverunt et primas
urbes condiderunt (inter eas Ultraiectum, Noviomagum et Traiectum Mosae; regio
pars provinciae Germaniae Inferioris facta est. Cum Rhenus limes naturalis inter
Romanos et barbaricum esset, Frisia et sedes aliarum gentium in territorio
Nederlandiae septentrionalis habitantium extra imperium Romanum manebant.

Fere ab anno 290 Franci in loca a Rheno in meridiem versus invaserunt. Quibus
Flavius Claudius Iulianus, qui postea imperator electus est, quod depelli
nequiverunt, anno 355 sedem conciliavit, ea condicione, ut ei foederati
servirent.

Imperio Romano lapso Frisi in litorali, Saxones in orientali, Franci autem in
meridionali parte Nederlandiae habitabant. Post saecula turbulenta eaedem
regiones partes Regni Francorum factae et Carolo Magno regnante Christianizatae
sunt. Tum, postquam Regnum Francorum divisum est, ad Regnum Medium et denique ad
Imperium Romanum Sacrum venerunt.

Nederlandiae pagus Flandrensis institutus fuit cuius primus comes Balduinus
Flandriae electus est.

Saeculo quinto decimo exeunte terrae Nederlandicae hereditate Habsburgis
obtigerunt. Imperatore Carolo V, qui et rex Hispaniae fuit, terra in sedecim
provincias divisa etiam Belgicam (Principatu Episcopatu Leodiensi excepto)
partesque Franciae septentrionalis atque Germaniae occidentalis comprehendebat.

Ubi Philippus II rex, qui Protestantes Belgicis in provinciis persecutus erat,
novis legibus vectigalibusque, quae omnibus locis aequalia essent,
administrationem unam et unicam instituere voluit, die 15/16 Iulii 1572 legatos
plurimarum urbium comitatus Hollandiae Dordracum (in aedificium Het Hof
nominatum) convenerunt et libertatem ab Hispania decreverunt. Gulielmum Auriacum
ducem fecerunt.

Post unionem Ultraiectensem (die 23 Ianuarii 1579) et declarationem libertatis
diei 26 Iulii 1581 bello octoginta annorum contra Habsburgos confecto libertas
formalis Instrumento Pacis Monasteriensi die 15 Maii 1648 sancita est, quo
Nederlandia (item ac Helvetia) societatem Sacri imperii reliquit. Haec dies
natalis Nederlandiae hodiernae habetur.

Exinde Nederlandia sive Germania Inferior saeculo septimo decimo sub nomine
Belgii Confoederati Respublica sive Respublica Belgii Uniti (veterem
appellationem Belgii ita conservans) classi forti innixus potentia maxime crevit
coloniis mercaturaeque locis toto orbi terrarum condendis. Inter fundationes
notissimas Novum Amstelodanum, postea Novum Eboracum, erat. In Asiá, Belgica
Societas Indiae Orientalis vim Nederlandiae propagavit, anno 1800 post
societatis ruinam, eius territorium in coloniam nomine Indiarum Orientalium
Nederlandiae (Batavice Nederlands-Indië ; nunc Indonesia) redactum est; liber
celeberrimus Max Havelaar a Multatuli scriptus de his coloniis tractat. Etiam in
America Australi (Surinamia) et in Caribaeo (Aruba, Bonus Aër, Insula
Curacensis, Saba, Sanctus Eustatius, Sanctus Martinus) coloniae constitutae
sunt, quae hodie libertatem nactae ad Regnum Nederlandiarum pertinent, quae e
tribus partibus constat: Nederlandia, Aruba, Antillae Nederlandiae.

Anno 1795, Francia adiutrice Respublica Batava condita est, quam anno 1806
Napoleo I imperator in Regnum Hollandiae commutavit, cuius rex Ludovicus Napoleo
Bonaparte, unus e fratribus imperatoris, factus est (ut rex Hollandiae Ludovicus
I appellatus). Quod Napoleo non probavit, quomodo frater eius regnum novum
moderaretur, anno 1810 Regno Hollandiae dissoluto Nederlandiam Franciae
adiunxit.

Nederlandia libertatem anno 1813 recuperavit. Gulielmus I. domus Oranje-Nassau
princeps sui iuris, anno 1815 rex Nederlandiae factus est. Consilio Vindobonensi
anno 1815 territorium Belgicae hodiernae regno adiunctum est, quo fieret, ut
Francia a septentrionibus in posterum a civitate forti terminata sit.
Constitutio tum sancita quamvis multis modis mutata adhuc valet. Mutatio maximi
momenti fuit, cum anno 1848 ministri quibus res praestandae erant, introducti
sunt, quo facto via ad parlamentarismum patefacta est.

Belgica post seditionem anni 1830 ortam libertatem nacta est, quam Gulielmus I
tandem anno 1839 agnovit.

Rex Nederlandicus ab anno 1815 etiam Magnus Dux Luxemburgi erat, ubi Lex Salica
feminas a regimine exclusit. Cum Gulielmus III, qui anno 1890 e vita cessit,
filiis iam antea mortuiis solam filiam (reginam Gulielminam) reliquit, Gulielmi
consobrinus Adolphus de Nassau curam Magni Ducatus suscepit.

Nederlandia Bello mundano primo neutralis manebat, bello confecto Germaniae
imperatori Gulielmo II exsilium praebebat.

Etiam Bello mundano secundo Nederlandia neutrius partis erat, sed Adolphus
Hitler Nederlandiam, Belgicam, Luxemburgumque occupari iussit, ut Franciam a
septentrionibus adgredi posset.

A mense Maio 1940 usque ad mensem Aprilem 1945, Nederlandia ab exercitu
Germanico occupata est. Familia regalis in Angliam fugaverat. Motus
gentilicio-socialisticus (Nationaal-Socialistische Beweging, NSB) rectore
Antonius Hadrianus Mussert (Anton Adriaan Mussert) cum copiis Germanis
conlaboravit, circiter 60 000 cives Nederlandici sua sponte in exercitu nomine
Waffen-SS serviebant, maxima autem incolarum pars Nazismo inimica erat. Quare
anno 1941, cum persecutio Iudaeorum ingravesceret, ad Iudaeos adiuvandos mense
Februario operistitium exortum est, quod autem vi multoque sanguine oppressum
est. Notissimus est casus Annae Frank.

In Asiá, armis Iaponicis condicione positis statim (i.e., die 17 Augusti 1945)
Indonesia libera declarata, sed tantum die 27 Decembris 1949 pugnis crudelibus
interpositis formaliter agnita est. Occidentalis insulae Novae Guineae pars
usque ad annum 1962 Nederlandensis manebat.

Annis 1949–1963, aliqua communia Respublicae Foederatae Germaniae a Nederlandia
administrata sunt. Consilia regiminis Nederlandici has et alias regiones
Germaniae sibi adiungendi (Consilium Bakker-Schut) non ex sententia
successerunt.

Mense Aprili 1951 Nederlandia, Respublica Foederata Germania, Italia, Belgica,
et Luxemburgum Foedere Parisiano creaverunt Communitatem Europaeam carbonis et
chalybis (ex qua postea Unio Europaea profecta est). Hae civitates etiam inter
conditores Consociationis ex pacto Atlantico Septentrionali erant.

Mense Februario 1953, ingentibus procellis fluctibusque tractus
meridio-occidentalis Nederlandiae devastata est, 1853 homines mortui sunt.

Nederlandia erat inter conditores unionis oeconimicae nomine Benelux (ab anno
1944 excogitata, die 3 Februarii 1958 comprobata et a die 1 Novembris 1960 in
vigore).

Anno 1980 regina Beatrix reginae Julianae, qui septuagensima unum annos nata
resignaverat, successit.

Guilielmo (aut Pim) Fortuyn, homine rerum politicarum perito, die 6 Maii 2002 et
moderatore cinematographico Theodoro van Gogh die 2 Novembris 2004 caesis
civitas maxime concussa est; ecclesiae islamicae christianaeque inflammatae
sunt.

Ab anno 2002 in Nederlandiá matrimonia inter homines eiusdem sexús secundum
legem accepta sunt, qua re Nederlandia prima in orbe terrarum civitas ad
homophylophiliam matrimonio adaequandam tradito facta est.



https://la.wikipedia.org/wiki/Iaponia

Iaponia (Iaponice litteris propriis 日本, Latinis Nihon vel Nippon , publice 日本国
vel Nippon-koku) est civitas sui iuris in Asia Orientali posita, insulasque
permultas in mari Pacifico prope Sinas, Coream, Russiam tenens.

Palaeolithica quidem usque ab aetate habitatam esse computant archaeologi
Iaponiam, quae nostro tempore et ritu ab imperatore et re a gubernatione
suffragio omnium civium electa recta est. Exercitum autem, qui ingentissimus
fuerat, tamen, postquam victa est in bello orbis terrarum secundo, "in aeternum"
deposuit, ut legiones exinde tantum ad patriam defendendam teneat.

Opulentia autem et divitiis Iaponia, quamquam haud pridem belli prorsus devicta
est et diruta, ut dictum est, maximae tamen parti gentium antestat, vel adeo
tertium ab amplissimo productum domesticum habet.

Fama est Iaponiam primum conditam esse a Jimmu imperatore (神武天皇, Jinmu-tennō),
ab Amaterasu dea solis (nam solem habebant Iaponi deam) edito, qui, cum gentem
suum induceret in regionem Yamato, genus Iaponicum prompsit. Exin novus populus,
etsi longe litteras, religionem, philosophiam a populo Serico vicino, cui duces
prisci Iaponiae amicitiam ac societatem petere cupiens legatos miserant,
inducere solerent, tamen non omnino artes sui generis colere neglexit atque, cum
caput ad novam urbem Meacum motum aetasque Heian appellata exorta esset, et
litteris et poetica et eruditione florebat, ut tale monumentum quale Genji
Monogatari a Murasaki Shikibu scriptum produceret.

Hactenus cum imperium nondum milites samurai appellati tenerent, tamen opibus
atque auctoritate crescentes, quorum praesertim duae praecipuae gentes, nomine
Minamoto et Taira, longe ad caput Meacum capiendum imperiumque imperatoris
proeliatae erant, tandem per totam Iaponiam bellum civile, quod Genpei
appellatum est, anno 1180 commoverunt. Minamoto autem gentis pater, nomine
Yoritomo, cum bellum victor confecisset, Taira victa, sese shogun (将軍, shōgun)
vel ducem ad barbaros domandos imperatorem captum iubens anno 1192 bakufu (幕府)
constituit, quod septingentos fere per annos populi Iaponi unum regnavit.?

Anno 1854, Matthaeus Perry praefectus classis Americanus legatusque ad
mercaturas cum Iaponis faciendas missus cum bis depulsus esset, quod bakufu
alienigenos mores ac consuetudinem aspernaretur, vi commercio concedi adegit.
Postea imperator iuvenis Meiji deiciendum bakufu, quod ab inerte Tocugava gente
tenebatur, renovandumque sibi imperium esse ratus, quamquam hactenus longe, ut
dictum est, impotentes essent prius imperatores, bello civili multos per annos
gesto tandem exercitum shogunalem superavit. Imperio restituto vicinas nationes,
sicut Coreanos et Seres, sibi subicere cupiens et res militaris et rei publicae
curationem exemplarum occidentalium moribus innovare coepit, ut brevi tempore
imperium per orientalia Asiae praestaret.

Secundo bello per orbem terrarum exorto iamque bello inlato in Coream, Seres,
Philippinas et ceteras gentes, Iaponi duces militares aeroplana bombifera in
Portum Margaritarium, ubi naves longas tenebant Americani, quia bella per Seres
ceterasque gentes Asianas, ut ante dictum est, gesta ab hac gente vehementer
recusati essent, immisserunt. Bellum igitur cum Americanis sumptum est. Anno
1945, cum ab Americanis Iaponiae iam quasi franctae duabus urbibus, id est
Hirosimae et Nagasacio, bombae atomicae demissae essent, bellum tandem ab
Hirohito imperatore depositum est, unde renovata est constitutio nationis, iure
bellandi in aeternum dimisso, populus autem non ad arma sed ad negotium et
commercium operam dabat, ut hodie una sit e divitissimis praeclarissimisque
artibus utilibus gentibus orbis terrarum.

Oceanus cum utrimque in quod Asiae maritimae oriente attingit spatio Pacificum
mare infundit inter Siberiam et angustiam ad ortum solis Coreanarum regionum,
circulum permultarum, ut dictum est, insularum conformat, quarum plures quam
octingentum et mille sexies terras suas habent Iaponi, praecipuae autem
quattuor, Honshu, Hokkaido, Kyushu, Shikoku appellatae, simul quae 97 fere
centesimae omnium partae comprehendunt. Quarum amplissima Honshu, minima autem
Shikoku, quae a ceteris insulis mari interiori, quod Setovium appellatur,
secreta est.

Insula Honshu, longe ceteris latior, in quinque per longitudinem dividitur
regiones, quarum primum ad occasum solis Chugoku (中国地方), quae Kyushu attingit
urbemque praeclaram tenet Hirosimam, deinde Kansai (関西地方) vel Kinki (近畿地方)
appellata, ubi positum est Meacum et Osaca, tum Chubu (中部地方), porro Kanto
(関東地方), quae cum Tokium maximam urbem teneat famae ceteras antecedit, denique
Tohoku (東北地方) haud procul a Hoccaido absens.

In eadem qua positum est Tokium regione Kanto praeclarissimus et per Iaponas
terras sublimissimus stat ignifer mons Fuji (富士山), qui et saepe a diligentibus
pingitur et quotannis permultos peregrinos accipit. Lacus autem illustrissimus
Bivaco (琵琶湖) vel Biva est, haud longe a Meaco situs scriptoribusque, quia
pulcherrimum haberent lacum, ab antiquis Iaponis laudatus. E quibus unus, nomine
Koso, monachus Buddhicus lacum quondam circumcolens, de nomine eius "Bivaco"
inquit "terra pura est deae Benzaiten, quae insulam placentem Chikubu, quod
forma eius maxime biva (id est lyra Iaponica) accedat, in medio lacu incolit."

Maxima pars Iaponorum, quod 72 fere centesimae pagorum Iaponiae montani sunt
loci, urbes habitant, quarum princeps et quae plurimi incolae habet urbs Tokium
est. Ceterum permulti sunt qui in regione Kansai incolant. Urbes amplissimae
sunt Tokium, Yocohama, Osaca, Nagoia, Sapporo, Cobeum, Meacum, Fucuoca.

Ritu, ut dictum est, Iaponiae regit imperator descendens adhuc ab Jimmu, re
verum minister princeps cum comitiis legumlatorum summum imperium et potestatem
tenet. Diaeta est legumlatorum summa comitia, quae duas dividitur in cameras;
haec Camera Repraesentivorum, cui legumlatores 480, illa Camera Consiliariorum,
numero 242, qui omnes itidem suffragio civium annos plures quam viginti natorum
electi sunt. Causae vel factiones praecipuae Factio Democratias Liberalis (自民党)
vel brevi LDP, porro autem Factio Democratias Iaponica (民主党) vel DPJ, praeterea
factiones minores sunt Komeito (公明党, vel Latine factio aequitatis), factio
communista (共産党) vel JCP, factio ad renovationem (維新の党) et ceterae.

Nostro tempore imperator Acihitus, minister princeps Shinzo Abe candidatus LDP
est, quae factio autem ambas per cameras cum Komeito dominatur.

Iaponica lingua pluri quam 99 centesimae habitantium sermo indigenus. Praeterea
primum linguae Ryukyu, sermo incolarum Okinawa insulae, deinde Ainuana, qua
perpauci, quorum plerumque consenuerunt, in insula Hoccaido remanentes loqui
solent, nec verum multi sunt iuvenes, qui his linguis operam dent, quippe
etenim, ut apud publica, itidem saepe apud privata gymnasia indigeni sermones
negleguntur discipulorum, qui Iaponicae atque Anglicae linguae tantum operari
iubeantur.

Litteris Sinicis, quod scripturam de Seribus didicissent, Iaponi prisci scribere
solebant, unde litteras proprias, nomine kana, iam pridem finxerunt. Haec autem
dua in genera dividuntur litterae, hoc hiragana appellatur, quibus propriae
scribuntur particulae linguae Iaponicae, illud katakana, quibus nostro tempore
praesertim nomina ab alienis linguis accepta scribuntur.

Iaponi nostro tempore et eruditione naturali et artibus utilibus, praesertim
mechanica utili, adsectationibus medicinalibus, autoraedarum fabricatione, arte
ingeniaria terrae motus, optica, chymia, semiconductris, metallorum scientia
periti, praeterea roboticas artes experientissimi omnibus ceteris gentibus
praestant. Trecenies autem ac miliens miliens (vel 130 billiones) dollarium
Americanum, vel tertio maximum per orbem terrarum, quotannis ad adsectationes
scientiae impendit, ut praemium acceperint semel et viciens Nobelianum ob
meritum de physica, chymia, medicina, ter autem Fieldianum, semel Gaussianum.

Societas nationalis ad caelum vel spatium caeleste adsequendum, nomine Japan
Aerospace Exploration Agency vel brevi JAXA, artibus et ad rochetas propellendas
et ad satelles artificiales fabricandos operam dare solet. Quae anno 2008, cum
statio spatialis internationalis a diversis gentibus construitur, laboratorium
scientificum, nomine Kibō (id quod sibi "spem" velit), ut ad stationem
adiungeretur praebuit. Inita autem sunt consilia primum speculatri Akatsuki
appellati ad Venerem caelestem immittendi, deinde parandi Mercury Magnetospheric
Orbiter (Latine, si licet, "Circumrotatoris Magnetospherici Mercurialis") ut
emittatur ad annum 2016, postremo coloniae in lunaribus terris ad annum 2030
ponendae et muniendae.

Machinae electronicae excusae a fabris Iaponis, quod maximi aestimantur per
totam orbem terrarum, undique gentium praeclarae sunt. Societates negotiosae ad
machinas electronicas vendendas adnotandae sunt Fujitsu, Sony, Panasonic, Canon,
Hitachi, Sharp, Nintendo.



https://la.wikipedia.org/wiki/Helvetia

Helvetia, sive Confoederatio Helvetica, est respublica foederalis, quae in pagis
vel cantonibus sex et viginti consistit. Civitas Helvetia in continente Europa
sita est, ubi Germaniam a septentrione, Franciam ab occidente, Italiam a
meridie, denique Austriam et Lichtensteinum ab oriente attingit. Sedes
auctoritatum foederalium est Berna urbs.

Iura iugum montis etiam in Helvetia est. In Alpibus Helveticis fontes
inveniuntur, ex quibus Rhenus et Rhodanus profluunt. Urbs maxima est Turicum,
dein Genava.

Cantones omnes lingua, institutis, legibus, religionibus inter se differunt.
Quamquam omnes vicinae terrae ad Unionem Europaeam pertinent, Helvetii illam
accedere usque ad praesentem diem noluerunt. Re politica, Helvetia civitas
neutralitatis est, temen die 10 Septembris 2002, Nationes Unitae participare
decrevit per comitiam.

Helvetiae tres regiones naturales sunt: pars medioaustralis altos montes Alpes
continet, in parva parte boreoccidentali mons continuus Iura appellatus surgit,
et intra montes est regio aequior silvis et lacubus contecta, nam Helvetia terra
uberibus fecunda aquis est. Hic permulti Helvetii habitant.

Helvetia condita est confoederatio per Foedus Pactum Helveticum anno 1291 a
pagis Urania, Suitia, et Subsilvania. Iam anno 1332 Lucerna se ad Helvetiam
iunxit, postea alii pagi idem fecerunt, et anno 1513 Confoederatio a tredecim
pagi constituta est.

Post cladem Mariniani (hodie Italiane: Melegnano) apud Mediolanum contra regem
Franciae Franciscum I die 13–14 Septembris 1515 pagi Helvetiae semper neutri
faverunt.

Inter saeculum sextum decimum, pagi Helvetiae in duas partes discesserunt. Pagi
ruris fidem Ecclesiae Catholicae Romanae servaverunt; alii pagi Emendationem
Ecclesiae acceperunt. Etiam bella inter pagi fuerunt. Multi praeclari
reformatores Ecclesiae in urbibus Helvetiae vixerunt, e.g. Henricus Bullingerus,
Ioannes Calvinus, Guilielmus Farel, Uldrychus Zwingli.

Anno 1798, Francia confoederationem invasit et civitatem unitariam, Rempublicam
Helveticam appellatam, condidit. Helveti numquam hanc civitatem amaverunt. Post
quinque annos, accurate die 18 Februarii 1803, cum Actu Mediationis nova
foederatio, sed semper Franciae subiecta, condita est.

Post cladem Napoleonis anno 1815, Helvetia a Consilio Vindobonum restituta est,
ut confoederatio a viginti duobus pagis constituta.

Post bellum civile inter pagos Catholicos, in "alia foederatione" (Theodisce
Sonderbund) coniunctos et Protestantes anno 1848 prima magna charta Helvetiae
promulgata est.

Saeculis undevicensimo et vicensimo, pace et labore Confoederatio crevit. Inter
bellum mundanum secundum, Helvetia sola in Europa Media civitas a Germanis non
expugnata est. Hodie putatur Helvetia esse opulentissima orbis terrarum civitas.

Anno 1979, Iura, se a pago Berna discessens, novus et vicesimus tertius pagus
Helvetiae factus est.

Facultas legum ferendarum ad Consilium Nationale, ex ducentis legatis populi
compositum, atque ad Consilium Civitatum, ex quadraginta sex senatoribus
compositum, pertinet. Unicuique pago duo senatores et legati pro incolis sunt.

Consilium Foederale, quod e septem hominibus constat, administrationem Helvetiae
gerit. Unus consiliariorum foederalium praesis potestatem tempore dumtaxat
annuam habet (vide Indicem Consiliariorum Foederalium).

In Helvetia praeter linguas Theodiscam, Francogallicam, Italicam, sermo publicus
est etiam Lingua Romancica, qua circa triginta milia hominum, praecipue in
Grisonia cantone, utuntur. Anno 2000 in Helvetia, homines locuti sunt:

Sunt in Helvetia sex dioeceses et duae abbatiae territoriales, qui subiactae
imperio archidioecesis non sunt, sed sanctae sedi ipsae. Ergo Helveticae
dioceses non formant provinciam ecclesiasticam. Hae sunt dioeceses et abbatiae:



https://la.wikipedia.org/wiki/Encyclopaedia

Encyclopaedia (Graece ἐγκύκλιος "circularis" + παιδεία "doctrina") est genus
operis referendi, compendium quod summarium informationis ex omnium ramorum
scientiae vel proprii rami scientiae continet. Encyclopaediae in commentarios
vel nomina dividuntur, quae lectores usitate per initium tutuli commentarii
ordine alphabetice inveniunt. Commentarii encyclopaedici sunt longiores, plura
singula continentes, quam commentarii in plurimis dictionariis. Commentarii
encyclopaedici, commentariorum in dictionariis dissimiles, quae informationem
linguisticam de verbis vehementius dicunt, informationem de factis ad summam
praebent ad explanandam rem vel notionem quam titulus commentarii repraesentat.

Encyclopaediae circa 2000 annos exsistiterunt; veterrima iam extans, Naturalis
Historia anno fere 77 a Gaio Plinio Secundo composita est. Encyclopaediae
hodiernae se ex dictionariis circa saeculum septimum decimum evolverunt et in
decimo octavo editum est illum praeclarum opus quod per antonomasiam
Encyclopédie appellatur. Nonnullae encyclopaediae in uno volumine iam pridem
contentae sunt, sed nonnullae, sicut Encyclopædia Britannica Anglice, Meyers
Konversations-Lexikon Theodisce, Treccani Italice et Enciclopedia universal
ilustrada europeo-americana Hispanice (maxima in orbe terrarum encyclopaedia),
ingentia opera in permultis voluminibus factae sunt. Alia exempla clara sunt
Larousse Francogallice, et Brockhaus Theodisce, quae sunt mediae magnitudinis.
Nonnullae encyclopaediae hodiernae, sicut Wikipedia, sunt electronicae et
liberae.



https://la.wikipedia.org/wiki/Brasilia

Brasilia, (Lusitane: Brasil) rite Respublica Foederativa Brasiliae (República
Federativa do Brasil), est maxima Americae Australis civitas, quod ad territorii
aream et oeconomicas res pertinet; sunt quattuor tantummodo orbis terrarum
nationes Brasiliae maiores. Finitimae sunt Uraquaria, Argentina, Paraquaria,
Bolivia, Peruvia, Venetiola, Columbia, Guyana, Surinamia, Guyana Francica, et
quibuscum civitatibus limes plus quam quindecim milia chiliometrorum extenditur.

Nomen Brasilia nascitur ex ligni abundantia in patefactionis tempore nomine,
cuius species Caesalpinia brasiliensis (etiam Caesalpinia echinata) vocatur.
Notissimum est Brasiliam silvas habere multas, quae per areas maximas
extenduntur, praecipue in septentrionali regione ubi inter eas maxima Silva
Amazonica est sita.

Brasilia etiam magnam cum mari limitem habet, plus quam septem milia
chiliometrorum, pulcherrimorum litorum plenam, inter ea urbis fluminensis litora
praeclara sunt. Forsitan Ipanema litus praeclarissimum est, quoniam Antonius
Carolus Iobim, inlustrissimus Brasiliensis compositor musicusque, clarissimum
carmen "Puella Ipanemensis" (Lusitane: Garota de Ipanema) composuit.

Caput Brasiliae usque ad annum 1763 fuit Soteropolis; deinde usque ad 1960 Urbs
Fluminensis; posthac est Brasiliapolis (Lusitane: Brasília). Incolae circiter
184 milliones sunt, area 8 511 965 km² patet.

Brasiliensis Fœderatio in unione trium autonomicarum politicarum rerum fundatur
quae sunt: Civitates, Communia et Districtus Fœderalis. Quarta res e supra
nominata consociatione orta est: unio. hierarchia inter politicas res non est.
Foederatio in sex fundamentalibus principiis statuitur quae sunt: libertas,
civitas, et dignitas populi, socialis valor laboris, ius libere negotiandi, et
pluralismus politicus. Classici tripartiti Gubernationis rami (exsecutivus,
legisfer et iudicialis sub inspectionis et aequilibrii systemate), Constitutione
formaliter instituuntur. Exsecutivus et legisfer in totis politicis rebus
seorsim disponuntur, dum iudicialis solum in foederali et civitatis gradibus
disponitur.

Omnes exsecutivi legisferisque ramorum sodales directe eliguntur. Iudices et
alii iudiciales officiales designantur postquam ingressionis probatio
sustineatur. Suffragium 18 annos natis et maioribus obligatorium est. Quattuor
politicae factiones inter aliquas minores excellunt: Factio Operariorum (PT),
Factio Socialis Democratiae Brasiliensis (PSDB), Factio Motus Democratici
Brasiliensis (PMDB) et Democratae (antiqua Factio Frontis Liberalis -PFL). Fere
omnia gubernationalia administrativaque munera auctoritates et sedes Exsecutivo
affiliatae exsequuntur.

Forma gubernationis democratica res publica cum praesidiali systemate. Praeses
dux civitatis et dux gubernationes Unionis simul est et per quadriennium
eligitur cum possibilitate ut denuo per alium quadriennium eligatur. Praesens
praeses Ludovicus Ignatius Lula da Silva est. Die 27 Octobris anni 2002 electus
est et denuo die 29 Octobris anni 2006. Praeses Ministros Civitatis nominat, ad
gubernandum adiuvantes. Singulum legisferum consilium in singula politica re
praecipuus legum fons in Brasilia est. Congressus Nationalis Brasiliae
Foederationis bicamerale parlamentum est, in Camera Nomothetarum Brasiliae et in
Senatu Foederali consistens. Iudiciales auctoritates sua iurisdictionalia munera
fere solum exsequuntur.

Brasiliensis lex in Romano-Germanicis traditionibus fundatur. Sic, legis civilis
concepta communes causarum actiones vincunt. Fere tota Brasiliensis lex
codificatur, quamquam non codificata statuta substantialem systematis partem,
completivo munere functam, quoque repraesentat. Tribunalium decreta
interpretativa directoria exordiuntur; verumtamen, aliis specialibus casibus non
alligantur, praeter aliquot statuum. Doctrinalia opera et opera academicorum
iurisperitorum in legum creationem et in legum casus valide influxerunt.
Legitimum systema in Constitutione Foederali, die Quinto Octobris anni 1988
promulgata et Brasiliensis fundamentalis lex fundatur. Omnis alia legislatio et
tribunalium decreta ad eius regulas accommodanda sunt, quae Constitutioni
Foederali non repugnanda est. Communia et Districtus Foederalis suas proprias
constitutiones non habent, sed "leges organicas" (Lusitane: leis orgânicas)
habent. Legisferae res praecipuus statutorum fons, quamquam in aliquibus
materiis iudiciale et exsecutivum corpora legales normas perferre potest.

Iurisdictio ab iudicialibus rebus administratur, quamquam raribus statibus
Constitutio Foederalis Senatum Foederalem legaliter iudicare permittit.
Militaria, laboralia et comitialia specialia tribunalia etiam sunt. Maximum
tribunal Supremum Tribunal Foederale est. Hoc systema ultima per decennia ob
lentum rhythmum reprehensum est cum quo finalia decreta edicta sunt. Litigia in
appellatione varios annos tardare possunt ut solvantur, et aliquibus casibus
plus quam decennium consumitur antequam definitiva decreta edicantur.

Brasilia politicus oeconomicusque dux in America Latina esse quaerit, etiamsi
haec assertio partim Argentina et Mexico impugnatur, quae Brasiliensi proposito
ut diuturna sedes repraesentativa regionis in Consilio Salutis Consociationis
Nationum obtineatur adversantur. Socialia oeconomicaque problemata ne Brasilia
orbis terrarum potentiam revera exerceat impediunt. Inter secundum bellum
mundanum et annum 1990, tum democraticae tum militares gubernationes Brasiliense
pondus in mundo expandere quaesiverunt per sequendos industrialem actum per
totam civitatem liberamque externam politiam. Nuperrime, natio laqueos cum aliis
Austroamericanis nationibus firmare expetivit, involuta deditaque in
multilaterali diplomatia per Consociationem Nationum et Societatem Civitatum
Americanarum. Brasiliensis praesens politia externa in positione ut potentia
regionalis in America Latina, dux inter civitates in evolutione et emergens
potentia orbis terrarum sit fundatur. Brasiliensis externa politia
multilateralismum, pacificarum disputationum pactum et haud interventionem in
aliarum nationum rebus ostendit. Constitutio Brasiliensis nationem quaesituram
esse oeconomicam, politicam, socialem et culturalem Latinoamericanarum nationum
oeconomicam integrationem quoque determinat.

Vires Armatae Brasilienses Exercitum Brasiliensem, Militiam Navalem Brasiliensem
et Classem Aeriam Brasiliensem comprehendit. Biocolyticum Militare Brasiliense
(Civitatis Militare Biocolyticum) ancillaria Exercitus vis Constitutione
describitur, sed sub singuli civitatis gubernatoris dominio. Brasilienses vires
armatae potentissimae in America Latina sunt. Classis Aeria Brasiliensis aerius
bellicus Brasiliensium virum armatarum ramus, quae potentissima aeria classis in
America Latina est cum circa 700 gubernatis aeronavis in diaconia. Militia
Navalis Brasiliensis de navalibus operationibus et de aquis territorialibus
Brasiliensibus custodiendis responsalis est. Antiquissima inter Brasilienses
vires armatas et una militia navalis in America Latina quae aeroplanigeram, NAe
São Paulo (antiquam FS Foch Militiae Navalis Francicae) operatur. Denique,
Exercitus Brasiliensis responsalis de in terra fundatis militaribus
operationibus est, cum vi circa 190 000 militum.

Secundum Constitutionem Brasiliensem anni 1988, Brasilia viginti-sex civitatum
(etiam Latine appellatarum provinciarum, Lusitane estados), districti foederalis
(Luse: distrito federal), et communium (Luse: municípios) foederatio est. Harum
unitatum nulla ius secessionis a Foederatione habet.

Civitates in historicis, conventionalibus limitibus per saecula evolutis
fundatur, quamquam aliqui arbitrarii sunt. Civitates scindi aut uniri in novas
civitates possunt si earum populus in plebis scito sic decernit. Civitates
autonomicas administrationes habent, sua propria vectigalia colligunt et Unionis
gubernatione collectorum vectigalium pars accipiunt. Gubernatorem et corpus
legisferum (Luse: Assembléia Legislativa) a suo populo directe electa et etiam
tribunalia sui iuris habent. Non obstante, civitates liberae non sunt ut suas
proprias leges sicut in Civitatibus Foederatis creent. Verbi gratia,
criminalibus et civilibus legibus solum Parlamentum Bicamerale Brasiliense
suffragium ferre potest.

Communia scindi aut se coniungere in nova communia possunt si eorum populus in
plebis scito sic decernit, dum aliquas Constitutionis Foederalis regulas
sequantur et limitem in antiqua Civitate servantur. Communia autonomicas
administrationes habent, eorum propriorum vectigalium colligunt et Unione et
civitatis gubernatione collectorum vectigalium pars accipiucnt. Urbis magistrum
(Lusitane: prefeito) et legisferum corpus (Câmara de Vereadores) a suo populo
directe electa habent, sed eis separata Tribunalia non sunt. Vere, Tribunal
Civitate instructum aliquae communia in una commarca seu comarcha (Lusitane:
comarca, iustitiae administrativa divisione) comprehendere potest.

districtus foederale (Lusitane Distrito Federal) caput, Brasiliapolin continet.
Pagus foederalis vere civitas non est, sed aliquos characteres civitatis et
aliquos communis partitur. In communia non dividitur et Tribunalia pars
Systematis Iudicialis Foederalis est.

Constitutio Brasiliensis territoria incorporata exsistentiam permittit, sed
multa non sunt. Anno 1943, intrante Brasilia in secundum bellum mundanum,
Regimen Gaetulii Vargas septem strategica territoria e limite nationis disiunxit
ut directe administrarentur quae erant: Amapa, Flumen Album, Acre, Guaporia,
Lingua Porana, Iguazuvia et archipelagus Ferdinandi de Noronha. Post bellum,
prima tria territoria civitates manserunt, nominatis Flumine Albo et Guaporia
Roraima et Rondonia respective. Linguae Poranae et Iguazuviae territoria
originalem civitatem ad quam pertinebant rediverunt. Civitas Silva Crassa
Linguae Poranae territorium et Septemtrionalem Iguazuviae partem incorporavit.
Media Iguazuvia in civitatem Paranam et Iguazuvia Meridionalis in Sanctam
Catharinam ivit. Anno 1988, Ferdinandus de Noronha se civitatis Pernamboci
partem redidit.

De primis Respublicani regiminis annis, quadrata cum forma territorium Goyae
terminatum est ut novi capiti paretur. Anno 1960, nova urbs Brasiliapolis
condita est et Districtus Foederalis motus est. Praeteritus foederalis
districtus civitas Guanabara reditus est usque ad annum 1975 cum mersa est cum
civitate Flumine Ianuarii, commune Urbs Fluminensis redita.

Anno 1977, Silva Crassa civitas bipartita est. Septemtrionalis area nomen Silvae
Crassae servavit dum Meridionalis area nova civitas Silva Crassa Meridionalis
nominata redita est cuius caput Campus Magnus. Anno 1988, septentrionalis portio
Goyae civitatis civitas Tocantinorum redita est quorum caput Palmae.

Nationale territorium anno 1969 Instituto Brasiliensi Geographiae et Statisticae
(IGBE) demographicis statisticisque propositis in quinque regiones divisum est
quae sunt: Septentrio, Boreoriens, Media Occidens, Austroriens et Meridies.

Regio Septemtrionalis 45.27% terrestris areae Brasiliensis tegit, et minimum
incolarum numerum habet. Manao qui industrialem zonam sine vectigalibus habet et
Bethlehem, maximo regionis urbano territorio, exceptis, paululum industrializata
et evoluta est. Maximam silvae pluvialis vegetationem in mundo et multas
indigenas tribus continet.

Regio Medioccidentalis parvam demographicam spissitudinem cum aliis regionibus
confertur, praesertim quia territorii pars mundi maximo loco paludoso,
Pantanale, simul et parva silvae Amazonicae parte Septemtrionali Occidente
tegitur. Nihilominus, ampla regionis pars quoque Cerrado, mundi maxima savanna,
tegitur. Medioccidentalis regio significanter ad agriculturam affert.

Regio Autrorientalis locupletissima et spisse incultissim est. Plus incolas quam
quaelibet Americae Meridionalis natio et in mundo maximarum megalopoleon unam et
in natione duas maximas urbes; Urbem Paulistanam et Urbem Fluminensem habet.
Regio diversissima est praecipuam regionem mercatoriam Paulistanam et historicas
Fodinarum Generalium urbes et eius caput Pulchrum Horizontem, tertium
territorium urbanum in Brasilia, Urbis Fluminensis litora et Spiritus Sancti
litus continens.

Regio Meridionalis a PDG per capita locupletissima est et maximam qualitatem
victus in natione habet. Etiam gelidissima Brasiliensis regio est, cum
intemporario glaciei et nivis eventu in aliquibus altis areis. Praecipue ab
Euopaeis immigrantibus colonizatur, maxime Italicae, Theodiscae et Lusitanae
originum, quorum culturae multum in eam influxerunt.

Circulus aequator per civitatem Amapae Septemtrione et Brumalis Orbis per
civitatem Sancti Pauli secat. Meridionallima civitas Fluvius Magnus Meridionalis
amplius ad Meridiem quam tota Europaea continens ad Septemtrionem est. Acre
longinquo Occidente nationis, Amazonica silva tecta, est; Parahyba orientallima
Brasiliae civitas; Cabo Branco, in urbe Ioannis Personae orientallimus locus
Brasiliae et Americarum. Civitates Paranae, Fluvii Magni Meridionalis et Sanctae
Catharinae clima temperatum habent.

Civitas Sancti Pauli Brasiliense centrum oeconomicum est. Cuius agricultura,
industria, commercium et diaconiae in Brasilia diversificatissima sunt. Quamquam
magna eius productionis pars in alias Brasilienses civitates et in alias
nationes exportatur, consumptorum mercatus civitatis Sancti Pauli quoque
Brasiliae maximus est. Dissimilis a plerisque Brasiliensibus civitatibus, Sancti
Pauli oeconomia, adhuc in non litoralibus urbibus, fortis est.

Urbs Fluminensis, Brasiliensis notissima et cum multis perclaris prospectibus,
caput civitas Fluminis Ianuarii est. Antiquiores libri etiamnunc ad civitatem
Guanabarae; Districtu Foederali (Reipublicae capite) anno 1960 in Brasiliam
moto, Urbs Fluminensis in condicionem civitatis Guanabarae (cuius nomen ad
magnum sinum urbem Fluminensem lavantem refert) elevata est; anno 1975, civitas
Guanabara in civitatem Fluminis Ianuarii incorporata est et ad communis
condicionem cum antiquo nomine urbis Fluminensis redivit.

Brasilia immensam aream iuxta occidentale Americae Meridionalis litus occupat et
pleramque intestinam continentis regionem continet, Uraquariae Meridie;
Argentina e et Paraquariae Austroccidente; Boliviae et Peruviae Occidente;
Columbiae Boreoccidente; et Venetiolae, Surinamiae, Guianae et Francicae
praefecturae transmarinae Guianae Septemtrione finitima; e Septemtrionali in
Hemisphaerium Meridionale extensa. Magnitudinis, levaminis, climatis, et opium
naturalium factoria Brasiliam geographice diversam faciunt. Brasilia quinta
amplissima natio in mundo -post Russiam, Canadiam, Rem Publicam Popularem
Sinarum et Civitates Foederatas- et tertia amplissima in Americis est; cum tota
area 8 511 965 chiliometrorum (5 289 090 milium passuum), inclusis 55 455
chiliometris (34 458 milibus passuum) aquae. Brasiliae zonae temporales sunt; ex
UTC-4 Septemtrione (excepta Para) et mediis civitatibus in UTC-3 Orientalibus
civitatibus, tempus officiale Brasiliense et UTC-2 Atlanticis insulis.

Brasiliensis topographia etiam diversa est, colles, montes, aequora, terras
montuosas et phryganas continens. Maxima Brasiliensis pars inter 200 metra (660
pedes) et 800 metra (2600 pedes) alta iacit. Principalis terrae superioris area
maximam Meridionale nationis dimidium partem occupat. Boreoccidentales oropedii
partes in latis, planis terrenis quae parvis, rotundis collibus rumpuntur
consistunt. Austrorientalis pars asperior est, cum contorta iugorum et montium
perpetuorum usque ad 1200 metra (3900 pedes) altorum mole. Haec inter iuga
Manticaria mons (Lusitane: Serra da Mantiqueira), Spinatius mons (Lusice: Serra
do Espinhaço) et Mons Maris (Lusice: Serra do Mar) excellunt. Septemtrione,
Oropedia Guianensia praecipuam siccationis divisionem formant, separandis
fluminibus ad Meridiem in Sinum Amazonicum fluentibus a fluminibus in fluminis
Orinoci systema in Venetiola ad Septemtrionem influentibus. Maximum Brasiliense
cacumen Cacumen Nebulae (Lusice: Pico da Neblina), 3014 metra (9890 pedes)
altum, et minima terra Oceanus Atlanticus, 0 metra pedesque altus, est. Brasilia
densum contortumque fluviale systema, in mundo latissimorum unum cum octo
principalibus siccationis sinibus omnibus in Oceanum Atlanticum influentibus,
habet. Praecipua inter flumina Amazonae, maximum flumen secundum aquae volumen
et secundum longissimum in mundo; Parana et eius praecipua accessio, Iguazuvium
flumen, ubi Cataracta Iguazuviensis est; et flumina Nigrum, Sanctus Franciscus,
Xinguvium, Ligneum et Tapaii excellunt (Lusice: Amazonas, Paraná, Iguaçu, São
Francisco, Xingu, Madeira et Tapajós respective).

Brasiliense clima amplam meteorologicarum condicionum varietatem per magnam
geographicam scalam et variam topographiam comprehendit sed maxima nationis pars
tropica est. Secundum Köppenianum systema analyzata,? Brasilia hospitio quinque
principalia subgenera climatica; aequatoriale, tropicum, semiaridum, tropicum
oropedicum, et temperatum accipit; quae ex aequatorialibus silvis pluvialibus
tropicis septemtrione in semiarida deserta Boreoriente, in temperatas silvas
pinophytorum meridie, et in tropicas savannas Media Brasilia extenduntur. Multae
regiones omnino dissimilia microclimata habent.

Clima aequatoriale maximae Septentrionalis Brasiliae partis proprium est. Tempus
siccum veru non est sed aliquae variationes in periodo ubi pleraque pluvia cadit
sunt. Media temperatura 25 °C (77 °F) est cum significativioribus temperaturae
variationibus inter diem et noctem quam inter anni tempora. In mediam Brasiliam
pluvia temporarior est, quod character climatis zavanici est. Haec regio ampla
lataque est ut Sinus Amazonicus, sed longe ad Meridiem moderate alta extenditur
et dissimillimum clima habet. Intestino Boreoriente, temporaria pluvia adhuc
extremior est. Climatis semiaridi regio minus quam 800 milimetra (31 pollices)
pluviae generaliter? accipit, quae bimestri aut trimestri periodo cadit. E
Bahiae Meridie, prope Sanctum Paulum, pluviosa distributio mutat, hic
aestimabilis pluviae aliquod omnibus mensibus evenit. Meridiei temperatae
condiciones sunt, cuius media temperatura infra 18 °C (64 °F) est cum gelidis
hiemibus, pruinis satis frequentibus et raris stiricidiis in montuosis terris.

Brasiliense amplum territorium dissimilia oecosystemata comprehendit, inter quae
silva pluvialis Amazonica, propter suam maximam diversitatem biologicam in mundo
agnitam; silva Atlantica et Cerradum, quae cuncta maximae mundi biodiversitatis
aliquod sustinent. Meridie, silva pinus araucarii sub temperatis condicionibus
crescit. Uberrima silvestris vita Brasiliensis naturalium biochorum varietatem
ostendit; nihilominus valde ignota manet et novae speciei fere quotidie
inveniuntur. Scientistae totum vegetalium aut animalium specierum numerum in
Brasilia ad quattuor miliones appropinquare posse aestimant. Maxima inter
mammalia sunt pumae, oncae, pardales, rari speothoi, et vulpes. Tayassuidae,
tapiri, vermilinguae, folivorae, didelphinae, et dasypodidae abundant. Cervidae
meridie numerosi sunt, et complurum specierum simii in septentrionalibus silvis
imbricis abundant.

Naturae circumiectae cura in Brasilia universo naturae protectionis studio
respondendo auxit. Eius naturale patrimonium rei pecuariae cura, agricultura,
lignea fodinalique industria, humanis catoeciis, petrolei gasiique naturalis
extractione, piscatione excessiva, urbium expansione, commercio animalium,
incendiis, mutatione climatica, molibus infrastructuris, contaminatione aquae et
speciebus invasivis in periculum vocatur. Multis in locis reipublicae, natura
circumiecta evolutione in periculum vocatur. Autoviarum constructio antea
remotos locos agriculturae et catoeciae patefecit; moles valles et silvestris
vitae biochores inundaverunt; et fodinae prospectum raserunt et contaminaverunt.

Brasilia maxima nationalis oeconomia in America Latina, decima oeconomia
secundum commecialem collybum et nona in par acquirendi potestate, secundum
Aerarium Monetarium Internationale et Argentariam Mundanam, est; cum ponderis
evolutisque agricultura, fodinali industria, manufactura, et diaconiarum campo,
non minus quam cum ponderis laborali aerario. Respublica suam praesentiam in
internationalibus pecuniariis et materiarum primitivarum mercatibus expandit, et
quattuor emergentibus oeconomiarum nominatarum BRIC circuli unam respicitur.
Respublica Mercomer (Lusice: Mercosul), Mercatus Communis Meridiei, anno 1991
conditi, socia est. Cuius propositum liberum commercium et fluidum mercium,
hominum et nummorum motum provehere est. Brasilienses merces exportatae
prosperae sunt novam magnatum generationem creantes. Principales inter merces
exportatas aeroplana, coffeum, autocineta, soiam, ferreum minerale, potionem
malosinensem, chalybem, aethanol, textilia, calceamentum, bubulas muriaticas, et
apparatus electrici sunt. Maxima conlocationis pecuniariae flos in historia in
cursu est; anno 2007, Brasilia quattuor annorum destinatum eiecit ut 300
biliones dollariorum sumuntur quae vialem reticulationem, ergasteria energetica
et portus renoventur. Brasiliensis prospera oeconomia acceleratur, cum
biofomitibus et oleo aquae profundae energeticam libertatem suppeditantibus et
cum gubernatione satis pecuniae conligente ut deserta irrigentur et strata
autocinetica per Amazonicam silvam pluvialem bituminentur. Brasilia suum nummum,
regalem, dollario Civitatum Foederatarum anno 1994 aequiparavit. Nihilominus,
post Crisem Nummariam Asiatici Orientis,? Russicam infitiationem anni 1998 et
adversorum nummariorum eventuum series eam sequentes, Media Argentaria
Brasiliensis suam monetariam rationem temporarie administratae fluctuationis
proposito mutavit tempore criseos,? donec definitive regimen cambiale? in
liberam fluctuationem anno 1999 mutavit.

Brasilia Aerarii Monetarii Internationalis auxiliarem fascem medio anno 2002
30.4 bilionum dollariorum, ingentis quantitatis illo tempore, accepit. Aerarii
Monetarii Internationalis pecunia credita praemature Media Argentaria
Brasiliensi anno 2005 soluta est (terminus solutionis anno 2006 destinatus
erat). Mediae Argentariae Brasiliensis rationum una praesens tractatio
excurrentium speculativorum brevis termini capitum affluentiarum in nationem
paucis mensibus abhinc est quod partim recentem dollarii Statunitensis casum
explanare contra regalem in periodo potest. Nihilominus, collocatio pecuniaria
externa directa (CPED), longo termino conexa et minus speculativa collocatio in
productione, 193,8 biliones anno 2007 esse aestimatur. Inflationis inspectio et
dominium in praesenti praecipuum munus Mediae Argentariae Brasiliensi in
conlocandis brevis termini faenoribus aguntur ut monetariae rationis mensura.
Anno 2007, aequilibrium commerciale 43.6 bilionum dollariorum redundantia fuit.
Exportationes: 159.2 bilionum dollariorum. Principales mercatus: Civitates
Foederatae Americae (15.8%), Argentina (9.0%), et Sina (6.7%). Importationes:
115.6 biliones dollariorum. Praecipui praebitores: Civitates Foederatae 15.7%,
Sina 10.5%, et Argentina 8.6%.

Brasiliae "oeconomicus collocationis gradus" diversus est, agriculturam,
industriam et diaconiarum multitudines complexus. Brasilia demum pondus suum in
prospera oeconomia et fortiore mundano dominatu ponit. Recens oeconomica vis
propter partim mundanum materiarum primitivarum pretiorum florem cum incremento
de bubula ad soiam fuit. Prospectus magna petrolei et gasii repertione iuvatus
est. Mundana in agricultura et opibus naturalibus potentia, Brasilia maximam
prosperitatis diruptionem quae tribus in decenniis testata est incohavit.
Demonstratae minerales opes extensae sunt. Magna ferri, mangani suppletoria
ponderis industrialium materiarum primitivarum fontes et exportationum reditus
sunt. Niccoli, stanni, chromiti, bauxiti, beryllii, cupri, plumbi, wolframii,
zinci, auri, et aliorum mineralium deposita usurpantur.

Agricultura et contigui campi ut silvicultura, indusria lignea, et piscatus
rationem 5.1% productus domestici grossi anno 2007 reddiderunt. Executio quae
agrindustriam loco distinctionis in Brasiliense libra commerciali ponit,
contemptis repagulis commercialibus et subsidiariis rationibus quae evolutae
nationes adoptaverunt. Brasilia positiva agriculturali libra commerciali 40
dollariorum anno 2007 fruita est. Natio maxima in mundo productrix calami
dulcis, coffei, tropicorum fructorum, densatae congelatae potionis malosinensis
est et maximum commerciale bovinum agmen in mundo habet. Brasilia secunda maximi
ponderis productrix soiae, maizi, gossypii, cacaonis, tabaci et silvestrium
productorum est. Industria ut autocinetica, chalybis, petrochemica,
computatoria, aeronavalis aut bonorum durorum inter alias, rationem 30.8%
productus domestici grossi reddidit. Industria geographice multo densatur, cum
praecipuis concentrationibus in Paulistano, Fluminense, Curitibae, Campinarum,
Portus Alcris, Pulchri Horizontis, Soteropolitano, Recifarum, et Fortalaetiae
territoriis urbanis. Technologice provectae industriae quoque multo his in locis
densantur.

Secundum Consociationem Mundanam Periegeticam, Brasilia 5 026 miliones
salutatorum anno 2007 habuit, principalis destinatus in America Meridionali.
Anno 2005, Urbs Fluminensis, Aestuarium Iguazuvense, Urbs Paulistana,
Florianopolis et Soteropolis a periegetis visitatissimae urbes otiosis
excursionibus fuerunt. Anno 2006, Fluminensis et Fortalexiensis urbes populo
gratissimi destinatus nationalibus salutatoribus fuerunt. Plerique
internationales salutatores anno 2007 ex Argentina (18.3%), Civitates Foederatae
Americae (13.9%) et Lusitania (5.6%) venerunt.

Brasilia amplam optionum varietatem tam nationalibus quam internationalibus
periegetis offert, cum cuius naturales areae eius populo gratissimum
periegeticum productum sunt, periegeseos oecologicae combinatio cum otio et
delectatione, praecipue solis litorisque, itinerum adventurosorum, non minus
quam historica et culturalis periegesis. Inter popularissimos destinatus sunt
Pantanal, tropicus hygrobiotopos in Regione Medioccidentali; silva Amazonica in
Regione Septemtrionali; culturalis historicaque periegesis in civitatibus
Fodinarum Generalium et Bahiae; litora et moles arenosae in Regione
Boreorientali; litora in civitatibus Fluminis Ianuarii et Sanctae Catharinae;
temperati montes in Regione Meridionali; et negotiorum itinera urbem
Paulistanam.

Brasilia decima maxima energiae consumptrix et tertia Occidentali in
Hemisphaerio est, post Civitates Foederatas et Canadam. Cuius energia e
renovabilibus fontibus, praesertim ex hydroelectricitate et aethanole et ex
irrenovabilibus fontibus, praesertim ex oleo et gasio naturali venit. Per ultima
tria decennia Brasilia laboravit ut viabilis optio benzino creetur. Cum suo in
calamo dulci fundato liquore propulsorio, civitas hoc tempore libertas
energetice fieri potest. Brasiliense aethanolico programma, annis 1970/1979
respondens ad oleici mercatus incertitudines ortum, intermittenter bene
successit. Ceterum, multi Brasilienses "flexibilis liquoris" autocineta
gubernant quae cum seu aethanole seu benzino operantur et consumptorem eum cum
optione villima, crebro aethanole, implere sinunt. Nationes cum magnis liquoris
propulsorii exigentiis ut India et Sina Brasiliensem progressum attente
sequuntur. Civitates Foederatae Americae parvis gradibus in aethanolis usum
eunt, sed suus processus, fretus maizo, longior cariorque est. Insuper, nationes
ut Iaponia aut Suecia aethanol e Brasilia important quod ad complenda sua
oecologica munera sub Protocollo Kyotensi iuvet.

Brasilia secunda in America Merdionali olei rudis suppletoria habet et in mundo
rapidissime crescentium olei productorum unus est. Natio in mundo principalium
hydroelectricitatis productorum unus est. Totae instructae in electricitatis
generatione capacitatis 90 000 megavattiorum, hydroelectricitas rationem 66 000
megavattiorum (74%) reddit. Energia atomica rationem circa 4% Brasiliensis
electricitatis reddit. Brasilia olei civitas praepollens fietur, cum ingentibus
olei detectionibus recentibus temporibus.

Brasiliensis scientia reapse primis saeculi noni decenniis incepit, Familia
Regali Lusitana, a Ioanne VI ducta, Urbem Fluminensem perventa, ex ab
Neapolionici exercitus invasione Lusitaniae anni 1807 effugiente. Usque ad tunc,
Brasilia Lusitana colonia sine universitatibus et cum culturalium
scientificarumque societatum inopia erat, totum dissimiliter antiquarum
Americanarum Imperii Hispanici coloniarum quod, quamquam multos analphabetos
cives ut Brasilia aut Lusitania habebat, nihilominus numerum universitatum usque
a saeculo decimosexto habebat.

Technologica investigatio in Brasilia valde publicis in universitatibus et
investigationis institutis geritur. Nihilominus, plus quam 73% pecuniae basicae
investigationi a gubernationalibus fontibus adhuc surgitur. Brasiliensium
notissimorum technologicorum sedum aliquae Institutum Osvaldi Cruz, Institutum
Butantanense, Commandum Generale Technologiae Aerosideralis, Societas
Brasiliensis Investigationis Agripecuariae et Institutum Nationale
Investigationis Sideralis (Lusice: Instituto Oswaldo Cruz, Instituto Butantan,
Comando-Geral de Tecnologia Aerospacial, Empresa Brasileira de Pesquisa
Agropecuária et Instituto Nacional de Pesquisas Espaciais) sunt. Brasilia
optimum provectum siderale programma in America Latina habet cum significativis
capacitatibus vehiculorum iaciendorum, emissionum collocandarum et satellitum
fabricandarum. Die 14 Octobris anni 1997, Agentura Sideralis Brasiliensis
(Lusitane: Agência Espacial Brasileira) foedus cum NASA obsiganavit ad partes
Internationali Siderali Stationi suppeditandas. Uranium in Ergasterio Liquoris
Propulsorii Nuclearis Resendensi ditatur ut oleum nationalibus energeticis
exigentiis suppeditetur. Coeptae adumbrationes ad conficiendam nationalem primam
navem submarinam nuclearem sunt. Brasilia trium Latinoamericanarum nationum cum
Synchrotronico Laboratorio, investigationis sedes de physica, chemia, scientia
materiarum, scientiis vitae una.

Circa 2 498 aeroportuum in Brasilia sunt, inclusis appulsus campis. Natio
secundum maximum aeroportuum numerum in mundo habet, post solum Civitates
Foederatas. Aeroportus Internationalis Paulistanus-Guarulliensis, in urbe
Paulistana vicinitate situs, maximus occupatissimusque aeroportus nationis est,
plerosque populares commercialesque transitus nationis tractans et urbem
Paulistanam cum propemodum praecipuissimis urbibus mundi conectens. Brasilia 34
aeroportus internationales et 2464 aeroportus regionales habet.

Viae principales oneris et insessorum transitus latores in Brasilia sunt.
Praeses Vasingtonius Ludovicus (1926–1930) "gubernare vias aperire esse" dicere
solebat. Brasilienses gubernationes vias ferriviis et aquaticis viis semper
priorizavit. Praeses Iuscelinus Kubitschek (1956–1960), qui Brasiliopolin
concepit et construxit, alius viarum incitator erat. Iuscelinus Kubitschek
magnarum societatum autocinetorum fabricatoriarum inaugurationi responsalis fuit
(Volkswagen, Ford Motor Company, et General Motors in Brasiliam advenerunt
Iuscelino Kubitschek gubernante), et una rerum quibus ad eas attrahendas usi
sunt, profecto, viarum constructioni favere fuit. Hodie, praeter eas, natio
Audi, BMW, Chrysler, Citroën, Fiat, Hyundai, Mercedes-Benz, Mitsubishi motors,
Nissan, Peugeot, Renault et Toyota quoque habet. Brasilia septimam maximam
industriam auticineticam habet. 37 principales portus in Brasilia sunt quorum
maximus in Hagiopole (Lusice: Santos) est.

Brasilienses incolae a multis phyleticis ethnicisque circulis oriuntur. Ultimus
Instituti Brasiliensis Geographiae et Statisticae (Lusice: Instituto Brasileiro
de Geografia e Estatística) census revelavit haec data; 47% incolarum, circiter
93 miliones, Caucasii; 42.6%, circiter 79 miliones, Mulati et Mixticius (Lusice:
Pardo ravum significans); 6.9%, circiter 13 miliones, Nigritae; 0.5%, circiter
milionem, Asiani; et 0.3%, circiter 519 000, Amerindi autoidentificantur.
Plerique Brasilienses suas origines usque ad Anerindicos autochtones, Lusitanos
colonos aut Africos servos, solos aut in combinatione cum alio aut aliis
ethnicis aut phyleticis circulis vestigare possunt. Ab adventu Lusitanorum
saeculo XVI ineunte, haec mixtura phyletica inter tres circulos Brasiliensis
populi evolutionis pars fuit. In circiter tria Lusicae colonizationis saecula,
Brasilia amplius 700 000 Lusos colonos et quattuor miliones Africorum sevorum
accepit.

Saeculo undevicensimo ineunte, Brasilia ad immigrationem fenestram patefecit; 60
nationalitatum homines in Brasiliam immigraverunt. Circa quinque miliones
Europaeorum et Asiaticorum immigrantium inter 1870 et 1953 advenerunt,
praesertim ex Italia, Lusitania, Hispania et Germania. Saeculo vicensimo
ineunte, Iaponienses et Mediorientales quoque advenerunt. Immigrantes et suos
prognatos magnam percussionem in ethnica Brsiliensis populi compositione
habuerunt et multae diasporae in natione adsunt.

Brasilia maximam Italicae origines populationem? extra Italiam, cum circiter 25
milionibus Italobrasiliensium, maximam Iaponicam populationem? extra Iaponiam,
cum 1,6 milionibus Iaponiensium Brasiliensium, maximam Arabicam populationem
extra Orientem Medium, cum 10 miliones Arabobrasiliensium habet. Ut etiam
secundam maximam Theodiscam populationem? extra Germaniam, cum 12 miliones
Theodiscobrasiliensium, secundam maximam Hispanicam populationem? extra
Hispaniam, cum 15 miliones Hispanobrasiliensium, secundam maximam Polonicam
populationem? extra Poloniam, cum 1,8 milionibus Polonorum Brasiliensium habet.
Nihilominus, maximus et antiquissimus Europaeus ethnicus circulus in Brasilia
Lusobrasilienses sunt et plerique Brasilienses suam originem vestigare usque ad
ethnicum Lusum aut Lusum phylen mixtum possunt. Brasiliensis character mixtura
phyletica est. Genetice, plerique Brasilienses aliquem Europaeorum, Africorum et
Amerindicorum proavorum gradum habent. Tota populatio unus "Brasiliensis"
ethnicus circulus, cum valde variatis phyleticis generibus et abscendentibus,
considerari potest sed sine claris ethnicis subdivisionibus.

Circa 81,3% Brasiliensium aream urbanam incolunt. Urbana territoria Urbs
Paulistana, Urbs Fluminensis, et Urbs Pulchri Horizontis respective cum 19.7,
11.4, et 5.4 miliones incolarum sunt. Anno 2007, quattuordecim urbes amplius
milionem habitantium et sex urbes mundanae (Urbs Paulistana, Urbs Fluminensis,
Soteropolis, Brasiliapolis, Urbs Fortalexiensis et Urbs Pulchri Horizontis)
circa duos miliones habebant. Fere omnia capita maximae sui correspondentis
civitatis urbes, exceptis Urbe Capisabarum, Spiritus Sancti capite, et
Florianopole, Sanctae Catharinae capite. Etiam alia haud capitalia territoria
urbana in civitatibus Sancti Pauli (Campinae, Hagiopolis, et Valles Paraibae),
Fodinarum Generalium (Valles Chalybis), Fluvii Magni Meridionalis (Valles
Sinorum) et Sanctae Catharinae (Valles Itaiaiensis) sunt.

Constitutio Foederalis et anni 1996 Lex Generalis Educationis in Brasilia
quomodo Gubernatio Foederalis, Civitates, Pagus Federalis et Communia sua
respectiva educativa systemata gerere et instruere debant statuit. Singula haec
publica educativa systemata responsalia de propriis singulis sustentionibus
sunt, quae aerarium quoque et pecuniariarum opium mechanemata et fontes gerunt.
Nova Constitutio 25% civitativorum communialiumque vectigalium et 18% foedralium
vectigalium educationi reservat.

Scholae privatae programmata publicum scholare systema complere in promptu sunt.
Anno 2003, alphabetizationis index 88% incolarum et iuvenum alphabetizatorum
index (15-19 annos) 93,2% erat. Analphanetismus in Boreoriente maior est,
circiter 27%, cum maiore ruralium pauperum proportione. Quamquam eodem anno,
Brasiliensis educatio demissos efficientiae gradus quindecim annos natis
studentibus habuit, praesertim in publico scholari rete. Educatio Superior cum
praegraduatis aut sequentialibus cursibus incepit, qui dissimiles speciales
electiones ut academicas aut vocationales vias offerunt. Secundum electionem,
studentes suum educativum ambitum cum postgraduatis cursibus stricto aut lato
sensu emendare possunt.

Publicum sanitarium systema ab omnibus gubernationis gradibus geritur et
suppeditatur, dum sanitas privata complementarium munus efficit. Varia in
Brasiliensi sanitario? systemate problemata sunt. Anno 2006, mortalitas
infantilis, mortalitas puerilis, mortalitas materna, mortalitas propter haud
transmissibiles morbos et mortalitas externis causis effecta: transvectionem,
violentiam et suicidium, fuere.

Lingua Lusitana est publica Brasiliensis lingua. Fere omnes Brasilienses
Lusitane loquuntur, et propemodum una lingua qua diaria, radiophonia, et
televisio, omnibus negotialibus aut administrativis scopis, utuntur, excepta
lingua Brasilica (lingua Lusitana: Nheengatu), indigena Americae Australis
lingua, quae "coofficialem"? statum iuxta Lusitanam in commune Sancti Gabrielis
Cataractae (Lusitane: São Gabriel da Cachoeira) consecuta est. Insuper, Brasilia
una Lusophonica civitas in Americis, linguam pro ponderis parte Brasiliensis
"nationalis identitatis" habens cum cultura populi dissimili suarum
Hispanophonicarum vicinarum.

Lingua Lusitana Brasilica suam propriam evolutionem, Amerindicis et Africis
linguis affecta habuit. Propterea, lingua aliquantum dissimilis eius qua
Lusitania et aliae Lusophonicae civitates loquuntur est. Ex anno 2008, Lusitania
suam propriam linguam ad accommodandas linguisticas Lusitanae Brasilicae
evolutiones emendare considerat ex quo duae linguae discesserunt.

Minoritariis linguis per vastum civitatis territorium loquuntur. Quarum
aliquibus indigenae populi loquuntur: centum octoginta Amerindicis linguis in
remotis locis loquuntur. Aliquibus immigrantes et sui prognati loquuntur.
Ponderis communitates sunt Theodisce (praesertim Hunnice, Theodiscae Superioris
parte) et Italiane (praesertim Talianice, Veneticae originis) loquentes in
meridiana civitate, ambae linguae valde lingua Lusitana affectae sunt.

Magna elementorum varietas societatem cum considerabili ethnica multiplicitate
creat. Brasiliensis cultura historice Europaeis, Africis, et Amerindicis
culturis traditionibusque affecta est. Principale primum pondus a Lusitana
cultura propter fortes coloniales laqueos cum Imperio Lusitano derivatur. Inter
alias hereditates, Lusi linguam Lusitanam, Ecclesiam Catholicam Romanam, et
colonialia architecturialia genera introduxerunt. Alii Brasiliensis culturae
aspectus Italorum, Theodiscorum, et aliorum Europaeorum immigrantium
contributiones sunt qui in magno numero advenerunt et quorum pondera
appropinquate Meridie et Austroriente Brasiliae sensa sunt. Amerindici populi
Brasiliae linguam et coquinam affecerunt; et Afri, in Brasiliam servi allati,
linguam, coquinam, musicam, saltationem, et religionem affecerunt.

Litterae in Brasilia a saeculo sexto decimo, a scriptis primorum Lusorum
exploratorum in Brasilia originem trahit, ut Petrus Vaz de Caminha, navigatoris
Petri Álvares Cabral classis scriptor. Coquina multo secundum regionem variat
quod nationalem autochthonum et immigrantium mixtionem reddit. Quod nationale
culinarium genus regionalium dissimilitudinum servatione signatum creavit.
Brasiliensis culturalis traditio ad musicalium generum tendit sambam, bossam
novam, forrovum, fervum, pagode (Lusitane: samba, bossa nova, forró, fervo et
pagode) et multa alia comprehendentium. Brasilia etiam ad musicam classicam
contulit, quae in multorum compositorum opera videri potest. In artibus
oculorum, ponderis hodiernae artifices Anita Malfatti et Tarsila do Amaral ambae
principales antesignanae? in arte Brasiliensi fuerunt. Cinematographia iamdiu
adest, cuius origo ad medii ortum exeuntis saeculi undevicensimi trahitur, et
novum inter civitates acclamationis gradum recentibus annis consecuta est.

Carnelevarii festivalia (Lusitane: Carnaval), cum spectacularibus viariis
processionibus et vibrante musica, una potentissimarum Brasiliae imaginum facta
sunt, quorum annualia sollemnia quadraginta dies ante Pascham capiunt et initium
Quadragesimae signant. Carnelevarium per totam Brasiliam cum dissimilibus
regionalibus moribus celebratur, sed spectacularrimae? celebrationes extra Urbem
Fluminensem in Soteropole, in Urbe Recifensi et Olindae aguntur, quamquam
eventuum naturá variat. Alia regionalia festivalia Boibumba et Festa Iunina
(Lusitane: Boi Bumbá et Festa Junina) sunt.

Religio in Brasilia diversificatissima est: constitutio religionis libertati
providet, et gubernatio generaliter hoc ius in praxe veretur. Ecclesia Catholica
Romana dominans esft, quod Brasiliam maximam Catholicam nationem mundi facit.
Formale vinculum inter civitatem et Catholicismum Romanum exeunte saeculo
undevicensimo sectum est; nihilominus, Ecclesia Catholica Romana pondus de
civitatis rebus adhuc exercet. Protestantes numerice augent. Usque ad annum
1970, plerique Brasilienses Protestantes "traditionalium ecclesiarum" sodales
erant, praesertim Lutherani, Presbyteriani et Baptistae. Ex isto anno,
Pentecostalium et Neopentecostalium sodalium numeri significative auxerunt.
Traditionalia Africa credibilia, a servis adlata, cum Catholicismo ad creandas
Afrobrasilienses religiones temperantur ut Macumbam, Candomble et Umbandam.
Amerindi amplam autochthonicarum religionum secundum circulum mutantium
varietatem colunt. Religio Islamica in Brasilia initio ab Africis servis culta
est. In praesenti, Musulmani incolae in Brasilia a plerisque Arabibus advenis
constituuntur. Circiter quinquaginta quinque meschitae et religiosae domus
Islamicae. Recentissima mos ad Religionem Islamicam conversionum incrementum
inter haud Arabes incolas fuit.

Secundum Demographicum censum anni 2000, 73.9% incolarum Catholicum Romanum;
15.4% Protestans; 0.91% aliarum Christianarum denominationum est; 1.33%
Kardecisticum spiritismum; 0.31% Africas traditionales religiones; 0.01%
Amerindicas traditiones sequitur; 7.35% se agnosticum, atheum aut sine religione
considerat; et 0.81% aliarum religionum ut Buddhismi, Iudaismi, Islamismi sodale
est et aliqui dissimilium religionum mixturam colunt.

Pediludium (Lusice: futebol) popularissimus ludus athleticus in Brasilia est.
Turma Pediludica Nationalis Brasiliensis sive Selectio Brasiliensis (Lusice:
Seleção) victrix in Certamine Mundano Pedilusorio fuit, culmen mundanum
quinquies annis 1958, 1962, 1970, 1994, et 2002. Canistripila, follis volaticus,
certamina autocinetica et artes Martiales quoque frequens auditorium attrahunt.
Quamquam assidue non coluntur ut antehac nominati ludi athletici, tenniludium,
manufollium, natatio, et gymnastice augentem enthusiastarum numerum ultimis
decenniis invenerunt. Aliquae ludi athleticae variationes in Brasilia ortae
sunt. Pediludium harenae, pediludium aulare, et pediludium volaticum (Lusitane:
futebol de areia, futebol de salão et futevôlei respective) in natione ut
pediludicas variationes emerserunt. In artibus Martialibus Brasilienses
capoeiram, omnivaleum et ziuziutum Brasiliense (Lusitane: capoeira, vale tudo et
jiu-jitsu brasileiro respective) evolverunt. In certaminibus autocineticis,
Brasilienses autocinetistae mundanum Formulae Unius campionatum octiens
abstulerunt; Emerson Fittipaldi annis 1972 et 1974; Nelson Piquet annis 1981,
1983 et 1987; et Ayrton Senna annis 1988, 1990 et 1991.

Brasilia ponderis ludi athleticorum eventuum ordinationem suscepit: natio
Certamen Mundanum Pedilusorium 1950 ordinavit et hospitio accepit et electa est
ut Certamen Mundanum Pedilusorium 2014 hospitio accipiat. Circuitus in Urbe
Paulistana situs, Autodromon Iosephi Caroli Pace (Lusitane: Autódromo José
Carlos Pace), annuale Magnum Praemium Brasiliense hospito accipit. Urbs
Paulistana Quartos Ludos Panamericanos anno 1963 ordinavit et Urbs Fluminensis
Decimos Quintos Ludos Panamericanos hospitio anno 2007 accepit. Brasilia etiam
quater hospitio Olympicos Ludos Aestivos cum Olympica Urbis Fluminensis
petitione Ludis anni 2016 accipere conatur.



https://la.wikipedia.org/wiki/Austria

Austria (Theodisce Österreich, ex forma vetere Ostarrichi) est res publica
foederalis in media Europa sita. Tres provinciae Romanae, nominatim Raetia,
Noricum, et Pannonia, erant ex toto (sc. Noricum) aut ex parte in terra
hodiernae civitatis Austriae. Terrae finitimae sunt Slovenia Italiaque in
meridiem, Helvetia Lichtensteinumque in occasum, Germania et Cechia in
septentriones, Slovacia Hungariaque in orientem.

Austria est civitas neutralis, quae, verbi gratia, Consociationi Foederis
Atlantici Septemtrionalis non interest, aliter ac plurimae Europae civitates.
Neutralitas sequitur ex Pacto Civitatis Austriacae (Theodisce Staatsvertrag), 15
Maii 1955 Vindobonae obsignato, quo Austria se in neutralitatem perennem
constrinxit.

Consilium Nationale Austriacum (Theodisce Nationalrat, cum 183 scamnis) de 29
Septembris 2013 componitur ita:

Praeses foederalis partium SPÖ Henricus Fischer die 25 Aprilis anni 2005 electus
est cum 52,41% suffragiorum contra 47.59 centesimae suffragiorum Benedictae
Ferrero-Waldner. Die 8 Iulii anni 2004 in munus ingredit, biduum post sui
decessoris Thomae Klestil decessum.

In Europae Mediae corde, Austria eam opportunitatem, ut sit finitima octo
nationibus, habet. Montana natio est: Alpes duas tertias superficiei partes
occupant, qua re Austria interdum res publica alpina (i. e. Alpenrepublik)
nominatur. Longissimum flumen Danubius Germaniam, Slovaciam, Hungariam, Serbiam
et Romaniam etiam transit, cuius percursio circiter 350 km in Austria lata est.
Altissimum acumen est Magnus Campanarius (Theodisce Großglockner) 3797 metrorum.

Fere 70 centesimae nationis Alpibus teguntur, ubi flumina Aenus, Iuarum sive
Viarum sive Igonta Dravus, Mura, valles in quibus Alpina humana vita cogitur
percurrunt. Quia non tota terra montana est, natio prosperam agriculturam et
viniculturam possidet. Oriente Sinus Vindobonensis est ubi Danubius Austriae
capiti, Vindobonae iungitur. Inter lacus, Bodamicus eminet.

Natio circiter octo miliones incolarum habet et suum caput, Vindobona, 1,67
miliones incolarum, quamobrem, crebro dicitur de macrocephalia, velut in
Francogallia de Lutetia. Sicut in multis nationibus opulentis etiam populus
austriacus senescit.

Austria in civitates seu terras foederales (Theodisce: Bundesländer (pl.), sg.
Bundesland) novem divisa est:

Civitates dividuntur in 84 circulos (Theodisce Bezirke) et 15 municipia
(Statutarstädte), quorum nomina sunt: Castrum Ferrum, Graecia, Pons Aeni,
Clagenfurtum, Cremisa, Lentia, Rust, Salisburgum, Cetium, Stira, Santicum,
Waidhofen, Ovilava, Vindobona, Nova civitas Viennensis.

Maxima pars circulorum etiam in circulos iudiciales dividitur, quorum sunt
numero 200 (saepe cum iudicio locali), limites autem circulorum iudicialium cum
divisione administrativa non semper congruunt.

Vindobona simul est caput Austriae, civitas, circulus sive municipium et
commune. 23 tribus Vindobonae, cum circuli communales vocentur, tamen circulis
supra descriptis pares non sunt, quod gubernatoribus eorum electis pauca
auctoritas est.

Aliquibus in civitatibus veteres appellationes regionum, scilicet Gau (i.e.
pagus) sive Viertel (i.e. quarta pars) sunt in usu, tamen vi administrativa
carentes.

Magnam partem Austriae olim Celtae incoluerunt, quorum civitas a Romanis Regnum
Noricum appellabatur. Id paulatim vi absente Imperio Romano adiunctum est.

Omnes regiones a Danubio in meridem spectantes a primo saeculo exeunte partes
Imperii Romani fuerunt ad provincias Raetiam, Noricum et Pannoniam pertinentes.
Tempus Romanum in regionibus ad Danubium sitis anno 488, cum Romani
demigraverunt, finem habuit, in Austria meridiana sexto saeculo exeunte.

Imperio Romano labente Hunni eam regionem populaverunt, aliis gentibus
sequentibus, qui de hereditate Imperii Romani certaverunt.

Anno 788 Carolus Magnus Avaros incolas devicit quorum terram nunc Austriam
nominamus. Permultae coloniae Germanorum deductae sunt. Regio primo marcha
("Marcha Austriae" sive "Marcha orientalis"), postea ducatus factus est.

Saeculo XIII Ottocarus II, rex Bohemiae, etiam dux Austriae (abb anno 1251)
erat, sed anno 1278 a Rudolpho I devictus est, qui primus domus Habsburgensis
dux Austriae Styriaeque factus est.

Saeculo XIV Domus Habsburgensis Tyrolum Tergestemque suscepit. Rudolphus IV
(1358–1365; dictus "fundator") Universitatem Vindobonensem fundavit, quae adhuc
"Alma Mater Rudolphina" appellatur. Idem litteris ficticiis nomine Privilegium
Maius nomen archiducis multis praerogativis deditum postulavit, quod postea
(anno 1453) ius ratumque factum est.

Reformatio ecclesiae initio celeriter propagata, saeculo decimo septimo autem
repressa est. A saeculo decimo quinto exeunte usque ad annum 1690 terrae
Habsburgenses saepe ab Imperio Ottomanico oppugnatae sunt. Anno 1529 Ferdinando
Primo imperatore copiae Ottomanicae prima obsidione Viennenensi defendi
potuerunt, post secundam obsidionem Viennensem anno 1683 exercitus Habsburgenses
(imprimis Eugenio principe duce) Turcas reppulerunt, ut anno 1699 Caroloviciae
et anno 1718 Passaroviciae paces fierent, quibus confinia usque ad annum 1908
firma adepti sunt.

Maria Theresia ministros imperiales creavit provinciarumque libertatem
comminuit. Filius eius Iosephus II linguam theodiscam per totum regnum
praescribere conatus est.

Discrimine Napoleonicorum bellorum finito Austria magnam partem mediae Europae
Balcanorumque dominabatur. Sub Francisco Iosepho (anno 1867, vide: Conventio
Austro-Hungarica), Imperium Austriae ita regionatim divisum est inter Austriam
et Hungaria, ut (Imperium Austro-Hungaricum) imperium Austriae et regnum
Hungaricum contineret.

Post primum bellum mundanum regnum Austriacum, vituperatum tamquam populorum
carcer (theodisce Völkerkerker), dissolutum et divisum est inter singulas
civitates novaeque respublicae fundatae sunt. Austria in priscas provincias
Germanorum reducta est.

Anno 1938 Germania Austriam invasit et sibi iunxit. Post secundum bellum
mundanum Austria res publica democratica facta est: culmen politicum ad
libertatem plenam reddendam fuit Pactum status Austriaci anni 1955. Nationibus
Unionis Europaeae Austria interest.

Austriaci eiusdem generis populus est, quamquam quattuor decennia magnae
immigrationis significanter Austriacam incolariam compositionem immutaverit.

Secundum anni 2001 incolarum censum, 88.6 centesimae indigenarum Theodisce
utentes (quorum 96% Austrobavaricis dialectis et 4 centesimae Alemannicis
dialectis utuntur, dum reliquum 11.4 centesimae aliquot allophylicis linguis
utuntur. Haud Theodisce Austriaci loquentes dividi possunt in duos circulos:
traditionales allophylos, Imperii Habsburgorum antique partibus territoriis
conexos, et novos allophylos, e recenti immigratione provenientes.

Solum tres numerice significantes traditionales allophylici circuli sunt
--14.000 Carinthii Sloveni (secundum anni 2001 censum- haud sollemnes
Slovenicarum societatum aestimationes augent numerum ad 30 000–50 000) in
Austriaca Carinthia (Austromedia in Austria) et circiter 25.000 Croatarum et
20 000 Hungarorum in Burgenlandia (iuxta Hungaricum limitem) . Sloveni valde
iunctam communitatem conformant quorum iura et etiam Croatarum lege proteguntur
et generatim in praxe servantur. Praesentes Austriae fines, olim Imperii
Habsburgorum centrum secundam civitatem maximam in Europa constituens, e Foedere
Sancti Germani in Laya anno 1919 instituti sunt. Aliqui Austriaci, particulatim
circa Vindobonam, adhuc cognatos in Cechia, Slovacia et Hungaria habent.

Parvus Hamaxobiorum, Romaniensium et Sintiorum, allophylus etiam nationem
incolunt, quorum multitudo cum finitimarum nationum emigratione augere videtur.

Secundum Grapheum Rationarium Austriacum, in anni 2006 dimidio, 814 800 advenae
legaliter Austriam incolunt, 9,8 centesimae totorum incolarum repraesentantes,
maximorum indicum in Europa unus. Horum advenarum sessorum, 305 100 ex Antiqua
Iugoslavia et 110 00 e Turcia venerunt. Crescentis naturalizationis indicis
gratia, 330 000 homines inter annum 1985 et exeuntem annum 2003 naturalizati
sunt, circiter 4 centesimae 7,4 milionum Austriacorum civium hodie nationem
incolentium repraesentantes.

Inter 250 000 et 270 000 ethnicorum Turcicorum (incluso? considerabili Turcarum
Carduchorum allophylo) hodie Austriam incolunt. Circiter 3 ad 3,5% totius
multitudinis unicus ethnicus allophylus maximus in Austria conformant. Circa
13 000 Turcae anno 2003 naturalizati sunt et, dum 2000 Turcae Austria eodem anno
reliquerunt, 10 000 nationem immigraverunt, quod magnam incrementi proclivitatem
confirmat.

Multorum Austriacorum et Austriacae Gubernationis obstantia ut de accessu ad
Unionem Europaeam dialogus cum Turcia Octobre anni 2005 aperiatur videtur saltem
partim conecti metui ut, si liber Unionis Europaeae territorio motus, immodicus
Turcarum civium numerus Austriam idoneum locum immigrationi eligere possit, quia
iam est ibi bene stabilita Turca communitas. Comparate, solum 12 000 Turcae
cives Italiam ineunte anno 2004 colebant.

Circiter 78% omnium Austriacorum Romani Catholici sunt. Ecclesia a politica
activitate abstinet; nihilominus, laicae Catholicae societates cum conservativis
Partibus Popularibus consociantur. Partes Socialdemocraticae Austriacae iam
dudum suam anticlericalem positionem reliquerunt. Parvi Lutherani allophyli
praesertim Vindobonae, in Carinthia, et in Burgenlandia inveniuntur. Immigratio
per ultima decennia Musulmanorum excentationem? auxit.

Haec data ex Libro factorum mundanorum Mediae Intellegentiae Agenturae (Anglice:
CIA World Factbook) et Rationario Austriae (Theodisce Statistik Austria).

Austriacarum transvectionum infrastructura directe suo situi, altera ex parte
Alpibus mediis, et alteran? in parte quadrivii in corde Europae Mediae statui,
conectitur, tam ex aspectu autoviariarum quam ferriviariarum conexionum. In
Alpibus viarum communicationis explicatio numerosis specibus et pontibus eget
qui extremis meteorologicis condicionibus resistendi sunt. Propter medium situm,
Austria de facto transitus civitatem constituit, praecipue per boreomeridionalem
et boreaustrorientalem axes, et casu Sipario Ferreo, etiam per
anatoloccidentalem? axem. Quod enormem? viarum communicationis immodicitatem?
sic implicat, praesertim in fragilibus oecologicis zonis, quod provocat
incolarum partis protestationes.

Ut haec difficilis attentionum copulatio adspiciatur, simul oeconomicarum
oecologicarum, aliquae rationes necessariae factae sunt, quae Austriam in
ambitali protectione antecessoriam nationem faciunt. Alpina res publica
praecocissime verbi gratia catalyzatrorum usum in motratis vehiculis imposuit.
Aliquae viae circulationis non aperiuntur exceptis autocinetis onerariis propter
molestiam sonoram minutam. Diversae deregulationes, nihilominus, praecipue inter
aliquos incolas tales quales vallis Aeni, sensum ut instantiis regulationis
cogantur internationalibus et nationalibus planis imprimis per Unionem Europaeam
agendo traxit.

Rete viarum praecipue Civitate sustentatur. Vectigal super vehiculis super rete
viarum est, sub forma sigilli obligatorii (73 € anno 2007 pro sigillo annuo).
Autocinetis onerariis canon chiliometricum solvendum est (maximum 0,273 €/km) ad
societatem ASFINAG.

Maxima retis ferriviarii pars societate ÖBB (Österreichische Bundesbahnen)
geritur. Etiam aliae societates in Austriaca transvectione ferriviaria adsunt,
seu Civitatibus seu campo privato possessae.

Rete S-Bahn (suburbana transvectio ferriviaria) solum in regionibus Vindobonam
et Salisburgum circumdantibus in praesenti distenditur. Graecia, Lentia et Pons
Aeni talium retium proposita habent.

Vindobona una urbs Austriaca quae cum vero rete ferriviae subterraneae (U-Bahn)
ornatur. Aliquae retis tramviae Lentiae stationes sub terra sunt. Urbes
Vindobonae, Graecia, Lentia, Pons Aeni et Gmunda etiam tramviae rete possident.
Urbs Serfaus, in Tirole sita, Luftkissenschwebebahn subterraneum possidet,
aliquando putatum minima ferrivia in mundo.

Austria multos artifices inclitos mundo dedit, praecipue Wolfgangum Amadeum
Mozart (Salisburgi natum), Franciscum Schubert (Vindobonae natum), Ioannem
Strauss seniorem et Ioannem Strauss iuniorem (patrem filiumque), Antonium
Bruckner, et Gustavum Mahler.

Civitas plurimas orchestras cum fama inter civitates habet, praesertim
Orchestram Philarmonicam Vindobonensem, ab invitatis ducibus claris conductam,
et Concentum Musicum Vindobonensem, a Nicolao Harnoncourt ductum.

Inter Austriacos inclitos sunt Ludovicus Boltzmann et Ervinus Schrödinger
physici; Leopoldus Biwald rhetoricus, physicus theologus; Gregorius Mendel
biologus; Ludovicus von Mises et Fridericus Hayek oeconomistae; Carolus Popper
et Ludovicus Wittgenstein philosophi; Sigismundus Freud psychoanalysta; Iosephus
Maria Stowasser philologus; Stephanus Zweig, Robertus Musil, Franciscus Kafka,
Elfrieda Jelinek et Thomas Bernhard scriptores; Gustavus Klimt et Egon Schiele
pictores; Antonius Sailer, Hermannus Maier, Anna Maria Moser-Pröll, Annetta
Wachter, et Beniamin Raich nartatores; Christina Stürmer musica rock; Arnoldus
Schwarzenegger actor et gubernator; Romya Schneider actrix; Ferdinandus I,
Ferdinandus II, et Franciscus II imperatores; Elisabetha Austro-Hungarica
imperatrix; Maria Leopoldina Iosepha Carolina archiducissa (etiam imperatrix
Brasiliae); et Georgius Haider, gubernator Carinthiae.



https://la.wikipedia.org/wiki/Physica

Physica (-ae, f.) (Graece φυσικός 'naturalis', ex Graece φύσις 'natura') est
scientia naturalis quae in studio materiae et eius motus per spatium tempusque
implicatur, cum notionibus cognatis sicut energia et vis. Latius descripta,
physica est generalis rerum naturae explicatio praebita omnes ad causas
intellegandas quibus universum se gerit.

Physica est una ex venerabilissimis disciplinis academicis, fortasse veterrima
(cum astronomia). Per duo millennia autem, usque post res novas scientificas
saeculi sexti decimi, physica fuit indiscreta pars philosophiae naturalis et
historiae naturalis, una cum chemia, certis mathematicae ramis, et biologia.
Tandem, saeculo decimo nono haec studia indiscreta in varias disciplinas
hodiernas specializata sunt. Nihiliminus, usque hodie novae notiones in physica
saepe fundamentales aliarum scientiarum machinationes explicant cum novas
aperiunt rationes investigationis e.g. in mathematica et philosophia.

Physica in saecula maxime prodest propter progressum in technologiis quae ex
inventis theoreticis oriuntur. Exempli gratia, progressus in cognitione
electromagnetismi et physicae nuclearis ad evolutionem novorum operum recte
duxit, quae societates hodiernas multo mutavit, sicut televisio, computatra,
apparatus domestici, et arma nuclearia. Progressus quoque in thermodynamica ad
evolutionem industrializationis duxit, et progressus in mechanica evolutionem
calculi excitavit.

Physicae propositum est invenire leges naturales quantitativas quae ad omnes res
pariter spectant, adaeque tantum ad res vivas quantum ad res inanimas, ad
distantias subnucleares circum 10-20 m quantum ad distantias intergalacticas
circum 10+20 m. Ob universalem harum legum naturam, physica saepe
elementarissima? inter varias disciplinas scientiasque naturales dicitur.

Propterea quod physica fundamenta quantitativa dat biologiae, chemiae,
astronomiae, et aliis disciplinis, fines inter eas et physicam saepe inclari
sunt. Exempli gratia hodie sunt multae disciplinae quae ad physicam et aliam
scientiam simul spectant sicut: cosmologia, astrophysica, biophysica, physica
medica, physica chemica, et chemia physica. Saepe differentia inter disciplinas
sola provenit ex causa quam investigatores corde habent: quaeruntne
investigatores praecipue leges universales? Aut leges quae solae ad hanc
disciplinam specialem spectant? Prius propositum physici habent; posterus
biologi aut astronomi, et caeteri.

Ob quantitativam legum physicarum naturam, omnes leges physicae insigne in forma
mathematica concipiuntur. Mathematica et physica coniunctim diu ingressi sunt.
Saepe physici e necessitate per argumenta dubia mathematicam novam commenti
sunt, quam mathematici sero bene confirmaverunt. Exempli gratia, calculus
infinitesimalis saeculo sexto decimo excogitatus est, sed argumentum
epsilon-delta, quod integrationem differentiationemque valide sustinuit, solum a
Bernardo Bolzano anno 1817 creatum est. Etiam sunt exempla ubi ingressa
mathematica scientiam physicam proferunt: inventio numeri imaginarii saeculo
duodevicensimo, e.g., effecit ut physici saeculo vicensimo potuerint mechanicam
quanticam invenire.

Quod complurae eorum adiunctae proprietates e rerum constitutione proveniunt,
physica elementa specialiter petit fundamentalia quae omnia materia constituent.
Secundum theoriam canonicam omnes res ex duodecim particulis fermionicis
fundamentalibus et duodecim particulis bosonicis fundamentalibus factae sunt.
Particulae bosonicae serviunt ut vires inter particulas fermionicas
transmittantur. Haec autem theoria incompleta est quia non includit vim
gravitatis. Et sunt multa alia problemata physica usque hodie extantia quae
manent resolvere, sicut problema mensurae quanticae, quae constat in
incongruentia fundamentali inter theorias quanticas et relativisticas. Qua de
causa ad haec problemata resolvenda hodie proponiuntur multae theoriae
speculativae sicut theoria chordarum, et gravitas quantica.

Homines rerum naturae causas diu scire conati sunt. Praecipue quod caelestia
praedici possent quaestitum est. Philosophia naturalis ex Graecia per aevum
archaicum (650 a.C.n.–480 a.C.n.) orta est, cum Thales Milesius et alii
philosophi praesocratici supernaturales, mythologicas, et religiosas rerum
naturalium explanationes refutantes, declararent omni casui esse causam
naturalis. Notiones proposuerunt ratione et observatione confirmatas, et multae
eorum coniecturarum in experimentis probatae sunt felices, exempli gratia,
atomismus.

Multi philosophi theorias astrologiae et atomorum invenerunt: Leucippus atomos
introduxit; Archimedes solutionem vectibus et aliis mechanicae physicae
statisticaeque invenit. In medio aevo physici periclitationes egerunt;
clarissimi fueunt Isaac Newton et Galileo Galilei et Iohannes Kepler. Saeculo
vicesimo, Albertus Einstein physicam in faciem hodiernam flexit.



https://la.wikipedia.org/wiki/Londinium

Londinium (Anglice: London, [ˈlʌndən]) est urbs capitalis Angliae et Regni
Britanniarum omnis, eodemque tempore maxima et frequentissima Britanniae regio
metropolitana, atque maior industriae humanae sedes. Historia huius urbis per
duo millennia durat quia revera a Romanis condita est, qui hunc situm Londinium
appellabant. Urbis "cor"—antiqua Londinii Urbs, saepe "milia passuum quadrata"
dicta, districtus ad aerarium pertinens—fines mediaevales magna ex parte
retinet. A saeculo undevicensimo, nomen Londinii etiam ad metropolim pertinet
quae circa hoc cor crevit. Temporibus hodiernis, plurimum huius conurbationis
regionem Londinii figurat et administrativam maioris Londinii regionem, cui sunt
Demarchus et conventus vocibus populi Londiniensis electi.

Londinium est praestans urbs orbis terrarum , maxima mundi sedes aeraria cum
Urbe Novo Eboraco, et habet maximum GDP urbanum in Europa. Media urbs est sedes
plurimum civitatis summarum centum societatum (FTSE 100) et plusquam centum
Europae 500 maximarum. Londinii pondus erga civilem rationem, res aerarias,
educationem, oblectamenta, media accumulata, habitum, artes, et culturam ad
summam eius gloriam universam auget. Id est maior studii locus domesticorum
externorumque salutatorum. Id fuit situs Olympicorum Aestatis 1908 et 1948, et
erit situs ludorum Aestatis 2012. Id quattuor Situs Patrimonii Mundi continet:
Turrim Londiniensem; regales hortos botanicos Kewenses; situm qui palatium
Westmonasteriense, abbatiam Westmonasteriensem, templumque Sanctae Margaritae
comprehendit; et historicum Grenovici locum, ubi Regium Observatorium circulum
meridianum Grenovicensem (0° longitudinis) et GMT designat.

Orthographia nominis Londinii multis modis datur. Romani a principio Londinium
scripserunt: sic Tacitus infra verbatim citatus, Itinerarium Antonini et
inscriptiones multae; taliter Graece Ptolemaeus Λονδίνιον. Auctores tardiores et
mediaevales aliter scripserunt, inter quos enumerare oportet Ammianum
Marcellinum qui Lundinium, Bedam venerabilem qui Lundonia scripsit, alios
posteriores qui Londonia et Londonium, alios etiam recentiores qui Londinum.
Linguis postromanis Cambrice Caer Lundein scribitur, Anglosaxonice Lundenburg,
Lundenceaster atque on Lundene, lingua Anglica media Lundin, lingua
Anglonormannica Lundres.

Originem praeromanam huius nominis haud pro certo dare possumus, etiamsi Eilert
Ekwall, nullo dubio expresso, e radice Celtica trahit *londo- ('fortis,
animosus'; cf. lingua Hibernica antiqua lond-) per nomen sive hominis cuiusdam
Celtae sive tribús praeromani.[t 1]

Nomen "Augusta" apud auctores Romanos posteriores reperitur inter quos Ammianum
Marcellinum et haud dissimiliter scriptorem cosmographiae Ravennatis. Ita anno
circiter 400 secundum Notitiam dignitatum Londinii in urbe operam dedit
officialis quidam "praepositus thesaurorum Augustensium".

Nomina ficta huius urbis necnon etymologiam fictam evolvit medio saeculo decimo
Galfridus Monemutensis isto libro quem intitulavit Historia Regum Britanniae.
Ibi narrat urbem a Bruto Troiano, Aeneae pronepote, conditam et ad honorem
proavorum "Troia Nova" appellatam, nomenque hoc graduatim in "Trinovantum"
commutatum. Regem deinde Londiniensem Lud novum nomen huic urbi dedisse Caer Lud
('castrum Lud'), postea in nominibus Cambrico, Latino et Anglonormannico
mutatum; eundem Lud iuxta portam Londiniensem Ludgate sepultum esse. Haec
narratio cum rebus alibi notis connectitur. Trinovantes re vera fuerunt tribus
vel civitas regionis Londiniensis in Britannia praeromana; appellationem autem
"Trinovantum" Galfridus ipse ut videtur finxit. Brutus Troianus iam a Nennio
anno circiter 900 conditorem Britannorum, qui ab nomen populi et insulae
traxerint, fuisse adseveratur. Lludd Llaw Ereint, scil. "Lludd manibus
argenteis", fuit heros mythologiae Cambricae, sed Galfridus falso nomen eius cum
nomine urbis Londinii coniunxit.

Nomen huius loci praeromanum esse fere omnes confitentur, sed archaeologi nihil
usque adhuc reppererunt quo monstrari potest Londinium ante aevum Romanum
conditum vel habitatum fuisse. Britannia a Romanis, principe Claudio, ab anno 43
conquisita, Camuloduno statim ad dignitatem coloniae et officium praesidii
administrationis provincialis erecto, Londinium ad Tamesis fluminis traiecto
intra paucos annos conditum esse haud dubitare licet. Oppidum iam anno 47
aedificabatur: canalem enim ligneum, iuxta viam urbanam Romanam olim positum et
sub prima ad viam hodiernam Poultry domo effoditum, ex arbore hoc anno caesa
sculptum esse a dendrochronologia constat. Britanni rebellatores, Boudica
reginá, oppidum novum anno 60 destruxerunt, sicut Tacitus narrat:

Urbs restructa rapide crescebat. Eo saeculo I exeunte vel II ineunte praesidium
praefecti provincialis constitutum est. Saeculo II exeunte moenia urbis
aedificata sunt quorum fragmentum etiam hodie monstrantur. Memoria moeniorum
nomine viae hodiernae London Wall ("moenia Londiniensia") servatur. Basilica
omnium urbium transalpinarum maxima Londinii in urbe constructa est. Ibi fuerunt
Mithraeum aliaque templa nonnulla et thermae.

Intra moenia Londiniensia anno 296 milites imperatoris Constantii Chlori
mercenarios Francicos usurpatoris Allecti, qui urbem vastabant, devicerunt et
interfecerunt. Iam ante annum 314 episcopatus Christianorum Londinii constitutus
erat, unde eo anno episcopus Restitutus ad Concilium Arelatense profectus est.
Bellis autem tam civilibus quam externis saevientibus aedificia Londinii publica
iam saeculo IV exeunte delapidabantur. Romani e provinciis Britannicis omnibus
annis circiter 408/410 recederunt.

Paulo post migrationes Anglorum et Saxonum vicus mercatorius, nomine Lundenwic,
extra moenia Romana ad ripam Tamesis iuxta viam quae hodie The Strand ('ripa')
appellatur iam saeculo sexto exeunte crescebat. Ruinas et sepulturas huius aevi
archaeologi sub foro Covent Garden appellato reppererunt.

Anno 604 episcopum Mellitum ab Augustino Cantuariensi missum recepit Saberhtus
rex Orientalium Saxonum, "quorum metropolis" (ait Beda) "Lundonia civitas est,
super ripam praefati [Tamensis] fluminis posita, et ipsa multorum emporium
populorum terra marique venientium". Londinii eisdem annis, Saberhto in
religionem Christianam baptizato, ecclesia cathedralis Sancti Pauli condita est.

Londinium est multis "domibus publicis", scilicet cauponis sive tabernis,
celebre.

Ferrivia subterranea metropolitana Londiniensis (Subterranea Londiniensis) est
omnium vetustissima toto in orbe terrarum. Sermone cottidiano tube ('tubus') pro
sua forma rotunda etiam appellatur. Praeterea, celebria laophoria rubra duobus
pontibus instructa sunt quae non solum Londini sed toto in regno Britannico
invenitur. Nuper quidem administri etiam laophoria emerunt uno solum ponte
instructa, 18 metra longa, apud DaimlerChrysler societatem autocineticam facta.

Sicut Britanniae meridianae fere omni, urbi Londinio clima est temperatum
oceanicum per enumerationem Köppen–Geiger, in stationes quattuor divisum,
aestatibus mitibus, hieme modice frigida; temperatura aëris media a mense
Decembri ad Februarium 7° atque mensibus Iulio et Augusto 19.5°, minima inter
4.5° et 15.5°, maxima inter 8.5° et 23.5°, sed minima extrema usque hodie nota
−16.1° in regione suburbana Northolt mense Ianuario 1962, maxima extrema 38.1°
iuxta Kew mense Augusto 2003, quo anno sub aestate calidissima temperatura media
dies sibi insequentes quattuordecim supra 30°, elevata est, duos dies etiam 38°,
centenis hominum eis diebus propter calorem mortuis; pluviis (iuxta aëroportum
Heathrow verificatis) mense Februario ad 41 mm tantum, mense Octobri ad 68 mm
elevatis; diebus pluviosis per annum totum fere 109, mense Augusto 7.5, mense
Ianuario 11; horis solis fulgentis (ibidem relatis) mense Decembri 52, mense
Iulio 212, per annum totum 1 632.

Limites urbis Londiniensis a temporibus antiquis usque hodie paucissime mutatae
sunt. Regiones igitur circumiacentes, saeculis recentioribus graduatim in
suburbia conversae, ab initio sicut paroeciae rurales administratae sunt sub
comitatibus Surria, Cantio et Middelsexia; quibus addere oportet urbs libera seu
libertas Westmonasteriensis. Anno 1855, opera administrativa regionum
suburbanarum atque urbium Londinii et Westmonasterii consessu novo assignata
sunt, nomine Metropolitan Board of Works. Qui labores suos usque ad annum 1889
continuavit. Eo anno comitatus, formá similis atque comitatús Angliae omnis,
munus administrationis metropolitanae suscepit, cuius senatus London County
Council ("Consilium Comitatús Londiniensis") appellatus est. Territorium totum
huius novi comitatus in burgos metropolitanos divisum est, successores
paroeciarum ruralium anteriorum. Formam burgorum metropolitorum limitesque
comitatús Londiniensis, colore roseo pictae, in tabula adiuncta videntur.

Anno 1965, urbe per quinque et septuaginta annos fere continuo aucta, terrae
Comitatus Londiniensis cum urbe Londiniensi et Middelsexia tota regionibusque
Essexiae, Cantii et Surriae limitaneis in novum comitatum administrativum
incorporatae sunt sub auctoritate Greater London Council ("Consilium Londinii
Maioris"). Cuius territorium (urbibus duabus exceptis) in triginta burgos
departitum est, cuius formas, numeris distinctas, in eadem tabula videre licet.
Concilio Londinii Maioris anno 1986 abolito, ab hoc anno urbes et burgi
Londinienses singuli sine intermedio sub regimine Britannico terras suas
administraverunt usque ad annum 2000. Inde hodie usque concilium novum, nomine
London Assembly, res administrativas Londinienses regit, ad cuius caput stat
praefectus a populo electus.



https://la.wikipedia.org/wiki/Hispania

Hispania (Hispanice: España) sive Regnum Hispaniae (Hispanice: Reino de España)
est civitas sui iuris in paeninsula Iberica, parte Europae Occidentalis ubi
Lusitania quoque est. Rectionis forma est monarchia constitutionalis. Numerus
incolarum est 47 000 000.

Sitae sunt Hispaniarum terrae aeque ac Lusitania et Gibraltar, provincia
Britanniarum Regni in Iberica paeninsula inter 36° et 43,5° gradus latitudinis
septentrionalis et inter 9° occidentalis et 3° orientalis gradus longitudinis
(exceptae sunt Baliares, Canariae Insulae, Septa et Rusadir). Septimarum partium
regnum Hispaniae sextas continet. A boreo-occidente Pyrenaeus mons Hispanias ab
Francogallia et civitatula Andorrae divisit.

Praeter hos tractus etiam insulae Baliares et Canariae in Oceano Atlantico sitae
et oppida iuxta oras Africae nomine Septa atque Rusadir regno patent. Oppidum
Hispanicum Iulia Livica ubique Francogallia cingitur.

Hispania hodierna terras circumplectitur ex antiquis provinciis Romanis Hispania
Tarraconensi, Baetica, et parte Lusitaniae Romanae. Fuerunt a Visigothis captae
usque ad annum 711, cum Mauri eos superaverunt.

Regnum Hispanum de facto conditum est cum anno 1469 Reges Catholici Hispaniae
Isabella I regina Castellae (1451–1504) et Ferdinandus II Rex Aragoniae
(1452–1516) matrimonio iuncti sunt. Haec civitas a coniunctione personae regis
constituta rite appellata est Monarchia Hispanica.

De iure Regnum Hispanum anno 1700 conditum est, cum Carolo II defuncto,
Philippus V, rex qui diadema impositum est, regnum creavit e regnis Castellae,
Legioni, Aragoniae, Valentiae, et Comitatibus Catalaunicis.

Die 28 Octobris 1982 factio Socialistica Philippus González duce suffragium
parlamenti vicit.

Hispania sita est in paeninsula Iberica, cuius regio media est planitia ampla
(Hispanice: Meseta Central. Sunt in Hispania tria magna flumina: Durius, Anus et
Tagus. Hac in planitie situm est Matritum, caput et maxima Hispaniae urbs.

Mons Carpetanus (Sistema Central) planitiem dividit in duas partes, planitiem
septentrionalem et planitiem meridionalem. Planities etiam finitima est montibus
Cantabricis (Cordillera Cantabrica), montibus Ibericis (Sistema Iberico) et
Saltibus Castulonensibus (Sierra Morena).

Hiberus flumen, quod per Vallum Iberi fluit, inter Montem Ibericum et Pyrenaeos,
est longissimum Hispaniae, vallis autem fecundissima. Summa huius vallis est
urbs Caesaraugusta.

Regio Baetica in valle Baetis iacet, infra saltum Castulonensem, cuius litus
orientale est frequentissimum apud regiones Valentia, Catalonia, et Murcia.

Hispania est divisa in septendecim communitates autonomas, quae cunctae
quinquaginta provincias continent.



https://la.wikipedia.org/wiki/Pediludium

Pediludium (Germanice: Fußball; Anglice: association football, football, vel
soccer, ab as-soc-iation et suffixo -er), est lusus quo duae manus undenorum
hominum inter se certantes folle sphaerico ludunt. Saeculo vicensimo primo
ineunte, plus quam 250 000 000 lusores in plus quam ducentis civitatibus
pediludio interdum ludunt, quod ergo est lusus populo orbis terrarum
gratissimus. Ludus in rectangulari graminis vel viridis herbae artificiosae
campo fit, singulis portis in medio quoque fine breviore constitutis. Propositum
lusorium est puncta acquirere, folle in portam seu ianuam oppositam propulso.

Generaliter inter ludendum solum ianitores follem manibus vel bracchiis tangere
sinuntur, dum alii lusores usitate pedibus follem tangunt, aliquando trunco vel
capite utentes ad intercipiendum follem in aere moventem. Lusu finito, turma cui
sunt plures portae e certamine victrix evadit; si autem certantibus manibus est
eadem punctorum summa, aequalitas declaratur, vel tempus additicium et,
aequalitate permanente, iactus poenales habentur. Leges pediludii in Anglia a
The Football Association anno 1863 primum ascitae sunt, quae se posthac
evolverunt. Pediludium inter civitates a FIFA administratur, organizatione quae
Certamen Mundanum Pedilusorium quoque quadriennio ordinat.

Pediludium, vocabulum originis recentis, in pluribus lexicis datur. Alia
vocabula proposita sunt folliludium et pedifolium. Pedilusor in Promptorio
parvulorum circa annum 1440 edito reperitur: "Camper, or playar at þe fotte
balle: Pedilusor, -ris; masc., 3."; hoc autem non ludum associationis, sed rudem
ludum mediaevelem significat. Praeter pedilusor, apud scriptoribus recentibus
reperiuntur pedilustrix, follilusor, follilustrix, lusor pedifollis.

Per saecula varii fuerunt ludi in quibus pila pede feritur. Inter ludos antiquos
simillimus hodierni ludi fortasse fuit cuju Sinarum. Aliquando citantur
episcyrus vel phaeninda Graecorum et harpastum Romanorum, in quibus autem ludis
manus adhibebantur. Etiam in Medio Aevo ludi similes ludebantur, leges quorum
per regiones variabant.

Pediludium hodiernum medio saeculo XIX in scholis publicis Angliae ortum est,
cum varias ludorum formas in unum ordinare tentateretur. Maioris moment fuerunt
Regulae Cantabrigienses (Cambrige Rules), primum anno 1848 in Universitate
Cantabrigiensi dispositae, in conventu Collegii Trinitatis ubi legatus scholarum
Etonensis, Harroviensis, Rugbeiensis, Salopiensis, ac Wintoniensis aderant. Non
ubique autem regulae sunt adoptatae. Multae societates cum scholis non
coniunctae per terras linguae Anglicae formatae sunt ad alia pediludii genera
ludenda, quarum aliquae suas regulas instituerunt, ut societas Sefeldensis, a
discipulis prioribus scholarum publicarum anno 1857 creata, deinde anno 1867 in
Consociatio Sefeldensi inclusa. Etiam anno 1862, Ioannes Carolus Thring Scholae
Uppinghamensis regulas magni momenti formulavi.

Conatibus pediludii ordinandi perseverantibus, Consociatio pediludii Anglica
(The Football Association) anno 1863 constituta est, quae primum mane die 26
Octobris huius anni in Taberna Francomurariorum in Magna Platea Reginae Londinii
congressa est. Eodem loco deinde quinque conventus inter Octobrem et Decembrem
mensem acti sunt, in quibus primus amplus liber regularum creatus est. In ultimo
coventu primus praefectus aerarii Consocationis pediludii societatem suam a
consociatione subduxit propter duas leges in conventu priori ablatas, quarum
prima lusores pila in manu currere sinebat, altera lusores cursum aliorum
impedire tibiis feriendis (hacking), pedibus supplantandis, vel corporibus
tenendis. Exemplum eius secutae sunt aliae societates moribus harpasti
Rugbeiensis faventes, quae Consociationem pediludii non intraverunt, sed anno
1871 Unionem pediludii Rugbeiensis creaverunt. Deinde undecim societates
reliquae, Ebenezer Cobb Morley duce, primas tredecim ludi leges confirmaverunt,
inter quas erat notio fair catch, captura pilae manibus, quae postea abolita est
sed in aliis pediludii generibus mansit. Societas Sefeldensis propriis regulis
lusit usque ad annos 1870, sed Consociatio nonnullas leges Sefeldenses accepit,
donec parum inter ludos discriminis fuit.

Vetustissimum pediludii consociationis certamen est FA Cup (Calix, seu tropaeum,
consociationis pedilusoriae), anno 1871 a Carolo Alcock institutum, in quo manus
Anglicae etiamnunc inter se certant. Alcock etiam auctor fuit primi ludi inter
nationes facti, anno 1872 Glaswegiae a manibus Scotica et Anglica lusi. Prima
liga etiam in Anglia sita est, Birminghamiae anno 1888 a Gulielmo McGregor,
rectore societatis Aston Villa constituta, primum duodecim societates mediarum
terrarum et Angliae septentrionalis continens.

In Europam continentalem pediludium primus omnium transtulit Conradus Magirus,
magister linguarum veterum Brunsvicensis.

Leges ludi decernuntur a Consilio internationali pediludii consociationis
(International Football Association Board, IFAB), anno 1886 creato, postquam
consociationes Anglica, Scotica, Cambrica, atque Hibernica Mancuniae congressae
sunt. Foederatio pedilusoria internationalis (FIFA) anno 1904 Lutetiae condita
est, se leges Consociationis Anglicae sequi declarans. Ludo favorem populorum
per orbem terrarum accipiente, legati FIFA in IFAB anno 1913 admissi sunt.
Consilium nunc quattuor legatos FIFA et singulos legatos ex Anglia, Scotia,
Cambria, atque Hibernia Septentrionalis comprehendet.

Hodie pediludium in omnibus fere civitatibus luditur. Milliones hominum saepe in
stadia eunt ad manus dilectas sequendas, et milliarda ludum in televisione vel
interrete spectant, hoc est omnium ludorum maximus numerus spectatorum
televisionis. Ludus apud amatoribus gratus est: inspectione FIFA anno 2001
facta, plus quam 240 milliones hominum in plus quam 200 civitatibus saepe
pediludium ludant.

In multibus orbis regionibus pediludium magnos animi affectus movet; pars gravis
est vitae singulorum spectatorum, communitatum, ac nationum. Pacem proficere
potest, ut cum manus pedilusoria Litoris Eburnei in bello civili anni 2006
indutias inter factiones facere adiuvit; sed etiam vires excitare potest, ut cum
in Bellum pediludii anni 1969 tumultus circa ludum inter Honduriam et
Salvatoriam certamen prius aggravavit.

Pediludium a duobus gregibus in campo finito luditur, arbitro iudicante.
Principale lusus propositum est follem in portam reticulatam propellere ut
puncta obtineantur. Post nonaginta minutas, manus pluria puncta habens vincit.

Manus pedilusoria undecim lusores continet. Solent esse quattuor defensores, qui
manent in extrema campi parte ut portam suam custodiant. Sunt duo oppugnatores,
qui manent in opposita campi parte, prope portam alterius manus et follem
immittere in portam adversariam conantur. Sunt quattuor mediocampistae qui
manent in media campi parte ut ceteris gregalibus omnibus auxilio sint.
Unicuique turmae est unus portarius, qui prope portam seu ianuam manet ut
prohibeat quominus follis eam intret.

In media parte campi arbiter follem ponit, et cum significat competitoribus
follem licet pede tangere ut ludus incipiatur. Follis traditur inter pedes ne
altera manus subripiat, ut follem moveant ad portam gregis adversarii et eum in
ianuam immittere conentur.

Tantum ianitori licet manibus uti; ceteris autem lusoribus manibus ac bracchiis
uti non licet. Si lusor follem tangit manibus sive bracchiis, grex eius poena
afficitur et pilae possessio commutatur alteri turmae ut follis reducatur
calcitratu libero.

Follis intra confinium manere debet. Si lusor efficit ut follis ex obliquis
campi finibus exeat, in poenam manus eius incurrit et pilae possessio commutatur
alteri manui qua re lusori licet tenere follem manibus ut follem in campum super
caput ambabus manibus tactum iaciendo reducat. Si lusor quivis efficit ut follis
ex finibus per rectanguli lusorii latus, in quo sui gregis ianua est, exeat,
eius turma poena item afficitur et possessio follis commutatur alteri manui, qua
re follis ponetur in angulo campi confinii ut follis intro reducatur calcitratu
angulari.

Leges pediludii hodie septendecim sunt, quarum quaeque nonnullas normas
comprehendit, et a Collegio Pedilusorio Internationali (IFAB) regulantur. Primus
codex legum fuit Codex Cantabrigiensis anno 1848 conscriptus, sed initium
pediludii hodierni anno 1863 situm est, cum recens Consociatio Pedilusoria
Anglica (The Football Association) codicem tredecim legum conscripsit. Illinc
vero leges mutatae et accretae sunt.

Campus lusorius rectangularis et gramine naturali aut artificioso opertus esse
debet. Termini longissimi 'lineae laterales' et brevissimi 'lineae metae'
appellantur et in medio campi 'linea media' lineis metae parallela campum in
partes duas dividit. In medio utriusque lineae metae duo pali verticales palo
perpendiculari coniunctos sunt: id est porta (sive ianua), cuius pars exterior
rete operitur. Apud portam etiam area portae (minor) et area poenalis (maior)
sunt. In area poenali undecim metra a porta punctum poenale est.

Follis lusorius sphaericus et de corio aut de alia materia adaequata confectus
esse debet. Mensura circuli eius inter 68 et 70 centimetra atque massae inter
410 et 450 gramma esse debet.

Utraque turma eodem tempore usque ad undenos lusores tantum in lusu habere
potest, singuli e quibus officio portarii (sive ianitoris) funguntur qui soli
ipsi follem brachiis tangere et manu tollere possunt (sed tantum dum in area
poenali sua insunt). Si una e duabus turmis minus quam septem lusores in campo
habet, statim lusum 0−3 perdit. Utraque turma usque ad ternos lusores eodem lusu
substituere potest et inter ternos et septenos lusores supplentes habere potest.
Hic numerus substitutionum in certaminibus non publicis mutari potest.

Apparatus fundamentalis lusoribus tunicula (longa aut brevis), femoralia,
udones, tegimen tibiale et calcei est. Nulla ornamenta periculosa a lusoribus
portari possunt. Utraque turma colores diversos a contraria induere debet et
portarius quidem diversos colores a collusoribus suis lusoribusque adversariis.

Lusus ab arbitro qui maximam auctoritatem et potestatem leges exercendi habet
inspicitur. Arbiter plenam potestatem consilia mutandi, tempus metiendi, lusum
finiendi aut dilatandi aut intermittendi, iniurias et improbitates puniendi
habet. Sententiae arbitri inter lusum terminales sunt et ipse solus eas mutare
potest si opportunum id iudicat.

Duo arbitri adiutores arbitro iuvando ad leges exercendas apponuntur.
Generaliter arbitri adiutores per exteriorem partem lineae lateralis ad lusum
melius inspiciendum currunt et ideo nonnumquam illi nomine 'iudices lineares'
appellantur. Lineares parvum vexillum quo signa ad arbitrum facere possunt
habent. Etiam quartus arbiter generaliter apud sedilia turmalia arbitro iuvando
ad leges inter supplentes et exercitatores exercendas apponitur.

Lusus 90 minuta longum est in duas aequas partes minutorum 45 divisus quae
interstitionem usque ad 15 minuta longam habent. Tempore utriusque partis
consummato, arbiter tempus amissum ob substitutiones, vulnerationes et alia
recuperare potest tempore lusus dilatando.

Lusus cum iactu initiali incipit, iactus initialis vero non tantum in initio
lusus fit sed etiam post portam expugnatam, in initio temporis secundi et in
initio temporum additiciorum. Ante initium lusus sortitio fit in qua pars campi
ubi utraque turma defendat et turma quae iactum initialem faciet constituitur.
Initio temporis secundi turmae partes campi permutant et iactus initialis tum ab
altera turma fit. Iactus initialis e puncto centrali fit et omnes lusores ante
iactum in campo suo manere debent.

Cum follis totus lineam metae inter tres palos portae transierit, porta
expugnabitur et turma expugnatrix punctum accipiet. Turma quae tempore
consummato plurima puncta habuerit vinciet. Si certamen aequalitatem punctorum
non siverit et tempore lusus consummato aequalitas fuerit, tum tempus additicium
ludi debebit. Si etiam post tempus additicium aequalitas manserit, series
poenalium iacietur.

Iactus liber de loco ubi iniuria commissa erit iacietur. Sin lusor iniuriam in
area poenali adversaria acceperit, iactus poenalis concedetur.

Arbiter potestatem monendi atque expellendi lusores habet. Arbiter chartulis
coloratis ad monitiones et expulsiones indicandas utitur. Si aliqui lusor
monetur, chartula flava et, si expulsatur, chartula rubra ei monstratur.

Si iactus directus post iniuriam in area poenali contraria concesserit, tum
iactus poenalis calcitrabitur. Iactus poenalis e puncto poenali ad portam tantum
calcitrabitur et portarius in linea portae suae ante iactum manere debebit.
Omnes alii lusores in campo nisi lusor calcitrans 9,15 metra a puncto poenali,
extra aream poenalem et post follem manere debebunt. Iactu poenali calcitrato
lusor iaciens follem tangere non poterit antequam alius lusor eum tetigerit.

Iactus lateralis modus ad lusum redendi est postquam follis per lineas laterales
e campo exiit. Iactus adversariis lusoris qui ultimus follem tetigerit concedet.
Lusor iaciens follem cum duabus manibus super caput suum de loco ubi follis
campo exierit emittere debebit. Lusor iaciens follem tangere non poterit
antequam alius lusor eum tetigerit. Porta de iactu laterali expugnari non
potest.

Iactus a porta modus ad lusum redendi est postquam follis per lineam metae e
campo exierit si lusor qui ultimus follem tetigerit oppugnator istius portae
fuerit et nisi porta expugnata erit. Iactus a porta ex area portae folle in solo
quieto a turma defenstrice calcitrabitur, adversarii extra aream poenalem manere
debent et lusor iaciens follem tangere non poterit antequam alius lusor eum
tetigerit.

Iactus angularis modus ad lusum redendi est postquam follis per lineam metae e
campo exierit si lusor qui ultimus follem tetigerit defensor istius portae
fuerit et nisi porta expugnata erit. Iactus angularis ex angulo folle in solo
quieto a turma oppugnatrice calcitrabitur sicut iactus liber directus et lusor
iaciens follem tangere non poterit antequam alius lusor eum tetigerit.



https://la.wikipedia.org/wiki/David_Cameron

David Cameron, vulgo plene David William Donald Cameron (natus Londinii die 9
Octobris 1966), vir publicus Britannicus factionis Conservativae, a die 11 Maii
2010 ad 13 Iulii 2016 munere primi ministri reginae Elisabethae II functus est.

David Cameron, in vico Peasemore comitatus Berceriensis educatus, fuit
discipulus Collegii Etonensis. Philosophiae, politicae, oeconomiae in Collegio
Aenei Nasi Universitatis Oxoniensis studuit, tutore Vernon Bogdanor. Ibi
contubernalem habuit Catharina Fall sodalisque fuit societatis convivialis
Bullingdon eodem tempore quo et Boris Johnson. Pro factione Conservativa annis
1988-1994 operam dedit, consiliarius merens Normanno Lamont cancellario
scaccarii et Michaële Howard civico rerum internarum secretario. Ab anno 2000
legatus est ad Parlamentum Britannicum pro circulo Witney comitatus Oxoniensis.
Ductor electus est die 6 Decembris 2005 factionis Conservativae, propter quod
officium eodem die dux oppositionis parlamentariae factus est. Factione Laboris
(duce Gordono Brown) in comitiis anni 2010 aegre devicta, coalitione inter
liberales (duce Nicolao Clegg) et conservativos composita, Cameron ab hoc anno
primus minister meret.

Die 7 Maii 2015 David Cameron iterum electiones Parlamenti Britannici vicit et
solus factionis conservativae suffragiorum gratia gubernare potest. Suffragio de
Unionis Europaeae societate tenenda (quod ipse moverat) victus, die 24 Iunii
2016 se officium intra tres menses renuntiaturum nuntiavit; id quod citius fecit
die 13 Iulii eiusdem anni, successore Theresa May.



https://la.wikipedia.org/wiki/Ars

Ars (artis, f.) est disciplina vel operandi modus, partim translaticius
partimque novatus, qui nihil est nisi facultas longam seriem actionum specialium
exsequendi ut finis quidam attingantur. Sensu stricto, ars contracta est in
quadam habilitate, sed, latiore sensu, comprehendit omnes vias et modos res bene
agendi discendos.

Artifex est qui aliquam artem exercet. Artifices magna superbia suis operibus
gloriantur; et saepe censentur per suum magnum opus. Lucretius per suum De Rerum
Natura, Michael Angelus Bonarotius per Davidis signum, Gulielmus Shakesperius
per tales ludos sicut Romaeus et Iulia et Amletus, Princeps Daniae, Thomas
Edison per globulum electricum, Gulielmus Marconi per radiophonum, etc.

Olim omnes artes in artes liberales et artes illiberales divisae sunt. Artes sic
liberales appellabantur quae censebantur hominibus liberis discendi aptae. Per
aetates autem, notio de eo quod hominibus liberis aptum est aliquanto mutavit;
et, ut exempla infra data monstrant, multae novae artes hominibus liberis dignae
tandem creatae sunt, quae inter artes liberales traditionales non censetur.
Illae bellae artes specialiter ad operis artistici pulchritudinem cultivantur.
Artes ingeniariae, ad contrarium, sine fine aesthetico, ortae sunt specialiter
ad propositum oeconomicum scientificumque.



https://la.wikipedia.org/wiki/Luna

Luna (-ae, f) est solus Telluris satelles naturalis,[nb 1] quintus satelles a
maximo in Systemate Solari, et maximus cuiuslibet planetae satelles naturalis in
Systemate Solari quod attinet ad magnitudinem eius primarii, nam diametrum Lunae
est quarta pars diametri Telluris et octogesima-prima pars eius massae.[nb 2]
Luna densitate est secundus post Ion, satellitem Iovis. Ei est rotatio synchrona
cum Tellure, semper eandem faciem exhibens; latus proximum obscuris maribus
vulcanicis inter claras et antiquas crustae terras altas craterasque impactionis
signatur. Luna est clarissima res in caelo post Solem, quamquam sua superficies
revera est obscurissima, cuius albedo illius carbonis similis est. Sua eminentia
in caelo suusque ordinarius vicium cyclus, post tempora prima, faciunt ut Luna
culturam humanam, praecipue in arte, lingua, mythologia, et compositione anni,
magnopere moveat. Vis gravitationis lunaris aestus oceanicos et productionem
diei efficit. Hodiernum Lunae spatium orbitale, circa decies triplus diametrum
Telluris, facit ut Luna, paene eiusdem magnitudinis Solis in superficie Telluris
apparens, faciem Solis paene subtiliter per totam solis defectionem contegat.

Luna est solum corpus caeleste in quo homines ex navi spatiali egressi sunt.
Programma Lunare Unionis Sovieticae fuit primum quod Lunam attigit, in robotica
navi spatiali anno 1959, sed Programma Apollo NASA Civitatum Foederatarum solas
missiones frequentatas confecit, quarum prima fuit Apollo 8, missio quae circa
Lunam anno 1968 mota est, et inter reliquas fuerunt sex astronautarum egressus
lunares inter 1969 et 1972, quorum primus fuit Apollo 11. Hae missiones plus
quam 380 chiliogrammata saxorum lunarium rettulerunt, quae adhibita sunt ad
evolvendam geologicam originis Lunae (putatur se formavisse abhinc annorum circa
4.5 billiones per impactionem gigantem, Tellurem implicantem), formationis eius
compositionis internae, et eius historiae insequentis intellegentiam.

Missione Apolline 17 anno 1972 confecta, Luna solum a roboticis navibus
spatialibus visitata est, insigniter ab ultimo Lunokhod, errone Sovietico. Post
2004, Iaponia, Sina, India, Civitates Foederatae, et Europaeum Spatii
Ministerium res quae circa Lunam moventur miserunt. Hae naves spatiales inventum
glaciei lunaris in crateris perpetuo umbrosis ad polos et in regolitho lunari
adligatae confirmare adiuverunt. Futurae missiones ad Lunam ab hominibus
navigatae intentae sunt, inter quas conatus gubernationum publicarum et hominum
privatorum. Luna omnibus civitatibus, sub condicionibus Foederis Spatii (Anglice
Outer Space Treaty), libera manet, ut omnes eam pro propositis pacatis
explorent.

Luna est corpus differentiatum: ei est crusta, amiculum,? et nucleus, omnes
geochemice distincti. Lunae est solidus plerumque ferro abundante nucleus
interior, cuius radius est fere 240 chiliometra, et fluidus nucleus exterior,
plerumque ferro liquido compositus, cuius radius est fere 300 chiliometra. Circa
nucleum est stratum terminalis partim liquefactum, cuius radius est circa 500
chiliometra.

Cum satellitis nostri tempus se convertendi tempori in orbem volvendi idem est
(29 dies), is perpetuo nobis eandem speciem monstrat. Luna maiorum satellitum
est pro planetarum quorum in aere: planetarum maiorum satellites non molum
differentum sunt eius; similes planetae Terrae satellites non tenent (Venus,
Mercurius), vel quos tenent ita parvi sunt ut quasi non considerentur (Mars).



https://la.wikipedia.org/wiki/Navigatrum

Navigatrum est programma computatrale ad telae totius terrae ostendam et
quaerendam continentiam: paginas interretiales, imagines, pelliculas, et cetera.
Nexus in continentia adesse solent ut usores faciliter navigare ad cognatam
continentiam possint. Primum navigatrum Mosaic erat ex NCSA et auctore Marc
Andreessen qui posterior navigatrum commerci creavit qui erat Netscape Navigator
1994 ex societate Netscape.

WorldWideWeb, primum navigatrum et redactor et specie GUI aut graphico erat. Cum
scripsisset, modo videre telam totius terrae videre non erat. Opus est scire
Telum Totius Terrae (anglice World Wide Web) non esse WorldWideWeb navigatrum.
Proinde, posterior Nexus appellatus est ne Programmatura et World Wide Web
implicet.

NCSA Mosaic aut Mosaic inlato, tela faciente erupit. Ante Ted Nelson et Douglas
Engelbart cognitationem hypertext creavit tamdiu quam Berners-Lee et CERN
corroborant, quam roborem telae totius terrae facta est, et contributionem
Engelbartis Nelsonisque fatetur.

Mox Microsoft IE intulit anno 1995 et bellum navigatrum incepit. Hodie alia lata
in usu sunt Mozilla Firefox et Google Chrome et Opera et Safari ad machinam
pugillaris.



https://la.wikipedia.org/wiki/Berolinum

Berolinum (Theodisce Berlin) urbs maxima Germaniae est et caput Rei publicae
foederatae Germaniae et Archidioecesis Berolinensis. Incolarum, Berolinenses
vocati, sunt circa 3 500 000. Berolinum et urbs et terra foederalis in duodecim
regiones divisa anno 1237 circiter condita est.

Urbs opulentissima habet universitates quattuor, odea tria, orchestras
symphonicas duas, ecclesias, theatra, scholas, gymnasia, balnea innumera.
Commercium fit per vias stratas et quidem maximas, per ferroviarium, per
metropolitanam, per carros omnibus vehi volentibus accommodatos et vi aut
electrica aut petrolei impulsos.

Incolae originis Teutonicae fidem aut nullam aut Christianam sectae Lutheraneae
maxima ex parte confitentur; Polonicae, quorum non pauci sunt, Catholicam
Romanam; Hebraicae, Iudaicam; Turcicae atque Arabicae, quorum forsitan vel
plures, Musulmanicam.

Berolinum, in parte Germaniae quae ad orientem solem vergit iacens, 70 circiter
chiliometris a Polonia distat. Urbs tota a provincia Brandenburgensi
circumdatur. Sita est ad ripas fluviorum Sprehae Hevellaeque inter lacum
Moeggelium, lacum Vannium, lacum Tegelium. Colles habet non septem quidem, sed
tamen aliquot, quorum altissimus est mons Diaboli Castris
Carlottianis-Vilmersdorfio in regione IV, qui mons quasi Testaceus consistit in
ruinis urbis bello funditus obrutae. De regionibus vide infra.

Post longam disputationem denique 15 Februarii 1902 Berolini ferrivia
subterranea inaugurata est. Viae Elatae atque Subterraneae Electricae magna
viarum parte super pontibus aedificatae erant; posterioribus autem temporibus
viae sub terra muniebantur. Berolini verbum U-Bahn ('via subterranea') anno 1929
inventum est, postquam Societas Ferriviaria Imperialis vias urbanas suas nomine
S-Bahn nominaverat. Statio principalis Berolinensis nuper aperta est ut maxima
statio ferriviaria Berolinensis.

Fama fert Berolinum auspicia sua ad Arminium referre. Saeculo octavo, tribus
Slavonicae omnes Germaniae partes inter Albim et Viadram flumina incolebant.
Hevellani autem (qui Germanice Heveller nominantur, Slavonice Havolane) ad ripas
Hevellae fluvii habitabant, qui nunc ab indigenis Havel appellatur, quorum
oppidum unum erat Brennabor, nostra aetate Brandenburg dictum. Sprevani vero vel
vulgo Sprewanen (Slavonice Sprevjane) habitabant ad ripas Sprevae fluvii
Berolinensibus nomine Spree dilectissimi. Sprevanorum oppida Spandovium erant et
Berolinum, cuius urbis nomen olim Latine Berolina reddebatur. Berolina illa
aedificata erat orbe vallo muroque cincto, et domi eorum in circulo locati
erant, quod oppidi genus Germanice appellatur Rundling ('rotundianum'). Nomen
ipsum oppiduli prisci originis Slavonicae esse constat, ut Berolinum a radice
Slavonica berl- aut birl- dictum esse videatur, qua 'paludes' significabantur.

Oppida gemella Berolinum Coloniaque in insula Sprevae fluminis sita ante annum
1237 condita sunt. Inde ab anno 1307 in unam civitatem coniuncta Berolini solius
nomine appellantur. Saeculo quinto decimo, viri nobiles ex gente Hohenzollern
nati marchiones Brandenburgenses facti sunt, quorum sedes erat Berolinum. Ea
gens postea ad dignitatem electoralem Sacri Imperii Romani, tum ad summam rerum
regni Borussici, denique saeculo undevicensimo ad principatum totius Germaniae
ascendit, urbe una cum domu illa semper crescente, ut anno 1871 caput omnis
Germaniae fieret.

Berolinensium multitudo identidem aucta est hominibus, qui aut propter
libertatem fidei in Borussia concessam aut ut laborarent sedes suas illuc
transtulerunt. Primum enim Elector Magnus saeculo septimo decimo vix exacto
Gallis principatum suum patefecit, qui propter fidem reformatam a rege Gallorum
opprimerentur. Secuti sunt saeculo duodevicensimi Frisii Saxonesque ex Hollandia
nati Bohemique, saeculo undecivensumo Poloni, saeculi vicensimo decenniis primis
Hebraei ex Polonia Livoniaque orti, post bellum mundanum secundum gestum Turcae
Arabesque.

Cum in Germania, Adolpho Hitlero duce, caterva eorum qui cum partibus
nationalibus socialisticis facerent, rerum potita esset, ex urbe antea artibus
industria scientiisque florentissima ingens numerus eorum expulsus est, quorum
opere auctoritas dignitasque urbis steterat. Hac in civitate in gremium
monstrorum commutata duces partium nationalium socialisticarum consilium illud
crudelissimum ceperunt, ut populum Hebraeorum totum ad internecionem
oblitterarent. Mox autem bello a Germanis commisso Berolinum anno 1945 a
victoribus deletum occupatumque est, gentesque oppressae liberatae sunt.

Urbs igitur restituta usque ad annum 1990 divisa erat in partes quattuor, quarum
unam occupabant Sovietici, aliam Britanni, tertiam Galli, quartam Americani.
Pars Sovietica et partes occidentales muro ab illa seiunctae institutis et
legibus inter se differebant.

Inde ab anno 1990 una cum libertate Berolini integritas restituta est. Praeses
cancellariusque Germanorum sedes et militiam suam Berolinum reduxerunt, unde his
annis Horatio Koehlero praeside Angela Mercelia cancellaria rem publicam
Germanorum gubernat.

Academia Scientiarum Berolinensis et Brandenburgensis anno 1700 condita est
iussu Friderici III principis Brandenburgensis (qui mox rex Borussiae coronatus
erit), praeside ab initio Godefrido Leibnitio. Academia Artium iam anno 1696 ab
eodem condita erat, rectore Iosepho Werner. Quattuor universitates Berolini in
urbe florent, quarum antiquissima et praecipua, nomine originali Universitas
Berolinensis, anno 1810 constituta est, conditore Gulielmus von Humboldt. Ipse
cum Alexandro von Humboldt fratre, eruditione eminentissimi, in nomine huius
universitatis hodierni commemorantur. Recentius inceptae sunt Universitas
Technica Berolinensis, Universitas Artium, et Universitas Libera Berolinensis.

Musea nonnulla in insula fluminis Sprehae surguntur, quae propter hoc insula
Museorum nuncupatur. Ibi visitatur Museum Pergamenum in quo servantur et
restituuntur monumenta ingentissima a locis suis abrepta, videlicet Altare
Pergamenum (a quo museum omne appellatur), Porta Ištar (i.e. deae Astartis)
Babylonia, Porta Forensis Ephesina et frons Qasr Mšatta ('palatii hiemalis')
cuius ruinae partim in deserto Iordaniensi manent. Eadem insula continet Museum
Bodianum, Museum Vetus, et Museum Novum. Alibi reperiuntur Museum Marchicum
(videlicet historiae Brandenburgensis) et Museum Iudaicum Berolinense. Museum
Historiae Naturalis, anno 1810 constitutum usque in annum 2008 ad universitatem
Humboldtianam pertinuit. Museum temporis hodierni Berolinense in aedificio
antiquae stationis lineae ferroviariae Hamburgensis, hodie desuetae, visitatur.
Collectus antiquitatum classicarum partim in museo Pergamensi, partim in museo
veteri ostentatur. Pinacothecae urbis Berolini principales sunt Pinacotheca
Nationalis Vetus et Nova necnon Pinacotheca Berolinensis.

Via sub Tiliis per medium Berolinum occidentem versus extendit. A linea murorum
urbis vetustissimorum incipit ubi amnis in flumen Spreham fluens ponte
Castellani transitur; eodem loco, contra Ecclesiam collegialem sive cathedralem
Protestanticam (Berliner Dom), olim stetit Palatium Berolinense electorum
Brandenburgensium regumque Borussicorum et imperatorum Germanorum, anno 1950
deletum, mox restituendum. Ad suburbium occidentale urbis recentioris recta
linea currit per Forum Fridericianum seu Bebelianum et Forum Parisinum usque ad
Portam Brandenburgensem. Ab illo, qui hac via a ponte Castellano perambulat,
videntur ad dextram partem Museum Germanicum Historicum (olim Armamentarium),
Custodia Nova, deinde illum aedificium magnum quod olim Palatium Regale
constituit sed hodie Universitatem Humboldtianam, moxque Bibliotheca Rei
Publicae. Ad sinistram partem videntur Palatium Principum, Palatium
Principissarum, ad angulos Fori Fridericiani Theatrum musicum rei publicae et
Bibliotheca vetus, ad fundum eiusdem fori Ecclesia cathedralis Sanctae Hedvigae
et Deversorium Romanum, deinde Palatium vetus et in angulo Fori Parisini
Deversorium Adlon. Ita attingitur Porta Brandenburgensis, extra quam, via
Ebertina transita, Hortus bestiarum patet. Porta stylo classico descripta (ad
imitationem Propylaeorum in Acropoli Athenarum) annis 1788-1791 aedificata est,
architecto Carolo Gotthardo Langhans, iussu regis Borussici Friderici Gulielmi
II, qui eodem tempore decessorem Fridericum II commemorare voluit (anno 1786
mortuo) et pacem celebrare qua post Bellum Septennale anno 1763 homines
fruebantur.

Murus Berolinensis longissimus, qua ab anno 1961 ad annum 1989 partes urbis
Berolini, quae ad occidentem solem spectant, a partibus ad orientem solem
spectantibus separabantur; hominum enim migratione commotus Gualterius Ulbricht,
princeps rei publicae democraticae Germanicae consilium cepit, ut fines illius
rei publicae a ceteris Germaniae partibus intercluderentur.. His quidem diebus
murus Berolinensis maxima ex parte deletus est. Tamen aliquas reliquias viatores
invenient, quarum maximae ad ripam Sprevae fluvii extenduntur (quae variis
imaginibus pictae Anglica appellatione East Side Gallery nominantur), aliae haud
procul a senatu urbis Berolini in via Niederkirchneriana surgunt, aliae denique,
ut Berolinensibus divisionis et servitutis monumento sint, ad viam Bernovianam
conservantur.

Berolini quotannis mense Februario clarae cinematographiae festae celebrantur
(Internationale Filmfestspiele Berlin).

Berolinum est sedes archiepiscopalis Ecclesiae Catholicae; diebus archiepiscopus
est cardinalis Georgius Maximilianus Sterzinsky.



https://la.wikipedia.org/wiki/Philosophia

Philosophia (etymologice 'amor sapientiae', Graece φιλεῖν 'amare' + σοφία
'sapientia') est studium sapientiae vel veritatis, per investigationem
principiorum cogitationis humanorumque factorum. Qui philosophiae se dedicant
philosophi nominantur. "Philosophia individua dimittit; neque impressiones
primas individuorum, sed notiones ab illis abstractas complectitur; atque hoc
prorsus officium est atque opificium rationis."

Vocabulum a Pythagora fictum est, quia sapientiam privilegium divinum habebat,
seque ipsum sapientem (sophos) haberi nolebat. Amator sapientae (vel scientiae)
igitur malebat.

Partes speciales philosophiae sunt philosophia mentis, philosophia scientiarum,
philosophia orationis, philosophia historiae, philosophia religionis, et cetera.

Inter notiones philosophiae sunt philosophari; esse, essentia, quidditas,
haecceitas, substantia, exsistentia, res, realitas; perceptio, spatium, tempus,
conscientia, veritas; ratio, mens, memoria, voluntas, desiderium; bonus,
officium, virtus, libertas; natura, societas, iustitia, potestas, civitas; ars,
labor, historia, illuminatio, cosmotheoria.

Praecipuae philosophiae notiones realitatis et veritatis (in metaphysica,
logica, et ontologia), sapientiae (in epistemologia), boni et iustitiae (in
ethice et oeconomia politica), et pulchritudinis (in Aesthetica) sunt.

Occidentalis traditio coepit in Graecia. Res prima fuit indagatio ἀρχῆς id est
principii mundi. Philosophi praeclari fuerunt:

Circa 400 a.C.n., disputatio facta est cogitatio de homine. Philosophi, qui
creaverunt classicam philosophiam in Europa, fuerunt:



https://la.wikipedia.org/wiki/Historia

Historia (-ae, f.) (a verbo Graeco ἱστορία 'indagatio, scientia per
explorationem parta') est exploratio rerum praeteritarum, praecipue autem de
quaestione quomodo homines actionibus praeteritis afflicti sint. Historia est
nomen generale quo tempora praeterita aeque ac collectio, distributio, atque
expositio scientiae eius complecta sunt. Continet etiam historiam universalem,
geologicam, et organicam historiam, frequentissime autem significatione
historiae humanae utitur. Scriptores qui de rebus historicis scribunt Latine
scriptores rerum gestarum, sive recentius historici vocantur. Res quae tempore
ante historiam propriam acciderunt praehistoricae appellantur.

Verbum historia etiam quandam 'disciplinam scientificam' significat, quae res
praeteritas scrutatur et curat ipsa de actis conservandis reliquiisque. Res
illas non solum enumerat, sed etiam intellegere quaerit.

Narrationes et fabulae singulae in societate dissipatae rite non inter textus
res gestas continentes numerantur cum postulationem disciplinae historicae, esse
omnia argumenta "sine ira et studio" examinanda, explere non possint. Eventa
quae ante historiam scriptam acta sunt commune praehistoriae attributa sunt.

Herodotus, scriptor Graecus quinti saeculi a.C.n., rite pater historiae
existimatur, unaque cum Thucydide disciplinam historiae incohavit. In operibus
cum hodiernis quoque temporibus legantur scrutandis conspicuum est quanto ambo
scriptores arte atque stilo inter se differant: Herodotus scribundis moribus
exterarum gentium maiorem; Thucydides autem imprimis rebus militaribus operam
dedit.

Indagatores hodierni variis rebus operam dant, e.g. studio quarundam regionum
vel studio historiae ipsius eiusque mutationum per aeva praeterita. Hodie
historia praecipue in scholis discitur, interque maiores disciplinas academicas
numeratur.

Verbum a radice Indoeuropaea *weid- "scire" vel "videre" (cf. etiam verbum
Graecum eidénai, scire) derivatum esse apparet.

Nomen Graecum ἱστορία (hístōr) 'inquisitio' vel 'scientia per inquisitionem
adepta' vel 'iudicare' significat. Hac ratione etiam Aristoteles verbo in opere
Historia animalium (Περὶ Τὰ Ζῷα Ἱστορίαι) usus est. Antiquior notio ἵστωρ solum
in Hymnis Homericis, operibus Heracliti, in iure iurando ephebi Atheniensis et
in inscriptionibus Boeoticis inventa est.

Anno 1390, verbo primo in sermone Anglica adhiberi testatum est ibidem tempore
'relationem rerum praeteritarum, res gestas' significans. Temporibus Linguae
Anglicae Mediae nomen usitate significationem 'relationis' habebat. Solum
saeculo quinto decimo significatio verbi ad sensum hodiernum historiae, id est
narratio rerum gestarum, definita est. Etiam Franciscus Bacon notionem, quam
"scientia rerum spatio atque tempore continentium" descripsit, saeculo sexti
decuni adhibuit cum Historiam naturalem composuit.

Historia et examinatio eius cum interdum Humanitatibus, interdum scientiis
socialibus attribuantur saepe quasi nexus ambarum existimantur, quod utriusque
rationibus scrutandi nititur. Saeculo vicesimo Fernandus Braudel novas rationes
historiae examinandae introduxit cum oeconomiam, anthropologiam, et geographiam
in studium historiae acciperet.

Saepe scriptores rerum gestarum spoliae adhibent, e.g. monumenta, inscriptiones,
pittacia. Fontes historici tres in partes plerumque dividi possunt: scripta,
dicta, et quorum spoliae iam exstant. Discrimini autem fuit inventio scripturae,
quod solum per eam tempora praehistorica a historicis discernuntur.

Archaeologia est disciplina in spoliis reliquiisque effodendis et discernendis
saepe adhibita. Plerumque autem aliae disciplinae consultatae sunt supplendi
causa. Tamen archaeologiae sunt variae rationes et disciplinae quae non ad
historiam pertinent. Immo praecepta historiae scriptae nonnumquam inventis
archaeologicis contradicunt.

Historia variis rationibus atque modis ordinari licet: in sectiones
chronologicas, culturae et regionum distribui potest.

Historia mundi plane sunt annotationes speciei Hominis sapientis in omnibus
partibus orbis terrarum accumulatae et plerumque litteris mandatae. Praehistoria
itaque est studium restituendae memoriae temporum in quibus aut homini non iam
litteris utebantur aut quorum scriptura nondum interpretata est. Exquirendo
picturas, insculptiones aliosve relictos historia priscarum aetatum patefieri
potest. Ex saeculo vicensimo, intellectum est indagationem praehistoricorum
temporum esse magni momenti eo consilio ne res gestae quarundam
antiquimissimarum civitatum non diu neglegatur, e.g. Africa Subsahariana et
America praecolumbiana. Tamen scriptores rerum gestarum saepe reprehenduntur
quod solum historiae occidentali operam dent.

Historiographiae sunt variae significationes. Primum rationes atque modos per
quas historia conservatur significat: est historia incrementi rationum
historicarum (e.g. quod scriptores consuetudinem singularum vitarum praeclarorum
hominum scribendarum cum elaborationibus de universis aetatibus historiae
commutaverunt). Deinde ad certum volumen historiam tractans pertinet: exempli
gratia ad librum Opera de historia mediaevali decennio 1960 confecta. Tum ad
rationes cur historia sit tractanda refert: dicta philosophia historiae.

Philosophia historiae est cogitatio quaestionis quotne et quantum historia
humani generis mundo contulerit. Ceterum hac in ratione etiam num constitutus
finis historiae humanae futurus sit meditatur.

Disciplina historiae omnes indagatorum rerum gestarum rationes ad invenienda
historiae relicta eaque describenda continet. Herodotus (484–ca. 425 a.C.n.)
saepe pater historiae nuncupatur. Tamen Thucydides (ca. 460–ca. 400 a.C.n.)
primus scientiam historiae scribendae incoavisse arbitratur quod historiam
sponte hominum creatam iri intellexerit. Itaque aliter ac Herodotus qui numina
deorum historiam hominum revolvere existimavit res gestas ut causas actorum
mortalium descripsit. Praeterea Thucydides res gestas sine ira et studio scribi
oportere affirmavit. Multi etiam scriptores rerum gestarum Graeciae tunc
historiam humanam quasi circulum eventorum imaginaverunt.



https://la.wikipedia.org/wiki/Biologia

Biologia est scientia naturalis, quae vitam et organismos vivos describit et
investigat, ut eorum anatomia, physiologia, auctus, origines, propagatio, et
taxinomia sciantur, systema vitae terrestris melius intellegatur, melioria
remedia reperiantur, et agricultura proferatur.

Biologia multos ramos, quaestiones, doctrinas comprehendit. Inter gravissimas
res sunt quinque principia, quae fortasse sunt axiomata biologiae hodiernae:

Quamquam notio unius disciplinae cohaerentis biologiae saeculo undevicesimo orta
est, scientiae biologicae ex moribus medicinae et historiae naturalis
emerserunt, qui ad Ayurvedam, medicinam Aegypti antiquae, opera Aristotelis et
Galeni extenduntur. Haec scientia antiqua medio aevo elaborata est a medicis
philosophisque Musulmanis, inter quos insigniter Avicenna. Per renascentiam
Europaeam et novum aevum, cogitatio biologica tempus rerum novarum subiit,
propter novum empirismi studium et inventionem multorum organismorum novorum.

Ob nomenclaturam biologicam Carolus Linnaeus systema naturae commentus est.
Secundum hoc systema omnis vita hodie est divisa in tres regiones: Archaea,
Bacteria, Eucaryota. Olim Archaea et Bacteria sub imperio Procaryota subsummata
erant, quia illi organismi nucleum non habent, sed nucleoidem. Virus etiam est
res biologica, sed utrum vivat est incertum.



https://la.wikipedia.org/wiki/Homophylophilia

Homophylophilia est sui sexus vel generis amor vel mores romantici vel sexuales,
res venerea masculina in masculos, aut mulier in mulieres appetentes. Hoc
ingenium sexuale est "exemplar permanens vel inclinatio ad experiendam sexualem,
adfectionalem, vel romanticam vim attrahendi," praecipue vel solum ex hominibus
eiusdem sexús; notio "etiam ad hominis iudicium identitatis privatae socialisque
in illis attractionibus conditum refert, in moribus quoque qui illos exprimant,
et in societate communitatis aliorum qui illos communicent."

Nonnulli sociologi credunt quartum genus exstare, secundum ordinem civilem
nempe, sed multi credunt hoc non ab aliis tribus distingui non posse.

Quocumque cultu civili homophylophiliae genus unum invalere solet, sed alia
saepissime etiam simul exstant. Exempli gratia, complures Romani in se mores
Graecos immitabantur, et ab alia parte, Alexander ipse Magnus qui Hellenismum
per orbem disseminavit, amantem coaevalem praeferebat.

In antiquitate homophylophilia et Bisexualitas fuerunt communis et usitatus apud
Graecos, Romanos, Amerindicos (praesertim in Mexicum, Brasilia et Civitatibus
Foederatis Americae hodiernis), Melanesiensis, Polynesiensis, Iaponensis ac
Asiaticarum ceteris populis. Ambo causa generatur ab biologicae in hominibus et
in aliis animalibus, sic probabile est quandoquidem antiquitus in hominum
culturam.

Tempore medii aevi, extrema poena erat poena capitis, nempe sodomitici actus,
absoluta est in Europa circa annum 1800, primo in Austria et Francia. In Bavaria
anno 1813, omnes tales poenae absolutae sunt. Multis gubernationibus hoc tempore
placuit poena incarcerationis.

Maxima persecutio fiebat in Germania annis 1933–1945 tempore regiminis factionis
NSDAP. In Germania, haec leges reformabantur circa annum 1970, et poenae
finiebantur anno 1994, sicut in aliis terris Europaeanis.

Gubernationes multarum civitatum leges, quae sunt in opinione multorum hominum
contra sanctitatem nuptiarum et contra familiam a maioribus posteris traditam,
approbaverunt, quae dant populis homophylophilibus qui (falso in opinione
contradictorum, sed non in opinione defensorum) declaraverunt se nupserint
civiles conservatas in nuptiis.

In exclusione violationis sanctitatis nuptiarum hae relationes societatem
possunt per perversionem filiorum societatis per adoptionem, et per indictionem
argenti super eam damnare. Etiam multi credunt has relationes aperire societatem
ad nuptias inter homines et pecora.

Index nationum ubi vir viro, mulier mulieri nubere potest: Andorra, Argentina,
Brasilia, Britanniarum Regnum, Civitates Foederatae Americae (solum in certis
civitatibus), Croatia, Dania, Finnia, Francia, Germania, Helvetia, Hispania (ubi
matrimonium est), Islandia, Israel, Lusitania, Luxemburgum, Norvegia, Nova
Zelandia, Slovenia, Suecia, et Tzekia.

Conventus Parlamenti Consilii Europae die 23 Martii 2010 in scripto
"Discriminatio pro propensione sexuali atque identitate generis" affirmavit
contra praeiudicium quae homophylophiliam non moralem cogitat ut "dogma
religiosa subiectiva quae in societatis democraticae causa ad circumscriptionem
iurum altrorum facere non potest, atque ut legitima nuptiae admittendae eosdem
sexus malam non facit coniugiis inter altos sexus nec pueribus. Etiam Thomas
Hammarberg scriptum "Discriminatio propensionis sexualis et identitatis generis
causa in Europa" anno 2011 fecit.

Eiusmodi matrimonia Romae inlicita - sed matrominium per se fuit iuris privati,
non publici - imperatorum quidam pessimus vel pessimi viris nupsit vel
nupserunt. Cornelius Tacitus sic nuptias Neronis descripsit:



https://la.wikipedia.org/wiki/Graecia

Graecia (-ae, f.), Graece: Ελληνική Δημοκρατία, est civitas sui iuris in Europa
inter meridiem et solis ortum sita. Caput est Athenae, olim maxima civitatum
antiquarum Graecarum urbs.

Cum Graecia antiqua ex plurimis civitatibus inter se valde diversis constaret
neque umquam unitatem politicam iniret nisi ab aliis (sicut Alexandro Magno vel
Romanis) occupata, conditores Graeciae modernae ab initio civitatem uniformem a
loco superiore rectam intenderunt. Adhuc Ioanne Capodistria primo ministro
territorium Graecum in tredecim regiones (Graece: τμήμα) divisum est regionesque
iterum in provincias (Graece: επαρχία), quae autem omnes immediate a regimine
civitatis gentiliciae directae sunt. Principalis Capodistriae finis erat, ut
nobilitas localis, quae in regione sua vim paene infinitam habuerat, potentia
depelleretur.

Otho I rex et omnes, qui ei in civitate administranda succederunt, hanc formam
civitatis retinebat. Anno 1833 civitas in decem praefecturas (sive nomos) cum 47
unitatibus minoribus divisa est. Praeterea notio demus introducta est mininam
partem administrativam denotans. Anno 1912 "unitas" adhuc minor nomine κοινότητα
creata est. Maxima pars administrativa saeculo vicesimo erat Diamerisma (Graece:
Διαμέρισμα), quorum ab anno 1913 exstabant decem.

Anno 1955 Graecia denique in 51 praefecturas divisa est, praefecti autem porro a
ministerio rerum internarum nominati sunt.

Tandem, cum Graecia anno 1981 Unioni Europaeae se coniunxit, consilia ad
administrationem mediam formandam capta sunt.

Anno 1997 nomine "Libello Capodistriae" (Graece: Σχέδιο Καποδίστρια) lex No.
2539/1997 administrationi reformandae constituta est, quae numerum urbium ac
communium ruralium a 5775 ad 1033 minuit provinciasque (eparchias) abolevit.
"Demus", quae notio antea tantum urbes denotabat, se ex tunc etiam ad unitates
rurales referebat.

Administratio anno 1997 reformata ab anno 2005 iterum reformanda habebatur.
Itaque anno 2010 nova administrationis reformatio nomine "Libellus Callicratis"
constituta est.

Graecia est paeninsula inter Ionium, Mediterraneum, Aegaeumque maria sita. Inter
Graecia et Asiam crebrae iacent insulae, Euboea et Cyclades, et multae aliae.
Graeciae et insularum litora praebent navibus innumerabiles sinus et portus.
Alti montes, Olympus, Parnassus, Taygetus tenent magnam regionis partem. In ea
sunt etiam valles amoenae, nonnulli campi, pauca flumina. Terrae solum parum est
fertile, caelum serenum et clemens.



https://la.wikipedia.org/wiki/Astronomia

Astronomia (Graece ἀστήρ 'stella' + νόμος 'lex') vel scientia sideralis est
veterrima scientia naturalis, summa omnium disciplinarum exactarum quae
universum, quod extra planetam nostrum est, investigant. Haec scientia hodie a
meteorologia et climatologia distinguitur, quae praesertim astrorum vis et
effectus in caelum nostrum investigant, quamvis impetus ad stellas intellegendas
primitus fuerat, ut agricolae tempus anni serendo, plantando, messsem faciendo
idoneum scirent.

Astronomia etiam distinguitur ab astrologia, arte quae futurum homini cuidam ab
astris et aliis indiciis mundanis divinari conatur. At astrologia astronomiam
complecti videtur, et astrologi sicut Claudius Ptolemaeus primum indagaverunt
leges astronomicas quibus futurae positiones planetae, sidera, et caetera
caelorum computentur.

Physica et astronomia longe tam sibi annixae sunt ut primitus physica idem ac
astronomia putari potuisset. Physici fuerunt qui theorias comminiscerunt, quibus
motus corporum caelestium explicatur et calendaria accuratius faciantur, et
novas methodos excogitaverunt stellas observandi per radiationes eorum.
Galilaeus Galilaei anno 1609 telescopium invenit quo planetas et lunas primum
accuratius observaverit indicia reperiens eos montibus et vallibus praeditos
similes esse tellure. Isaacus Newtonus magnopere astronomiam tunc anno 1687
protulit, cum leges motus Newtoni comperit, quibus motus omnes planetarum nostri
systematis solaris adumussim mathematice calculati essent, secundum easdem leges
quae res communes mundanaeque sequuntur. Anno 1921 Albertus Einstein
calculationes astronomicas ad universum totum porrexit, nova fundamenta donans
cosmologiae, cum relativitatis generalis theoriam reperit, universi expansionem
ab Edwino Hubble observatam explicans.

Saeculo vincesimo nova astronomiae aetas coepit, cum anno 1969 astronautae ad
lunam navigarent et homines primum mitteret ruchetas nomine Voyager praeter
systema solare, et multa alia automata ut systematis solaris planetae
scrutentur. Hodie magna astronomiae pars origines, evolutionem et ingenia
physica chemicaque corporum caelestium intellegere quaerit. Ad finem illum
scientifici praesertim radiationem electromagneticam et radiationem particularum
et exempla lapidum ex aliis corporibus caelestibus investigant.



https://la.wikipedia.org/wiki/Unio_Europaea

Unio Europaea est consociatio plurimarum Europae civitatum sui iuris quae in
rebus civilibus, oeconomicis, et iudicialibus cum respectu democratiae et iurum
humanorum ad bellum prohibendum collaborant, sed ex Consilio Europae distingui
debet, quamquam omnis Unionis Europaeae civitas socius Consilii Europae est.
Sedem Bruxellis, Argentorati, et Luxemburgi habet. Incolarum circiter 503
milliones sunt. Linguae publicae unionis viginti quattuor numerantur.

Europa post secundum bellum mundanum prostrata et diruta iacuit. Erant tamen,
qui reconciliationem inter nationes Europaeas instituere vellent, ut bella nova
prohiberentur. Inter quos Robertus Schuman, minister a rebus exteris Francicus,
administrationem communem carbonis et chalybis (opum nempe ad bellum gerendeum
necessariarum) proposuit.

Anno 1951, sex civitates—Belgica, Francia, Italia, Luxemburgum, Nederlandia et
Germania occidentalis—Lutetiae Communitatem Europaeam carbonis et chalybis
creaverunt.

Anno 1957, ab iisdem civitatibus Foedere Romano pangendo Communitas oeconomica
Europaea (CEE) et Communitas Europaea energiae atomicae (CEEA sive Euratom)
institutae sunt. Natus est "communis mercatus Europaeus", quo liber commeatus
bonorum, ministrationum, pecuniarum et hominum effici posset.

Anno 1960, Consociatio Europaea liberi commercii (EFTA) creata est, qua
civitates Europaeae, quae extra Communitatem oeconomicam erant, in rebus
oeconomicis aggregarentur.

Anno 1968, Unio telonaria instituta est: intram Communitatem oeconomicam
Europaeam omnia vectigalia sublatae sunt.

Anno 1979, primum Parlamentum Europaeum electum est. Praeterea Systema
monetarium Europaeum (SME) institutum est, quo commutatio monetarum sive pretium
nummorum in Europa stabile factum est.

Anno 1986, Foedus unicum Europaeum (EEA) ictum est. Quo progressus usque ad
mercatum unicum, qui die 1 Ianuarii anno 1993 efficertur, definiti sunt.

Cum anno 1989 "velum ferreum" cecidit, spes maioris Europae liberae crevit; die
3 Octobris anno 1990 duae Germaniae civitates iterum coniunctae sunt; dictatura
communistica superata nationes Europae mediae et orientalis democratiam
introduxerunt.

Anno 1992, Foedere Traiecti Mosae icto ex Communitate oeconomica Europaea Unio
Europaea (UE) facta est, cui non solum in rebus oeconomicis, sed etiam in multis
aliis rebus politicis auctoritas competit (inter graviora sunt Unio monetaria ac
oeconomica Europaea et moneta communis, cooperatio securitati fovendae, nova
consilia communia sicut rerum externarum et communis securitatis, civitas
Europaea).

Anno 1997, Foedere Amstelodami icto instituta Unionis Europaeae novis
necessitatibus accommodata sunt.

Anno 1999, moneta communis nomine Euro ab undecim civitatibus Unionis Europaeae
adoptata est (usque ad annum 2013 aliae quattuor sequentur). Initio non erant
nummi vel chartae argentariae, sed tantum in negotiis nummis carentibus
adhibebatur.

Anno 2001, Foedere Nicaeensi rationes definitiae sunt, quibus sociae futurae
accipiendae et quomodo institutiones mutandae essent. Praeterea de securitate
corroboranda, de defensione communi ac de iuridica cooperatione in re poenali
actum est.

Die 13 Decembris anno 2007, Foedus Olisiponense ictum est (die 1 Decembris anno
2009 ratum est), quod foedus de Unione Europaea (antea Foedus Traiecti Mosae
dictum) et foedus communitati Europaeae condendae renovavit. Praeterea foedus
Euratom commutatum est. Gravissimas res constitutionis anno 2004 conscriptae,
postea autem a civibus Franciae et Nederlandiae plebiscito reiectae hoc foedere
amplectuntur.

Sociae civitates Unionis Europaeae aream 4 423 147 chiliometrorum quadratorum
amplectuntur. Summus Unionis Europaeae mons est Rupes Alba altitudinis 4810
metrorum in Alpibus sita. Locus maxime depressus est Zuidplaspolder in
Nederlandia 7 metra sub maris aequore situs. Litora 65 993 chiliometrorum ad
regiones, clima, res oeconomicas maxime pertinent.

Una cum externis Franciae departamentis et territoriis, quae extra continentem
Europaeam collocata sunt, sed ad Unionem Europaeam pertinent, Unio Europaea
plurima climatum genera comprehendit, a climate polari (in Europa
septentrionali) usque ad clima tropicale (Guiana Francica), qua re medium
meteorologicum totius Unionis inane est. Maxima incolarum pars in regionibus
climatis oceanici sive temperati (Europa boreo-occidentalis et media),
mediterranei (Europa meridiana) aut continentalis, calidis aestatibus tamen,
(Balcania septentrionalis et Europa media) habitat.

Maxima incolarum Unionis Europaeae pars in urbibus vivit (circiter 75%; numerus
crescit, ut coniciatur anno 2020 circiter 90% incolarum in sive prope urbes
victuros esse). Urbes per totam Unionem diffusae sunt, quamvis magnus numerus
earum in et circa civitates Benelux sitae sint.

Origo hodiernae Unionis Europaeae fuerunt communitates Europaeae annis 1951 et
1957 conditae (Communitas Europaea carbonis et chalybis, Communitas oeconomica
Europaea et Communitas Europaea energiae atomicae). Sociae erant civitates
Belgica, Francia, Italia, Luxemburgum, Nederlandia et Res publica Foederalis
Germanica.

Unio Europaea a sex civitatibus condita usque ad hunc diem in communitatem 27
civitatum crevit. Civitates, quae sociae factae sunt, partem maiestatis earum
relinquere debuerunt, ut in Unionem acceptae sint.

Civitas Unionem Europaeam intratura Criteriis Hafnianis, quae anno 1993 Hafniae
constituta sunt, respondere debet. Democratiam stabilem, quae iura humana et
leges tutetur, requirit; praeterea ut oeconomia mercatus liberi contentioni
oeconomicae in Unione Europaea par sit et regulae muniaque communitatis, legibus
Unionis Europaeae inclusis, observentur. Num civitas criteriis respondeat,
Concilium Europaeum decernit.

Nullae civitates sociae Unionem reliqerunt, etsi Groenlandia (provincia autonoma
Daniae) anno 1985 se recepit. In foedere Olisipone icto nunc regulae provisae
sunt, quae sequendae sunt, si civitas socia Unionem relinquere vult.

Die 1 Maii anno 2004 Unio Europaea maxime amplificata est, cum Estonia,
Lettonia, Lituania, Polonia, Cechia, Slovacia, Slovenia, Hungaria, atque Graeca
Cypri pars et Melitta ad Unionem Europaeam adiunctae sunt. Hoc modo pristinus
limes inter civitates occidentales orientalesque (vide: Velum ferreum) demum
superatus est.

Croatia die 1 Iulii anno 2013 civitas socia vicesima octava fiet, suffragio
civium Croatiae de societate die 22 Ianuarii anno 2012 in favorem reddito.

Sunt sex civitates candidatae: Albania, Islandia, Macedonia, Mons Niger, Serbia,
Turcia. Aliae (sicut Bosnia vel Kosovia) inter candidatas futuras numerantur.

Quattuor civitates, quae Consociationem Europaeam liberi commercii (EFTA)
efficiunt (quae non sunt sociae Unionis Europaeae) partim normas Unionis
susceperunt: Islandia, Lichtenstenum et Norvegia, quae ad communem mercatum
pertinent, et Confoederatio Helvetica, quae multis foederibus bilateralibus cum
Unione Europaea coniuncta est. Parvae civitates Europaeae, Andorra, Monacum, Res
publica Sancti Marini et Civitas Vaticana, Eurone utuntur et etiam aliis modis
cum Unione Europaea cooperantur.

Septem instituta unionis ex articulo XIII Foederis de Unione Europaea constituta
sunt:

Consilium Europaeum est summum Unionis Europaeae corpus, quod ex 28 ducibus
(sive gubernationis sive civitatis) civitatum sociarum Unionis una cum
praesidibus Consilii Europaei (nunc Donaldus Tusk) et Commissionis (nunc Ioannes
Claudius Juncker) constat.

Commissio Europaea est rectio Unionis. Sedes eius est Bruxellis. Ioannes
Claudius Juncker munere praesidis fungitur.

Una cum Parlamento Europaeo Consilium Unionis Europaeae, sive Consilium
ministrorum est pars potestatis legiferae unionis.

Parlamentum Europaeum, vel senatus Europaeus, est parlamentum unionis, cui 751
legati sunt, quos cives Europaei suffragio universali elegunt. Una cum Consilio
Unionis Europaeae Parlamentum Europaeum legiferam unionis potestatem efficit.
Cum in Consilio Unionis Europaeae sint delegati gubernationum, legati
parlamentarii cives Europaeos repraesentant, qui eos elegerunt. Martinus Schulz
munere praesidis nunc fungitur.

Argentaria primaria Europaea, cuius sedes est Francofurti ad Moenum, est summa
seu media argentaria civitatum, quae euronem monetam publicam introduxerunt. Una
cum mediis civitatum sociarum unionis argentariis systema format argentariarum
Europaearum mediarum. Politicam monetarium harum civitatum administrat et
imprimis stabilitatem pretiorum conservare studet. His diebus Marius Draghi
munere praesidis fungitur. Condita est anno 1998 ex Foedere Amstelodami icto.

Curia Unionis Europaeae est iudicium Unionis Europaea anno 1952 Luxemburgi
creatum, quod omnes res forenses comprehendit. Curiae est praestare, ut leges
secundum interpretationes ac praecepta foederum observentur, et ius Europaeum a
curiis gentiliciis rogata interpretatur. Discernenda est ab Iudicio Europaeo pro
Iuribus Humanis.

Curia Rationum anno 1975 Luxemburgi creata quotannis de usu pecuniae Unionis
referre debet. Si res dubiae vel etiam fraudulosae inveniuntur, officio
fraudibus prohibendis nomine OLAF traduntur.

Linguae publicae Unionis Europaeae sunt viginti quattuor: linguae Anglica,
Bohemica vel Cechica, Bulgarica, Croatica, Dacoromanica, Danica, Estonica,
Finnica, Francogallica, Graeca, Hibernica, Hispanica, Hungarica, Italica,
Lettonica, Lithuanica, Lusitana, Melitensis, Nederlandica, Polonica, Slovaca,
Slovena, Suecica, Theodisca. Lingua Latina autem inter linguas publicas non est.

Vexillum Europae est vexillum Unionis Europaeae ac Consilii Europae ab anno
1955. In usum Unionis Europae confirmatum est anno 1986. A colore caeruleo
caelum, dum a duodecim stellis aureis harmonia repraesentatur.

Hymnus Europae est hymnus Unionis Europaeae et Consilii Europae. Musica hymni
est pars ex ultimo motu symphoniae nonae Ludovici van Beethoven. Dum huic
symphoniae verba Friderici Schiller sunt ("Freude, schöner Götterfunken"), hymno
Europaeo verba non sunt.

Europa in mythologia Graeca fuit filia Agenoris, Phoenicum regis, et Telephassae
(vel secundum alios Argiopes), soror autem Cadmi, Thebarum conditoris. Ex Iove
tres filios genuit, Minoen, Rhadamanthum, Sarpedonem.

Cum inter virgines comites in Phoenico litore luderet Europa, Zeus/Iuppiter eam
conspexit ac statim pulchritudine formae exarsit. Tum, ne a Iunone/Hera uxore
vel a quoquam alio agnosceretur, in tauri albi speciem auratis cornibus sese
transfiguravit et gregi regio sese immiscuit: sic ad virgines accessit. Europa
primo timida, mox forma et blanditiis tauri placata, ita confidens facta est ut,
cornibus adprehensis, in tergum consederit. Praeda potitus Iuppiter eam trans
mare in Cretam portavit, ubi Europam stupravit. Ex quo concubitu tres clarissimi
filii nati sunt. Cur ab ea una ex quinque partibus orbis nominata sit, non
liquet.

Europa rapta, iussu patris quattuor fratres eam per orbem frustra quaesiverunt
et nova regna condiderunt: Cadmus, qui Thebas condidit; Cilix, qui nomen suum
Ciliciae dedit; Phoenix, a quo Punici et Phoenices dicti; Phineus, qui rex in
Thracia factus est.



https://la.wikipedia.org/wiki/Lingua_Theodisca

Lingua Theodisca sive lingua Germanica (Theodisce deutsche Sprache sive Deutsch,
[dɔʏ̯ʧ]), est lingua Indoeuropaea, quae occidentalibus linguis Germanicis
adscribitur una cum Anglica et Nederlandica. Numerus eorum, qui lingua Theodisca
sermone patrio utuntur, aestimatur fere 90 vel etiam 98 miliones esse. Itaque
Theodisca est una ex maioribus orbis terrarum linguis, sermo patrius in Unione
Europaea latissime in usu.

Verbum Theodisci originem a verbo Germanico thioda 'populus' repetit, et in usum
venit ad linguam gentium Germanicarum Europam mediam inhabitantium denotandam,
quae Lingua Latina sive Romanicis non locutae sunt.

Regio in qua varietates linguae "Thiodisk" continuum dialectorum effecerunt
primo diutschiu lant (pl. terrae Theodiscae), a saeculo decimo quinto
Deutschland appellabatur.

Verbum forma Latina (Theodisce) primo anno 786 in relatione cuiusdam nuntii
papalis nomine Gregorio Ostiensi invenitur, sed non liquet, an iam linguam
Germaniae significet. Quod clarius esse videtur in libello anni 788, quo Tassilo
III dux Bavariae in Dieta ad Angulisamum habita desertionis accusatus est: "quod
theodisca lingua harisliz dicitur"; a Caroli Magni tempore quidem "theodisca
lingua" erat publica linguae Franconicae antiquae appellatio. A saeculo octavo
exeunti, saepius saepiusque ad linguam Germaniae denotandam adhibetur. Demum ab
aevo Renascentiae etiam "lingua Germanica" in usu venit.

Ab aliis linguis partim "theodisca" recepta est (Danice: tysk; Italiane:
tedesco; et multae aliae linguae), partim autem varia Germaniae fortuna aliae
appellationes in usu venerunt:

Ad linguae Theodiscae varietates pertinent lingua normata, quae ex dialectis
Theodiscis altis profecta est et etiam Theodisca normata, Theodisca alta,
Theodisca scribendi vel lingua Theodisca litterarum appellatur, altera ex parte
multae dialecti, quae in dialectos Theodiscas altas et "Theodiscas humiles"
(Theodisce: Niederdeutsch) sive Saxonicas dividuntur ac lingua normata
superteguntur.

Theodisca normata est lingua pluricentrica in varietatibus normatis imprimis
Germaniae, Austriae et Helvetiae subsistens (cum linguae Theodiscae Tirolis
Meridionalis, Belgicae, Lichtensteni ac Luxemburgi minus autonomiae sit). Verba
varietatibus communia fundamentum linguae Theodiscae sunt, sed propriam
varietatem non creant.

Nulli in Unione Europaea linguae plures sunt locutores et inter decem mundi
linguas maximi momenti numeratur.

Lingua Germanica seu Theodisca alta recens ex lingua Germanica alta mediae
aetatis orta est, quae ipsa ex lingua Germanica alta antiqua orta erat.

Lingua Theodisca in duas linguarum categorias divisa est, in dialectos
Theodiscas altas et in dialectos linguae Saxonicae. Ad linguam Theodiscam altam
omnes dialecti Germanicae occidentales in continente pertinent, quae Medio Aevo
ineunti Consonantium mutatione Theodisca affectae sunt (Alemannica; Bavarica;
Franconica orientalis, media, Rhenana; Theodisca media orientalis). Dialecti,
quae hac consonantium mutatione non (sive paene) affectae sunt, Latine lingua
Saxonica, Theodisce ab Aevo Novo ineunti Niederdeutsch ('Theodisca humilis sive
inferior') nominantur.

Quod Germania mediaevalis in multa territoria diffissa erat, dialecti, quae
partim valde inter se differebant, simul exstabant. Poetae aulici Theodiscae
altae mediae (circa annum 1200) interdum verba ac proprietates dialectales
fugisse videntur, ut quam plurimis locis intellegerentur. Lingua autem normata
demum ab Medio Aevo exeunti progressa est.

Cum lingua normata plurimarum Europae civitatum e dialecto cuiusque earum
capitis exiret, lingua Theodisca hodierna (normata) quaedam mixtura est
dialectorum Theodiscae mediae ac superioris a Linea Benrathensi in meridiem
versus et "Dachsprache" (lingua tectoria) multarum dialectorum fungitur.

In Germania septentrionali lingua Theodisca normata vernaculam linguam Saxonicam
a Reformatione incipiens ex usu publico ac scholastico magna ex parte dimovit.
Hansa florente lingua Saxonica fuerat lingua franca tota marium Germanici ac
Baltici regione. Cum Nederlandia civitas libera facta esset, dialecti intestinae
linguae Theodiscae resistere potuerunt, ex quibus lingua Batava orta est.

Bibliorum in linguam Theodiscam versio a Martino Luthero (1483–1546) facta
maximi momenti erat ad dialectos Theodiscas altas aequandas, quia late diffusa
linguae exemplari fungebatur. Iam sub annum 1350 quidem initia linguae
transregionalis, quae pervestigatio scientifica linguam Theodiscam altam
recentem maturam (Frühneuhochdeutsch) nominat, inveniuntur. Praecipue in
regionibus Danuvio flumini adiacentibus haec dialectorum aequatio longe
progressa erat.

Linguae Theodiscae altae incrementum (quoad linguam politam ac accuratam)
saeculo decimo septimo maxima ex parte finem habuit. Saeculo duodevicesimo
pristina consuetudo litteras inserendi, quae pronuntiationi nullo auxilio erant
(kräfftig pro kräftig, hertzkranck pro herzkrank, Alterthum pro Altertum, etc.),
abolita est, quo modus scribendi ex tunc paene mutatus ortus est.

Historia linguae Theodiscae cum mutatione phonologica progreditur. Consonantium
mutatio Germanica linguam Theodiscam (antiquam) a reliquis dialectis Germanicis
occidentalibus separavit. Huic sonorum mutationi dialecti Saxonici non
interfuerunt; itaque lingua Theodisca quoad consonantes a dialectis merdianis
mediisque circumscripta est.

Transitus a lingua Theodisca alta media in Theodiscam altam recentem maturam
quoad phonemata praecipue a monophthongizatione et diphthongizatione notus est.
Utrique est phaenomenon systematis vocalium. Cum diphthongizatio ab
austro-orientali linguae regione exiens septentrionalis Saxonica ac
austro-occidentalis Alemannica non interfuissent, monophthongizatio a regio
linguae Theodiscae media egressa est.

Lingua Theodisca, quippe quae media in Europa diffusa est, per saecula ab aliis
linguis tacta est.

Cum creverit numerus eorum qui legere ac scribere possent, mutatio phonologica
normationi linguae cessit. Inter grammaticos saeculi duodevicesimi maximi
momenti Ioannes Christophorus Adelung numeratur, qui anno 1781 lexicon edidit.
Iacobus et Gulielmus Grimm anno 1858 thesaurum linguae Theodiscae coeperunt, qui
anno 1961 perfectus est, ex tunc autem retractatur.

Orthographia theodisca alta saeculo undevicesimo magis magisque normata est.
Conradus Duden anno 1880 Orthographicum linguae Theodiscae lexicon
("Orthographischen Wörterbuch der deutschen Sprache") publicavit, quod anno 1901
paucis mutatis fundamentum orthographiae publicae declarata est. Tamen non ab
omnibus neque ubique respectum est: Erant – et sunt - alia lexica in variis
linguae Theodiscae regionibus, quae inter alia orthographia (Latine biscoctum:
Keeks, Cakes, Kakes, hodie Keks), usu verborum regionalium (Latine lanius:
Fleischer, Fleischhauer, Fleischhacker, hodie 'Metzger') ac tractatione nominum
propriorum (Göthe pro Goethe, Bismark pro Bismarck) differunt.

Vicipaedia Theodisca copiosum dictionariorum indicem praebet, vide Liste
bedeutender Wörterbücher.

Annis 1996, 2004, et 2006, orthographia Theodisca alta renovata est, multis
dissentientibus.

Aliter ac lingua Theodisca alta lingua Saxonica normata non est, ab anno 1956
autem Regulae linguae Saxonicae scribendae ("Regeln für die plattdeutsche
Rechtschreibung") Hamburgi editae et lexicon a Ioanne Saß compositum multum ad
linguam normandam valent.

Lingua Theodisca est lingua publica Germaniae, Austriae, Helvetiae,
Lichtensteni, et Tirolis Meridionalis (regionis usque ad primum bellum mundanum
Austriacae, nunc Italicae), sed etiam in Belgia orientali, Nederlandia,
Luxemburgo, Dania, Alsatia (in Francia) nec non in variis Europae orientalis
regionibus (Russiae, Poloniae, Hungariae et Romaniae) late diffusa est.
Praeterea est una e linguis gentiliciis Namibiae. Ex omnibus linguis Europaeis,
haec est fere maxime in mundo divulgata post linguas Hispanicam, Anglicam,
Lusitanicam, et Russicam..

Ceterum est publica Custodum Helveticum in Civitate Vaticana lingua, quod
milites ex Helvetia orti sunt. Etiam multi sunt, qui Theodisce loquantur in
Brasilia, Argentina, Chilia, Mexico, Civitatibus Foederatis Americae, Canada.

Lingua Theodisca una ex 23 linguis publicis et aeque ac Anglica Francicaque
lingua agendi Unionis Europaeae est. Theodisca est lingua, qua plurimi incolae
Unionis Europaeae patrio sermone utuntur; omnium, qui linguis maximis loqui
sciunt, vix pauciores Theodisce quam Anglice loquuntur et multo plures quam
Francice.

Saeculo undevicesimo vicesimoque, lingua Theodisca fuit internationalis
medicinae, chemiae, physicae, et philosophiae sermo. Eo tempore, in Asia
Orientali (in Iaponia) iuxta Latinam lingua Theodisca in thematibus sanitatis
pertinentibus multi usi sunt. Praeterea, lingua Theodisca in multis civitatibus
docetur. Maxime in Nederlandia, Flandria, Scandinavia, Russia, Slovenia,
Croatia, Polonia, et Iaponia docetur, sed etiam in Helvetia Romana, Serbia,
Monte Nigro, Hungaria, Slovacia, Bohemia, Macedonia, et Bulgaria. In multis
civitatibus, ubi lingua Hispanica praecipue docebatur, lingua Theodisca nunc iam
passim docetur. Aliter autem (e.g. in Francogallia et Civitatibus Foederatis),
lingua Theodisca nihilominus nondum amplissime docetur.



https://la.wikipedia.org/wiki/Linguistica

Linguistica, sive plenius linguistica generalis, etiam glottologia, est scientia
quae quaslibet linguas naturales pertractat, quali vocum sive gestuum, verborum,
sententiarum, significationumque structura constitutae sint. Lingua naturalis
est terminus, qui ad linguas humanas refertur. "Naturalem" dicimus, quia velut
natura, id est: sponte sua, ex hominum inter se loquentium actuum multitudine
creverunt continuoque crescunt, nec mathematicorum artificiis constructae sunt.
Itaque linguae formales, quippe quae nihil ad mundum socialem referantur, ad
linguisticam non pertinent (quamquam linguistae quoque interdum methodis
formalibus utuntur). "Humanam" dicimus, quia talibus de signis agitur, quae ex
forma et significatione constant.

Linguistica est pars semioticae, quae omnium generum signa et signalia
communicativa, sive vocibus emissa sive gestibus expressa sive picturis effecta,
pertractat.

Studia linguistica ex maxima parte ad singulas linguas describendas pertinent.
Quibus in studiis philologia et linguistica corporum magnas partes agunt.
Constat quamque linguam systema esse ex subsystematibus constans. Descriptionem
structurae linguae perficit grammatica scientifica, quae multiplicem imaginem
diagrammaticam subsystematum describendorum praebet.

Linguistica generalis proprio et stricto sensu e nucleo quodam descriptivo
constat, in quo elementa cuiusque subsystematis eorumque relationes
syntagmaticae et paradigmticae enumerantur. Quem nucleum etiam linguisticam
autonomam appellari decet. Nam autonoma est, quod in ea definitur, quae elementa
quaeque inter elementa rationes in lingua describenda sint. Antequam enim usum
aut mutationem elementorum pertractare potuerimus, cognoscere primum debebimus,
elementa illa quae sint. Quod scimus, Panines, grammaticus Indicus, primam
explicationem autonomam, mere descriptivam, linguae Sanscritae octo capitulis
(Sanscritice Aṣṭādhyāyī, अष्टाध्यायी) circa annum 500 a.C.n. confecit.

In studiis linguisticis—cogitatione quidem, non re—omnes linguae aequum locum
obtinent, quamquam nemo negare potest linguam Anglicam, nec non linguas
Europaeas, in his studiis maximas partes agere. Sed non nisi initium factum est.
Forsitan addito tempore haec iniquitas corrigatur. In studiis linguisticis
lingua, sive de lingua in genere sive de singulis linguis agitur, ut systema
tractatur ex subsystematibus constans. Qui intellectus linguae a Ferdinando de
Saussure duci solet, qui dum vivit id agebat, ut linguisticae suam cuius studium
habeat rem instituat, suamque inter studia scientifica viam propriam munitaret:
linguisticam scientiam autonomam esse de solis structuris agentem, quae suam
habeat rationem propriam, nec solum in phoneticam aut psychologiam reduci
possit.



https://la.wikipedia.org/wiki/Ius

Ius est quodquam praeceptum generale quod singulis hominibus in societate humana
facere licet. Ius, secundum Thomam Hobbium, nihil est nisi "libertas quam
quisque habet facultatibus naturalibus secundum rectam rationem utendi."

Ius sensu latissimo, et iura scripta et iura non scripta, plerumque
complectitur, tantum leges et civitatum constitutiones scriptas, quantum
principia consuetudinis aequitatisque philosophica. Ius generaliter ubique in
septem brachia dividitur: Ius inter civitates et gentes, Ius constitutionale,
Ius criminale, Ius ad remedium, Ius contractus, Ius dominii, Ius societatum.

Multa autem iurum systemata in orbe terrarum, et multa iurum systematorum
classificationes, habentur, praeceptorum formulatione multum civitatum quarum ex
moribus dependente. Plerumque iurum systemata in quattuor genera digeri possunt:
Ius Romano-Germanicum, Ius Anglo-Americanum, Ius religiosum, Ius
consuetudinarium.

Verumtamen de iure inter gentes et civitates exsistit consensus latus. Ius
gentium igitur ea iurum consuetudo dicitur quae universaliter apud civitates
invenitur, et ius naturale illud praeceptum quod ex humana natura re vera
provenit.

Quod ad primarium attinet sensum nominis iūs (apud priscos ious), etymologia
parum liquet. Iam ipso in sermone Latino in eam quaestiones incurrimus, quod
iūrī nomini etiam derivativum iūrō verbum exstitit, quod admodum dissimilem
habet sensum. Quomodo inter se concinnandi sint? Benveniste quaestione perspecta
verbo iurandi coniecit primo 'ius pronuntiare' intellectum esse; ius autem
initio formulam in verba alicuius qui praeit pronuntiandam significasse.
Consentaneum igitur est ius a prima origine in iure iurando situm fuisse.

Ius cum vocibus Indoiranicis conferri potest, nam nomen Avesticum yaoš 'purgatio
(rite perpetrata)' ac Ved. yoḥ 'salus, prosperitas' plane comparabiles praebent
formas, etsi sensus inter se parum congruant. Quibus formis comparatis vocabulum
coniecturale Indoeuropaeum praebetur *yows, quo quidem in usitatiorem regulam
(id est paradigma in -es; cf. hones-tus) ascito PIE *yewes 'integritas sive ordo
rite colendus' reddi solet. Quae forma paradigmatica etiam ideo suadetur, quod
Dueni inscriptio verbum IOVESAT 'iurat' praebere videtur.

In iure Romano quoque, de rebus redintegrandis agebatur. Si quis ius petebat,
iuris consulti erat indicare quid petitu iustum esset. Qui ius dicebat vel
demonstrabat iudex (< *iūzdiks < *iūs-dik-s) appellabatur. Iudicis erat dicere
vel demonstrare, quo iure utendum esset: utrum poena imposita an remissa res in
integrum restitueretur.

Ius, ut omnis societas fungatur, semper necesse est, quod universaliter opus est
omni homini decernere quod ei est, ut seriae concertationes inter homines
vitentur. Maior iuris pars igitur in praeceptis constat universaliis, quibus
omni homini quod ei est decernatur. Quae praecepta universalia dicuntur ius
gentium.

Negare autem non possumus quod iurum definitio essentialiter a civitate dicta et
a moribus hominum eius societatis dependet. Exempli gratia ius Romanum mores,
consuetudines, et historiam societatis Romanae reflectebat.?

Nec possumus negare quod civitatis natura ita est, ut eius imperio plerumque
eius iurum praecepta super eius orbem vi imponantur. Gravissimi instituti iuri
pertinentes rei publicae sunt pars legifera, regens, iuris dicens,
administrativa, militaris, et privata.

Dicere soletur quod "iustitia est caeca" vel "ius caecum." Quare cum
controversia quaedam in societate iusta (hoc est societas cum iure) exsistat,
proventus a iudice decernitur secundum iura, nec secundum sententias homini
proprias. Solo in casu speciali ubi ius incertum est, iudici oportet nova iura
definire et deinde in illud facendo oportet eum adhibere sola praeiudicia,
mores, et aequitatem.

Aristoteles optionem inter ius et vim esse fundamentalem societati humanae olim
suggessit, cum is docuit imperium iuris melius esse quam imperium hominis
singuli. Quod suam sententiam bene confirmat, iure quidem a iudice singulo
independente, sicut videmus supra, solum per ius est quod omnes homines a vi
aliorum liberatur.

Ex antiquitate omnia iura consuetudine populari orta sunt. Romani igitur longe
ominino carebant iuribus scriptis, et ominia iura decernebantur secundum mores
maiorum, aequitatem, et autoritatem iuris periti. Tandem cum Roma tantum
augescit ut modi translaticii ad mores propagandos insufficiantur, iura in
duodecim tabulis scripta anno 449 a.C.n. Fori Romani posuerunt ut omnes et
patricii et plebes ea sciunt.

Fere autem per totam Romae classicae historiam ius non scriptum super scriptum
dominatus est. Ius "comprehensivum" scriptumque solum ad principium annorum 200
a.C.n. et post saeculum quintum habiturum erat.

Secundum consuetudinem, ius non scriptum complectitur: iuris consuetudo et mos
maiorum, qui apud populum vim habent per eius consensum et exercitium longum;
praeiudicia; auctoritas iuris periti; populi consuetudo; aequitas. Haec
principia erant fundamenta super quae praetores ius dicebant et eius formulas
iudiciales scriptasque comprobabant. Per aetates Ius civile Quiritium solum
lente mutatum est, sed ius praetorium super consuetudinem fundatum, et ad
circumiecta mutantia facile accommodatum, floruit. Tandem Corpus Iuris Civilis
annis 529-533 Iustiniano editum, ambo ius Quiritium et ius praetorium commisit.

Complures civitates hodie iuris systema habent quod Ius Romano-Germanicum
vocatur. Hoc systema, saepe quoque ius civile appellatum, in codicibus corporis
iuris civilis annis 529-533 Iustiniano I imperatore editi fundamenta habet. His
in civitabus leges primaria iuris fons videntur, ut valde in constitutionibus et
legum codicibus, quae iura privata bene ordinant, confidatur. Ut legum lacunae
compleantur, oportet emuncte ex principiis legalibus argumentari.

Ius Anglo-Americanum est iuris systema hodie Anglophonis civitatibus adhibita.
Hoc systema saepe commune appellatur quia Henricus II, regnum Anglicum anno 1154
sumens, hoc systema instituit, ut tota Anglia singulum systema omnibus ubique
commune habeat.

His in civitatibus praeiudicium et aequitas primariae iuris fontes sunt, et
leges sicut incursiones in ius, quod arte interpretare oportet, videntur.
Maximum huius systematis principium est stare decisis, quo omnia nova iudicia
praeiudicium iam decisum sequuntur.

Nonnulli eruditi hodie putant ius Anglico-Americanum originem habuit in iure
Musulmano, quod fortasse ad Angliam saeculo undecimo cum victoribus Normannis
advenit.

Multis in religionibus, ius sicut scientia de deo veniens, quae humana gubernare
oportet, videtur. Ius hoc sensu et mores et moralitates comprehendit quas deus
requirit et sustinet. Iuris religiosi exempla hodie sunt ius musulmanum quod ad
religionem Islamicam spectat, ius canonicum quod ad religionem Christianam, ius
Hebraicum quod ad religionem Iudaicam, et ius Hindicum quod ad Hinduismum.

Inter iura religiosa, hodie ius musulmanum, maxime per orbem terrarum stratum,
in septem civitatibus invenitur. Ius canonicum solum in civitate Vaticana
inventiur.

Ius consuetudinarium est quodquam iuris systema quod fundamentis in iure
Romano-Germanico et iure Anglo-Americano caret. Iuris consuetudinarii exempla
sunt ius gentium, quod actus inter civitates gubernat, et ius Mongolicum, quod
fundamenta in antiqua Magna Lege Zasag et consuetudine populi nomadici imperii
Mongoloci habet.

Ius inter civitates et gentes dicitur illa praecepta quae civitatis civiumque
conductam in societate humana globali regunt. Pars consuetudinaria, ius gentium
dicta, fundamenta in iure gentium Romano veteri habet. Ius inter gentes autem
dicitur illa pars quae in conventibus, pactis, foederibusque hodiernis inter
civitates constat. Saepe omnia haec iura in quinque genera dividuntur:

Ius constitutionale illa praecepta sunt quae cuiusdam civitatis rectionem
constituunt definiendo eius instituta, magistratus, fines, officia, potestates,
iura, et actus. Nonnullis in civitatibus lex specialis magni momenti dicitur
magna charta libertatum, aliis rogatio iurum, aliis declaratio iurum. Quae
chartae definiunt libertates quas cuiusdam civitatis cives putant fundamentales
hominibus omnibus. Hae libertates hominem protegunt tantum contra regminis
abusum quantum contra abusum aliorum civium.

Ius criminale potestatem definit ut rei publicae magistratus crimina edens
criminatum in ius arcessant. Crimina meruunt illa maleficia quae civitatis
populus putat maleficia non solum inter se sed etiam contra civitatem ipsam.

Actus qui crimina meruuntur inter civitates gentesque aliquanto discrepant.
Saepe inter crimina dantur: perduellio, homicidium, peculatus, incendium,
testimonium falsum, concussura, raptus, rapina, abductio, fraus, furtum,
impetus, tactus, stuprum, et vandalismus.

Quod actus criminalis contra civitatem est, eius poena civitati datur. Poena
potest esse severa: possunt pecunis damnari, in carcerem conici, in vincula
conici, supplicio capitis affici, vel in crucem agi. Saepe maleficia
distinguuntur secundum eius poenae severitatem: scelus maius, crimen maius, vel
felonia interdum dicitur actus qui annum aut magis in carcere meruit, scelus
minus, crimen minus, vel peccatus, actus qui minus quam annum in carcere meruit.

Reus sceleris maioris criminatus multis iuribus contra accusatorem specialibus
vulgo fruatur, sicut iudicium consiliare et ius ad consultum.

Ius ad remedium principia definit quibus homines pro delictis ab eis sublatis
remedium obtinent iudiciale vel aequatabile.

Delictum dicitur maleficium quod inter homines factum contra civitatem ipso
facto non putatur. Idem autem actus potest habere in se crimen et delictum, quod
contra civitatem et contra hominem factum est. Saepe inter delicta dantur: fidei
confractio, damnum, diffamia, iniuria, fraus, furtum, impetus, imprisonamentum
falsum, invasio, tactus, miseria imposita, neglegentia, nocumentum, rapina,
transgressio, et violatio.

Remedium delicti poena dicitur, quae victimae datur. Inter remedia usitata sunt:
compensatio, satisfactio, executio, iniunctio, restitutio, ratiocinium, et
declaratio.

Ius contractus est ius ad pactiones facendas ubi transactiones, obligationes, et
negotia inter personas perficiuntur. Hae pactiones iuris vim inter personas
contrahentes habent, vinculum inter eos formantes solemne quod sola re condicta
quadamque solvetur.

Contractus sunt pacta inter personas specialia quae iure servanda sunt.
Contractus igitur dicuntur pacta iure vestita quamquam pacta simplicia dicuntur
pacta nuda. Ut contractus faciantur, inter personas contrahentes necesse sunt
generaliter quinque res: conventio, consensus, voluntas, potestas, obsequium, et
legalitas. Pactum simpliciter requirit conventionem (placitum) et consensum
inter homines, quamquam contractus requirit et voluntatem ad iuris vinculum
sumendum et potestatem (sui iuris statum) ad res independenter solvendum, Multis
in iuridictionibus, necesse est quoque habere legalitem, hoc est leges
pertinentes de re contracta sequi. Exempli gratia cum domus emuntur, necesse est
contractum scriptum secundum praecepta specilia facere, ut fraus evitetur.
Desiderum de obsequio, in nonnullis iuridictionibus Anglo-Americanis adhibitum,
est hodie controversum; ubi obsequium requiritur, ut contractus validus
faciantur necesse est monstrare quamque personam obseqium ad pactum ferre.

Omnes obligationes, Gaius ait, aut ex maleficio aut ex contractu nascuntur.
Latine contractus igitur idem saepe significat quam obligatio contracta.
Secundum iurisprudentes duo sunt lata contractus genera:

Distinctio inter genera nominata et innominata a Gaio et Iustiniano I prima
facta est, qui illis nominatis contractibus nomina assignaverunt. Distinctiones
quoque plerumque agnoscuntur inter contractus bonae fidei et contractus iuris
stricti, et inter contractus bilaterales et contractus unilaterales.

Ius dominii spectat ad omnes res aestimabiles quae nostra, vestra, vel illis
esse dici potest. Ius eas res dicit quae domino esse potest, definit quos actus
dominus eis rebus facere potest, et instituit quomodo eorum dominium dominus ad
alterum transferre potest.

Ex antiquitate iurisprudentes duo dominii iuris aspectus distinguunt: ius in rem
et ius in personam. Ius in rem propriae rei possessionis ius est, ubi homini res
suas ipsas tenendum est. Ius in personam autem est ius in rei beneficium nec
necessario in rem ipsam tenendum; solacium igitur pro damnis et amissionibus
sinit, vel sine iure in rei ipsae possessionem. Ius quoque multum inter rei
possessionem et rei dominium distinguit, quod dominus suam rem mutuare potest.

Ius fundi, maxime complexum, plerumque fundamenta multorum iurum proprietatis
privatae dare dicitur.

Ius societatum potest dici libertas ad omnes consortiones voluntarias faciendas,
et speciales obligationes et immunitates familiarum, institutorum religiosorum,
collegiorum, syndicatuum, et caeterorum. De hoc multum a civitatis moribus
dependet. Ius societatum hodie saepe complectitur:

Ab antiquitate homines clari de iuris natura saepe deliberaverunt, sicut
Aristoteles qui olim scripsit Politica, Cicero qui cripsit De Legibus et De re
publica.



https://la.wikipedia.org/wiki/FIFA

Foederatio Pedilusoria Internationalis (FIFA, Francogallice: Fédération
Internationale de Football Association) est foederatio moderatrix pediludii,
pediludii aularis et pediludii litoralis orbis terrarum. FIFA multa magna
certamina pedilusoria disponit, praecipue Certamen Pedilusorium Mundanum ab anno
1930.

FIFA die 21 Maii 1904 a delegatis Belgicae, Daniae, Franciae, Helvetiae,
Hispaniae, Nederlandiae et Sueciae in Lutetia constituta est, sed nunc sedes
eius Turici (Helvetiae) est. Foederatio de 209 consociationibus nationalibus
constat et omnes socii etiam confoederationibus continentalibus participari
debent: Africa (CAF), America Australis (CONMEBOL), America Centralis et
Septentrionalis (CONCACAF), Asia (AFC), Europa (UEFA) aut Oceania (OFC).

Praeses nunc Ioannes 'Gianni' Infantino et Secretaria Generalis Fatima Samba
Diouf Samoura sunt.

Pediludio saeculo undevicesimo ab Anglis invento, studium ludendi in orbe
terrarum crevit et consociationes nationales in nonnullis civitatibus creatae
erant atque inter se certabant. Primus lusus inter turmas nationales anno 1872
conventus est, qui inter Angliam et Scotiam in Glasgua luditur et aequalitate
0−0 perfectus est. Sed quamquam Angli pediludium invenierunt, participes
institutionis FIFA non fuerunt et a delegatis Belgicae, Daniae, Franciae,
Helvetiae, Hispaniae, Nederlandiae et Sueciae 21 Maii 1904 Lutetiae instituta
est. Etsi nullus delegatus consociationis pedilusoriae Germanicae in conventu
affuit, tamen telegraphiam ad statutui FIFA adhaerendum emiserunt.

Postea aliae consociationes nationales ad FIFA se adiunxerunt, sicut Anglica
(1905) aut consociationes extra Europam: Africa Australis (1909), Argentina
(1912), Chilia (1913) aut Civitates Foederatae Americanae (1914). Verum tamen
FIFA certamina pedilusoria Olympiorum aestivorum annis 1908 et 1912 disponere
non potuit et ideo consociatio Anglica ea procuravit.

Annis post Primum Bellum Mundanum consociationes Regni Britanniarum (Anglica,
Scotica, Cambrica et Hibernica) de FIFA decesserunt quod ministerium cum
Imperiis Centralibus participari non volebant et usque ad finem Secundi Belli
Mundani non redierunt.

FIFA certamen pedilusorium Olympiorum aestivorum anno 1924 disposuit, cuius
lusus finalis inter Uraquariam et Helvetiam (3−0) a 40.522 spectatoribus visus
est. In hoc certamine maximus numerus turmarum usque ad Certamen Pedilusorium
Mundanum anno 1982 affuerunt, 22 turmis nationalibus participantibus: 18 turmae
Europaeae, Aegyptus, Civitates Foederatae Americanae, Turcia et Uraquaria.

Post felices effectus Olympiorum 1924 et 1928, FIFA Certamen Pedilusorium
Mundanum componere constituit et anno 1930 primum Certamen Mundanum Uraquariae
factum est, sed multae turmae nationales ob angustias pecuniarias afuerunt.
Turma Uraquariana Argentinam in lusu finali 4−2 vicit et primus victor mundanus
pronuntiatus est.

Post Secundum Bellum Mundanum consociationes Britannicae in FIFA redierunt et
plures pluresque consociationes ad foederationem se adiunxerunt. Anno 1954
quinquaginta annis ab FIFA condita iam 85 consociationes erant. Anno 1974
Ioannes Havelange praeses allectus est, qui sicut corporationem commercialem
FIFA administravit et consociationes totius orbis terrarum ad FIFA adiungere
volebat.

Novo millenio ineunte praeside Iosepho Blatter FIFA in Asia (2002) et Africa
(2010) Certamina Mundana prima vice disposuit. Die 27 Maii 2015 quattuordecim
praefecti FIFA illicitorum donorum acceptorum et lavationis pecuniae causa
comprehensi sunt et duodeviginti homines et duae corporationes accusati sunt.
Tum praeses Blatter, etsi denuo allectus est die 29 Maii, se in Conventu
Extraordinario anno 2016 abdicaturum esse nuntiavit. Hoc Conventu Ioannes
'Gianni' Infantino novus praeses allectus est, qui antea Secretarius Generalis
UEFA erat.

Ministerium moderator legum pediludii Collegium Pedilusorium Internationale
(IFAB) et non FIFA est. IFAB de FIFA et de consociationibus Anglica, Scotica,
Cambrica et Hibernica Septentrionali compositum est.

Linguae publicae FIFA Anglica, Hispanica, Francogallica et Theodisca sunt, sed
Anglice litterae et nuntii fiunt et linguis Russica, Arabica et Lusitana quoque
in conventibus FIFA uti potest.



https://la.wikipedia.org/wiki/Tuzla

Tuzla, nomina antiqua Latina Soli et Salines, est urbs Bosniae et Herzegovinae
80 570 incolarum (2013) et urbs tertia maxima civitatis in incolis mensurum.

Temporibus antiquis, Tuzla cultus humanus Neolithicus magnus fuit. Plus quam 6
000 anni continue incultus est et etiam unus cultuum humanorum continue
incultorum Europaeorum antiquissimorum est. Sub periodo rei publicae Romanae,
ante aream Tuzla a Roma capta est, Salines qui eo tempore vocabatur a tribu
Illyrico Breuci recti sunt.

Tuzla anno 950 primum dictum est a Constantinus VII Porphyrogenitus imperatore
Imperii Byzantini in suo opere De Administrando Imperio ut castra Salines Latine
vocata, aut Graece Σαλήνες. Nomen Bosnicum Soli, "sales" in Aevo Medio
adhibebatur. Sub hoc tempore pars Regni Bosniensis fuit. Urbis nomen recens
Tuzla Ottomanoturcice significat "fodina salsa".

Post dissolutionem Imperii Ottomanici anno 1463, regio quo Tuzla est a Domu
Berislavići gubernata est ante Ottomanos oppidula Gornje Soli et Donje Soli
circa annum 1512 captabant. Serius tota Vozora annis 1530 captabant.

Soli sub regno Ottomanico fere 400 annis remanebat, ubi ut pars İzvornik Sancağı
administrabatur. Anno 1878 annexum est ab Imperio Austro-Hungarico et post eius
dissolutionem pars Regni Iugoslaviae fit. Robellionem Husino anno 1920
occurrebat.

Decembre 1944, Tuzla ab ambobus viribus Chetnik Draža Mihailović et Custodibus
Civitatis Serbicis aggressum est. Post hoc Tuzla ad medium industriale et
culturale divulgabatur sub periodo communismico in quondam Re Publica
Socialistica Foederativa Iugoslaviae.



https://la.wikipedia.org/wiki/Scientia_(ratio)

Scientia, sive plenius scientia rationalis, est omnium rerum quas cognovimus
summa quadam ratione et ratione scientifica adquisita, cuius corpus hodie in
provincias distinctas dividitur, inter quas philosophia, mathematica, physica,
psychologia, historia, quae infra numerantur. Qui scientiam rationalem navent
scientifici appellantur.

Philosophia compluresque scientiae diu seiungi non poterant. Saeculo
undevicensimo tanti viri tantas theorias dubiosas provulgabant ut lectoribus
difficillimum fuerit veritates a falsitatibus cernere. Philosophi, exempli
gratia, qui de physica et mathematica ignorabant, theorias physicas pessimas
anfractuosasque divulgabant. Similiter, physici qui subtilitates philosophicas
ignorabant dubiosas philosophias provulgabant. Eo tempore igitur disciplinae
scientificae formaliter divisae sunt in scientias hodiernas, ubi physica a
philosophia abiuncta est, et caetera.

Scientiae philosophi deinde etiam conantur melius definire quod est scientia et
quod non. Ut melius theoriae rudes et theoriae validae distinguantur, consensus
apud multos fuit definire scientias disciplinas et gnaritates quae rationem
scientificam sequuntur, ubi homines per logicam, observationes, et experimenta
res—praesertim res naturales, sed etiam res humanas et divinas—scrutantur ad
theorias validas creandas et leges universae discernendas.

Sicut Renatus Cartesius docuit, fundamenta scientiae sunt logica et experientia
coniuncta: coniecturae contra res experimentales verificandae sunt. Hoc sensu
igitur omnes conclusiones scientificae ab omnibus ubique verificari possunt. Et,
hoc sensu, scientia permaxime distincta est a religione, quod religio requirit
nos conclusiones quae in experimentis non possumus confirmare comprobare.



https://la.wikipedia.org/wiki/Peruvia

Peruvia (Hispanice Perú ; Quechice Piruw ; Aymarice Piruw), publice Respublica
Peruana (Hispanice República del Perú ; Quechice Piruw Republika ; Aymarice
Piruw Suyu), est civitas sui iuris in America Australi sita. Finitimae civitates
sunt Aequatorialis Respublica, Columbia ad septemtriones, Brasilia ad orientes,
Bolivia austroriente, et Chilia ad meridiem versus. Area est 1 285 215.6 km².
Caput est Lima.

Peruvianum territorium hospitio cultum Caralensem (Hispanice: civilización Norte
Chico sive Caral), in mundo antiquarum unam et usque ad Imperium Incarum maximam
Americae Praecolumbianae civitatem, accepit. Imperium Hispanicum regionem
saeculo sexto decimo cepit et Viceregnum statuit, quod plerasque Austramericanas
colonias includebat. Libertate impetrata anno 1821, Peruvia politicae inquietis
periodon et crisin fiscalem simul et stabilitatis oeconomicaeque incrementi
periodos passa est.

Peruvia democratica repraesentativa respublica est, in viginti quinque regiones
divisa. Sua geographia ex aridis Pacifici litoris planitiebus in Antisensis
Montis culmina et tropicas Sinus Amazonum silvas variatur. Natio cum magna nota
intra Indicem Evolutionis Humanae et gradus paupertatis circa 36% est. Inter
praecipuas oeconomicas activitates? agricultura, piscatio, res fodinales et res
confectae velut textilia sunt. Summatim 29 millio Peruvianorum computantur
quorum multiethnicitas ab Amerindis, Europaeis, Afris, et Asianis componuntur.
Praesertim Peruviani Hispanice loquuntur, quamquam significativus? Peruvianorum
numerus Quechice et aliis nativis linguis loquitur. Morum mixtio amplam
expressionum? diversitatem in campis velut arte, gastronomia, litteris, et
musica inferit.

Nomen Peruviae e Birú, loci praefecti nomine, deducitur, qui prope Sinum Sancti
Michaelis (Hispanice: Golfo de San Miguel) ineunte saeculo sexto decimo vixit.
Hispanicis exploratoribus cuius possessiones anno 1522 visentibus,
meridionalissima Mundi Novi pars tunc ab Europaeis noti erant. Hoc modo,
Francisco Pizardo regiones adhuc meridionaliores explorante, Birú sive Peruvia
designatae sunt. Corona Hispanica nomini statum legitimum cum anni 1529
Capitulatione Toleti dedit, ubi reperticium Imperium Incarum velut provinciam
Peruviae designatum est. Hispanis regentibus, civitas Viceregni Peruviani
denominationem? adoptavit, quod Respublica Peruviae post Bellum Libertatis
Peruvianae factum est.

Primae humanae praesentiae evidentiae in terra Peruviana ab fere anno 9000
a.C.n. originem trahunt. Antiquissima nota societas multiplexis in Peruvia et in
Americis, Caral Civilizatio (Hispanice: Caral sive Norte Chico), iuxta Oceanum
Pacificum inter annos 3000 et 1800 a.C.n. floruit. Has primas evolutiones
archaeologicae culturae secutae sunt inter quas Chavinensis, Paracensis,
Mochica, Nazcensis, Tihuanaca, Huariensis, et Chimuensis (Hispanice: Chavín,
Paracas, Moche, Nazca, Tihuanaco, Huari, et Chimú, respective) excellunt. Hae
gentes faciebant opera ex auro et argento. Postea in dominationem Imperii
Incarum veniebant.

Saeculo quinto decimo, Incae velut potens imperium emersere, antequam Hispanii
id ceperunt. Creaverunt maximum imperium in America Meridionali Praecolumbiana.
Caput Imperium Incarum fuit Cuscum. Imperium Incarum Tahuantisuiu (Quechice
Tawantinsuyu) nuncupatur. Sua territoria fuerunt Aequatoria, Columbia, Chilia,
Argentina, Bolivia, et pars Amazonii Nemi. Imperium Incarum divisum est in
dominia Hispanice: señoríos), cum societate divisa etiam in classibus. Imperator
titulum Sapae Incae habebat.

Nomen Incae significat 'dei in Terra'. Sacsayhuaman fuit sedes imperii Cusci.
Tahuantinsuiu divisum est in suiua (districtus): Chinchasuiu, Antisuiu,
Contisuiu, et Collasuiu. Quechica fuit lingua imperii.

Antisenses societates in agricultura fundabantur, technicis velut irrigationis
et aggestis utentes; camelidarum ctenotrophia et piscatus quoque ponderis erant.
Structura socialis reciprocitate et redistributione nitebatur, quia hae
societates nullam mercatus aut pecuniae notionem habebant.

Anno 1532, conquisitatorum circulus a Francisco Pizardo ductus Atahualpam
imperatorem Incarum vicit et cepit. Pizardus aurum et argentum pro liberatione
Incae poposcit, et quamquam ille auri plenum conclave et duo conclavia argenti
usque ad attigendorum Atahualpa bracchiorum accepit, Atahualpa supplicio
affectus est, Pizardusque Tahuantisuiu cepit, et Hispanicum dominium imposuit.
Decem annos postea, rex Hispanicus Viceregnum Peruvianum statuit, omnes colonias
Austramericanas comprehendens. Vicerex Franciscus Toletanus ad novam rationem
nationem annis a 1570 ad 1579, cum argentariis velut praecipua oeconomica
activitate? et cum Amerindis sicut prima vi laborali redegit. Peruvianum aurum
argentumque infectum reditus Coronae Hispanicae suppeditavit et complexam
reticulationem commercialem quae ex Europa in Philippinas patuit propulit.
Attamen, saeculo duodevicensimo, deflorescens argenti productio et oeconomica
diversificatio regales reditus valde deminuit. Velut responsum, rex
Reformationes Burbonicas, edictorum seriem quae vectigalia auxerunt et
Viceregnum Peruvianum sciderunt, tulit. Novae leges Tupaci Amari rebellionem et
alias seditiones provocavere, quae omnes victae sunt.

Ineunte saeculo undevicensimo, dum maxima Americae Meridionalis pars bellis
libertatis convolvebatur, Peruvia arcem regalisticam mansit. Quia electa hominum
manus inter libertatem et fidelitatem Hispanicae Monarchiae dubitabat,
libertatem adsecuta est post militares Iosephi Sancti Martini et Simonis Bolívar
expeditiones. Per ineuntes Reipublicae annos, endemicae pugnae pro potestate
inter militares ductores politicam instabiliatem causavere. Nationalis identitas
per hanc periodon procusa est, ubi Bolivariana proposita velut Confoederatio
Americae Latinae defecerunt et unio cum Bolivia evanida monstrata est. Inter
annos fere a 1840 ad 1870 Peruvia stabilitatis perihodo fructa est, praeside
Raimundo Castilla, per quo civitas suos reditus ob guani exportationem auxit.
Nihilominus, per annos a 1870 ad 1880, hae opes absumptae erant, civitati multa
debita erant, politicaeque pugnae denuo surrexerunt.

Peruvia a Chilia inter annos 1879 et 1883 in Bello Pacifici victa est, ubi
Aricae et Tarapăcae provincias in Foederibus Anconensi Limensique foederibus
perdidit. Intestinas pugnas post bellum stabilitatis periodon sub Factione
Civili (Hispanice Partido Civil) sequebatur, quae usque ad Augusti B. Leguía y
Salcedo auctoritarii regiminis adventum duravit. Depressio Magna Augusti Leguía
lapsum, renovatam politicam turbam et Foederis Popularis Revolutionarii
Americani (Hispanice Alianza Popular Revolucionaria Americana) ortum causavit.
Certamen inter hanc societatem et electae hominum manus militarumque coalitionem
Peruvianam civilitatem per secuta tria decennia definivit.

Anno 1968, vires armatae, a Generali Ioanne Velasco Alvarado ductae, subitaneam
conversionem contra praesidem Fernandum Belaúnde Terry perfecerunt. Novum
regimen novarum rerum reformationes suscepit, quarum proposita evolutioni fovere
erant, sed consequendo amplo favore cecidit. Anno 1975, Ioannes Velasco coacte a
Generali Francisco Morales Bermúdez dismissus est, qui reformationes
debilitaverat et democraticae restitutioni praesiderat.

Per annos a 1980 ad 1990, Peruvia magnum debitum externum, inflationem semper
crescentem, medicamentorum negotii furtivi apparitionem, et massivam politicam
violentiam oppetebat. Fere 70 000 hominum per conflictum inter civitatis vires
et Maoisticos Semitae Luminosae (Hispanice Sendero Luminoso) bellatores
clandestinos perierunt. Inter annos 1990 et 2000, praeside Alberto Fujimori,
respublica recuperari coepit; nihilominus, auctoritarismi, corruptionis,
humanorum iurum violationum accusationes eius abdicationem post controversa anni
2000 comitia coegit. E Fujimoriani regiminis fine, Peruvia contra corruptionem
pugnare conata est, interea oeconomico incremento servando; ex anno 2006,
praeses est Alanus García Pérez a die 28 Iulii 2011 Ollanta Humala.

Peruvia praesidialis repraesentativa democratica respublica cum systemate
multifactionali. Secundum praesentem constitutionem, praeses non solum dux
civitatis, sed etiam gubernationis est; qui quinquennio eligitur et immediatam?
novam electionem petere nequit, nam post saltem completum constitutionale
spatium ante novam electionem abdicare debet. Praeses primum ministrum et, cum
eius monito, reliquum Consilium Ministrorum designat. Congressus est
unicameralis, cum 120 sociis, quinquenni spatio electis. Rogationes sive ab
exsecutivo sive legisfero ramo proponi possunt; quae leges fiunt post earum
transitum per Congressum et promulgationem a praeside. Potestas iudicialis
nominaliter est libera, quamquam viri politicae periti saepe interventiones? in
res iudiciales fecerunt.

Peruviana gubernatio directe eligitur et suffragere obligatorium omnibus civibus
inter 18 et 70 annos natos est. Generalia anni 2006 comitia cum victoria in
secundo actu praesidiali candidato Alano García Foederis Popularis
Revolutionarii Americani (Hispanice: Alianza Popular Revolucionaria Americana)
(cum 52.6% suffragiorum) super Ollantam Humalam Unionis pro Peruvia (Hispanice:
Unión por el Perú) (cum 47.4%) finiverunt. In praesenti Congressus a Foedere
Populari Revolutionario Americano (cum triginta sex sedibus), a Factio
Nationalistica Peruviana (Hispanice: Partido Nacionalista Peruano) (cum viginti
tres sedibus), ab Unione pro Peruvia (cum undeviginti sedibus), a Unitate
Nationali (Hispanice: Unidad Nacional) (cum quindecim sedibus), a Fujimoristica
Foedere pro Futuro (Hispanice: Alianza por el Futuro) (cum tredecim sedibus), a
Foedere Parlamentario (Hispanice: Alianza Parlamentaria) (cum novem sedibus), et
a Circulo Parlamentario Speciali Democratico (cum quinque sedibus) componitur.

Peruvianis in rationibus externis de finibus conflictus cum finitimis nationibus
praevaluerunt, quorum plerique per saeculum vicensimum accidere. Adhuc continua
discussio cum Chilia de maritimis finibus in Oceano Pacifico est. Peruvia
complurum regionalium consociationum activa? socia et Communitatis Antisensis
(Hispanice: Comunidad Andina) conditoriarum civitatum una est. Etiam
societatibus inter civitates, sicut Societati Civitatum Americanarum et
Consociationi Nationum, interest. Peruvianae vires armatae ab exercitu, copiis
navalibus, et vi aeria componuntur; quarum primum propositam reipublicae
libertatem sui iuris, territorii integritatem? munire est. Vires armatae
ministerio defensionis et praesidi sicut imperatori exercitus subiiciuntur.
Conscriptio anno 1999 abolita et pro militia voluntaria substituta est.

Peruvia est divisa in viginti quinque regiones (Hispanice: región; Quechice:
suyu; Aymarice: jach'a suyu) et provinciam Limae (Hispanice: Provincia de Lima;
Quechice: Lima pruwinsya). Singulae regiones singulam electam gubernationem a
praeside et a consilio per quattuor annorum spatium servientibus compositam
habent. Hae gubernationes regionales evolutiones adumbrant, publicae pecuniariae
conlocationis proposita exsequuntur, oeconomicis activitatibus? favent et
publicam proprietatem gerunt. Provincia Limensis ab urbano consilio
administratur. Regiones Peruvianae inferiores sunt:

Peruvia 1 285 220 km² (496 193 miliaria quadrata) tegit, cuius vicini Aequatoria
Columbiaque septemtrione, Brasilia oriente, Bolivia austroriente, Chilia
meridie, et Oceanus Pacificus occidente sunt.

Andes mons (Quechice Antikuna) parallelus currit,? civitatem in tres regiones
dividens: litus, occidentem versus, quod angusta planities, valde arida exceptis
vallibus quae temporaria flumina creant; terram superiorem (Hispanice: sierra),
quae Antisensis regio est, non solum oropedio Altiplani (Quechice Qullaw)
inclusis, sed etiam maximo civitatis cacumine, 6768 metrorum (22 205 pedum)
alto, Vascarane (Hispanice Huascarán ; Quechice Waskaran); et silvam imbricam,
quae ampla planae terrae extensio, silva Amazonica tecta et in Orientem patens,
est. Fere 60 centesimae civitatis areae (70 milliones hectarearum) intra hanc
regionem sitae sunt, quod Peruviae quartam maximam silvae tropicae aream in
mundo, post Brasiliam, Rempublicam Democraticam Congensem, et Indonesiam dat.

Pleraque Peruviana flumina in Ande orta sunt, et in trium sinuum unam defluunt.
In Oceanum Pacificum defluentia angusta breviaque, solum carptim fluentia, sunt.
Amazonicae accessiones longiores, valde multum aquae habent, et minus angustae
sunt postquam de terra superiori exeunt. Flumina in Lacum Titicacam fluentia
generatim brevia sunt et magnum fluxum habent. Longissima Peruviae flumina sunt
inferiora:

Peruvia, aliarum aequatorialium rerum publicarum dispar, non solum tropicum
clima habet; Antisense pondus et Fluxus Humboldtianus magnam climatis
diversitatem intra rempublicam causant. Litus modicas temperaturas, paucum
praecipitationum, et multum umoris habet, exceptis calidioribus, umidibus
Septemtrionalibus locis. In terra superiori, pluvia crebra per aestatem est, et
temperatura umorque cum altitudine versus gelida Antisensia cacumina imminuunt.
Silva fortibus pluviis et magnis temperaturis distinguitur, excepta
meridionalissima parte, quae frigidas hiemes et temporariam pluviam habet.
Propter varia geographiam climaque, Peruvia magnam biodiversitatem, cum 21 462
specierum plantarum animaliumque, ex anno 2003 relatam habet, quarum 5855 sunt
endemicae. Peruviana gubernatio complures regiones protectas statuit.

Peruviana oeconomia significativum incrementum ultimis quindecim annis experta
est. Mercatus Emergens secundum MSCI putatur. Peruvia magnum Indicem Evolutionis
Humanae cum 0,806 habet. Eius anni 2008 reditus per capita 8 594 dollariorum
Statunitensium erat; 36,2% incolarum omnium pauper est, incluso 12,6%
pauperrimo. Historice, nationis oeconomica activitas ad exportationes alligata
est quae monetam fortem suppeditant ut pecunia importationibus et externi debiti
solutionibus commodetur. Quamquam exportationes multum reditus suppeditavere,
autosustentabile incrementum et aequior reditus distributio elusiva se
demonstravere.

Peruvianum oeconomicum programma ample per praeterita decennia variavit. Inter
annos 1968 et 1975 Ioannis Velasco Alvarado gubernatio radicales reformationes
introduxit, inter quas reformatio agraria, adventiciarum societatum
expropriatio, oeconomicae dispensationis systematis introductio, magni
civitariae proprietatis campi creatio. Hae rationes concidere in attingendorum
earum propositorum redistributionis redituum et finis oeconomicae dependentiae
ex evolutis nationibus.

Neglecto ab his adversis resultationibus, pleraeque reformationes usque ad annis
fere 1990/1999 non inversae sunt, ubi liberalizans Alberti Fujimori gubernatio
ad finem inspectionem pretiorum, protectionismum, collocationi pecuniariae
directae adventiciae restrictiones et plerasque societatum civitarias
possessiones adduxit. Reformationes sustentum oeconomicum incrementum ex anno
1993 permisere, excepta ruina pretiorum post anni 1997 Crisin Pecuniariam
Asianam.

Diaconiae 53% Peruviani Productus Domestici Grossi rationem reddunt quas
industria (22.3%), extractivae industriae (15%) et vectigalia (9,7%) sequuntur.
Recens oeconomicum incrementum macroeconomica stabilitate, admelioratis terminis
commercii et crescentibus collocatione pecuniaria et consumptione propulsum est.
Commercium amplius post implementum Foederis Liberi Commercii inter Peruviam et
Civitates Foederatas 12 Aprilis anni 2006 obsignati creturum esse exspectatur.
Peruvianae praecipuae exportationes cuprum, aurum, zincum, textilia et pisces
sunt; eius principales commercii sociae Civitates Foederatae, Sina, Brasilia et
Chilia sunt.

Cum ciciter 29 milliones incolarum, Peruvia quarta natio cum maximo incolarum
numero in America Meridionali ex anno 2007 est. Cuius demographici incrementi
index e 2,6% in 1,6% inter annos 1950 et 2000 declinavit; incolarum numerus
approximate 42 milliones anno 2050 attacturus esse exspectatur. Ex anno 2007,
75,9% urbanas areas et 24,1% rurales areas colit. Inter praecipuas urbes Lima,
cum octo millionibus hominum, Arequipa, Turgalium, Ciclaium, Piura, Iquitum,
Cuscum, Cimbotum et Vancaium sunt, quarum omnes amplius 250 000 incolarum in
censu anni 2007 retulere. In Amazonica regione, sexdecim ethnolinguisticae
familiae et amplius 65 dissimiles ethnici circuli sunt. Post Brasiliam et Novam
Guineam, Peruvia maximum incontactarum tribuum numerum in mundo habet.

Peruvia multiethnica natio dissimilium circulorum iunctura per quinque saecula
formata est. Amerindi Peruvianum territorium per pluria millennia ante
Hispanicam Occupationem saeculo XVI incoluerunt; quorum incolarum numerus ex
aestimatis novem millionibus anno circiter 1525 in circiter 600 000 anno 1620,
praesertim ob morbos infectiosos, decrevit. Hispani et Afri magno numero per
coloniale dominium advenere, valde inter se et cum Indigenicos populos
miscentes. Post libertatem captam, gradualis Europaea immigratio ex Britanniarum
Regno, Francia, Germania, Italia et Hispania. Seres annis circiter 1850/1860
advenere, servos operarios substituentes cum praecipuo pondere in Peruviana
societate e principio. Inter alios immigratorios circulos Arabes et Iaponienses
excellunt. Peruviana phyletica structura 45% Amerindorum, 37% Mixticiorum (inter
Amerindos et Europaeos mixtorum), 15% Europaeorum et 3% inter Afros,
Iaponienses, Seres, aliosque classificari potest.

Hispanica, prima Peruvianorum quinque annos natorum seniorumque lingua, anno
2007 est praecipua reipublicae lingua. Cum pluribus linguis Indigenarum
coexsistit,? inter quas maximi ponderis Quechica, qua 13.2% incolarum loquitur,
est. Aliis nativis, inter quas Aymara), et adventiciis linguis 2.7% et 0.1%
Peruvianorum proprie loquitur.? In anni 2007 censu, 81.3% incolarum duodecim
annos natorum et seniorum Catholici, 12.5% Evangelici, 3.3% aliarum confessionum
et 2.9% non religiosi se describunt. Alphabetismus 92% anno 2007 aestimatur; hic
index minor ruri (80.3%) quam in urbibus (96.3%). Primaria secundariaque
educationes obligatoria et gratuita publicis in scholis sunt.

Peruviana cultura praecipue in Amerindis et Hispanicis traditionibus? radicatur,
quamquam a compluribus Africis, Asianis, et Europaeis ethnicis circulis quoque
affecta est. Peruvianae artisticae traditiones originem ab Prae-Incaicarum
culturarum elaborato figlino, textilibus, iocalibus? et sculptura trahunt. Incae
has artes servavere et architecturalia opera fecere inter quae Archaeoropolis
(Hispanice Machu Picchu ; Quechice Machu Pikchu) constructio. Barocus in
colonialem artem dominatus est, quamquam nativis traditionibus modificatus. Hoc
per perihodon, pleraeque artes res religiosas attendebant; numerosae aerae
ecclesiae Scholae Cuscensisque picturae sunt repraesentativae. Artes se post
libertatem captam usque ad indigenarum ortum saeculo vicensimo ineunte
stagnaverunt. Post annum fere 1950 Peruviana ars eclectica tam adventiciis quam
incolarum motibus excusa fuit.

Litterae Peruvianae suas radices in oralibus Praecolumbianarum civilizationum
traditionibus habent. Hispani scriptionem saeculo sexto decimo introduxerunt;
inter coloniales litteras chronicae et religiosae litterae excellunt. Post
libertatem captam, Costumbrismus et Romanticismus communissima litteraria genera
facti sunt, velut in Ricardi Parma operibus videtur. Saeculo vicensimo ineunte,
Indigenisticus motus scriptores velut Cyrum Alegría, Iosephum Mariam Arguedas,
et Caesarem Vallejo produxit. Per secundum saeculi dimidium, Peruvianae litterae
amplius notae factae est propter auctores sicut Marium Vargas Llosa, Floris
Latinamericani (Hispanice Boom Latinoamericano) ductorem.

Gastronomia Peruviana Amerindicae et Hispanicae cum magno Africae, Arabicae,
Italicae, Sericae, et Iaponicae culinarum pondere commixtio est. Inter communia
fercula anticutsa (Hispanice anticuchos), cebitsum (Hispanice cebiche), humitae
(Hispanice humitas ; Quechice humint'a) et patsamanca (Hispanice pachamanca;
Quechice: pachamanka) sunt. Propter climaticam intra Peruviam diversitatem,
ampla plantarum animaliumque varietas prompta coquendo est. Peruviana
gastronomia nuper acclamationem ob suam ingredientium? et technicarum
diversitatem accepit.

Musica Peruviana Antisensem, Hispanicam et Africam radices habet. Praehispanicis
in temporibus, musica expressio ample secundum regionem variabat; quena
(Quechice et Aymarice qina) et tinya duo communia instrumenta erant. Hispanica
occupatio novorum instrumentorum introductionem, inter quae cithara Hispanica et
harpa, simul et hybridicorum instrumentorum evolutionem, inter quae tsarangum
(Hispanice: charango; Quechice charanku ; Aymarice khirkhi khiwiña), tulit.
Africae contributiones ad Peruvianam musicam rhythmos et capsonem (Hispanice
cajón), membranophonicum instrumentum, comprehendunt. Peruvianae laographicae
saltationes marinariam (Hispanice et Quechice: marinera), tondarium (Hispanice:
tondero), saltationem forficis (Hispanice danza de tijeras ; Quechice tihiras),
et huaynum (Quechice wayñu), et diabolatam (Hispanice et Quechice diablada)
comprehendunt.



https://la.wikipedia.org/wiki/Imperium_Romanum_Orientale

Imperium Romanum Orientale sive Romanorum, vel etiam ab historicis recentioribus
Imperium Byzantinum, fuit inter Europam et Asiam situm. Imperio Romano anno 395
in partes duas diviso, pars orientalis exstetit? usque ad expugnationem urbis
Constantinopolis per Ottomanos anno 1453 factam. Initio imperium, capite
Constantinopoli, usque ad Arabiam et oras Africae se extendit; saeculo septimo
autem in Asiam Minorem et Europam Meridionalem deminutum est. A Byzantinista
Georgio Ostrogorsky imperium quasi mixtura administrationis Romanae, culturae
Graecae, et religionis Christianae describi potest.

Historia imperii plena est propulsationum variarum hostium, quare vires
militares et oeconomicae graviter affectae et fatigatae sunt. Tempora recessus
calamitatumque cum temporibus incrementi et victoriae alternaverunt. Etsi initio
saeculi octavi constanter interne de quaestionibus religiosis litigatum est
atque complura bella civilia exarserunt, tamen fundamentum administrationis
imperialis a Romanis olim institutum usque ad saeculum tredecimum integre
perservatum est. Eminent praeterea artificium sollertiaque culturae et artis
Byzantinae. Constantinopoli etiam multi libri antiquitatis post ruinam imperii
Romani servati sunt. Inde etiam conversio totius Europae orientalis ad
religionem Christianam propagata est.

Nomen Imperium Byzantinum (Neograece Βυζαντινὴ Αὐτοκρατορία) a nomine urbis
capitalis deductum aetateque recentiore inventum apud scriptores veterum
temporum in usu non erat.

Byzantini usque ad saeculum quattuourdecimum Romani (Ῥωμαῖοι, Rhōmaîoi,
pronuntiatio medio-Graeca: Romaei, hodie Rhomaioi discernendi causa
transcriptum) appellari soliti sunt neque vetere nomine Hellenes usi sunt eo
consilio, ne cum Graecis antiquis nondum Christianizatis in unum confunderentur.
Ineunte Renascentia saeculo quarto decimo ad nomen antiquum reverterunt. In
Europa occidentali medio aevo simpliciter Graeci nominati sunt.

Nomen publicum semper fuit Imperium Romanorum (Graece Βασιλεία τῶν Ῥωμαίων) sive
(abbreviatum) Romania (Ῥωμανία) vel etiam Imperium Romanum (Ῥωμαικὴ
Αὐτοκρατορία, Rhōmaikḗ Autokratoría). Urbs Roma ipsa eiusque imperium παλαιὰ
῾Ρώμη (Roma vetus) nuncupata est.

Se non sucessores imperii Romani esse putaverunt, sed ipsi Romani fuerunt.
Praeterea nomina Imperium Romanum Orientale (Neograece: Ἀνατολική Ῥωμαϊκή
Αὐτοκρατορία) vel Occidentale nesciverunt, cum crederent Romanum imperium
indivisibile esse. Id quidem iuste dici potest, ut imperium orientale
migrationibus saeculi quinti inviolatum perfunctum esset. Verum per saecula in
imperio orientali iam diu cultura atque lingua Graeca praevalebant. Lingua
Graeca antiqua et post mutationem linguae circa annum 600 Lingua Graeca
Mediaevalis, quae linguae Graecae hodiernae quasi par fuit, restituit linguam
Latinam in compluribus rationibus.

Proficiscens a radicibus Romanis imperium primum coetus fuit culturae
Hellenisticae, administrationis Romanae et religionis Christianae. Mores antiqui
inter calamitates septimi saeculi demum amissi sunt. Quoniam imperium se ipsum
unicum ac solum heredem imperii Romani antiqui putavit, se rectorem omnium
civitatum medii aevi esse vindicavit. Etsi Byzantini postulationes istas nullo
pacto efficere potuerunt istam sententiam tamen usque ad finem tenebant.

Radices imperii in antiquitate posteriore (284 usque 641) locandae sunt.
Imperium Byzantinum numquam proprie conditum est, sed revera pars orientalis
imperii Romani usque 1453 exstans fuit et ea de causa Imperium Romanum ipsum
fuit. Quaestioni de principio historiae propriae Byzantinae simpliciter
responderi non potest, quod varias definitiones adhibere liceat. In usum recepta
est opinio imperii Byzantini initium positum esse ab imperatore Constantino
Magno, qui primus Christianismo faveret. Sed imprimis urbem Constantinopolem
condidit: Inter annos 325 et 330 municipium antiquum nomine Byzantium amplissime
extendi atque ornari curavit nomineque suo glorificavit. Vetus nomen Byzantium
etiam provixit atque novo aevo per totius imperii descriptionem adhibitum est.
Iam prius imperatores saepe sedem suam in urbibus, quae imperii finibus
propiores quam Roma sitae erant, collocaverant ad limites melius defendendos.
Romae post dominationem Maxentii iam nulli imperatores sedes habebant.
Constantinopoli alter senatus institutus est, qui sub dominatione Constantii II
Romano senatui par factus est. Gradatim Constantinopolis munus capitis
provinciarum orientalium assumpsit. Exeunte saeculo quarto etiam nomen Nova Roma
in consuetudinem venit, etiamsi Roma caput mundi remanebat. Theodosio I
imperatore Constantinopolis constans sedes imperatorum orientalium facta est.

Post Constantini mortem anno 337 plerumque complures Augusti imperium inter se
dividebant, quorum alius aliae parti imperii praefuit. In provinciis
orientalibus Constantius II (337–361) et post eius mortem Valens (364–378) et
Theodosius I (379–395) dominium tenuerunt. Post mortem Theodosii, cui anno
394/395 ultimo contigit vetus imperium Romanum coniungere, imperium anno 395
iterum in partem occidentalem (Honorius) et orientalem (Arcadius) divisum est.
Nunc quidem divisio perdurabat: Ea de causa Arcadius a quibusdam primus
imperator orientalis dicitur. Tamen leges auctoritate utriusque imperatoris (sc.
occidentalis atque orientalis) dari atque consules alterius partis agnosci
solebant.

Exeunte saeculo tertio migrationes variarum gentium barbarorum coeperunt. Primo
imperium orientale severe a barbaris, e.g. a Gothis, pressum est. Proelio
Hadrianopolitano anno 378 cladem gravem accepit, posthac Gothi ab imperatore
Theodosio foederati nominati sunt. Ineunte saeculo quinto Hunni ac Germani
animum in imperium occidentale, quae fuit pars infirmior, verterunt. Quamquam
imperio orientali non numquam incursiones Sassanidarum repulsandae erant, tamen
inter annos 387 et 502 plerumque pacem agebat. Anno 410 Roma a Visigothis capta
est, quare mundus Romanus valde perturbatus est. Pars orientalis imperii autem
praeter provincias Balcanicas, quae gravissime vastatae sint, incolumis manebat.
Nonnumquam altera imperii pars alteri auxiliari conabatur. Expeditio navalis
anno 467/468 contra Vandalos, etsi frustra suscepta est, cum quasi omnino ab
imperio orientali sustentata esset tamen benevolentiam unius partis erga alteram
demonstravit. Imperium autem orientale, cum vix vires ad integritatem suam
retinendam intendere potuit, interitum partis occidentalis avertere non potuit.

Exeunte saeculo quinto pars quoque orientalis in pericula delapsa est. Eo
tempore magna pars copiarum originis barbarae fuit (notissimus eorum est quidam
magister militum nomine Aspar), quibus Romani magis magisque ingrati facti sunt.
Multi enim veriti sunt, ne imperio orientali idem fatum immineret quod parti
occidentali. Leone I imperante (457–474) aequilibrium inter Gothos et Isauros,
incolas provinciae eiusdem nominis in Asia Minore sitae, fieri conatum est. Leo
etiam novum obsequium palatinum instituit nomine Excubitores, in quorum numero
multi Isauri erant, eo consilio, ut cuipio imperatori fideliter servituri
essent. Atque adeo Asparo anno 471 necato Isaurus ipse nomine Zeno ad regnum
pervenit. Itaque inter annos 470 et 500 imperatores exercitus gradatim in
potestatem suam redegerunt, cum imperatori Anastasio I contingeret auctoritatem
Isaurorum quoque diminuere. Haud absurdum est opinari id minime controversiam
barbarorum et Romanorum, sed solum certamen potestatis inter auctoritatem
imperatoris et duces exercitus fuisse. Quoniam imperatores denique
praevaluerunt, auctoritas eorum firmata est.

Eodem fere tempore imperii occidentalis finis advenit. Romulus Augustulus,
impotens infans, ultimus imperator occidentalis coronatus, anno 476 a quodam
magistro militum nomine Odoacer dimissus et abrogatus est. Ultimus quidem
imperator ab imperio orientali agnitus Iulius Nepos fuit, qui anno 480 in
Dalmatia mortuus est. Imperator orientalis nunc de iure solus dominus totius
imperii factus est, etsi provinciae occidentales de facto amissae sunt. Plurima
regna barbarorum tamen imperatorem Constantinopolitanum summum principem veteris
orbis Romani esse agnoverunt. Imperator Anastasius I opes imperii auxit
aerariumque divitiis implevit.

Saeculo sexto imperator Iustinianus I (527–565) magistros suos militum nomine
Belisarius et Narses provincias imperii occidentalis recapere iussit. Italia,
litora Africae et Baeticae imperio iterum adiuncta sunt, quare Imperium Romanum
ad breve tempus paene restitutum est. Bellis contra Gothos Vandalosque gerendis
et propulsatione regni Sassanidarum, demum Inguinali plaga saeviente, quae
plurimas partes imperii severiter contrivisset, vires imperii graviter deminutae
sunt. Tamen Iustiniano regnante, qui ultimus imperator lingua Latina usus est,
basilica Hagia Sophia erecta est, ecclesia maxima Medii Aevi et ultimum
monumentum Antiquitatis. Praeterea anno 534 ius antiquum Romanum recollatum et
in quibusdam codicibus Corpus iuris civilis nominatis edictum est. Quamquam
persaepe ad concordiam cohortebatur in rationibus religiosis unitatem
ecclesiarum non confecit. Litigium assiduum inter Monophysitismi et ecclesiae
Constantinopolitanae diversas doctrinas, praeterea aerarium propter bella
diuturna quasi vacuatum illis, qui ei successerunt, in imperio regendo magno
impedimento fuerunt. Iustinianus saepe ultimus imperator vere Romanus iudicatus
est. Post eum imperatores usum linguae Latinae etiam in administratione imperii
magis magisque deminuebant. Imperator Mauricius, qui Ravennae et Carthagine
Exarchatus instituit, demum separationem administrationis civilis et militaris a
Romanis antiquitate posteriore decretam abolevit, quamquam in reliquo imperio
aliquamdiu sustentabatur.

A secunda saeculi sexti parte imperium ruinae fortunarum et invasionis
barbarorum causa iterum severiter adfligebatur. Iustinus II, qui imperatori
Iustiniano successit, Langobardos occupatione maioris partis Italiae prohibere
non potuit. Anno 572 contra Persas bellum coepit. Quidam scriptores eius
temporis eum imprimis cupiditate gloriae divitiarumque commotum esse dicunt.
Forsitan autem ut patronus Christianorum aliter facere non potuit, quin
seditionem Armenorum adiuvaret, qui auxilium petiverant. Ob clades copiarum
suarum insanus factus est. Simul Slavi ex fere anno 580 ad paeninsulam
Balcanicam pervenerunt eamque usque ad septimum saeculum frequentabant.

Nex Mauricii, cui anno 591 pacem commodam cum Persis componere contigit, imperio
magno damno fuit. Ex anno 603 rex regum Chosroes II omnium fere potiri
provinciarum orientalium coepit. Anno 620 etiam Aegyptum Syriamque, quaestuosas
omnium Romanarum provincias, in arbitrium suum redegit. Sex annis post exercitus
Persicus Constantinopolim ipsam oppugnavit. Cum Avari una cum subiectis gentibus
Slavicis urbem e partibus Europaeis aggrederentur, nullam iam spem imperio
remanere visum est, quoniam insuper Heraclius Carthaginis exarchus cum Phoca
usurpatore, qui post mortem Mauricii rebus moderabatur, in certamen dominationis
venit. Ille anno 610 tyrannum depulit atque audaciter pugnans Persas provincias
nuper captas deserere coegit. Immo ipse anno 622 in Mesopotamiam inrupit ibique
anno 627 in supremo proelio apud Nineveh devicit. Itaque Persae omnes provincias
ex anno 603 captas reddere properaverunt; paulo post Persia ipsa bellis
civilibus vexata statum perturbatum iniit. Hostibus summo labore superatis vires
imperii exhaustae sunt. Nobilitas senatoria, antea quasi fundamentum imperii,
quae a Phoca tyranno iam severe diminuta sit, dissoluta est. Etiam Balcanica
paeninsula diu e dicione imperiali delapsa est. Tamen Heraclius victoriam
adeptam luxuriose celebrari iussit.

Tamen tempus recreandi imperii brevius fuit: Cum paulo post Arabes nuper
islamizati impetum rapidum fecerunt, propter fatigationem vires ad provincias
defendendas Romanos defecerunt. Proelio anno 636 apud Hieromycem amnem facto
Heraclius coactus est provincias nuper recuperatas hostibus concedere. Exercitus
Caliphae Omari omnes provincias orientales praeter Asiam Minorem occupaverunt,
anno 698 Carthagine capta etiam exarchatus homonymus perditus est.

Heraclius linguam Graecam, quae omni ratione iam diu in imperio orientali
praevalebat, solum sermonem publicum constituit. Hac mutatione, ut quidam
ducunt, initium novi imperii factum est, quod in historiographia moderna
Byzantinum appellatur. Cum titulum imperator abiceret seque Basileus appellari
iuberet, saepe ultimus imperator Romanus orientalis simulatque primus imperator
Byzantinus putatur. Consensus est inter historicos saeculum septimum discrimen
magni momenti fuisse. Utrum tria saecula sequentia inter historiam Romanam an
Byzantinam numeranda sint, disputatur.

Anno 636 imperium Byzantinum in extremo situm est. Aliter ac regnum Sassanidarum
anno 651 vi Arabum submissum ommnibus copiis post Taurum montem retractis Arabes
saltem Asia Minore prohibere potuit, etsi Musulmani paeninsulam quotannis
vastabant. Saeculo septimo, classis imperialis, quae antequam sola dominium
Maris Mediterranei tenebat, ante litus urbis Lyceae Phoenicis victa est. Cum
Asia Minor vix retineretur, Slavi atque Bulgari maximam Balcaniae partem
populabant ac frequentabant. Itaque Romanis nihil fuit reliqui praeter Asiam
Minorem, insulas Graecas, atque ipsam urbem regiam.

Dum autem imperium regiones amittit, simul aequabilitate crevit. Sedes culturae
classicae olim póleis erant, nunc autem urbes aut desertae aut graviter minutae
sunt (oppida munificata castra nuncupata sunt). Cum provinciae orientales ex
quinto fere saeculo Christum more monophysitico, qui concilio Chalcedonense anno
451 habito ab ecclesia haereticus existimatus est, coluerint, fortasse explicari
potest, cur Arabes tam libenter dominos acceperint. Etiamsi magnam partem
provinciarum vectigaliumque amisisset, reliquum corpus imperii tamen paratius ad
defendendum fuit.

Condicionibus temporibusque profunde mutatis institutiones antiquae mutandae
fuerunt. Mirum est, ut imperium eo tempore impetum hostium sustinere posset.
Praeter discordiam ducum Arabicorum, cum constanter de praeda in pristinis
provinciis Romanis ac Persicis capta certarent, et naturam Tauri montis Asiam
Minorem quasi munitionem circumvallantis, res magni momenti fuit institutio
quarundam dioecesium nomine Themata. Verisimiliter post mortem Heraclii creatae
sunt deminutioni vel ruinae urbium occurrendi causa. Constat eo tempore culturam
classicam in imperio extinctam esse. Coepit historia mediaevalis imperii
Byzantini.

Saeculo septimo et octavo hostes imperium assiduis impetibus vexabant. Constans
II sedem suam inter annos 661 et 668 Syracusas movit, fortasse defensionem
navalem contra Arabes instruendi causa, tamen successores eius in orientem
reverterunt. Anno 681 imperator Constantinus IV coactus est regnum Bulgarorum
nuper conditum agnoscere. Anno 678 Arabibus primum urbem capitalem oppugnantibus
Byzantini solum mirabili adhibendo apparatu nomine ignis Graecus, materiam etiam
in superficie maris ardentem dissipante, victoriam adepti sunt.

Imperator Iustinianus II, ultimus dynastiae Heraclii, primus fines imperii denuo
propagare coepit. Slavos e Balcania in Asiam Minorem transferri curavit eo
consilio, ut regionibus ad fines Arabum spectantes praesidio essent. Item pars
incolarum Asiae Minoris in confinia Balcanica deportata est. Iustinianus autem
anno 695 per coniurationem depositus mutilatus et in exilium missus est, ubi
virginem nobilem e gente Chasarorum in matrimonium duxit. Bulgaris adiuvantibus
iterum ad regnum pervenit, deinde anno 711 necatus est.

Urbi infestissimam obsidionem Arabes anno 711 susceperunt; solum sollertia
imperatoris Leonis III Isauriani, propter fortitudinem classis Romanae, quod
iterum efficaci modo igni Graeco usa est, et hiemiem acrem Arabibus gravissimas
iacturas infligentem urbs obsessionem perferre potuit. Anno 740 demum Arabes
primo in terra Romana proelio apud Acroinum facto victi sunt, quamobrem
stabilitas reliqui imperii restituta est. In faucibus Haemimontanis tamen
Romanis assidue cum Slavis post interitum regni Avarorum e servitute liberatis
pugnandum fuit. Cum omnem Balcaniam paeninsulam recuperare nullo pacto possent
tamen partes Graeciae imperio reddiderunt. Verum nunc regnum Bulgarorum nuper
conditum longius latiusque se pandit.

Imperatorem Leonem III Isaurianum anno 726 quae dicitur Iconoclastiam supra
centum annos durantem variaque bella civilia excitantem suscitavisse communiter
opinatur. Quoniam post victoriam Iconodulorum opera data est ut scripturae
Iconoclastorum extinguerentur nobis solum historiae fide minime dignae remanent.
Eruptione cuiusdam montis igniferi commotus Leo anno 726 iconem Christi supra
portam Chalce nuncupatam fixam removendam curavisse fertur. Quamquam id hodie
maxime est in dubio constat Leonem successoresque eius inimicos iconum fuisse.
Apparet autem eorum victoriae defensio suffecisse ad icones abolendas et per
meras cruces restituendas. Cum prius suspicatum sit religionem Islamicam magni
momenti ad Iconoclasmum fuisse tamen constat imperatores iconoclasticos Christum
tamen omni veneratione coluisse.

Leo Arabes Asiam Minorem aggredientes vehementer impugnavit. Postquam filius
eius Constantinus V anno 741 regnum e manibus recepit primum insurrectionem
affinis sui nomine Artabasdus sedare coactus est. Complures libros venerationem
iconum recusantes scripsit. Quamquam in concilio apud Hiereiam anno 754 decretum
est venerationem iconum interdicendam esse imperator tamen vastationem bonorum
ecclesiae vetuit. Etsi auctores posteriores eum tyrannum crudelem descripserint
fontes imperatore vivo scriptos magnam eius gratiam apud populum indicant.

Filius quoque eius Leo IV eas doctrinas retinuit, sed varias insurrectiones
sedare coactus anno 780 necatus est. In illius infantilis filii Constantini VI
locum mater nomine Irene imperium gubernabat. Cum mox patefactum esset se
abdicare nolle imperatrix filium suum tam crudeliter mutilari iussit, ut paulo
post obiret. Irene venerationem iconum reimposuit. Eventus magni momenti et
magno detrimento imperii fuit coronatio Caroli Magni anno 800, quare ius
singulare imperatoris Byzantini in dubio positum est. Duobus annis post Irene
cum secorditer? regnaret eversa est.

In partibus Balcanicis Bulgari impuniti oppida vastabant Graeciamque urgebant.
Anno 811 immo Chanis Bulgarorum Crum exercitum Byzantinum ab imperatore
Nicephoro I ductum insidiis annullatum est, ipse pugnans cecidit. Illius
successsore Leone V regente demum pactum pacis inter eos factum est. Sub
regimine eius ex anno 815 Iconoclastia iterum revaluit. Quamquam saeculo nono
decemque dynastia Amoriana nuncupata regente imperio initio variae provinciae
amissae sunt (Creta et Sicilia gradatim ab Arabibus occupatae sunt) tamen
auctoritas imperatorum aucta est. Michael III (842–867) Iconoclastiae finem
posuit Bulgarisque suasit, ut ritum Orthodoxum acciperent, quomodo etiam
culturam Byzantinam susceperunt. Quamquam complures impetus navales in Aegyptum
et Cretam coepti male evenerunt, imperium omnino oppressiones hostium non modo
arcuit sed etiam vires ad priscam maiestatem restituendam intendere potuit.

Cum Michael anno 866 Basilium I coimperatorem creavisset ille paulo post
principem suum necari curavit. Quo confecto se ipsum imperatorem declaravit. Dum
regnat cultura Byzantina rursus florebat. Visum est ut imperium magis magisque
reconvaleret. Nicephoro II Phoca frena imperii moderante Creta insula e manibus
Arabum recepta est. Tutela limitis orientalis mandatum est copiis nomine
Acritae, qui fines externos more veterum Limitaneorum custodiebant. Ioannes I
Tzimisces imperii terminos usque ad Syriam propagavit eique brevi etiam
Palaestinam adiunxit, dum Bulgari sub iugo deprimuntur.

Imperatoribus Macedonicis regentibus imperium saeculo decimo undecimoque ad
summam gloriam pervenit. Basilio II sororem suam principi Vladimiro I viccingios
Kiovie moderanti nuptum collocato ritus orthodoxus in Ucraina, Ruthenia Alba et
Russia late disseminatus est. Dioceses Russiae Patriarchae Constantinopolitano
subiectae sunt. Basilius quidem multos annos prospere pugnans Bulgariam in
potestatem imperii redegit atque anno 1018 provinciam propriam fecit.

Tamen cum eo tempore nobilitas plurimorum latifundiorum potiretur constitutio
Thematum debilitata est, quare fines imperii iterum in periculum delapsi sunt.
Commutati eversive enim sunt magna ex parte agricolae liberi munere militiae
fungentes per milites mercennarios (quod in proelio apud Manzicertum magno
detrimento fuit). Si solum propulsandae fuissent incursiones Arabum imperium mox
reconvaluisset, sed eodem tempore Normanni Italiam invaserunt ultimamque arcem
Bari anno 1071 expugnaverunt. Eo fere tempore etiam primum gens Selgiukidarum
fines orientales attigit Asiamque Minorem, maximum subsidium exercituum
Byzantinorum, vastavit. Romano IV Diogenes anno 1071 proelio apud Manzicertum ab
Alp Arslan Sultano Turcorum victo propter discordiam regiam concupiscentium Asia
Minor magna ex parte in manes Turcorum incidit, quoniam imperator novus foedus
post proelium inter Romanum et adversarium suum factum rupit, quare Selgiukidis
casus belli paratus erat.

Insequente saeculo, domus Alexii I Comneni fortunae imperii moderabatur. Ille
anno 1081 imperator factus sine mora restitutioni et corrobationi rerum
militarium curavit structuram feudalem instituens. Studio sollertiaque eius
Pechinegi, alia gens Turcica, et Selgiukidae ubique contenti ac repressi sunt.
Cupidus milites mercennarios contra Turcos conquirendi se invito primam
expeditionem sacram effecit cum pro opibus exoptis turbam inordinatam
mandatisque suis minime parentem reciperet. Itaque Alexius postulavit omnes
duces crucesignatorum sibi ius iurandum benevolentiae dare. Quamquam ad unum
omnes iuraverunt condiciones foederis postea identidem violabant.

Crucesignatis Terrae Sanctae appropinquantibus inter se diffidentia aucta est
quia epistulam Caliphae Fatimidico missam invenerunt, qua Alexius repudiationem
suam erga inceptum peregrinatorum expressit.

Ineunte saeculo XII Respublica Veneta, olim ipsa Constantinopoli subiecta,
statum imperii severe labefecit. Exceptiones in mercaturis faciendis Venetianis
ob subsidia militaria concessas Manuel Italos (qui Graeci Latinos nuncupare
solebant) comprehendo in urbe capitali irritari conatus est. Simili ratione
etiam alii imperatores usi sunt. Anno 1185 magnus numerus Latinorum tumultu
publico trucidatus est. Eodem anno Bulgari exsurrexerunt, ducibus Aseno
fratreque Theodoro, ac Secundum Regnum Bulgaricum condiderunt. Verum filio
Alexii Ioannes II regente (1118–1143) et post eum Manueli I (1143–1180)
auctoritatem imperii in Asia Minore firmari contigit. Manuel non modo
incursiones Normannorum bis reppulit sed etiam petens partes Italiae
Hungariaeque imperio adiungere animum in occidententem advertit; eo studio
inimicitias Friderici I imperatoris occidentalis suscepit. Dum feliciter contra
Selgiukidas pugnabat tamen anno 1176 in proelio apud Myriocephalum cladem
exitiosam accipiens frustra de expulsione Turcorum ex Asia Minore contendit.

Selgiukidae quidem victores potestatem suam gradatim per gentes Turcicas
adiacentes et demum per totam Asiam Minorem amplificaverunt. Interea ultimus
imperator Comnenus Andronicus I brevi tempore (1183–1185) crudelissime regnans
nobilitatem, ex aetate Alexii quasi spina imperii, irritavit atque alienavit,
quare imperium grave damnum passum est: Cum nobiles causam imperii deseruissent
exercitus quondam paratissimus capacissimusque paulo post collapsus est. Domo
Angelorum regente imperium propter infirmitatem socordiamque imperatorum multa
discrimina passum est adeo, ut Alexius IV crucesignatos de principatu suo
contentum arcessivit. Cum pro auxilio lato solvere nullo pacto posset urbi
capitali se invito perniciem paravit: a Venetianis sollicitati milites quartae
expeditionis sacrae anno 1204 Constantinopolem vi expugnaverunt ac spoliaverunt,
posthac Imperium Romaniae aliaque regna condiderunt. Quare fortuna imperii in
altum cecidit. Illinc etiam inimicitiae inter Graecos et Latinos originem
traxerunt.

Nova Roma anno 1204 a crucesignatis capta orta sunt tria regna successoria in
territorio veteris imperii: Imperium Nicaeanum Theodoro I Lascares imperatore,
Despotatus Epiri et Imperium Trapezuntinum. Theodoro successorique Ioannes III
Ducas Batatzes contigit, ut civitatem et independentem et ad ingressibus
Turcorum prohibendum paratiorem relinquerent. Tali potestate nitentes Lascaridi
mox in Europam se extenderunt Thraciamque ac Macedoniam in potestatem suam
receperunt. Despotatus Epiroticus autem proelio anno 1230 cum Bulgaris commisso
victus et debilitatus iacens competitor non iam fuit.

Doctissimo Theodoro II Ducas Lascares exiguo post tempore defuncto validissimus
dux imperii nomine Michael in locum infantis Ioannis IV Ducas Lascares
procurationem regni accepit, quem nihilominus paulo post occaecavit dynastiam
Paleologa instituens.

Imperator Michael VIII confoederatione e Despotato Epirensi, Regno Siciliae,
Serbia atque Bulgaria) facta in proelio apud Pelagoniam in Macedonia sita anno
1259 superata demum aliquo casu Constantinopolem anno 1261 recipere potuit.
Quamquam magna pars veteris territorii imperatoribus de facto non iam subiecta
fuit imperium de iure restitutum fuit. Etiam urbs ipsa nunc opulentia prisca
caruit cum plurima aedificia inter annos Latinocratiae magna ex parte dilapsa et
posthac non iam reparata essent. Profecto imperium Byzantinum tam exhaustum fuit
ut abhinc multum valere inter ceteras civitates sivit. Michael VIII operam
dedit, ne urbs capitalis iterum ex occidente incursaretur, cum praecipue Carolus
I, successor Waiblingensium in Sicilia, fervore novam expeditionem sacram contra
"hereticos Constantinopolitanos" suscipiendam e papa quaereret; Talia impeditu
Michael secundo concilio Lugdunense anno 1274 convocato unionem cum ecclesia
occidentali iniit. Cum Carolus nihilominus invasionem imperii pararet legati
Byzantini seditionem totam Siciliam labefactantem nomine Vesperi Siciliani
machinati sunt, quibus Carolus eversus est. Imperatores Palaeologi vero
defensionem limitum orientalium neglegebant, quomodo Sultanatis Turcicis
concessum est Asiam Minorem usque ad mare Aegaeum penetrare.

Cum in Asia Minore tempore procedente complura dominia (Turcice Beylik) orta
essent, quorum notissima sunt Ottomani Bithyniam obsidentes, Palaeologi anno
1336 impetum in Thessaliam fecerunt atque anno 1337 Epirum imperio
readiunxerunt. Imperatore Ioannes V regente Pestis totam Europam contristans
inter annos 1347 et 1351 urbes agrosque depopulavit, quare imperium ad egestatem
redactum est. Praeterea complura bella civilia, e.g. inter Andronicum II et
nepotem eius Andronicum III, exarserunt vires imperii ultro fatigantia. Eodem
modo Ioannes V et Ioannes VI diu inter sese certabant (vide Bellum civile
Byzantinum); uterque regna adiacentia subsidio arcessivit. Ex ea re regnum
Serbiae Stephano Dusan rege fructum cepit seque omni Balcaniae paeninsula inter
annos 1331 et 1355 potiens. Stephanus quamquam se imperator omnium Romaeorum
nuncupavit nullo modo Thessalonicam capere potuit, nedum regiam urbem expugnare
assecutus esset.

Dum igitur civitates Christianae discordia certant Ottomani primum 1354 Europam
invadentes inter annos 1360 Thraciam maxima ex parte obsederunt. Rex Serbiae
Vukasin Mrnjavcevic foedum cum Ivan Scisman rege Bulgariae infideles propulsatu
iniit et Hadrianopolem, sedem Sultanum, aggrederetur, Slavi tametsi Turcos
numero superantes in proelio apud Hebrum anno 1371 facto devicti sunt. Qua
victoria Ottomani magnae partis paeninsulae Balcaniae dominationis potiti sunt.
Anno 1373 rex Bulgarorum coactus est se potestati Turcorum subicere. Istud
exemplum imperium Byzantinum nunc quasi ad urbem ipsam minutum et reliqua pars
Serbiae nondum a Turcis capta secuti sunt. Imperatores ex eo tempore persaepe
auxilium nationum occidentalium rogabant, immo se subiectionem ecclesiae
orthodoxae sub dicione Papae pati obtulerunt (vide Concilium Basiliense), quod
autem incolae Constantinopolis summa indignatione repudiaverunt. (Proverbium eo
tempore fuit "Potius sub pileo Sultani quam sub tiara Papae vivere.")

Cladibus in Agro Merulensi anno 1389 et iterum in proelio Nicopolitano anno 1396
acceptis condicio imperii desperata fuit. Solum adventu Tamerlanis, qui
Byzantinos amicos habuit, et clade Turcica contra Mongolos in proelio Ancyrense
anno 1402 interregnum Ottomanicum decem annorum generante interitus imperii
prolatus est. Cum opes minores essent ad Turcos pugna ex Europa exigendos
imperatores identidem frustra auxilium e partibus occidentalibus deprecabantur,
dum multi Ottomanos post cladem Ancyrensem quasi victos putaverunt. Quo errore
occasio Ottomanos devincendi simulac Byzantium e circumventione hostium
liberandi omissa est.

Sultanus Muradus II impetus in occidentem renovavit. Constantinopoli anno 1422
frustra obsessa copias populatu in Moream misit, ultimam possessionem imperii in
Peloponnesa paeninsula. Anno 1430 Ioanninam arcem expugnans Epiri ducatuum adeo
partim ad res publicas Italianas pertinentium potitus est. Eodem anno urbem
Thessalonicam ex anno in tutelam Respublicae Venetae traditam occupavit. His
rebus confectis in Serbiam profectus est cum Georgius Brankovic, princeps
Serbiae et nominatim Ottomanis subiectus, filiam suam ei in matrimonium dare
retractavisset.

Anno 1439, Ottomani Serbiam usque ad Danubium flumen penetraverunt Smederevum
castellum evertentes, 1440 frustra Singidunum obsederunt. Cum cladem Ottomanis
apud Singidunum acceptam infirmitati daret Papa post concilium Basiliense anno
1439 principatum inter utraque ecclesia adeptus Christianos ad novam
expeditionem sacram parandam ursit. Quo incepto regna Hungariae, Poloniae,
Serbiae et Albaniae, immo etiam Beylik Caramaniae in Asia Minore situm in
foedere anti-Ottomanico coniuncta sunt. Clade severa anno 1444 in proelio apud
Varna accepta denique spes Christianorum Byzantium e circumvallatione liberandi
amittenda fuit.

Denique obsidione duorum mensium sustenta die 29 Maii anno 1453
Constantinopolis, urbs imperialis, a Mahometo II vi expugnata ultimusque
imperator Constantinus XI Palaeologus audacter dimicans interfectus est.

Illa dies hodie quoque apud Graecos pro infausta habetur cum inceperit aetas
servitudinis. Multi annos 330 et 1453 terminos Medii Aevi putant. Byzantino
imperio perdito simul imperium Romanum finem habuit.

Veterrima communis opinio fuit imperium Romanum Orientale nihil nisi Despotiam
quasi orientalem fuisse (sic e.g. censuit Eduardus Gibbon). At indagatores
recentiores aliter iudicant: imperio tamquam intercessori scientiarum et
culturae Antiquitatis magnam gratiam habendam esse consentiunt. Byzantium multa
saecula quasi tegimen Europae fuisse ac gentes occidentales a furore Persarum,
tum Arabum et gentium Turcicarum protexisse constat. Eo magis tragicum est quod
solum expugnationis per crucesignatos occidentales anno 1204 causa Turcis demum
succubuit.



https://la.wikipedia.org/wiki/Turcia

Turcia (Turcice Türkiye), rite Res publica Turcica (Turcice Türkiye
Cumhuriyeti), est res publica Eurasiana in Asia Occidentali, praecipue in
paeninsula Anatoliana et in Thracia Orientali in Europa Austrorientali sita.
Finitur ab octo civitatibus: Bulgaria ad boreoccidentem; Graecia ad occidentem;
Georgia ad boreorientem; Armenia, Atropatene (in exclavo Nakhchivan), et Irania
ad orientem; atque Iraquia et Syria ad austrorientem. Mare Mediterraneum et
Cyprus ad meridiem, Mare Aegaeum ad occidentem, Pontus Euxinus ad septentriones
patent. Propontis, Bosporus, et Dardanellae (quae una sunt Freta Turcica) finem
inter Thraciam Orientalem et Anatoliam signant atque Europam et Asiam separant.
Caput est Ancyra.

Res publica Turcia Imperio Ottomanico in partibus territorii eius mediis
successit.

Turcia, quae civitas sui iuris est, tertio die ante Kalendas Novembres anno 1923
a Mustapha Cemale Atatyrco condita est. Cum Imperium Ottomanicum paene perisset
et in Primo Bello Orbis Terrarum succumbisset, a victoribus occupata est. A
quibus dum imperator (Turcice sultan) Mehmet VI, Vahdettin appellatus, adhibitus
est, ne imperium se restitueret, Mustafa Kemala Pascha multis cum universis
amicis civitatem servare temptavit, qua re rebellionem in Graecos Anatoliam in
occidente occupantes a victoribus adiutos inferret. Bello gesto, imperium
restituere noluit, sed Turcas in rempublicam convertere. Itaque ecclesiam a
republica separari, abecedarium Latinum pro Arabico adhiberi iussit, multa
effecit, ut respublica Turcica occidenti appropinquaret, sed consilio non bene
cogitato respublica in dictatura perverta est, et respublica libera appellari
non iam potuit.

Ataturco mortuo, Ismet Inönü reipublicae praefuit. Anno 1960 et 1980 summi
exercitus viri novas res studuerunt feceruntque, quam ob rem respublica
restituenda ab integro esset. Die 23 Iulii 1973, cum Bülent Ecevit reipublicae
praestitit, copiae Turcicae Cyprum septentriones oppresserunt, ut palam
dixerunt, ut Turcis succurrerint in Cypro, ubi adhuc sunt. Ibi respublica Turca
Cypri septentrionalis condita est, quae a reliquibus terris orbis terrarum non
agnoscitur, sed a Turcia tantum.

Hoc tempore in Unionem Europaeam accipi cupit, sed scelera humanitatis
committere crimini datum est Turciae.

Terras Turciae Turcae, Carduchi, Arabi, Georgi, Cercesi incolunt. Compositus
harum civitatum id effecit ut saepe confligatur, praecipue inter Turcas et
Kurdes.

Anno 1941 Ancyrae conventus geographicus primus septem regiones (Turcice: Bölge)
Turciae cum viginti uno omnino sectionibus (Turcice: Bölüm), aspectu geographico
constituit. Hae regiones sunt:



https://la.wikipedia.org/wiki/Chemia

Chemia (-ae, f.) sive chymia seu chimia est scientia multas in disciplinas
divisa, quae atomos describendo explicat, quare et quomodo moleculae ex atomis
formentur. Vinculum chemicum, quod atomos commitit, est principalis chemiae
notio, qua omnes res chemicae explicantur. Cum physica commutationem statuum
physicorum materiae describit, tum chemia commutationem chemicam ad vincula
chemica formanda rumpendaque refert.

Antiquitus omnes materiae putabantur ex elementis quattuor, nempe ex igne,
terra, aqua, aëre provenire. Scientifici aetatis antiquae investigabant, quo
modo elementa solvi et coagulari possent, ut novae substantiae medicinaeque
crearentur. Medio aevo investigationes chemicae ab Arabibus continuabantur,
quorum disciplina alchemia appellabatur. Chemia hodierna ex alchemia medii aevi
orta est.

Hodie scimus materiam ex elementis fere 114 provenire, ut hydrogenio, helio,
lithio, carbonio, oxygenio, auro, plumbo, eqs. Systema periodicum omnium
elementorum ordo est. In hoc systemate, nomina elementorum chemicorum saepe e
lingua Latina derivata sunt.

Chemia organica de moleculis e carbonio factis tractat; in composito organico
est vinculum inter atomos carbonii, hydrogeni, oxygenii. Talia composita
organica dicuntur quod omnia quae vivunt ex eis facta sunt.

Chemia inorganica de aliis compositis tractat, hoc est, de moleculis sine
carbonio, ut metallis.

Sunt autem composita chemica in quibus sunt vincula inter atomum carbonii et
atomum metallis. Chemia organometallica de talibus materiis tractat.

Chemia theoretica methodis et organis mathematicae et physicae utitur ad
processus chemicos explanandos.

Biochemia est studium processorum chemicorum in cellulis animalium et plantorum.

Hi viri feminaeque chemici sunt aut fuerunt. Inter hos sunt plures laureati
Praemii Nobeliani Chemiae.



https://la.wikipedia.org/wiki/Augusta_Taurinorum

Augusta Taurinorum (Italiane Torino) est urbs Italica et municipium, circiter
896 350 incolarum, locus princeps regionis Pedemontii et caput urbis
metropolitanae Taurinensis.

Fuit colonia Romana, ab Augusto principe condita, sed iam ante Imperium Romanum
fuerat, ut videtur, metropolis civitatis Taurinorum. Temporibus recentioribus
fuit caput ducatus Sabaudiae, regni Sardiniae, et ab 1861 ad 1865 Regni Italiae
omnis; unde nuncupari potest cunabula unificationis paeninsulae. Urbium
industrialium Italiae hodiernae loco tertio enumeratur. Hic admiratione digna
sunt Porta Palatina urbis Romanae, Palatium Madama reginarum Sabaudiensium,
moles Antonelliana ad museum cinematographicum accommodata, necnon ecclesia
cathedralis Sancti Ioannis Baptistae, ubi servatur sindon Taurinensis; hinc
praeterea formosissimae Alpium occidentalium valles visitantur.

Antiquissimum urbis nomen, si recte huic loco adsignatur, est Taurasia; ita
appellabatur caput civitatis Taurinorum, quo tempore Hannibal hanc terram
transivit. Colonia Romana ibi ad honorem imperatoris Augusti nomine pleno et
sollemni Colonia Iulia Augusta Taurinorum, nomine autem communi Augusta
Taurinorum laureata est. Haec appellatio a recentioribus saepe adhibetur. Multi
autem brevius Taurinum Latine nuncupant. Haec urbs Italiane hodie Torino
appellatur, sed sermone Pedemontico huius regionis (sicut et Theodisce) Turin.
Incola Latine Taurinensis (Italiane Torinese ; Pedemontice Turinèis) nuncupatur.

Augusta Taurinorum est urbs antiqua. Feruntur Taurini urbem condidisse,
Romanosque eam Augustam Taurinorum appellavisse.

Tertio saeculo a.C.n. secundum ripas Padanas primae tribus collocabantur, ab
Alpibus venientes, quaerentes campos, quos colerent. Hi homines ex stirpe
Celto-Ligura appellabantur, etiam Taurini et nomen loci Taurasia dederunt; nomen
autem e tauro non oritur, qui signum civitatis postea factum erit, sed a Celtico
verbo tau, quod 'mons' significat.

Socii Romanorum invasioni Hannibalis anno 218 a.C.n. restiterunt. Sita in via
per Gallias, postea Castra Taurinorum a Gaio Iulio Caesare anno 58 a.C.n.
condita sunt.

Urbs comprehenditur in Imperio Romano, Augusto Principe, ut praesidia limitum,
nomine Augusta Taurinorum. Ex illo tempore oritur institutio tabulae
latrunculariae, quae pertinet et ampliatur usque ad hodiernos dies, cum
decumano, qui vocatur hodie Via Garibaldi, et cardine, qui constituitur viis
Sancti Thomae et portae Palatinae.

Primo saeculo a.C.n. constructum est theatrum Romanum, e quo amplae partes
exstant. Porta Palatina etiam illo tempore constructa est. Anno 69 in proelio
inter Othonem et Vitellium incendium civitatem partim delevit.

Anno 1861 Augusta Taurinorum, quae ab anno 1563 caput ducatús Sabaudiae (ab anno
1720 regni Sardiniae) fuerat, primum caput Italiae facta est; sed anno 1865
caput Italiae Florentiam et postea Romam translatum est.

Urbi Taurinensi inter climata duo per enumerationem Köppen–Geiger, videlicet
subtropicum humidum et oceanicum. Clima in stationes quattuor dividitur, hieme
frigida et admodum sicca, aestate calida, vere et autumno pluviosioribus,
pluviis violentibus aestate interdum incidentibus; temperatura aëris media mense
Ianuario 2° atque mense Iulio 22.5°, minima inter −2.5° et 17°, maxima inter
6.5° et 28°, sed minima extrema usque hodie nota −21.8°, maxima extrema 37.1°;
pluviis mense Decembri ad 45 mm tantum, mense Maio 145 mm, toto anno non minus
quam 981 mm elevatis; diebus pluviosis per annum totum fere 81 incidentibus;
humiditate relativa inter mensuras 67% et 80% reperta, horis solis fulgentis
mense Novembri 105, mense Iulio 260, per annum totum 1 990 relatis.

Augusta Taurinorum est sedes episcopalis metropolitana (Archidioecesis
Taurinensis). Praesens archiepiscopus Caesar Nosiglia est. Multi archiepiscopi
Augustae Taurinorum etiam cardinales fuerunt. Augustae Taurinorum archiepiscopus
est custos sindonis Taurinensis.

Augusta Taurinorum est industrialis urbs. Hic est FIAT, maxima societas
lucrativa ad autocineta facienda in Italia. Taurini "La Stampa", clarum diarium,
ac tertium, quod ad propagationem in Italia pertinet, edita est.



https://la.wikipedia.org/wiki/Anglia

Inter saecula quintum et sextum, Angli et Saxoni e Germania in Britanniam
transgrediebantur; quo facto, Anglia in multa regna divisa est. Angli Saxonique
linguas, leges, mores, et religiones suas induxerunt. Anno 596 Gregorius Magnus
papa missionarios Christianos cum Augustino Cantuariense duce ad Angliam misit;
anno 597 missionarii Angliam pervenerunt, et ab Ethelberto et praesertim uxori
sui Bertha permissi ad aedificandam ecclesiam Anglorum coepti sunt. Tempore fere
eodem et missionarii Hibernici religionem Christianam in Scotia et
septentrionali Angliae regione auxerunt. Varietates inter duos Christianorum
greges (praesertim quod ad liturgia et tonsura spectat) apud Synodum Whitbiense
decretae sunt. Anno autem 700, plurimi gentium Anglorum iam Christiani facti
fuerunt, ut Beda saeculo octavo in scriptis suis affirmavit.

Ad finem primi millennii, Dani Norvegiensesque ad Angliam advenerunt; primum
oppida rapuerunt, tunc in Anglia habitaverunt. Anno 878, omnes Angli, Alfredo
magno excepto, victi sunt. Usque ad annum 1066, imperium inter Anglios Danosque
fluctuabatur.

Anno 1066, Eduardo Confessore rege Saxono mortuo, Haroldus filius Godwini se
regem nuntiavit, sed Haroldus Hardrada, rex Norvegiae, et Gulielmus Nothus, dux
Normannorum, regnum cupiebant. Hardrada, cum Tosto filio Godwini, fratre
Haroldi, Angliam Septentrionalem invasit. Haroldus Eboracum festinans Proelium
apud Pontem Stamfordem vincit, et Hardrada Tostusque occisi sunt.

Gulielmus autem in Angliam iam navigaverat, et Pevensiae castrum posuerat. Rex
Haroldus igitur in Cantium cum reliqua exercitus sui festinavit, prope
Hastingam, ubi equites Normanni securiferos Saxonos oppugnabant. Haroldus in
proelio necatus est, ultimus rex Saxonus Anglorum. Gulielmus, posterior
Conquestor vocatus, Londinium intravit, ubi die 25 Decembris 1066 coronatus est.



https://la.wikipedia.org/wiki/Primum_bellum_mundanum

Primum bellum mundanum, vel primum bellum orbis terrarum, similiter primum
bellum plurimarum totius orbis gentium, fuit bellum mundanum praecipue in Europa
ab 28 Iulii 1914 ad 11 Novembris 1918 gestum. Quo bello fere omnes implicatae
sunt orbis terrarum civitates praepotentes, quae participes belli in duas
consociationes contrarias divisae erant:

Quae consociationes et commutatae sunt et creverunt, cum aliae civitates bellum
committerent. Ad extremum plus quam 70 milliones militum, inter quos 60
milliones Europaeorum, ad arma convocati sunt in unum ex maximis bellis umquam
gestis. Plus quam 9 milliones pugnatorum interfecti sunt. Tam multa caedes facta
est propter quod novae artes nova arma, sicut arma chemica a militibus
Germaniae, et quidem exitiosiora produxerant, cum pares tutelae, mobilitatis,
medicinae emendationes deessent. Primum bellum mundanum tam cruenta caede
commissum est, ut quattuor tantum bella umquam gesta etiam plures occisos
numerarent; quo factum est ut variae mutationes politicae, nec non res novae in
multis civitatibus belli excidio adfectis initium caperent.

Multas ob causas coepit bellum. Quarum una et quidem diutina fuit imperii
amplificandi studium, quod praepotentibus inerat civitatibus Europaeis: Imperio
Germanico, Imperio Austro-Hungarico, Italiae, Imperio Ottomanico, Imperio
Russico, Imperio Britannico, Reipublicae Francicae. Sed ea ipsa causa belli fuit
quod Franciscus Ferdinandus, archidux Austriae heresque Austro-Hungariae, a
Gabriele Princip, nationalista Iugoslavico, insidiis factis Seraii, in Bosnia et
Herzegovina, die 28 Iunii 1914 occisus erat. Quo facto, haec conflictatio quasi
per causarum concatenationem exarsit, cum foedera prioribus facta decenniis
invocata essent. Austro-Hungaria, ultimato edicto Serbiae bellum indixit. Itaque
imperia praepotentia bellis invicem indictis intra unum mensem proelia
faciebant, quae per colonias imperiorum circum orbem terrarum mox extendebantur.

Die 28 Iulii, Austro-Hungaria Serbiae, Germania Belgio, Luxemburgo Franciaeque,
ac Russia Germaniae bellum intulerunt. Itinere Lutetiam Germanorum represso
fossisque sclopetariis ductis frons occidentalis facta est, in qua stativum et
exhaustivum bellum diu gestum est. In orientali autem fronte exercitus Russicus
cum copiis Austro-Hungaricis prospere pugnavit, sed cum Borussiam Orientalem
invadere contenderet, a Germanis arctus est. Postquam Imperium Ottomanicum anno
1914 bellum suscepit, apertae sunt frontes in oriente. Deinde Italia et Bulgaria
anno 1915, denique Romania anno 1916 ad bellum consurrexerunt. Imperium Russicum
mense Martio 1917 conlapsum est, et Russia post res novas Octobres eodem anno
bellum deposuit. Anno 1918 Germani incursu in frontem occidentalem facto a
Foederatis impetibus prosperis repulsi sunt. Etiam copiae Civitates Foederatae
Americae fossas sclopetarias intrare coeperunt. Itaque Germania, quae tunc cives
suos seditiosos inpugnabat, indutias die 11 Novembris 1918 iniit. Foederati
tandem victores bellum confecerunt.

Domesticae frontis eventus non minus tumultuosi fuerunt quam in acie militari,
cum bellatores hominibus rebusque conarentur ad bellum universum uti. Bello
finito quattuor imperia (Germanum, Russicum, Austro-Hungaricum, Ottomanicum)
exsistere desierunt. Civitates quae Germanico et Russico imperiis successerunt
multas amiserunt terras, cum Austro-Hungaricum et Ottomanicum imperia omnino
diruerentur. Itaque geographia Europae Mediae commutata est. Confoederatio
Nationum ad prohibendum aliud certamen tantae magnitudinis constituta est. At in
cassum ceciderunt haec quoque consilia, nam nationalismus Europaeus bello
imperiorumque dissolutione amplificabatur. Et Germani, qui se sub iugum missos
sentiebant, foedere Versaliensi adgravati satisfactionem paulatim moliebantur.
Quibus de causis evenerunt ea quae postea ad secundum bellum mundanum inductura
essent.

Tempore interbelli hoc bellum variis linguis modo bellum mundanum modo bellum
magnum appellabatur. Secundo autem magno bello anno 1939 conflato opus erat de
duobus bellis mundanis loqui. Variis linguis suus cuique mos. Itaque historici
Britannici et Canadienses First World War dicunt, cum Americani World War I
('Bellum Orbis Terrarum I') praeferant. Theodisce autem nomen Erster Weltkrieg
primum Septembri 1914 ab Ernesto Haeckel, philosopho Germano, adhibitum est. The
First World War fuit nomen libri historici a Carolo à Court Repington, praefecto
et diurnario, anno 1920 divulgati.

Saeculo undevicensimo, maiora imperia Europaea strenue enitebantur, ut
aequilibrium potestatis per continentem obtinerent, quod iam ante 1900 multiplex
foederum civilium militariumque complexus effecerat. Haec foedera anno 1815
coeperant, in Foedere Sancto inter Borussiam, Russiam, et Austriam. Tum, Octobre
1873, Otto von Bismarck, cancellarius Germanus, Foedus Imperatorum Trium
(Theodisce Dreikaiserbund) inter monarchas Austro-Hungariae, Russiae, et
Germaniae composuit. Hoc foedus autem defecit quia Austro-Hungaria et Russia
consiliis in Balcania consentire non poterant; quo facto, Germania et
Austro-Hungaria foedus inter se anno 1879 composuerunt, Foedus Duplex
appellatum. Quod visum est modus quo Germania et Austro-Hungaria pondus Russicum
in Balcania resistere posset, cum Imperium Ottomanicum debilitari persistebat.
Anno 1882, expansum est hoc foedus, ut Italiam comprehenderet, in re quae Foedus
Triplex facta est.

Post 1870, certamen in Europa praecipue per accurate excogitatum foederum rete a
Bismarck instructum inter Imperium Germanicum et reliquium Europae diu aversum
est; qui praesertim laborabat ut Russia cum Germania consisteret ad prohibendum
bellum frontium binorum contra Franciam et Russiam. Cum autem Gulielmus II
regnum ut imperator Germanicum exciperet, Bismarck se a munere removere coactus
est, cuius compositio foederum paulatim neglegebatur. Exempli gratia, imperator
anno 1890 Foedus Detrimentum Resartum cum Russia renovare noluit. Anno 1892,
Foedus Franco-Russicum ad resistendam vim Foederis Triplicis compositum est.
Anno 1904, Britanniarum Regnum et Francia Conventum Come, seriem pactorum, atque
anno 1907, Britanniarum Regnum et Russia Pactum Anglo-Russicum composuerunt.
Haec pacta, cum societatem inter Britanniarum Regnum et Franciam atque inter
Britanniarum Regnum et Russiam non instituerent, efficienter fecerunt ut
ingressio Britannica in certamen futurum quod Franciam vel Russiam implicaret
veri similis esset; unde compositio conectorum pactorum bilateralium Conventum
Triplex appellari coepit.

Germania coniuncta, imperioque anno 1871 condito, Germanica industriae et
oeconomiae vis magnopere creverat; quibus fundamentis administratio Gulielmi II
a medio decennio 190 usa est ad adsignandas multas opes naturales et oeconomicas
amplificationi Imperialis Classis Germanae, ab Admirale Alfredo von Tirpitz
constitutae, Britannicam Classem Regalem pro dominatu oceanorum orbis terrarum
aemulantis.

Germania, tunc novissima respublica Europaea, multas naves longas fecit, sic
Britanniam, rem publicam maximae potestatis maritimae, commovens.

Initium belli fuit cum Franciscus Ferdinandus, heres regni Austro-Hungarici, a
Gabriele Princip, socio Manus Atrae, Seraii necatus est.

Administratio Austro-Hungariae, post consultationem cum una Germania nec cum
Italia, bellum contra Serbiam mox induxit. Tunc, ob multa foedera Europaea,
Imperium Russicum bellum contra Austro-Hungriam gerebat; ita alterum Imperium
Germanicum Bellum gessit contra Russiam et tandem Francia et Anglia, contra
Germaniam. Italia se neutrius partis esse declaravit.

Exeunte anno 1914 et ineunte 1915 copiae Germanicae Belgium ingressae ceperunt
praeter portus circa Dunquercam et tunc in limites Franciae, Lutetiam capiendi
causa. Nihilominus, apud Matronam copiae Francicae una cum Britannicae non solum
iis Germanicis repugnaverunt sed eas repulserunt. Simul, copiae Russicae in
Borussiam intraverunt, sed in Masuria a Germanis repulsi sunt, et Austriaci
Belgradum non ceperunt. Ita limes belli in fossis et vallis inter Flandriam et
Rhenum et inter Borussiam, Galiciam et Croatiam creatus est. Etiam Generis
Armenorum occidio in Imperio Ottomanico fuit.

Inter annos 1915 et 1917, non civitates axiales nisi Civitates Confoederatae
limites fossarum vallorumque superarunt, et continenter milites impetus
fecerunt, sed tunc defensores novum impetum faciebant. Italiae autem descensus
in aciem occupavit, quidem multas legiones civitatum axialium et imperium eis
reddidit facile iter ad vectigalia et munitiones.

Rebus novis Russicis mense Novembri 1917 factis, Italiani in Capite Recto,
oppressis a militibus qui antea in orientalibus partibus fuerant, profligati
sunt et terga verterunt, neque prius fugere destiterunt quam ad flumen Plavem
pervenerunt. Hic restiterunt.

Anno 1917, in Russia Revolutio Octobris fuit et 3 Martii 1918 Instrumentum pacis
Bressiciensis bellum inter Germaniam et Russiam finivit. Ita Germania non omnes
sed multos milites e fronte orientali in Franciam movere potuit. Italiani autem
apud Victorium Venetorum optime vicerunt. Americani autem in bellum eodem anno
intraverunt. Tunc Civitates Confoederatae maiores copias habebant; itaque
Germani superati sunt die 11 Novembris 1918 ab indutis Compendio.

Victores de pace componenda Lutetiae a die 18 Ianuarii 1919 deliberaverunt. His
deliberationibus factis, quinque foedera composita sunt: Versaliis cum Germania
die 28 Iunii 1919; Sancti Germani in Laya in oppido cum Austria (successore
Austro-Hungariae) die 10 Septembris 1919; Noviliaci ad Sequanam cum Bulgaria die
27 Novembris 1919; in palatio Trianon cum Hungaria die 4 Iunii 1920; Suavedriae
cum Imperio Ottomanico die 10 Augusti 1920.

Monumenta memoriae belli dicata in multis milibus oppidorum urbiumque erecta
sunt. Etiam Diem memoriae decreta est.



https://la.wikipedia.org/wiki/Res_publica_popularis_Sinarum

Sinae (Sinice 中國 vel 中国, Mandarinice Zhōngguó), rite Res publica popularis
Sinarum, est civitas sui iuris in Asia Orientali sita. Est frequentissima orbis
terrarum civitas, cui numerus civium est plus quam 1.35 billiones. Sinae sunt
civitas factionis singulae a Factione Communista administrata, sede
administrationis Pecini in capite sita. Iurisdictionem efficit in viginti duabus
provinciis, quinque regionibus autonomis, quattuor municipiis recte temperatis
(Pecinum, Tianjin, Sciamhaevum, Chungkina), et duabus praecipuis regionibus
administrativis plerumque se gubernantibus (Hongkongum et Macaum). Res Publica
Popularis Sinarum praeterea Taivaniam repetit, quae a Re Publica Sinarum, re
politica omnino separata, temperatur, ut haec maior insula et suae parvae
insulae sint sua provincia vicensima tertia—postulatio controversa ob
implicationes status politici Taivaniae et Belli Civilis Sinensis imperfecti.
Nomen cuiusdam populi huius regionis in lingua Latina a maioribus posteris
traditum est Seres (Graece Σῆρες), terra eorum Terra Serica.

Sini multis linguae Sinicae dialectis utuntur, quarum princeps est Mandarinica.
Lingua Sinica est Latinae dissimillima. Syllabas paucas habet, at verba ex una
syllaba tantum constat. Ut syllabarum augeat varietatem, utitur tonis variis,
qui altum sonum, labientem, ascendentem, et resurgentem includunt. Cum quinto
tono neutrali, Mandarinica quinque tonos, sed aliae dialectus plures habent.

Qinshihuang, primus imperator, qui Longum Sinarum Murum construxit, nomen suum
civitati anno 221 a.C.n. dedit. Imperatores gubernationem instituerunt.
Imperatores gubernabant actiones et litteras virorum doctorum. Imperium anno
1911 conlapsum est.

Maioribus Belli Civilis Sinensis certaminibus confectis, Communistica Sinarum
Factio Sinam Continentalem regebat et Res publica Sinarum regebat in Taivania.
16 Maii 1966 in Re Publica Populari Sinarum duce Mao Zedong Magna Culturae
Conversio Proletariana coepta est. 1978 dux Deng Xiaoping Reformationem et
Apertum facit.

Caput Sinae est Pecinum (北京 'Caput Septentrionalis'). Urbs maxima in Sina est
Siamhaevum. Flumina Flavum et Longum sunt valde lata et magna, in ripis fluminum
et secundum mare sunt multa oppida et civitates.

*Res publica popularis Sinarum affirmat Taivaniam provinciam suam vicesimam
tertiam esse, tametsi Taivania hoc tempore administratur a Re publica Sinarum,
quae affirmationem RPPS abnuit.

Inter novas religiones Sinicas sunt Beili Wang, Clamatores, et Fulmen Orientale.



https://la.wikipedia.org/wiki/Philippinae

Philippinae (-arum, fpl.) (vulgo Pilipinas), seu plenius Insulae Philippinae,
est nomen quod quasdam insulas designat Asiae australis-orientalis in
occidentali Oceani Pacifici litore sitas, et Rempublicam Philippinarum quoque,
cui caput est Manila, has insulas regentem. Insulae Philippinae nomen trahunt a
Philippo II rege Hispanorum. Praeses hodiernus est Rodericus Duterte, qui per
suffragium universale electus est ad sexennii mandatum anno 2016.

Regio, quae ex 7107 insulis constat, ex altera parte ad Mare Philippinum ex
altera ad Sinense spectans, divisa est in partes tres, quarum prima pars
septentrionalis appellatur Luconia (vulgo: Luzon) sive Luzonia, secunda media
Visayana et tertia meridionalis Mindanaum.

Timoria Orientalis et Philippinae solae civitates Christianae in Asia Orientali
habentur. Philippinarum insularum gentes variarum linguarum et morum et
institutorum sunt. Hodie quidem regimen Philippinarum et grex musulmanorum
separatisticus regionum meridianarum iam multa decennia inter sese armis
confligunt.

Linguae publicae sunt Anglica et Philippinica. Philippinica significat formam
altam linguae Tagalae (vulgo: Tagalog), quae ut sermo patrius vel lingua franca
adhibetur et numerum loquentium maximum habet. Homines circa 170 quidem linguis
vernaculis utuntur. Maximae post Tagalam numero locutorum linguae sunt sermones
Caebuanus et Ilocanus. Lingua Hispanica in insulis Philippinis fere exstincta
est; litteraturam tamen valde ingentem reliquit et in multis verbis omnium
linguarum Philippinarum inveniri potest.

Philippinae est nomen posterius Neolatinum, sed etiam ex Graecis et Romanis
antiquis in margine orientali orbis terrarum nomine classico Prasodo Insularum
cognitae, quarum insularum pars forsan agglomerata erat aut Maniola, quam
Ptolemaeus descripsit. Postea detectae sunt anno 1521 a Ferdinando Magellano,
navigatore Lusitano, in insula quae vulgo Mactan appellatur, prope Caebuam,
occiso. Anno 1565 quam plurimas urbes, Michaele López de Legazpi duce,
conquisitatores Hispanici ceperunt. Libera civitas sui iuris post regnum
Hispaniae anno 1898 Insulae Philippinae declaratae sunt; imperium autem
Civitatum Foederatarum Americae est subsecutum usque ad annum 1946, quo
Philippinae iterum sui iuris factae sunt.

Archipelagus Philippinarum ex plus septem milibus insularum constat. Omnis terra
est plus quam centum pedum milia. Equidem Philippinae partim circumdantur ab
Oceano Pacifico. Indonesia est ad meridiem sita; Paeninsula Indosinensis ad
occasum; Taivania ad aquilonem. Manila, urbs princeps portusque Philippinarum,
est locus in insula Luzonia situs. Quamquam Manila non est magna urbs in
Philippinis, Urbs Quezon est suburbium Manilae et habet plurimos incolas.
Philippinae sunt calidae umidaeque.

Philippinae in octoginta provincias (lingua Philippinica lalawigan sive
probinsya) dividuntur, inter quas:



https://la.wikipedia.org/wiki/Norvegia

Norvegia, plenius Regnum Norvegiae, Norvegice: Norge (bokmål) et Noreg
(nynorsk), est civitas maxime septentrionalis in Scandinavia. Incolarum circiter
5 000 000 sunt. Finitimae nationes sunt Finnia, Suecia et Russia. Norvegia ad
Unionem Europaeam non pertinet.

Saeculo nono Norvegia composita ab multis parvis regnis erat. More, Harald
Haarfagre Norvegiam, bello apud Hafrsfjordem, unificavit et sic primus rex
Norvegiae fuit.

In Hibernia, urbes Limerick et Waterford ab Norvegiae populo conditae erant,
commercia cum Celtorum pagis Cork et Dublin instituerant. Ab regibus Olav
Tryggvason (995–1000) et Sanct Olav (1015–1028) religio Christiana in Norvegiam
translata est, cum Haakon Bonus primus rex Christianus fuisset.

In 1349, Pestis (Nigra mors) circiter unum ex duobus hominem necavit, hoc factum
ad pauperitatem et ruinam duxit Norvegiam. In hoc tempore, Haarfagris familia
sese exstinxit in 1387. Res publica ab unionibus inter familias Scandinaviae
tenta erat, usque Norvegiae, Daniae et Sueciae monarchiam Regina Margrethe
exercuit unione Kalmaris.

In 1523 Suetia sese autonomam declaravit, sed Norvegia ab Oldenburgiensis
familia tenta erat usque ad 1814. In saeculo 18, dum Romantica erat aetas, hoc
tempus ab nonnullis solitum est appellari "nox 400 annorum", quod tot rei
publicae quaestiones Hafniae, in Dania, tractatae sunt. Praeter haec, dicendum
est Norvegiae populum maiorem libertatem et minora tributa habuit quam Daniae
populus, hac inopia itinerum ad Norvegiae septentrionalissimas provincias. Ad
ruinam Norvegiae altera concucurrerunt sicut introductio Protestantis religionis
in 1537, qua archcardinalis honorem Trondheime amissum est, sic Christiani qui
ad videndum ossas santi Olavi in Nidarosin templo non plus affecierunt lucrum
Norvegiensibus et in hoc modo praeter lucrum Norvegienses contactum amiserunt.
Prorsus Norvegiae provinciae Båhuslen Jemtland et Herjedalen Suetiae, sicut
proelium bellorum inter Daniam-Norvegiam et Suetiam, tulerunt.

Postea Dania-Norvegia ab Britannia adgredita erat, foede socius Napoleonis fuit,
et in 1814 inter quos, qui bellum Napoleonicum perdiderunt, fuit et ab inopia
frumentii adflicta erat. Regi Daniae-Norvegiae ad Sueticum regem Norvegiam danda
erat Norvegienses cogitaverunt in hac re autoniam declarandam erat, et sic in
Norvegia constitutionem archetypo Americano et Francogallico adoptata est, et
Daniae rege Christiano Fredrick usum est in 1814. At Suetia exercitu Norvegiam
coegit ad unionem cum Suetia, declarando familia Bernadotte dinastia Norvegiae.

In hoc tempore, in Norvegia, ascensionem romantici et nationalis rationis visa
est, dum Norvegienses necessitatem esse definendi imaginem definitam Norvegiae
putaverunt. In omnivus aspectis artis Norvegienses sese monstraverunt, in
litterarum campo (Henrik Wergeland, Bjørnstjerne Bjørnson, eter Christen
Asbjørnsen, Jørgen Moe, Henricus Ibsen) in arte (Hans Gude, Adolph Tidemand),in
musica (Eduardus Grieg) et quaestus officalis linguae in illo tempore iniit
usque ad creationem, in nostro tempore, duarum linguarum: Bokmål et Nynorsk
(Nova lingua Norvegiae).

Primo bello mundano Norvegia neutralis fuit, et eodem modo secundum bellum
mundanum iniit, sed Germania Norvegiam invasit in 1940. Socii autem se Norvegiam
invadere putaverunt, ad occupandum Norvegiae utilem positionem in Atlantici
litore sed Germania antea quam Socii exspectavissent invaderat Norvegiam.
Norvegia cum inopia exercitus pronti ad invasionem Germaniae affecta erat, per 2
menses restitit, ad longius tempus quam alteris nationibus invasis ab Germanis,
et hoc Unioni Sovieticae salutem adtulit. Bella apud Vinjesvingen et Hegram
ultima praesidia Norvegiae resistentibus fuerunt, dum exercitus in septentionale
parte impetum fecerunt ad Germaniae exercitum in bello apud Narvikem,usque se in
deditionem dederint die 10 Iunii postea se auxilium sociorum perdiderunt postea
ruinam Franciae. Rex Haakon et senatus Norvegiae in exilium Rotherhithe, apud
Londinium, iverunt. Invasionis die, dux parvae factioni National-Socialisticae
(Nasjonal Samlin), Vidkun Quisling, rerum potiri temptavit sed Germaniae
exercitus ahnc impedivit.



https://la.wikipedia.org/wiki/Mythologia

Mythologia (Graece μυθολογία 'narratio' < μῦθος 'fabula' + λόγος 'sermo') est
corpus mythorum eorumque studium. Itaque mythologia comparativa, quomodo mythi
variarum culturarum conexi sint, explanat, sed mythologia Graeca est corpus
mythorum in Graecia antiqua narratorum. Vocabulum mythi aliquando in sermone
humili adhibetur ad narrationem falsam significandam; academicus autem usus
plerumque non iudicat utrum mythus vera an falsa sit. In studio folkloristico,
mythus saepissime est narratio significabilis (vel "symbolica"), quae, quomodo
mundus hominesque formam praesentem adsecuti sint, explanat. Multi eruditi in
aliis campis agentes vocabulo mythi variis modis utuntur. Sensu praeterea
latissimo, vocabulum mythi quamlibet narrationem a maioribus posteris traditam
significare potest.

Primae personae in mythis plerumque sunt dei vel heroes, sicut Hercules (Graece
Heracles). Ut fabulae sacrae, mythi a rectoribus sacerdotibusque validis et
venerabilibus saepe confirmantur et religioni arte coniunguntur. In societatibus
ubi tales fabulae narrantur, mythi usitate videntur verae praeteriti temporis
remoti memoriae. Multis societatibus revera sunt duae narrationum antiquarum
categoriae: (1) "memoriae verae" (mythi) et (2) "memoriae falsae" (fabulae). Res
mythicae usitate in aetate prisca accidunt, cum mundus suum praesentem formam
non iam adsecutus est. Exponunt quomodo mundus praesentem formam adsecutus sit
et quomodo mores, instituta, et interdicta instituta sint.

Legendae et fabulae mythis arte conexae sunt. Mythi, legendae et fabulae sunt
genera narrationum a maioribus posteris traditarum. Contra mythos, fabulae
quolibet loco et quolibet tempore ponuntur, et non considerantur verae sacraeve
in societatibus quae eas narrant. Sicut mythi, historiae fictae sunt narrationes
quae consuetudine considerantur verae; recentiore autem tempore ponuntur, cum
mundus maximam partem erat sicut hodie est. Praetera, historiae fictae homines
usitate depingunt primas personas, quoniam mythi usitate personas superhumanas
depingunt.

Discrimen inter mythos, historias fictas, fabulasque pro instrumento utili
tantum esse ad consuetas narrationes digestas. In multis culturis, clare
distinguere inter mythos historiasque fictas est difficile, vel nullo modo fieri
potest. Contra digerere consuetas narrationes in mythos, historias fictas, et
fabulas, aliae culturae eas in duas categorias digerunt: unam quae fabulis
convenit, et unam quae mythos historiasque fictas consociat. Ne mythi fabulaeque
quidem sunt plane distinctae: singula narratio consideretur vera—ergo mythus—in
una societate, sed falsa—ergo fabula—in alia. Revera, mythus qui statum ut pars
systematis religiosi amittit proprietates saepe adquirit quae habent omnino
fabulae, cum suae personae, olim divinae consideratae, fiunt heroes humani, vel
gigantes, vel nymphae.

Mythus, historia ficta, et fabula sunt tres ex nonnullis consuetarum narrationum
categoriis. Aliae categoriae comprehendunt fabellas privatas (Anglice:
anecdotes) et nonnulla genera iocorum. Consuetae narrationes vicissim sunt solum
una categoria intra folklore, quod gestus, habitus, musicam, saltationem, et
alias res etiam comprehendit.

Sunt qui mythos exstitisse doceant ex veris eventis prave memoriae mandatis:
narratores iterum atque iterum veras elaboravisse memorias, donec homines
illarum memoriarum statum divinum consequerentur. Itaque dici potest, ut
dixerunt Herodotus et Prodicus, mythum Aeoli, dei ventorum, ex historica
exstitisse memoria regis, qui homines velis uti ventosque interpretari doceret.
Quae doctrina euhemerismus nominatur ex Euhemero (fl. 320 a.C.n.) mythographo,
qui deos Graecos ex fabulis de hominibus veris narrantibus exstitisse pro certo
posuit.

Sunt qui mythos ab allegoriis profectos esse doceant. Secundum unam doctrinam
mythi primo per allegoriam vires naturae indicabant, sicut Apollo solem, aut
Neptunus mare. Secundum aliam opinionem mythi primo per allegoriam notiones
philosophas significabant, sicut Minerva sapientiam, aut Venus cupidinem. Max
Müller (1823-1900) credidit allegorias ab epithetis deos ornantibus profectas
esse; exempli gratia, si mare saevum erat, saevitiam a Neptuno Saevo effectam
esse putabant. Denique per metonymiam Neptunus = mare.

Nonnulli eruditi credunt mythos ab inanimarum rerum et virium personificatione
profectos esse, putant enim homines antiquos vires naturae veneratos esse, sicut
ignem aeraque, quos paulatim deos habebant. In cogitatione mythopoeica variae
res deorum vicem obtinent. Ergo eventus naturae apud antiquos actus deorum
personalium habebantur, unde mythos creaverunt.

Sunt qui mythum et ritum arte inter se conexos esse doceant. In extremo
intellectu huius doctrinae mythi sunt, quibus ritus, quam ob rem exstiterint,
explanentur. Quam opinionem primum habuit Gulielmus Robertson Smith (1846–1894),
homo rerum biblicarum peritus, qui homines dixit ritus exsequi coepisse ob
causam cum mytho non coniunctam; deinde, causa et origine ritus alicuius memoria
excisis, rationem, quam ob rem exstiterit, adferre conatos esse invento mytho,
quo eventus quos narrat commemorari contendunt. Constat Iacobum Frazer
anthropologum opinionem similem habuisse. Dixit enim priscos homines primo
legibus magicis credere coepisse; deinde, fide magica amissa, mythos de deis
invenisse; denique contendisse ritibus olim magicis religiosos quibus dei
placentur ritus repraesentari.

Fortasse in omni societate, mythi multas partes agere possunt. Una ex
gravissimis est instituere exemplaria morum hominum; itaque figurae in mythis
descriptae res quae interpretationem moralem sinant saepe consequuntur. Eae sunt
apta hominum exemplaria quia eae quasdam proprietatum humanarum bestiarumque
coniunctiones constituunt. Exempli gratia, Centaurus partim est homo, partim
equus: corpus superius, pars humana, rationem significat; corpus inferius, pars
equina, naturam animalem significat. Centaurus sic provocationem psychologicam
singulariter humanam naturae animalis ad mentem rationalem exprimit. Hoc
exemplum monstrat mythos non solum magni esse propter sumptiones culturae (vel
"spiritualitatem"), sed quia ei copiam symbolorum expingunt quae honeste
comprehendi possunt. Non necesse est experientiam divinam proferre ad exponenda
haec symbola, cum quaelibet symbolum definitione est depictio notionis in forma
physica: avis igitur sit potentia, equus sit animal, arbor sit scientia, et
cetera.

Ante hanc aetatem, experientia vitae in religione vel in cosmologia (narratione)
conlocata est, non ab ea disiuncta. In culturis priorum temporum, religio non
erat "experientia quam intret homo," sed modus quo vita a narrationibus
gubernabatur, quae in omnibus vitae partibus erant praesentes.

In culturis postmodernis, mythi possunt proferre sensum qui "experentia
religiosa" appellatur. Haec mythorum pars hominem a tempore praesenti separat et
eum ad aetatem mythicam reddit, sic divinum appropinquantem. Revera, societas
mythum agat ut condiciones aetatis mythicae regignat; verbi causa, societas
sanationem a quodam deo initio temporis effectam agat ut aliquem tempore
praesenti sanet. Cultura hodierna "experientiam religiosam" explorare potest
quia definitio moralitatis humanae ad scientiam non pertinent; ergo, experientia
religiosa est conatus ad coniungendum cum moralibus temporis praeteriti
sensibus, a quo technologia temporis praesentis discrepat.

In parte a mythis acta, necesse est distinguere mythologiam in se a notione
aetatis mythicae. Claude Lévi-Strauss monstrat mythologiam posse deduci, sicut
scientia, ex coniunctione hominum consciorum et naturae. Culturae "entitates"
mythologicas creant ut mores humanos explanent. (Exempli gratia, homo qui se
malignitate gerit potest cum angue comparari; per tempus, haec notio fit mythus
hominis-anguis.) Notio autem aetatis mythicae est interpretatio hodierna
(Anglice: a modern construct), quae minime est realis, quia non potuit in puncto
temporis praeteriti vel praesentis cum mythi non exsistebant.

Hodie, figurae mythologicae iam excogitantur. Monstrum Doctoris Frankenstein, in
mytho hodierno ex Frankenstein, or The Modern Prometheus, mythistoria a Maria
Shelley scripta, est creatura detestabilis, partim humana, a physico qui sensum
moralem amisit creata. Alius mythus hodiernus est androidum, machina hominis
simile, sed in mundo reali non vivum. Androida in fictione scientifica nunc
considerantur praecipue quia notionem machinae rationalis exprimunt quae humana
fieri conatur. Ambo exempla, quamquam revera non exsistunt, quaestiones morales
ponunt quae hominibus utiles sunt.

Gravissima studia mythorum fuerunt opera a Vico, Schelling, Schiller, Jung,
Freud, Lévy-Brühl, Lévi-Strauss, Frye, Schola Sovietica, et Schola Mythorum et
Rituum facta. Haec pars vicissitudines interpretationis mythorum ad summam
describit. Pro interpretationibus similitudinum pariumque disertarum inter
mythos variarum culturarum, vide Mythologiam comparativam.

Critica mythorum interpretatio ex Praesocraticis descendit. Euhemerus, unus ex
gravissimis mythologis ante tempora hodierna, explanavit mythos esse memorias
verorum eventuum historicorum, iterum atque iterum elaboratas et igitur
detortas. Haec notio mythorum et eorum originum reprehenditur a Plato in Phaedro
(229d), cum Socrates dicit Euhemeri doctrinam esse in dominio unius qui est
"vehementer curiosus et laboriosus, et non omnino felix." Platonistae
profundiorem lateque patentem rei notionem universe habebant: Sallustius,
exempli gratia, mythos dividunt in quinque categorias: theologicam, physicam (de
legibus naturalibus), animasticam (de anima), corpoream, et promiscuam. Ultima
categoria mythos considerat qui interactionem duarum vel pluralium aliarum
categoriarum monstrant, et qui (ait) in initiationibus magnopere adhibentur.

Plato, cum de educatione iuvenum in Respublica disseruit, mythos poeticos
celeberrime damnavit, praecipue quia periculum adfuit ne iuvenes et ineruditi
narrationes deorum heroumque ad verbum comprehenderent; nihilominus, omnibus in
suis scripturis mentionem fecit mythorum omnium generum. Platonismus se in
temporibus usitate appellatis Medio Platonismo et Neoplatonismo evolvit, dum
Plutarchus, Porphyrius, Proclus, Olympiodorus, Damascius, et alii auctores de
symbolicis mythorum antiquorum Orphicorumque interpretationibus plane
scripserunt.

Marcus Terentius Varro tres facies theologiae divinae distinxit: theologiam
politicam (socialem), theologiam naturalem (physicam), et theologiam mythicam.

Primae mythorum doctrinae per alterum saeculi undevicensimi dimidium
apparuerunt. Ad summam, hae doctrinae mythos considerabant defectum obsoletumve
cogitationis modum, et saepe mythos appellabant prisca scientiae hodiernae res
simillima.

E. B. Tylor (1832–1917) habebat mythos ut conatus explicationis ad verbum rerum
naturalium: homines priscos non potuisse animo concipere naturam a legibus
impersonalibus gubernatam esse; ei ergo conari interpretari res naturales animis
ad res inanimatas tributis, in eo animismum parientes. Secundum Tylor, mens
humana se per varios gradus evolvit, qui in notionibus mythologicis coeperant et
gradatim ad notiones scientificas progressi sunt. Non omnes eruditi—ne omnes
quidem eruditi saeculi undevicensimi—hanc opinionem acceperunt. Lévy-Brühl
inquit: "Priscus mens est condicio humani ingenii, et non gradus in eius
evolutione historica."

Max Müller (1823–1900), mythos "morbum linguae" appellavit. Qui coniecit mythos
ortos fuisse quia linguae antiquae nominibus abstractis neutroque genere
carebant; anthropomorphicas orationis conformationes, necessarias in talibus
linguis, ad extremum explanatas ad verbum fuisse, notionem enim inducentes quod
res naturales essent res consciae, revera dei.

Iacobus Frazer (1854–1941) anthropologus credidit mythos perperam interpretatos
fuisse rituum magicorum, qui ipsi falsam legum naturalium notionem ostendit.
Secundum Frazer, homines coeperunt cum vana impersonalium legum magicarum fide.
Cum ei comprehenderent eas leges male procedere, fidem legum naturalium
reliquerunt, ut in deos personales naturam gubernantes crederent, mythos
religiosos sic parientes. Interea, ut mos erat, homines in usu rituum olim
magicorum persistebant, quos ei iterum interpretati sunt ut iterationes eventuum
mythicorum. Ad postremum, Frazer contendit homines invenisse quod natura leges
naturales non sequitur, sed nunc earum naturam veram modis scientificis
invenire. Hic iterum scientia mythos facit obsoletos; suis verbis, homines
progrediuntur "a magia per religionem ad scientiam."

Hae doctrinae, cogitationem mythicam cogitationi scientificae opponentes,
hominibus hodiernis necesse esse mythos relinquere significabant.

Multae mythorum doctrinae saeculo vicensimo oppositionem mythorum scientiaeque
reiecerunt, quam doctrina saeculi undevicensimi sustinuerant. In universum,
"doctrinae saeculi vicensimi mythos ut paene quaelibet res considerare solebant
sed obsoletae scientiae res simillimae. . . . Itaque, hominibus nostrae aetatis,
opus non est relinquere mythos pro scientia."

Carolus Jung (1873–1961), psychologus Helveticus, conabatur comprehendere
psychologiam mythorum orbis terrarum. Jung et sui contenderunt omnibus homibus
esse quasdam vires psychologicas, innatas sensuque carentes, quas archetypos
appellavit. Ei crediderunt similitudines mythorum ex variis culturis monstrare
hos archetypos universos exsistere.

Jung sequens, Iosephus Campbell (1904–1987) credidit cognitionem psychologiae ex
mythis lectis posse utile adhiberi ad unius hominis vitam. Campbell postulavit
primum mythologiae munus esse "elicere et sustinere sensum reverentiae prae
mysterio existentiae," et mythologiam etiam servire "initiare hominem in ordinem
realitatum suae psyche."

Sicut Jung et Campbell, Claudius Lévi-Strauss, anthropologus Francicus, credidit
mythos significare exemplaria in animo; vidit autem illa exemplaria potius ut
fictae animi structurae—diserte pares oppositionum (exempli gratia, crudum
contra coquum, natura contra culturam)—et non ut tactus vel incitationes sensu
carentes.

Mircea Eliade (1907–1986), in appendice libri Myths, Dreams and Mysteries, et in
libro The Myth of the Eternal Return, sollicitudines hominum hodiernorum
repudiationi mythorum sensusque sacri tribuit.

Mythopoeia est vocabulum a J. R. R. Tolkien excogitatum pro conatu conscio ad
creandum fictionem modo mythorum.

Decennio 196 in libro Mythologies, Rolandus Barthes (1915–1980) series
commentariorum divulgavit qui mythos hodiernos et processum earum creationis
investigavit.

Mythologia comparativa est systematica mythorum ex variis culturis comparatio,
quae proposita celata invenire conatur quae in mythis multarum culturarum sunt
communia. Mythologistae comparativae aliquando per similarites inter varias
mythologias arguunt illas mythologias communem fontem habere, qui fortasse est
communis monitus fons vel communis "protomythologia" quae se in varias
mythologias quas hodie videmus evolvit.



https://la.wikipedia.org/wiki/Gallia

Gallia (-ae, f.), pars Europae occidentalis, in territoria Gallorum,
Aquitanorum, et Belgarum divisa.

Sic initium De Bello Gallico libri a Gaio Iulio Caesare est: "Gallia est omnis
divisa in partes tres, quarum unam incolunt Belgae, aliam Aquitani, tertiam qui
ipsorum lingua Celtae, nostra Galli appellantur."

Galli, qui Germaniam superiorem incolerunt, circa 50 a.C.n. in Galliam
inveniebant. Incoli e quoque Galli sunt; ex hoc facto nomen huius partis Italiae
est Gallia cisalpina.

Anno 453 potestas Romanorum in Gallia finivit, et Franconi Galliae praefuerunt.
Ob Franconos nunc Galliam m nominamus. De regno Francorum Gregorius Turonensis
in Historia Francorum libri X narratur. De Normannis vide Vikingi.

Gallia limitatur Oceano Atlantico in occidente, Canale Britannico in
septemtrione, montes et Rheno fluvio et Iura Helvetica et Alpibus in oriente et
Mari Mediterraneo et Pyrenaeis montibus in meridie.

Lutetia oppidum maximum et urbs princeps rei publicae Franciae est. Massilia
urbs antiqua et portus magnus in Mari Mediterraneo est.



https://la.wikipedia.org/wiki/Australia

Australia, Anglice titulo pleniore Commonwealth of Australia, est monarchia
constitutionalis in Hemisphaerio Australi sita, quae in continente Australiana,
insula Tasmania, et multis insulis minoribus in oceanis Indico et Pacifico
consistit. Civitates vicinae sunt Indonesia, Timoria Orientalis, et Papua Nova
Guinea ad septentriones, Insulae Salomonis, Vanuatu, et Nova Caledonia ad
boreorientalem, et Nova Zelandia ad meridio-orientalem. Australia etiam insula
maior orbe terrarum est, cuius fines ut absoluta continens saepe putantur; pars
autem totius continentis geologicae est.

Caput est Canberra. Civitas magnitudine civitatum orbis terrarum est sexta,
totum continentem Australianum occupans, et in Australasia maxima civitas, quia
insula non est finitima aliis civitatibus. Nomen Australia ex Latina
exploratorum sententia Terra Australi natum est.

Australia abhinc annorum inter 42 000 et 48 000 culta est, cum Australianorum
Aboriginum ex orientali Asiae meridie antecessores advenissent. Terra ab
Europaeis inventa est saeculo septimo decimo, cum visa et quattuor
navigationibus visitata est. Duas continentis orientales partes Regnum
Britanniarum vindicavit circa 1770, et primi coloni in Novam Cambriam Australem
die 26 Ianuarii anni 1788 Britannicam poenalem coloniam deduxerunt. Relicta
territoria Regno Britanniarum anno 1829 vindicata sunt. Fere omnes civitates
serius ad Australiam formandam non fuerunt foederantes poenales colonias.
Kalendas Ianuarias anni 1901, Respublica Australiana (Anglice Commonwealth of
Australia) orta est, Imperii Britannici dominium. Australia ab hoc anno est
respublica sui iuris, sed ultimum vinculum legitimum cum Regno Britanniarum
usque ad 1986 fractum est. Australia est monarchia constitutionalis, Elizabeth
II Angliae Regina regnante. Anno 1999, referendum factum est an constitutio
mutaretur et Australia res publica se transformaret, cum praeside electo qui
reginam velut civitatis dux substitueret, sed defecit. Die 12 Februarii 2008,
administratio foederalis apologiam ad homines Aetatis Surreptae, rem
controversam, proposuit.

Australia et territoria minora numerosa habet velut Territorium Sinus
Jervisianus, in Nova Cambria Australi, navalis basis administratum et maritimus
capitis portus.

Territorium Capitale Australianum est locus capitis Canberrae, quae inter
Melburnam et Sydneium, praecipuas urbes, condita est.

Aliae urbes magni momenti in Australia sunt Alitiae Fontes? (Anglice Alice
Springs), Caerniae (Anglice Cairns), et Brisbana (litore Orientali), Darwin
(litore septentrionali), Perthia (litore Occidentali), et Adelaida (litore
meridionali). Fere 90 centesimae Australiae incolarum in urbibus habitant.
Australia est membrum Consociationis Nationum, Asiatico-Pacificae Oeconomicae
Cooperationis, et Consortionis Populorum, ordinum internationalium.

Communitas Australiae est monarchia constitutionalis: regina est caput
civitatis, a gubernatore generali repraesentatus. Practice,? munus coronae (et
ergo gubernatoris generalis) est satis caerimonialis. Exsecutivum imperium, in
theoria? a regina repraesentatum, curia a primo administro directa exercetur.
Primus minister fere semper est dux factionis quae maximam partem in Camera
Repraesentantium, camera inferiori (cui sunt 150 scamna) bicameralis parlamenti,
habet. Camera superior (76 scamnorum) est Senatus, in quo quaeque civitas a
duodecim senatoribus repraesentatur, libere ex uniuscuiusque incolis
territoriisque. Etiam tertio anno suffragia sunt, generatim cum medio senatu
reelectionibus eligibili.

Fere totum Australianum territorium desertica aut semidesertica deserta sunt.
Quadraginta centesimae superficiei molibus harenosis teguntur. Solum
occidentalis meridiei et orientalis meridiei anguli temperatum clima et moderate
fertile terrenum habent. Septemtrionalis civitatis pars clima tropicum habet.
Magna Curalii Obex, ingentis longitudinis, est maximum curalii saeptum mundi,
quod ante litus boreorientalem iacet. Uluru, in media continente, est maximum
mundi monolithum. Hic civitas 90 centesimas terrarum Oceaniae amplectitur. Etiam
Australia insulam Tasmaniam, ex qua Freto Bassiano separatur, possidet.
Australia in regiones tres subdivisa est: latus orientale, ubi Australianae
alpes et magna divisoria catena sunt; occidens, ubi aliquae altiplanities et
deserticae zonae sunt; et locus ubi Lacus Eyrianus (Anglice Eyre) maximus est.
Territorio desertico aliquae usitata Australiae animalia sunt macropus,
sarcophilus, dingo, phascolarctos, dromiceius. Australianus prospectus quattuor
vegetationum genera ostendit: frutex eucalyptis usque ad 40 metra altis
componitur, malea eucalyptis usque ad 5 metra altis formatur, mulga plantis
acaciis componitur, denique mons inferior rubis parvis formatur.

Fusus horarius continentis de UTC+8 ad UTC+10 variat. Aliquae insulae ad UTC+6,5
et UTC+11 venit. Finitima Australia meridie Oceano Indico, septentrione Mari
Arafurensi, orientali septentrione Mari Curalino, occidentali septentrione Mari
Timorensi, orientali meridie Freto Bassiano, et meridie Oceano Indico.

Quamquam insula est desertica et semiarida, in Australia naturales sedes
diversificatae ut diversae animalium vegetaliumque species acciperentur non
desunt. Gratia magnae continentis aetatis, climatis secundum tempora
variabilissima et geographicae insulationis longissima, fauna floraque propria
se evolverunt. Notissima animalium genera sunt Phascolarctos, Macropus,
Dromiceius, Ornithorhynchus, Phascolomys, Platypus, Tachyglossus, Zaglossus,
quae admirationem primis exploratoribus Europaeis moverunt. Nihilominus equi,
oves, boves ex Europa continentali hodiernis temporibus sunt magni momenti.
Australia duas miliones pecorum ovinorum possidet.

Australia prospera mixta modi occidentalis oeconomia, cum reditu pro capite
gradus quattuor Europae Occidentalis oeconomiarum. Ultimis annis, Australiana
oeconomia discrimen totius orbis terrarum cum firmo incremento adiit. Productio
in domestica oeconomia mundi crescens detrimentum frenavit, et negotiorum
emptorumque fiducia robusta mansit. Australiana de reformulationibus? emphasis
aliud vis oeconomicae elementorum.

Fere omnes Australiani ab advenis saeculorum undevicensimi et vicensimi orti
sunt, praecipue a Britanniarum Regno et Hibernia, sed postea et ab aliis locis,
praesertim Italia, Graecia, et hodiernis civitatibus Asiaticis. Primorum
incolarum posteri, Aborigines Australiani, 2.2 centesimas incolarum constituunt
(secundum censum 2001). Velut aliarum adultarum civitatum, Australiae incolae
senescunt, cum plus pensione fruentium quam laborifera aetate hominum. Plurimi
cives Australiani Anglica lingua utuntur, quamquam aliquae Aboriginum
communitates suum patrium sermonem servaverunt, et primae et secundae
generationis advenarum numerus satis magnus est bilinguis. Cuiusque quattuor
tres? Australiani Christiani se declarant, praecipue Catholici Romani aut
Anglicani. Etiam aliis religionibus diversis utuntur.



https://la.wikipedia.org/wiki/Vicipaedia_Latina

Vicipaedia Latina est editio Vicipaediae Latine scripta, et quidem pars
societatis Vicimediae. Anno 2013 mense Decembri iam numerum 100 000 paginarum
superavit, et fere 197 usores strenuos habet. Vicipaedia Latina scribi coepta
est anno 2002.

Secundum legem a collegio linguis permittendis (Anglice: Language Subcommittee)
die 21 Octobris 2007 latam, nullae novae Vicipaediae constitui iam concedentur,
nisi talibus exaratae erint linguis, quibus satis magnus locutorum numerus sit.
Qua de causa Vicipaediam Graeca antiqua, altera lingua classica, scribendam
recusaverunt, at tamen incubationi dederunt. Haec quidem Vicipaedia Latina,
quippe quae multis annis antea lucem primum aspexerit, ista lege non
comprehenditur.

Vicipaedia est opus commune, quo encyclopaedia libera interretialis creetur. Non
solum neque imprimis de rebus antiquis agit, verum de cunctis rebus
encyclopaedicis. A ceteris generis vici operibus eo tantum differt, quod lingua
Latina utitur in commentationibus conscribendis.

Multi sunt qui, cum primum Vicipaediae limina intrant, magnopere mirentur tantas
commentationes nostris diebus esse factas lingua, qua nemo iam (aut nondum)
utitur patrio sermone, qua perpauci scientiae disciplinas doctrinamque suam
exponere solent, qua ne Romana quidem Ecclesia in Dei operibus pronuntiandis
satis strenue utitur.

4 Septembris 2010 habitum est Romae primum conventiculum Vicipaediae Latinae et
vicipaediani quattuor ei interfuerunt.



https://la.wikipedia.org/wiki/Tellus_(planeta)

Tellus (-ūris, f.), seu Terra, est tertius planeta a Sole stella sua,
densissimus planeta, quintus a maximo ex octo Systematis Solaris planetis, et
maximus ex quattuor Systematis Solaris planetis terrestribus. Ea aliquando
appellatur Mundus, Planeta Caeruleus, Tellus/Terra Mater, et adeo in variis
linguis ipso nomine Latino Terra.

Domus milliardarum specierum, hominibus non exceptis, Tellus nunc est solus
universi locus ubi vitam esse scimus. Planeta abhinc annorum 4.54 milia
millionum formatus est, et in eius superficie abhinc milia millionum annorum
apparuit vita. Biosphaera Telluris atmosphaeram aliosque abioticos planetae
status magnopere mutavit, auctum organismorum aerobiorum et formationem tabulati
ozoniferi sinens, quod, una cum magnetico Telluris campo, noxiam Solis
radiationem occludit, vitam super terram exsistere sinens. Geophysicae Telluris
proprietates, et geologica planetae historia et orbis, vitam hoc aevo persistere
siverunt. Planeta vitam sustenturus ire putatur tantum 500 milliones annorum.

Sicut omnes planetae, Tellus vi et gravitate formam globi habet; cum autem
circum axem suum rotetur, in polis aliquatenus plana est. Inde circumscriptio
lineae aequinoctialis 40 075.004 chiliometrorum longa 134.336 chiliometra
longior est circumscriptione polari (39  940.638 km), quae sunt 0.34 centesimae.
(Diametri ergo sunt 12 756.270 km, sive 12 713.500 km.) Telluris autem forma non
exacte est ellipsoidica: ea, geoides nominata, nonnullis locis ±100 metra a
forma ellipsoidae differt. Cum Tellus globus non sit, qui altissimus sit mons
Telluris dici non potest, nam altitudinem maximam super maris aequor Mons
Everest (Himalaia) tenet; maxime autem a medio Telluris distat apex montis
igniferi Chimborazi (Aequatoria), fundamentum et summum montis Maunae Keae (in
Havaiis) maxime distant.

Tellus est maxima in numero planetarum saxis structorum nostri systematis
solaris. Ceteri autem planetae ita structi sunt minores, velut (Mercurius,
Venus, Mars, vel Planetoides); planetae maiores (sicut Iuppiter) in primis e gas
constant.

Tellus orta est abhinc annorum circa 4550 milliones, et veterrimi Telluris
lapides, zircon, 4385 millones annorum habent. Intra 100 milliones annorum tot
meteoritae in Tellurem cadebant elementaque radiantia tantum calorem
efficiebant, ut Tellus recens maxima e parte liquesceret. (Fortasse etiam alter
planeta Martis magnitudine cum Tellure collidens hoc effecit simulque Lunam
genuit.) In Tellure, liquida elementa vi et gravitate dirempta sunt ut
gravissima, praecipue ferrum, medium locum tenerent, leviora autem, praecipue
oxygenium, silicium, aluminium, sphaeram extremam fingerent. Quibus ex elementis
mineralia silicium continentia orta sunt, quae corticem Telluris fingunt. Cum
Tellus in primis e ferro, niccolo, silicio, oxygenio, aluminio exstet, densitas
Telluris est maior, nempe 5.515 g/cm³.

Sicut plerique planetarum Telluris similium maiorumque satellitum Telluris
ipsius superficies duas in partis seu hemisphaeria divisa est: hemisphaerium
terrarum atque hemisphaerium aquarum. In hoc aevo, maria 70.7 centesimae
superficiei tegunt. Terrae (29.3%) in primis septem continentes faciunt: Asiam
(maiorem) et Europam (melius in unam coniungendas, scilicet in Eurasiam),
Africam, Americam septentrionalem, Americam meridionalem, Antarcticam,
Australiam. Minores terrae positione non continentes, sed insulae vocantur.
Maria sunt: tres oceani (Pacificus, Atlanticus, Indicus), et complura maria
minora, sicut Mare Internum et Oceanus Arcticus. In Fossa Mariana, oceanus est
altissimus, –11 034 metrorum infra maris aequor.

Mensurae seismicae Tellurem tribus e sphaeris constare patefecerunt: e Telluris
nucleo, amictu, cortice. Hae sphaerae planis discontinuitatis seismicis in vices
terminantur. Cortex parsque superior amictus lithosphaeram faciunt. Inter 50 ac
100 chiliometra crassa est divisaque in laminas tectonicas, et magnas et parvas.
Laminae maiores plerumque continentes aequiperant praeter laminam Pacificam. Hae
laminae in saxis partim liquefactis amictus superioris, in asthenosphaera 100 ad
150 chiliometra crassa, moventur. Nuclei Telluris pars exterior liquida est
calore plus quam 4000 K, pars interior vi et gravitate firma est.

Atmosphaera Telluris circiter 600 chiliometra altitudinis est. Massa
atmosphaerae 5.13×1018 chiliogrammatorum est, id est decima centesima millesima
pars massae Telluris. Pressio aëris in aequori altitudine 1013 hPa est, densitas
aëris 1.293 kg/m3. In aequori altitudine aër in primis e 78 centesimis
nitrogenii, 21 centesimis oxygenii, 1 centesimis argonis exstat. Vapor aquae
(0%-5%) etiam in aëre est et tempestates efficit. Praeterea multa et alia gasa
minima quidem parte aëri insunt quae tamen caelo maioris momenti sint, e.g.
carbonii dioxidum vel methanum.

Cum atmosphaera Telluris lucis Solis partem caeruleam brevius undatam quinquiens
magis dispergat quam partem rubram longius undatam, caelum nobis caeruleum
videtur. Aequor autem marium atque oceanorum e spatio cosmico caeruleum videtur
cum aqua ipsa lucem rubram magis absorbat. Inde Tellus etiam planeta caeruleus
vocatur.

Status energeticus Telluris maxima e parte de insolatione (de copia radiorum
solis) deque reflexione vel superficiei vel atmosphaerae, ergo de statu
radiationis, dependit. Cetera enim tantum 0.02 centesimae efficiunt; etiam
periodus solis macularum plus efficit.

Fere 0.013 centesimae e radionucleoidibus in Tellure dissolventibus oriuntur,
0.007 centesimae homo efficit materiem fossilem urens vel nuclea atomorum
findens, 0.002 centesimae ex attritu aestuum fiunt.

Albedo Telluris plus minusve 0.367 est, cuius maiorem partem nubes excitant.
Inde temperatura universa est effectiva? 246 K (id est, -27 graduum
Celsianorum). Medius autem calor humi est 288 K (+15 graduum Celsianorum)
effectus tepidarii causa, quod imprimis vapor aquae ac dioxidum carbonii
efficiunt. Extremae temperaturae in Tellure sunt hae mensurae: -89.6 gradus
Celsianos (21 Iulii 1983 in statione Vostok nominata in terra Antarctica) et +53
gradus Celsianos in Valle Mortis in Civitatibus Foederatis).

Calore medio 15 graduum Celsianorum soni velocitas in aequori altitudine est
circiter 340 m/s.

Unde aqua in Tellurem venerit, praecipue autem cur plus aquae in Tellure sit
quam in ceteris planetis Telluris similibus, adhuc non satis liquet. Pars aquae
e magmate evaporavisse et inde e medio Telluris orta esse putatur. Quod tamen
tantam copiam aquae explanare nequit. Aliae partes e stellis crinitis, ex
obiectis ultra Neptunum revolventibus, ex asteroidibus in Tellurem ceciderint.
Isotoporum ratio deuterii pro protio (D/H ratio) in maribus mensa magis aequat
ei in chondritis carbonicis inventae (quae reliquiae asteroidum in Tellurem
casorum sciuntur), sed minus ei in stellis crinitis vel obiectis ultra Neptunum
revolventibus exploratae.

Tellus, una cum Systemate Solare, est in Via Lactea galaxia sita, se circa
28 000 annorum lucis a media galaxia movens. Ea nunc est circa viginta annos
lucis supra planum aequatoriale in spirali Orionis bracchio.

Medium spatium mediae Telluris ac medii Solis circiter 149 597 870 km est. Quod
spatium primo unitatem astronomicam definiebat, qua unitate astronomi in primis
ad intervalla intra systema solare metienda utuntur.

Locus orbitae Telluris qui Soli proximus est, perihelium vocatur et 0.983 ua a
Sole distat, locus remotissimus aphelium vocatus 1.017 ua distat. Orbita
Telluris igitur ellipsis est excentritatis 0.0167. Spatium inter Solem et
Tellurem autem non constans est, sed altero quoque anno 10 cm augetur.

Revolutio Telluris circum Solem nunc 365 d 6 h 9 min 9.54 s durat, quae periodus
annus sideralis vocatur. Planities orbitae Telluris linea ecliptica appellatur.

Circa Tellurem movetur Luna, cuius ratio massarum ac Telluris tanta est, ut
Tellus et Luna nonnumquam systema binorum planetarum vocetur pro planeta ac
satellite. Ratio massarum modo in systemate Plutonis et Charontis maior est.

Quod Luna tanta est, declinatio lineae eclipticae valde stabilis est ut
condiciones vitae in Tellure bene maneant.

Tellus in 23 horis 56 minutis 4.09 secundis circum axim suum rotatur, quod
tempus dies sideralis vocatur. Cum autem Telluris orbita circulum non sit, locus
Solis die subsequenti non idem est atque die proximo. Spatium temporis inter
summos soles, id est inter meridies subsequentis inde paulum longius est die
siderali: id spatium dies solaris dicitur qui positione 24 horas continet.

Cum axis rotationis Telluris (hoc in aevo) 23.44° a linea ecliptica declinet,
utraque hemisphaera (septentrionalis ac meridionalis) diversis orbitae locis
diverse illustratur, unde tempora anni caelum suum efficientia oriuntur.

Luna in Tellure non solum in maribus, sed etiam in terris (circa semimetrum) et
in Telluris amictu aestus efficit, qui rotationem Telluris circum se ipsam
paulatim frenant ut dies circiter 20 µs per annum longiores fiant. Ex energia
rotationis calor fit, impulsus rotationis a Tellure in Lunam transfertur ut
Lunae orbita altero quoque anno 4 centimetra a Tellure removeatur. Mensurae
spatii inter Lunam et Tellurem laser factae ex anno 1995 hoc effectum iam diu
suspicatum demonstraverunt.

Alia argumenta haec sunt: in curalii fossilibus anuli crescendi inveniuntur, qui
omni die unum vestigium relinquebant. Item annorum singulorum vestigia
inveniuntur. Inde numerum dierum anni pristini linquunt et annus constans ex
illo numero aevo geologico auctus esse habetur.

Etiam Solis defectiones litteris mandatae demonstrant diem longiorem factum
esse, nam si dies aequus mansisset, defectiones aliis locis visae essent.

Adhuc sola in Tellure vita probatur. Tamen vita iam geologice paucis annis post
frequentissimos asteroidum casus in Telluris primordiis coepisse videtur. In
saxis sedimentis adhuc annorum ante 3850 millonem? genitis, quae in regione Isua
(in Groenlandia) inventa sunt, rationes isotoporum carbonii (C-12 / C-13) a
norma discrepant, forsan vitae causa. In saxis ante 3500 milliones genitis
Warrawoonae (in Australia) nonnulli viri docti cyanobacteria fossilia inventa
esse existimant. Certa autem sunt bacteria fossilia e formatione Gunflint (in
Ontario / Canada) ante 1900 milliones genita.

Evolutio et chemica et biologica cum historia caelorum arte coniuncta est, nam
vita quidem de condicionibus datis dependit, sed ipsa Tellurem mutat. In primis
photosynthesis satorum atmosphaerae oxygenium dabat ut nunc atmosphaera res
oxydans sit. Etiam Telluris albedo satîs terras tegentibus mutata est.

Tellus hodie non in quinque, ut e.g. apud Ovidium legimus, sed in septem zonas
dividitur:

Zona polaris borealis arctis vocatur, maiore e parte mare est. Zona polaris
australis antarctis vocatur, maxima e parte continens Antarctica est. Propria
harum zonarum sunt multa nix vel glacies, frigus, sed etiam dies vel nox
semestris. Videntur etiam aurorae boreales.

Zonae temperatae a circulis polaribus ad 40° latitudinis patent. In zonis
temperatis, tempora anni (ver, aestas, autumnus, hiemps) manifeste dignoscuntur,
et spatium diei noctisque in cursu anni valde variatur. Arbores imprimis sunt
coniferae vel frondeae quae frondem autumno amittunt.

Hae inter 40° latitudinis et circulum solstitialem (Cancri) vel circulum
brumalem (Capricorni) sitae sunt. Spatium diei noctisque paulum tantum variatur.
Hae regiones dignoscuntur: aridae, hieme umidae, aestate umidae, semper umidae.
In aliis regionibus, e.g. circum mare Internum, multa et varia genera satorum
crescunt, in aliis parca, in desertis sicut Sahara nulla.

Haec zona ab utraque parte circuli aequinoctialis ad circulos solstitialem et
brumalem spectat. In zona tropica, et dies et noctes semper duodecim horas
manent. Sol autem partim per meridiem, partim medium per caelum, partim per
septentrionalem cursum diei facit, unde verbum tropicae ortum est (Graece:
tropos 'versio').

Dignoscuntur regiones tropicae semper umidae et aliquotiens umidae. Illis non
sunt tempora anni; his autem tempus aridum et tempus pluviosum. His proprii sunt
campi ampli ubi herbae graminaque varia crescunt, qui campi in Africa savanna,
in America Meridionali pantanal, vocantur. Illis regionibus semper umidis
propriae sunt silvae incaeduae, quae etiam silvae pluviales tropicae vocantur,
quaeque generibus et arborum et florum et bestiarum abundant.

Cum axis Telluris ad lineam eclipticam 23.44° inclinatus sit, tempora anni sunt
varia, in primis in zonis temperatis. Haec enim inclinatio efficit ut dies vere
ac aestate longiores sint noctibus itaque tum terrae mariaque plus radiorum
solis accipiant. Dies praecipui sunt:

21 Decembris: Solstitium (brumale). Sol in tropico Capricorni (brumali) iter per
caeli verticem facit. In hemisphaera septentrionali, dies brevissimus adest et
hiems incipit; in hemisphaera australi, dies longissimus est et aestas incipit.
In polo gelido, media nox adest; in polo australi, meridies.

20 Martii: Aequinoctium (vernale). Ubique terrarum dies et nox duodecim horas
manent. In septentrionalibus, ver incipit; in australi, autumnus. Sol in linea
aequinoctiali per caeli verticem iter diei facit.

21 Iunii: Solstitium (aestivum). Sol in circulo Cancri (solstitiali) iter per
caeli verticem facit, diem longissimum et aestatem incipiens in
septentrionalibus, diem brevissimum et hiemem incipiens in australi.

22 Septembris: Aequinoctium (autumnale). Sol in linea aequinoctiali iter per
caeli verticem facit. In septentrionalibus incipit autumnus; in australi ver.

Homines priores erant pauci, et venationibus collectionibusque vescebantur.
Rebus novis neolithicis factis agricultura et pecuaria coepere (in "luna dimidia
frugifera" in millennio undecimo, in Sina millennio octavo, et in terra nunc
Mexicana millennio sexto a.C.n.). Inde segetes plantaeque sata naturalia
depulere. Inductione industriarum (ab saeculo undevicensimo) non solum areae
amplissimae mutatae sunt, sed etiam pollutio aquarum, humorum, aeris crevit.
Gasa sicut carbonii dioxidum Tellurem calefacere itaque caelum mundanum mutare
videntur. Numerus autem hominum crescere nondum desiit. Anno 1920, 1800
milliones? hominum Tellurem incolebant ; anno 2005, 6400 milliones ; anno 2050,
plures quam 9000 milliones fore divinantur. Homo iam effecturus est ut paene
totidem genera bestiarum satorumque exstinguantur atque in fine aevi cretacei
exstincta sunt.



https://la.wikipedia.org/wiki/Romania

Romania (-ae, f.) est civitas Europae Orientalis, inter Bulgariam, Serbiam,
Hungariam, Ucrainam atque Moldaviam sita. Haec terra Dacia antiquitus vocabatur.

Romania 21 413 815 incolarum habet. Caput est Bucarestum (vulgo București);
urbes maiores, Corona, Claudiopolis, Iassium, Constantia et Timisvaria.

Romania est membrum Unionis Europaeae cum aliis viginti sex civitatibus. Anno
2015, praeses Romaniae est Nicolaus Iohannis.

Lingua Dacoromanica (Limba română) est dialecti Linguae Romanicae, et sub
familia Latina subsummata, cum lingua Italiana, lingua Hispanica, lingua
Francica, lingua Lusitanica, etc.

Romania est res publica unitaria, civitas tamen est tota divisa in circulos
(Dacoromanice Județ) 41 et caput Bucarestum, quod est sui iuris. Omnis circulus
consilium et eius praesidem eligit, qui res locales regunt. Consilium
ministrorum Romaniae praeterea praefectum in omnes circulos atque in urbem
Bucarestum emittit, qui res politicas totius civitatis in circulo supervideat.



https://la.wikipedia.org/wiki/Res_militaris

Res militaris milites complectitur nec non omnia vehicula, arma, tela, et
cetera, quae praesertim ad bellum gerendum necessaria sunt.

Carolus de Clausewitz in libro Vom Kriege ('De bello') inscripto inclute
"bellum" ait "non est nisi capessendae rei publicae continuatio alia ratione
innixa." Modus belli quidem est mutua inter civitates vel regimina violentia.
Quia vis invicem inter civitates adlata legibus civitatum dirigitur, bellum
magnopere a caede, tromocratia, genocidio differt. Necesse est copias militares
legibus civitatis parentes summa disciplina bellum gerere.

Primum belli propositum est hostes interficendo bellum quam primum desinere, ut
casus belli decernatur et pax iterum habeatur. Sicut imperator Georgius Smith
Patton Iunior dixit: "militis officium non est pro sua civitate cadere, sed
facere ut alii nothi [hostes] pro sua cadant." In proeli campo, igitur, milites
complures hostes summa violentia occidunt. Proelii violentia tumultusque tam
vehemens summam disciplinam, virtutem, fortitudinem, animum, et oboedientiam ab
militibus requirit. Itaque disciplina militaris milites docuit insigne gradus
militares gerere, et summa disciplina iussa praefectorum eorum parere.

Telorum armorumque evolutio efficit, ut per aetates belli gerendi rationes
mutentur. Maximum effectum fuit ob pulveris pyrii reppertum Sinae saeculis
13–14, quo arma ignifera sicut sclopeta efficiuntur. Haec arma ignifera, de quo
usu milites facile docuntur, mox notissimas partes figuraverunt in omnibus
bellis, sicut rerum libertationis bella, rerum eversionis bella, bella
Napoleonica, primum et secundum bellum mundanum, et cetera.

Tandem, saeculo vicensimo reperta telorum nuclearum, chemicorum, biologicorumque
effecerunt omnes expectare omnia bella sisti. Homines enim ubique agnoverunt
talia destructionis massivae tela in bello numquam posse adhiberi ne se ad
ruinam universam exponant. Talia tela forsitan totum mundum humanum omnino
sistere possunt. Talis telis igitur numquam hodie utebantur, eis contra ius
belli esse putatis. Verumtamen bella hodie demissa scala nos afflictant, et
saepe pro civitatis defensa copiae militares necesse putantur.

Saepe copiae militares quoque hodie copias clandestinas includunt, et militias,
quae perpetui exercitus partes non formant, in multis civitatibus copiae
irregulares vel custodes nationales appellatae.

Gradus militares et eorum nomina aliquanto variant inter divisiones armatas et
inter civitates. Tabula infra Latine gradus dat, secundum varios locos Latinos
hodiernos, iuxta similes gradus quibus Anglice Foederatae Americae Civitates,
Italice Italia, et Germanice Germania utuntur. Similaritas inter gradus
decernitur per gradus Consociationis ex pacto Atlantico Septentrionali
exhibitos. Hi gradus hodierni, ob mutatas exercitus compositiones, aliquanto
discrepant a gradibus exercitus Romani antiqui in tabula quoque datis.

Contubernium est minima unitas militaris, quam circiter decem milites, quoddam
tabernaculum seu tentorium castrense cohabitantes, componunt. Praefectus
contuberio dici potest decanus vel decurio.

Unitates peditum superiores diende sunt decuria, turma, centuria, manipulus,
cohors et legio. Decuria dicitur circum decem sclopetarii quae decurio praest.
Turma dicitur duae aut plures decuriae, cui centurionis optio praeest.

Centuria olim centum homines, aut decem decurias, habebat, sed hodie inter 70 et
250 tantum habet. Centurio centuriae praeest. Duae centuriae manipulum
component. Ex bellis punicis, duo centuriones cuiusque manipuli dicuntur prior
et posterior. Quandoque prior cadit, posterior manipulum dirigit. Chiliarchus
vicarius potest quoque manipulum dirigere. Duo vel plures manipuli cohortem
formant, cui chiliarchus praeest. Olim chiliarchus dicitur tribunus militum vel
cohortis praefectus.

Legio unitas exercitus principalis est, quam duae vel plures cohortes component,
cuique Generalis Legionarius praeest (olim Legatus aut Legionis Praefectus).

Olim legioni praeerat vel legionis legatus vel legionis praefectus. Romani
Senatus legatum legioni proponebat, legionis praefectus dicitur praefectus quem
dux militaris sine senatus consultu legioni proponebat.

Tempora republicana, circum 150 a.C.n., legionum duces erant consules rei
publicae, qui cum exercitum imperabant dicebantur praetores. Tandem proconsules
sicut Iulius Caesar legionibus provinciarum praefecti erant, et legati qui
Senatus et consul assignabant cuique legioni. Dux igitur dicitur vel proconsul
vel praeses qui provinciae exercitumque ibi praeerat. Cum dux quidam victoriam
magnam meruit, legionarii ducem declarare imperatorem poterant; deindeque ille
imperator, senatus iussu, triumphans in Urbem inibat.

Post autem regnum Augusti annis 27 a.C.n.–14 p.C.n., soli principes Romani
titulum imperator habere poterant, qui tandem dicebant Caesar aut Augustus. Dux
postea dicebatur qui imperatoris iussu legatis legionibusque praeerant.

Commutatio magna deinde saeculo quarto post Diocletiani Constantinique reformas
accidit. Plerumque legionis praefecti et cohortis praefecti ex equitum ordine
legatos ex senatus ordine substituerunt, et novus praefectus magister militum
creatus est, qui inter ducem et imperator serviebat.

Tabula infra unitates militares in exercitibus dat secundum contextum APP-6A a
Consociatione ex pacto Atlantico Septentrionali provisum. Notandum est quod
nomina praefecti praecipue datur secundum unitates, nec secundum nomina historia
quae per aetates et inter civitates discrepaverunt. Exercitus maximi in secundo
bello mundano habuerunt, et multi gradus tabula monstrati iam non existunt.

Copiae navales plerumque ordinatae sunt in greges ad propositum speciale, saepe
strategicum, et ii greges saepissime apparent et disparent, secundum conditiones
et demandas copiis navalibus impositas. Copiae exempli gratia navales hodiernae
Civitatum Foederatarum Americae ordinantur in aliquantos navigii greges, qui
dicuntur Grex Aëroplangericus Offensivusque (Anglice:Carrier Strike Group) et
Grex Expeditionarius Offensivusque (Anglice:Expeditionary Strike Group).

Quamquam unitatum ordinatio late variat, tabula infra dat terminologiam quandam,
universaliter acceptam, qua quota et qualia naves in unitate quadam sunt
communicentur.

Naves tela magna praebentes coriis crassis armatae capitales vocantur. Diu a
saeculo duodevicensimo, tales naves in theatro bellico carrissimae copiis
navalibus sunt. Per aetates definitio aliquanto mutavit. Olim Romani forsitan
quinqueremes putabant capitales. Saeculo vicesimo incipiente, recenter,
capitales dicebantur batalariae cataphractae et non naves aëroplanigerae. E
contrario capitales hodie solae naves aëroplanigerae putantur!

Naves alteri ordinis sunt quadriremes (olim), naves helicopterigerae, et naves
impetum amphibium facentes, batalariae venatoriae, batalariae circumvectantes,
et batalariae subaqueanae. Ballistae subaqueanae, hoc est batalariae subaqueanae
tela nuclearia intercontinentalia praebentes, quamquam gravissimae et maximi
momenti putatae, quoque sola tela strategica considerantur et non naves
capitales.

Navigia auxiliaria deinde includunt: triremes (olim), celoces, naviculae
cannonariae, naves limitaneae, naves onerariae, naviculae torpedinariae, navigia
minas everrentia, navigia subtum oppugnantia, naves assectantes, et navigia
adiuvantia.

Quam maius est navigium, maior est eius praefectus. At, sicut in hierarchia
supra descripta, multum dependet a accidentibus et eventibus qui adsunt. Exempli
gratia navarchi principes, quae saepe quoque dicuntur centuriones vel capitanei,
praesunt aut navibus capitalibus aut nonnullis navibus magnis sicut ballistis
subaqueanis, navibus helicopterigeris, et navibus impetum amphibium facentibus.
Navarchi navibus praesunt quadriremium ordinis, cui saepe nonnulla navigia
auxiliaria adsunt, trierachi navigiis auxiliaribus, sicut navibus assectantibus
et naviculis subtum oppugnantibus, et saepe archiguberni navigiis cannonariis et
torpedinariis. Tandem et nauclerii tirones quoque interdum navibus limitaneis
praesunt.



https://la.wikipedia.org/wiki/Papa

Papa (-ae, masc.) est Episcopus Romanus, Summus Pontifex Ecclesiae Catholicae.
Secundum doctrinam Catholicae Ecclesiae, papa est successor Sancti Petri et
munus universae Ecclesiae Christianae regendae gerit.

Martio anni 2013 Jorge Mario Bergoglio a cardinalibus in conclavi electus est
sibique secundum sanctum Franciscum Assisiensem nomen imposuit "Franciscus",
antecessor eius, Benedictus XVI, ex hoc "papa emeritus" vocatur.

Origo ministerii Petrini in Christi verbis Simoni coram apostolis dictis
fundatur:

Naturam huius ministerii ecclesia semper intellexit constantem temporis decursu
esse, aliquo semper id exercente in ecclesia. Cum Petrus Romam pervenisset et
ibi munere episcopali functus ibique mortuus esset, episcopi Romani semper hoc
officium solverunt. Inde a veterrimis temporibus, ministerium paparum non tantum
ad Romam, sed ad universalem ecclesiam pertinuit. Itaque papa Clemens I (tertius
post Petrum) ad ecclesiam Corinthiorum ut pater scripsit, eos adiuvans et monens
ut res ecclesiae suae recte disponerent. Natura huius muneris per historiam
ecclesiae semper aptatur ad necessitates temporis, sed quoad essentiam semper
eadem esse habetur.

In Codice Iuris Canonici munus atque auctoritas Summi Pontificis sic
definiuntur:

Nunc papa a cardinalibus in conclavi eligitur. Electio felix fumo albo fidelibus
significatur.

Sancta Sedes papae positionem significat. Papa in Civitate Vaticana habitat,
etsi ecclesia cathedralis dioecesis Urbis est Basilica Lateranensis.

Caerimonia coronationis papae (a Romano pontifice Ioanne Paulo I reformata)
ritum includebat verbis "Sic transit gloria mundi" notum.

Benedictio urbi et orbi est sollemnis papae benedictio, episcopi Sanctae Romanae
Ecclesiae ("urbi") et pastoris universalis ("orbi") propria, quae impertitur in
sollemnitatibus maximis, id est Natalis Iesu Christi et Paschae.

Episcopus Siricius dioecesis urbis Romae exeunte saeculo 4 primus titulem papa
duxit.

Papa Leo magnus, annis 440 – 461 episcopus Romae, Concilio Chalcedonense anno
451 primus inter patriarchos ecclesiae electus est unde papa titulum Pontifex
maximus coepit.

Stephanus III papa contra Langobardos a rege Francorum Pippino auxilium petivit.
Post bellum papa Pippino favente Dicionem Pontificiam recipit fundationem
civitatis sanctae sedis in Italia.

Medio Aevo historia paparum Schismatis anno 1054, Controversiae de investitura,
Magni schismatis occidentalis cum serie Antipaparum usque ad Concilium
Constantiense annis 1414 – 1418, quorum sedes Avennione fuit (Papae
Avenionenses), necnon Reformationis causa malo affecta est.

Concilio Vaticano Primo 1869 – 1870 dogma infallibilitatis papae decretus est
quo novum schisma ecclesiae ortum est.



https://la.wikipedia.org/wiki/Mexicum

Mexicum (ex verbo Navatlaco Mēxihco [meːˈʃiʔko]; Hispanice: México [ˈmexiko]),
seu publica plenaque appellatione Estados Unidos Mexicanos "Civitates unitae
Mexicanae", est foederata respublica constitutionalis quae populari ratione
gubernata, ex parte meridiana Americae Septentrionali finitima, ex triginta
duabus civitatibus foederatis composita est. Caput est Mexicopolis, maxima orbis
terrarum urbs. Quae de septemtrione Civitatibus Foederatis, meridie Guatimalia
et Beliza, orienti Sino Mexicano, occidenti Oceano Pacifico adiacet. Mexici
terram homines plurimi incolunt, quae est secunda regnorum maxima, ubi natu
lingua Hispanica loquuntur. Hispanice quotidie inter se confabulantur, quamquam
cives multi linguis Amerindicis utuntur.

Mexicum tertia maximarum civitatum (post Brasiliam et Argentinam) tertiaque
frequentissimarum civitatum (post Brasiliam) intra Americam Latinam est. Anno
2011, quarta decima est terrarum oeconomicam auctoritatem habentium cum PDG 1185
milliardorum dollariorum (secundum Aerarii Monetarii Internationalis numeros).

Ante Viceregni Novae Hispaniae libertatem, civitatem sui capitis nomen, Mexici
accipere decisum est. Revera, urbis nomen Mexicum-Temistitlana erat, ad Aztecam
tribum Navatlacam, Mexicanos, spectans.

Huius tribus nominis origo obscurissima est. Iesuita historicusque Franciscus
Xaverius Clavijero suis in scriptis nomen e Mēxitl sive Mēxitli Navatlaco
vocabulo ortum esse asseverat, quod dei belli et tutelaris Mexicanorum
divinitatis, Vitzliputzli, nomen est. Secundum hanc doctrinam, Mexicum "locum
[ubi vivit] Mēxitl sive Mēxitli" ad Templum Maximum spectans significaret. Haec
notio etiam a Fratre Ioanne a Turrecremata participatur; attamen Frater Ioannes
a Turrecremata Mēxitli ortum esse e vocabulis melt, scilicet 'agava', atque
xictli, scilicet 'umbilico', et primos incolas Mexicatl nuncupatos esse addit.
Secundum hanc versionem, Mexicum "gentem e Mēxitli" significaret aut 'locus in
agaves umbilico' verti posset; haec interpretatio etiam a Franciscano Motolinia
adfirmatur. Bernardinus de Sahagun, Iosephus de Acosta, Didacus Durán, et alii
historici in suis operibus "Mexicum" e Mexio (Navatlace Mecitl sive Mexi) ortum
esse dicunt, quod ducis sacerdotis nomen erat, qui primos peregrinos, Mexicanos
nuncupatos, duxit et ergo nomen "populum Mexii" significaret. Mexius etiam
Mexitl nuncupatur, sed Mexius et deus Mexitli non confundendi sunt. Aliqui
periti, inter quos Alphonsus Caso, Mexicum ex vocabulis metztli 'Luna', xictli
'umbilico aut medio aut filio', cum -co locativo suffixo, ortum esse suggerit.
Proinde Mexicum 'locum in media Luna' sive 'locum in lunaris lacus medio'
significaret, lacui Texcoco alludentis, medio in quo aedificata est urbs
Mexicopolis. Haec notio in Aztecica fabula ut, dum Mexicani primum lacum
Texcocum advenirent, Lunam ibi repercutentem viderint narrante fundatur.

Huius urbis nomen Hispanice México translitteratum est, cuius x phoneticum
Hispanicae antiquae valorem, scilicet consonantem fricativam post-alveolarem
sonoram sive /ʒ/, repraesentabat, evolvit in consonantem fricativam velarem
surdam /x/ per saeculum sextum decimum, ab j repraesentatam, quod variatione
Méjico multis in publicationibus, praesertim in Hispania, utere induxit, dum in
Mexico, México praelata graphia facta est. Aliquibus annis abhinc, Regia
Academia Hispanica, institutum linguam Hispanicam moderatum, commendatam
graphiam Hispanice México esse statuit, et pleraeque publicationes omnibus in
Hispanophonicis civitat hodie novae normae se adhaerent, quamquam desueta
variatio aliquando invenitur. Latine, Mexici x nec originalem nec praesentem
sonum, sed consonantem /ks/.

Cum e Mexico quaedam respublica foederata facta esset, Civitates Foederatae
Mexicanae appellabantur, atque constitutio anni 1824 appellationes nominatim
Mexici Civitas et Civitates Foederatae Mexicanae usurpavit, etiam Constitutio
anni 1857 usa est his nominibus, priusquam Res Publica Mexici declarata foret.
Etsi constitutio anno 1917 sanxerit ut nomen publicum esset Civitates Foederatae
Mexicanae, praeterquam in textu quoque nominis Mexici Res Publica usus habetur.

Ignium Vallis Mexicanae (Hispanice Valle de México) inventorum aetas
radiocarbonice computata est anno 21 000 a.C.n. et aliquae instrumentorum
lithicorum fragmina prope ignes reperta sunt, quod humanorum praesentiam illo
tempore indicat. Abhinc annorum circa 9000, antiquae indigenae maizium domuere
et revolutionem industrialem multas multiplicas civilizationes creaturam
coepere. Quarum inter 1800 et 300 a.C.n. multae in superiores civilizationes
Praecolumbianas Mesoamericanas evolvere, inter quas Olmecae, Teotihuacani,
Maiae, Zapotecae, Mixtecae, Toltecae, et Azteci florentissimi paene per 4000
annorum ante contactum cum Europaeis erant.

Creduntur his civilizationibus multa ad inventa et progressiones esse in campis
talibus architectura (templis pyramidalibus), mathematica, astronomia, medicina,
theologia. Azteci ob amplissimam sacrificiorum humanorum praxem noti fuere. In
quorum culmine, Teotihuacanum, maximarum pyramidalium structurarum aliquas in
America praecolumbiana aedificatas continens, amplius 150 000 incolarum habebat.
Ante Hispanicam occupationem aestimationes inter 6 et 15 milliones incolarum in
praesentis Mexici regione indicant.

Ineunte saeculo sexto decimo, e Ferdinandi Cortesii appulsu, civilizatio
Aztecica ab Hispanis invasa captaque est. Accidentali modo ab conquisitatoribus
Hispanis introducta, variola Mesoamericam anno 1520 vastavit, milliones
Aztecorum necans, incluso imperatore, dum haec vastatio Ferdinandi Cortesii
victoriae super imperio Aztecico attributa est. Territorium Imperium Hispanicum
sub Novae Hispaniae nomine factum est. Magna Mexicanarum identitatis,
traditionum et architecturae pars per tempus coloniale creata est.

Die 16 Septembris 1810, ab Hispania libertas a Michaele Hidalgo parva urbe
Doloribus Hidalgo in Guanahuato declarata est. Primus insurgens globus ab
Michaele Hidalgo, exercitus viceregii Hispanici capitaneo Ignatio Allende,
capitaneo militum subitariorum Ioanne Aldama et Iosepha Ortiz de Domínguez La
Corregidora formabatur. Michael Hidalgo et suorum militum aliqui capti morteque
a sclopetationis manipulo in Chihuahua pridie Kalendas Augustas 1811 multati
sunt. Post quorum mortem, rectio ab Iosepho Maria Morelos suscepta est, qui
praecipuas urbes meridianas cepit.

Anno 1813, Congressu Chilpancingensi convocato, die 6 Novembris Acta Solemnia
Declarationis Libertatis Americae Septemtrionalis obsignata sunt. Iosephus Maria
Morelos captus ultimoque supplicio die 22 Decembris 1815 affectus est. Annis
secutis, seditio fere collapsa est, sed anno 1820 vicerex Ioannes Ruiz Apodaca
exercitum, a creŏlo stratego Augustino de Iturbide ductum, contra Vincentii
Guerrero copias misit. Vice quorum, Augustinus de Iturbide Vincentio Guerrero ad
coniungendas vires occucurrit et anno 1821 Coronae Hispanicae repraesentantes et
Augustinus de Iturbide Foedera Cordubensia obsignaverunt, quae Mexici libertatem
secundum Consilium Igualae agnovit.

Augustinus de Iturbide se statim imperator Primum Imperium Mexicanum
proclamavit. Seditio contra eum anno 1823 Civitates Foederatas Mexicanas
statuit. Anno proximo, Reipublicae Constitutio elaborata est et Guadalupe
Victoria primus nuper natae civitatis praeses factus est. Prima decennia post
libertatem captam oeconomica instabilitate signata sunt, quae in Bellum
Pastillorum anno 1836 et in pugnam inter Liberales, gubernationis foederalis
modum defendentes, et Conservativos, hierarchicum gubernationis modum
defendentes, induxit.

Anno 1836, strategus Antonius López de Santa Anna, bis dictator centralistaque,
Septem Leges, penitus commutare temptavit ita, ut gubernii in unum conferendi
causa perpluria instituta conderentur. Cum Constitutionem anni 1824 suspendit,
bellum civile totam per civitatem extensum est triumque guberniorum libertatem
declaraverunt: Respublica Texiae, Respublica Fluminis Magni, Respublica
Iucataniae.

Texia in rebus novis prospere suam libertatem obtinuit et deinde a Civitatibus
Foederatis annexa est. Disputatio de fines reipublicae ad Bellum cum Civitatibus
Foederatis adduxit, anno 1846 inceptum et biennium durans; hoc bellum cum
Foederis Guadalupiae obsignatione finem habuit, quod Mexicum paene totum
terrarum dimidium Civitatibus Foederatis, inclusis California ac Novo Mexico,
cedere coegit. Alia valde minor territorii transferentia, Arizonae ac Novi
Mexici Meridionalium partium—Emptio Gadsdeniana—anno 1854 evenit. Bellum
Castarum Iucataniae, Maiensis seditio, anno 1847 coepta, una inter prosperrimas
modernas Amerindorum seditiones fuit. Maiae rebelles sive Cruzōbi) relative
liberas inclavaturas usque ad decennium 194 defendere.

Ratio non idonea cum Santa Anna regressu in potestatem Liberale Consilium
Ayutlae, ineunte tempore Reformatio, induxit. Elaborata nova Constitutione anni
1857, civitatem laicam, foederalismum velut gubernationis formam et varias
libertates statuit. Quia Conservativi hanc constitutionem accipere reiicere,
Bellum Reformationis anno 1858 coepit, per quod ambo circuli suas proprias
gubernationes habebant. Bellum anno 1861 finem habuit, Liberalibus vincentibus,
ab Amerindo Benedicto Juárez praeside ductis. Mexicum decennio quod anno 1860
coepit militarem occupationem Francicam passum est, quae Secundum Imperium
Mexicanum creavit, gubernante Domus Habsburgensis archiduce Ferdinandus
Maximilianus Austriae, faventibus clero Catholico Romano et Conservativis, qui
postea consilium mutavere et Liberalibus adunavere. Maximilianus se deditus, die
14 Iunii iudicatus, die 19 Iunii 1867 ultimo supplicio adfectus est.

Porphyrius Díaz, respublicanus generalis per interventionem Francicam, Mexicum e
1876 in 1880 et postea e 1884 in 1911 in quinque reelectionibus consecutivis,
perihodo Porphyriatu nuncupata, gubernavit, qui non solum notabilibus
oeconomicis rebus, collocationibus pecuniae in artibus scientiisque sed etiam
disaequatione oeconomica repressioneque politica notatur.

Probabilis comitialis fraus quae ad quintam Porphyrii Díaz reelectionem adduxit
Revolutionem Mexicanam anni 1910, in principio a Francisco I. Madero ductam,
provocavit.

Porphyrius Díaz anno 1911 renuntiavit et Franciscus I. Madero praeses electus,
sed post biennium per subitaneam conversionem a Conservativo generali
Victorianus Huerta directam depositus necatusque est. Quod denuo bellum civile
incepit, praeclaros velut Franciscum Villa et Aemilianum Zapata implicans, qui
suas proprias vires formavere. Tertia vis, exercitus constitutionalis ab
Venustiano Carranza ductus, bellum finire adeptus est et radicaliter
constitutionem anni 1857 alteravit ut includerentur multae praemissarum
socialiumque postulationum inter revolutionarios. Haec constitutio demum
constitutio anni 1917 nuncupata est. Aestimatur bellum 900 milia hominum inter
15 milliones incolarum anno 1910 necavisse.

Interfecto Venustiano Carranza anno 1920, huic alius heros revolutionarius,
Alvarus Obregón, sucessit, cui vicissim sucessit Plutarchus Elias Calles.
Plutarchus Elias Calles anno 1928 denuo electus sed necatus est antequam munus
suum susciperet. Anno 1929, revolutionarius, Alvarus Obregón, sucessit, cui
vicissim sucessit Plutarchus Elias Calles. Plutarchus Elias Calles anno 1920
Factionem Nationalem Revolutionariam, postea Factionem Revolutionariam
Institutionalem rursus baptizatam, condidit et tempus Maximatum nuncupatam
coepit, quae cum Lazari Cárdenas del Río electione terminavit, qui varias
oeconomicas socialesqie reformationes perfecit et praeterea significative
industriam petroleosam PEMEX 18 Martii anni 1938 expropriavit, sed diplomaticam
crisin cum civitatibus quarum cives negotia ob radicalem Lazari Cárdenas
rationem perdiderant provocavit.

Inter 1940 et 1980, Mexicum substantiale oeconomicum incrementum expertum est
qui aliqui historici miraculum Mexicanum appellant. Etsi oeconomia florere
pergebat, disaequatio socialis offensivus factor esse perrexit. Praeterea,
factionis PRI gubernatio magis magisque auctoritaria et aliquando oppressiva
facta est (in Trucidatione Tlatelolcensi, anno 1968, ubi circiter 30 800
manifestatorum vitam perdidere).

Comitiales reformationes et petrolei pretiorum auctus Ludovici Echeverría
Álvarez administrationem secuti sunt. Mala horum redituum gestio ad inflationem
adduxit et Crisin anni 1982 ingravavit. Eodem anno, petrolei pretia collapsa
sunt, faenoris pretia auxere et gubernatio debitum non solvendum esse. Praeses
Michael de la Madrid Hurtado se ad monetae devaluationem vertit, quae vicissim
inflationem provocavit.

Anno 1988 Cuauhtemocus Cárdenas, antiqui praesidis Lazari Cárdenas del Río
filius, se candidatus factioni PRI opponens presentavit et gravis minatio
possibilisque victor factus est. Attamen, adeptus est secundum locum in comitiis
propter fraudis comitialis accusationes notatis, ubi Carolus Salinas de Gortari
victor declaratus est. Carolus Salinas de Gortari ambitiosum Liberale programma
substatialiter inflationem reducere consecuturum incepit; denuo debitum externum
pactus est et pleriquas societates publicas privatizavit, exceptis electricis
petroleosis societatibus, et legis accommodationem proposuit quae exītus,
praedia rustica municipalia, in privata praedia commutarent. Anno 1992 Foedus
Liberi Commercii Americae Septemtrionalis obsignavit, quod anno 1994 vigere
coepit. Eodem anno, nihilominus, Exercitus Zapatisticus Liberationis Nationis
consurrexit.

Ingentis gubernativorum sumptuum quotidianarumque rationum incrementi causa
iuxta cum fuga pecuniarum civitas in gravem recessionem oeconomicam anno 1995
intravit. Praeses Ernestus Zedillo pecuniam mutuam e Civitatibus Foederatis et
Aerario Monetario Internationali consecutus est. Respublica e discrimine anno
1996 exivit; ab anno 1996 ad annum 2000, index incrementi medii 5 centesimarum
quotannis fuit. Anno 1997, nulla factio politica maioritatem absolutam in
Congressu Unionis adepta est. Primum e Revolutionis Mexicanae fine, anno 2000
Vincentius Fox, oppositionis candidatus, primus Factionis Actionis Nationalis
candidatus factus est, qui praeses foederalis electus est. Die 23 Martii 2005
trium Boreo-Americanarum civitatum praesides Societatem Securitatis et
Prosperitatis Americae Septemtrionalis, gradum in maiorem communitariam
integrationem, obsignaverunt.

In foederalibus comitiis anni 2006, factionis PAN Philippus Calderón Andrean
Manuel López Obrador Factionis Revolutionis Democraticae per minimam
suffragiorum marginem vicit; Andreas Obrador resultationes impugnavit et
Philippi Calderón victoriam accipere recusavit. Post duos indeterminationis
menses, Tribunal Comitiale Philippi Calderón victoriam decrevit, qui munus
Kalendis Decembribus 2006 suscepit, quamquam Andreas Obrador resultationes et
Philippi Calderón gubernationem agnoscere recusavit. Calderón structurales
reformationes coepit, inter quas tributaria fiscalisque, iudicialis et pensionum
reformationes, omnes a Congressu per primum eius mandati biennium probatae.
Praeterea, pugnam contra narcomercaturam cum controversiosa Mexicanorum
exercitus et virum armatarum participatione coepit. Tota civitas Aprili 2009,
praesertim caput Mexicopolis, magnopere eruptione influenzae per H1N1 anno 2009
affectum est, quae per alias Americae Septemtrionalis et Europae regiones
extensa est.

Mexicum circa 23º Septemtrionalibus et 102º Occidentalibus in Americae
Septemtrionalis portione situm est. Paene totum Mexicum in Lamina Americana
Septemtrionali est, cum parvis Paeninsulae Californiae Inferioris partibus in
laminis Pacifica et Coco. Geophysice, aliqui geographi territorium Isthmi
Tehuantepecensis oriente (circiter 12% totius) in America Media includunt.
Geopolitice, nihilominus, Mexicum totum Americae Septemtrionalis pars iuxta cum
Canada et Civitatibus Foederatis consideratur.

Totum Mexicum 1 972 550 chiliometrorum quadratorum latum est, quod id
quartusdecimam maximam mundi nationem secundum aream facit, et circa 6000
insularum in Oceano Pacifico (etiam remotam insularum Aquaeluparum et
Revillagigedensium gubernationem), in Sinu Mexicano, in Caribico et in Mare
Purpureum comprehendit. Septemtrione, civitas limitem 3141 km latum partitur.
Fluminis Magni maeandri finem inter Mexicum et Civitates Foederatas e Civitatis
Iuarezensis (Hispanice Ciudad Juárez) Oriente usque ad Sinum Mexicanum
definiunt. Naturalium artificiosarumque notarum series reliquum limitem e
Civitate Iuarezensi usque ad Oceanum Pacificum delineat. Meridie, Mexicum
limitem 871 km latum cum Guatimalia et alium 251 km latum cum Beliza partitur.

Mexicum duabus cordilleris Iugum Mater Orientale et Iugum Mater Occidentale
nuncupatae transitur, quae Boreo-Americanorum Montium Saxosorum extensio sunt.
Ex oriente versus occidentem, in media parte, respublica Axi Neovulcanico, etiam
Monte Nivoso sive Montibus Nivifera nominato, transigitur. Quarta cordillera,
Iugum Mater Meridianum, e Mechoacana usque ad Guaxacam patet.

Velut tale, pleraque Centralis Septemtrionalique Mexici territoria in elevatis
altitudinibus sita sunt et maximae elevationes in Axi Neovulcanico inveniuntur:
Acumen Orizabense, 5700 metrorum altum; Mons Fumosus (Navatlace Popōcatepētl),
5462 metrorum altum; Femina Alba, 5286 metrorum altum; et Nivatus Tolucensis,
4577 metrorum altum. Tres magnae urbanae agglomerationes in istarum quattuor
elevationum vallibus sitae sunt Toluca, Magna Mexicopolis, et Angelopolis.

Tropicus Cancri revera civitatem in temperatam tropicamque zonas dividit.
Paralleli vicesimi quarti septemtrione terrae minores temperaturas per hiemis
menses cum magna nivis praecipitatione in montibus planitiebusque habent.
Paralleli vicesimi quarti meridie, temperaturae constantes totum per annum sunt
et solum secundum altitudinem variant. Quod Mexico in mundo variorum
climaticorum systematum unum dat.

Vicesimi quarti paralleli areae, altae usque ad mille metra, (meridionalis
ambarum litoralium planitierum pars, talis Paeninsula Iucatania, mediam annuam
temperaturam inter 24 et 28 ºC habet. Temperaturae elevatae totum per annum ibi,
solum cum 5º dissimilitudinis inter aestatem et hiemem in media temperatura
manent. Ambo Mexicana litora, exceptis Meridionali Sinus Campecorensis litore et
Septemtrionali Californiae Inferioris litore, etiam gravium huracanis
vulnerabiles aestate et autumno sunt. Vicesimi quarti paralleli septemtrione
inferiores areae calidae umidaeque aestate sunt, quae generatim minorem
temperaturam mediam annuam (inter 20 et 24 °C) moderatiorum condicionum causa
hieme habent.

Magnarum Mexici urbium multae in Valli Mexicana aut adiacentibus vallibus sitae
sunt, plerumque amplius 2000 metrorum altae. Quod eis dat clima temperatum totum
per annum, cum temperaturis mediis annuis (inter 16 et 18 °C) et temperaturis
subfrigitis noctu totum per annum.

Multae Mexici partes, praesertim septemtrione, clima siccum cum sporadicis
pluviis habet, dum Meridionales tropicalium planitierum partes mediam amplius
2000 millimetrorum annuae praecipitationis habent. Verbi gratia, plurimae
civitatis Septemtrionis urbes, inter quas Mons Regis, Hermosillum, et Mexicali,
amplius 40 °C aestate patiuntur. In desertis Sonorae temperaturae 50 °C amplius
attingunt. Mexici Septemtrio desertis pinctus est, quia in orbis terrarum
latitudine in qua omnes regiones desertae formantur situs est.

Mexici flumina in aspectus tres colliguntur; pelvem Pacifici, Sinus et
intestinam. Longissimum Mexicanum flumen est Flumen Magnum Septemtrionis in
pelvi sinus. Quod 3034 chiliometrorum latum est et fini cum Civitatibus
Foederatis prodest. Inter alia huius pelvis flumina Usumacinta, Guatimaliae
finitima; Griialva?, forsitan flumen cum maxima aquae quantitate in civitate; et
Panŭca, cuius pelvis Vallis Mexicanae pars est, sunt.

In Pacificum flumina Lerma Balsaeque magnum pondus Mexicanarumterrarum
superiorum urbibus habentia; flumina Sonora, Forte, Maius et Yaqui prosperam
civitatis boreoccidentis agriculturam sustentantia; et Coloratum, cum
Civitatibus Foederatis divisum, influunt. Intestina flumina, scilicet ea quae in
mare non influunt, brevia et pauci voluminis sunt. Excellunt flumina Casae
Grandes in Chihuahua Nazaeque in Durango. Pleraque Mexicana flumina voluminis
paucum habent et fere nullum eorum navigabile est.

Mexicum multos lacus et lacunas suo in territorio possidet, sed plerique parvi.
Praecipuus lacus Chapala in civitate Xalisco est, qui propter nimium usum
abiturus est. Alii ponderis lacus Patzquǎri, Zirahuenensis et Quitzeo sunt,
omnes ei in Mechoacana. Praeterea, molium aedificatio lacuum artificialium
formationem suppeditavit, inter quos moles Mille Insularum in Oaxaca.

Mexicum septendecim civitatum megadiversarum una in mundo est, cum amplius
200 000 dissimilium specierum, quia Mexicum lar? 10 aut 12 centesimae mundanae
biodiversitatis est. Mexicum prima totius orbis civitas quod ad biodiversitatem
reptilium spectat est, 707 speciebus descriptis; secunda in mammalibus, 438
speciebus; quarta in amphibiis, 290 speciebus; et quarta in flora, 26 000
dissimilium specierum. Mexicum etiam secunda civitas secundum oecosystematum
numerum et quarta secundum totum specierum numerum putatur. Circiter 2500
specierum legibus Mexicanis proteguntur. Mexicana gubernatio Systema Nationale
Informationis de Biodiversitate creavit, ad studendum et promovendum
sustentabilem territorialium oecosystematum usum.

In Mexico, 17 milliones hectariorum Regiones Naturales Protectae considerantur
in quibus comprehenduntur 34 reservata biosphaerae (inalterata oecosystemata),
sexaginta duo consaepta reipublicae, quattuor monumenta naturalia (ob
aestheticum, scientificum aut historicum valorem in perpertuum protecta),
viginti sex regiones protectarum florae faunaeque, quattuor regiones protectarum
opium naturalium (conservatio terrae, pelvium naturalium, silvarum), et
septendecim sanctuaria (zonae cum opulentia speciebus abundante).

Constitutio Mexicana anni 1917 rempublicam foederalem praesidialisticam cum
potestatum separatione inter exsecutivum, legisferum iudicialemque ramos
creavit. Historice,? exsecutivus dominans ramus est, cuius potestas praesidi
datur, qui leges e parlamento, congressu foederali sive Congressu Unionis,
emanatas promugat exsequiturque.

Congressus crescentis ponderis munere ex anno 1997 functus est, cum oppositionis
factiones primum ponderis victorias consecutae sunt. Praeses etiam leges per
decretum exsecutivum in quibusdam oeconomicis pecuiariisque campis scribit,
utendo potestatibus a Congressu delegatis. Praeses per suffragium universale
sexenni muneri eligitur et denuo munus obire nequit. Non est praeses vicarius;
dimissionis aut praesidis mortis casu, praeses temporarius a Congressu eligitur.

Congressus Nationalis bicameralis est, a Senatu sive Camera Senatorum et Camera
Deputatorum compositus. Consecutiva recidiva electio prohibetur. Senatores
sexenni muneri eliguntur et deputati per triennium serviunt. 128 sedes Senatus
occupantes per mixtionem electionis directae ac repraesentationis proportionalis
eliguntur. In Camera Inferiori Deputatorum, 300 e 500 deputatis directe in
circulis uninominalibus eliguntur, dum reliquae 200 sedes per modificatam
repraesentationis proportionalis formam fundatam in quinque comitialibus basibus
eliguntur. Hae 200 sedes ad iuvandas factiones minimas ut ad Parlamentum
accedant creatae sunt.

Mexici civilitas externa a praeside ducitur et per Secretariam Relationum
Exteriorum efficitur. Cuius principia constitutionaliter Articulo 89, Sectione
10 statuta sunt; inter quae autodeterminatio populorum, non interventio,
pacifica conflictuum resolutio, viris usus prohibitio in rationibus externis,
iuridica Civitatis equitas, coöperatio internationalis evolutioni et pugnae pro
pace securitati. Ex anno 1930, Doctrina Estrada ponderis complemento his
principiis inservivit.

E sua libertate, Mexicanae rationes externae praesertim et ad Civitates
Foederatas, suus maximus commercialis socius, et ad vicinas historice ligatas
nationes in America Latina Caribicoque directae sunt. Intestinorum problematum
ergo, inter quae Revolutio Mexicana, ineunte saeculo XX Mexicum propemodo
sepositum ab internationalibus rebus mansit. Denuo ordine statuto, eius
civilitas externa in secutorum decenniorum acclamatione hemisphaerica fundata
est. Suam libertatem ex Civitatibus Foederatis ostendens, Mexicum Cubanae
gubernationis revolutionariae consolidationem decennio 197, Revolutionem
Sandinisticam in Nicaragua decennio 198 et Sinistros circulos in Salvatoria
decennio 199 firmavit.

Nihilominus, e decennio 201, antiquus praeses Vincentius Fox novam civilitatem
externam adoptavit quae aperturam, communitatis internationalis iudiciorum
acceptionem, in civilitate externa participationis incrementum et etiam maiorem
integrationem referentem ad vicinas Septemtrionis nationes postulabat. Maior
prioritas Americae Latinae et Caribico a praesidis Philippi Calderón
gubernatione data est.

Praeterea, e decennio 200, Mexicum Consociationis Nationum Concilium Salutis et
eius operis methodous reformare quaesivit, faventibus Canada, Italia, Lusitania
et aliis novem nationibus, circulum informaliter Consociatio Coffei nuncupatum
formantibus. Sicut florens regionalis emergensque potentia, Mexicum orbis
terrarum ponderis praesentiam habet et variarum internationalium organizationum
instantiarumque membrum est, inter quas Consociatio Nationum, Ordo Civitatum
Americanarum, G8+5, G20 maximarum oeconomiarum, Cooperatio Oeconomica inter
Asiam et Pacificum et Consociatio pro Oeconomica Cooperatione et Evolutione.

Mexicum tertiam maximam dispensationem oeconomicam praesidio in America Latina
habet, cum annua militarium sumptuum relatione 24 944 billionum dollariorum
Civitatum Foederatarum sive fere 1.6 centesimae PDG. E decennio 200, cum
militares suum munus in bello contra drogias adepti sunt, crescens pondus in
acquirendis aëriae vigilantiae crepidinibus, aëroplanis, helicopteris,
digitalibus proelii technologiis, urbani belli instrumentis ac rapida copiarum
transvectione collocatum est.

Viribus Armatis Mexici duae partes sunt: Exercitus Mexicanus, Vires Aëriam
Mexicanam comprehendens, et Classis Mexici. Vires Armatae Mexicanae ponderis
infrastructuras manent, inter quas delineandorum, quaerendorum et experiendorum
armorum, vehiculorum, aëroplanorum, navium et electronicorum defensivorum
systematum instructus; militaris industriae fabricandae media ad construenda
talia systemata; et alti gradus navalia ponderis naves bellicas ac
progressivorum missilium technologiam construentia.

Historice Mexicum se neutrale internationalibus in conflictibus mansit, excepto
Bello Orbis Terrarum Secundo. Attamen, ultimis annis, aliquae factiones
politicae Constitutionis alterationem proposuere quae permitteret Exercitui
Mexicano, Viri Aëriae et Classi ut cum Consociatione Nationum in missionibus
pacis cooperarentur aut ut militare auxilium nationibus officialiter id
petentibus praeberetur.

Mexicum in triginta unam civitates et unum districtum foederalem dividitur. Quae
inferius cum suis capitibus sunt:

Mexicum est frequentissima civitas Hispanophonica toto in orbe terrarum et
secunda frequentissima civitas in America Latina, post Brasiliam. Circiter 60
centesimae incolarum Mixticii ethnous, 15 centesimae Amerindi, et 25 centsimae
Europaeae originis sunt.

Totum per saeculum undevicensimum, numerus incolarum Mexici vix duplicatus est.
Haec declivitas per prima duo saeculi vicensimi decennia perrexit, et adhuc sic
censu 1920 duorum millionum incolarum amissio perscripta est. Quod Revolutioni
Mexicanae, inter 1910 et 1920 eventae, debitum est.

Index incrementi magnopere inter 1930 et 1980 auxit, cum civitas indices
incrementi maiores quam 3 centesimae (inter 1950 et 1980) perscribere attigit.
Numerus incolarum Mexicanus in triginta annos duplicatus est et isto rhythmo ut
anno 2000 120 milliones Mexicanorum essent exspectabatur. Ob quod, gubernatio
foederalis Consilium Nationale Populositatis (Hispanice Consejo Nacional de
Población sive CONAPO) creavit cuius missio actiones temperationi natalium
statuere prolemque reipublicae investigare est. Rationes bene successerunt et
index natalium usque ad 1,6 tempore inter 1995 et 2000 decrevit. Exspectatio
vitae e 36 annis in 72 anno 2000 transiit.

Saeculo vicensimo ineunte, fere 90 centesimae incolarum regiones rusticas
(vicos, oppida, oppidula) incolebant. Anni 1960 census data obtinuit ubi urbani
incolae (50.6% omnium) rusticis numerosiores sunt. Post triginta annos 80
centesimae constituebant et hodie paulum plus quam 18 centesimae Mexicanorum e
civitatibus ubi nati sunt exeunt. Variae inclinationes et mediarum magnarumque
urbium industrializandarum processum et gradatim depauperandi ruris processum,
agripecuariarum activitatum recessionis ergo effectum, explicare possunt.
Foederativae entitates maximum incolarum numerum conglobantes Districtus
Foederalis, Veracrux, Xalisca, et Puebla sunt. Dum minime populosae California
Inferior Meridionalis, Campecum et Quintana Roo sunt. Haec ultima civitas duarum
una est quae unum indicum incrementi incolarum maximum in natione propter
periegeticam Cancuni industriam ostendit, quod 50 centesimae Quintanaroënsium
conglobat.

Hic inferius est tabula cum urbibus populosissimis in Mexico secundum censum
2010:

Lex Generalis Iurum Linguisticorum Populorum Indigenarum linguas civitatis
Hispanicam et 65 linguas Indigenicas Mexicanas agnoscit. Lingua Hispanica
dominans lingua officialibus in rebus et plerorumque Mexicanorum sermo patrius
est.

Fere 7 centesimae incolarum linguā Indigenicā utuntur. Gubernatio officialiter
63 linguarum Indigenarum agnoscitur, quarum aliquae similes varietates
conglobantur quae considerandae sunt linguae dissimiles aliquibus linguistis.
Inter linguas Indigenicas, maximum locutorum numerum possidentes linguae
Navatlaca et Maia (Hispanice maya sive maya yucateco; Maiice maaya t'aan) sunt;
quae coniunctim amplius duorum millionum locutorum summam faciunt. Casus
oppositus lingua Maia Lacandonica (Lacandonice hach t'an sive jach-t’aan) est,
cuius numerus locutorum centum non attingit. Adhuc evidentiior est linguarum
casus talis Cilivae (Hispanice kiliwa; Cilivice k’olew ñaja’) cuius locutores
inter decem quinquagintaque hominum aestimantur (informatio secundum dissimiles
fontes variat), problema cui vis additur propter geographicam Cilivarum
familiarum segregationem. Quoque significativus Zoqueana dialecto Ayapaneco
(Ayapanece nuumte oote) utentium casus est, quae recentes ob investigationes
locutores solum duos homines esse sciuntur qui praeterea non hanc linguam in
usum et ergo exstincta consideratur. Secretaria Educationis Publicae bilinquia
systemata educationis in Indigenicis ruralibusque communitatibus statuit quia
suscitata est de facto necessitas communicandi cum maiore Hispanophonica parte;
magna Indigenarum pars bilinguis aut trilinguis est.

Cum Civitates Foederatae Americae vicinitatis ergo, linguae Anglicae praesentia
constans sit, praesertim in urbanis centris, musica, ac cinematographia,
praeterea est communissima in negotiorum ambitu propter oeconomicas res quas
Mexicum cum reliquo orbi terrarum habet.

Inter linguas in Mexicum ab Europaeis immigrantibus haud Hispanis adductas,
"attrahit attentionem" linguae Venetae Chipilensis (Hispanice et Chipilice
Chipileño) casus, qua Chipilum (Hispanice et Chipilice Chipilo), Poblana urbs
anno 1882 ab Italis immigrantibus condita, utitur. Hodie fere omnes urbis
habitatores Venetice suis in quotidianis activitatibus loquuntur. Lingua Veneta
etiam in Vera Cruce, Huatusci et Coloniae Manuel González, auscultatur. Est in
Mexico ubi invenitur dialectalis variatio linguae in praesenti Venetiis locutae
simillima, praeterea, Mexicum primis locis secundum Venetophonorum numerum iuxta
cum Italia, Slovenia et Croatia invenitur.

Alius similis casus linguae Saxonicae Mennonitae est, quae Saxonica dialectos
qua Mennonitae communitates in civitatibus Chihuahua, Zacatecis, Durango, ac
Campeco.

Lingua Francogallica etiam in civitate Vera Cruce auscultatur, cum Francica
colonizatione hac in civitate, praesertim oppidis Iicaltepeci, Perotis, Sancti
Raphaëlis et Mentideri. Lingua Italica qua loquuntur Zentla, Veracrux, Riviera
Maya, Paeninsula Californiae Inferioris et Mexicopolis. Alius casus est lingua
Theodisca in Soconuscae zona, in Chiapis, ubi Germanicas colonias collocavere,
et civitatis Pueblae capite, quia ibi invenitur compages autocinetica
Volkswagen. Etiam Germanicarum communitatum praesentia in Sinaloa talium
Mazatlani et Culiacani.

Habetur ponderis praesentia Hispanorum haud Castellanorum in Mexicano
territorio, praesertim per Bellum Civile Hispanicum et antiquis praesidibus
Lazaro Cárdenas del Río ac Manuele Ávila Camacho. Ultimis annis advenere novi
Hispani migrantes inter quos excellunt Catalanophoni, numerosissimi cum fere
7500 bilinguium locutorum qui in Districtu Foederali, Puebla et Quintana Roone
conglobantur. Quos sequuntur Vascophoni cum fere 500 locutorum in Districtu
Foederali, Nova Legione et Colima conglobatorum. Denique minore quantitate
habentur bilingues Gallaicophoni circa 5000 locutorum intra Districtum
Foederalem, Civitatem Mexici, Veram Crucem et Xaliscam constituentes. Adhuc haec
linguae in Mexico propter nisum ab Hispanica ambasciata effectum auscultari
discique possunt. Etiam lingua Catalana et in urbis universitariae Universitas
Nationalis Autonoma Mexici Centro Disciplinae Linguarum Adventiciarum et in
Orpheo Catalanico (Catalanice Orfeó Català), lingua Vasconica in Casa Vasca in
Polanco sita et lingua Gallaica in centris La Galleguidad Mexicopoli et Arriacae
sitis disci potest.

Arabice loquentium numerus maior quam decem milia aestimatur, quorum fere omnes
e Libano proveniunt et plerique bilingues. Sunt etiam Syriaci, Marocenses,
Aegyptii, Algerini, Palaestini et Iraquienses allophyli. Nihilominus etiam
magnus Hebraice, Iudaeogermanice et Iudaeohispanice loquentium numerus sunt,
quia Iudaica communitas magna praesentia in natione habet, cuius numerus
incolarum in amplius 50 000 hominum aestimatur, omnes etiam bilingues.

Excepta lingua Hispanica, nulla alia Europaea lingua consideratur lingua
nationalis, quamvis eius numerus loquentium maior quam alicuius linguae
Indigenae sit. Ergo, in rebus talibus educatione publica nec in iustitiae
impertitione non prospectatur.

Census 2010, ab Instituto Nationali Statisticae et Geographiae effectus,
Catholicismum Romanum praecipuam civitatis religionem cum 82.7 centesimae
incolarum indicavit, dum 9.7 centesimae (10 924 103) ad alias ddenominationes
Christianas pertinent, inter quas Evangelici (5.2%), Pentecostales (1.6%), alii
Protestantes aut Reformati (0.7%), Testes Iehovah (1.4%), Adventistae Septimi
Diei (0.6%) et Mormones (0.3%). Fere 172 891 (minus quam 0.2% incolarum) ad
alias haud Christianas religiones pertinebant, dum 4.7 centesimae se nullam
religionem habere declaraverunr. Fere 2,7 ccentesimae nihil determinaverunt.

Circa 92 924 489 Catholicorum in Mexico, absolutis terminis, secunda maxima
Catholica communitas in toto orbe terrarum est, post Brasiliam. Quorum 47
centesimae servitiis religiosis hebdomadaliter intersunt. Singulae urbes, oppida
et vici in Mexico singulas festivitates quotannis ad commemorandos suos locales
sanctos patronos habent. Festum Nostrae Dominae Guadalupensis, Mexici sancta
patrona, pridie Idus Decembres commemoratur et religiosus dies festus a multis
praecipuissimus in republica consideratur.

Census 2010 314 932 hominum Ecclesiae Mormonicae asseclas esse informavit,
quamquam ecclesia anno 2009 amplius adscriptorum sectatorum millionem habere
protulit. Circiter 25% adscriptorum asseclarum hebdomadale sacramentum
participant, quamvis hic numerus mutare magis aut minus possit.

Iudaeorum praesentia in Mexico in annum 1521 regreditur, ubi Ferdinandus
Cortesius iuxta cum variis conversis Aztecos vicit. Secundum censum 2010, sunt
67 476 Iudaeorum in Mexico. In Mexico Islamismus a paucis civibus urbe
Torreonensi, in Coahuila, colitur et sunt circiter 300 Musulmanorum Sancti
Christophori de las Casas, in Chiaparum regione. Censu 2010, 18 185 Mexicanorum
ad aliquam Orientalem religionem, intra categoriam parvum Buddhisticum
allophylum includentem, pertinere retulere.

Mexicum ethnice varium est et constitutio id multiculturalem nationem definit.
Nationalitas Mexicana relative iuvenis est, orta circa annum 1821, ubi Mexicum
libertatem ex Imperio Hispanico adeptum est, et a multis regionalibus ethnesi
dissimilibus, sicut variis Indigenis gentibus et Europaeis immigrantibus,
componitur. Plerique Mexicani Mixticii sunt, culturalis Mexici identitatis
nucleum componentes.

Anno 2004, gubernatio Mexicana Institutum Nationalis Medicinae Genomaticae
condidit. Maio 2009 Institutum relationem in magno Mexicanorum genomatis studio
emisit. Inter inventa, relatae sunt 80 centesimae Mexicanorum Mixticiae
quoquomodo esse, et Europaeae indigenaeque originis proportiones circiter
uniformes esse. Mixturae geographice proportiones e septemtrione in meridiem
variant, velut anteriora praegenomatica studia figuraverant, cum Europaica
contributione praesertim septemtrione et cum maiore Indigenico elemento meridie.
Praecipuarum studii conclusionum una, licet dissimilibus avitis geneticis
circulis omnis orbus terrarum composita, Mexicanos genetice dispares inter mundi
gentes esse affirmat.

Mexicum cum maximo Statunitensium civium numero, unum millionem anno 1999
aestimato, foris lar est, quod 1 centesima incolarum Mexici et 25 centesimae
omnium Statunitensium foris repraesentat. Inter alias praecipuas communitates
Mesoamericani et Austroamericani advenae sunt, praesertim Argentinae, Brasiliae,
Chiliae, Columbiae, Peruviae, Cubae, Venetiolae, Guatimaliae et Belizae. Quamvis
aestimatio varient, Argentina communitas secunda maxima adventicia communitas in
natione consideratur, alicubi inter 30 000 et 150 000 aestimata. Mexicum etiam
magnum Libanensium numerum accepit, quorum communitas circiter 400 000 hominum
est.

Per saeculum vicensimum, Mexicum secutum est consilium concedendi asyli
Latinamericanis et Europaeis sociis (praesertim Hispanis anno 1940), e politicis
persecutionibus in originis nationibus effugientibus. Octobre 2008, Mexicum suas
immigrationis regulas firmavit et Cubanos qui natione loco intrandi in Civitates
Foederatas utebantur deportari decrevit. Quia Mexicum valde opulentius quam
statim suorum limitum Austroriente nationes est, Mexicum chronica difficultas
cum istarum nationum immigratione illegitima habet, praesertim Guatimaliae,
Honduriae et Salvatoriae. Magnus Mesoamericanorum migrantium numerus qui
Occidentales Guatimaliae fines versus Mexicum transeunt quotannis deportantur.

Discrepantiae inter publicos advenarum illegitimorum numeros alium et omnium
adventiciorum residentium, libere e immigrationis statu, valde magnae sunt.
Publicus adventiciorum incolarum numerus in Mexico 493 000 anno 2004 est, quorum
plerique, 86.9 centesimae, in Civitatibus Foederatis nati (exceptis Chiapis, ubi
plerique immigrantes Mesoamericani). Quinque civitates cum maximo immigrantium
numero California Inferior (12% omnium immigrantium), Mexicopolis (11.4%),
Xalisca (9.9%), Chihuahua (9%) et Tamaulipae (7.3%) sunt. Amplius 54.6
centesimae immigrantium quindecim annos aut minus nati, dum 9 centesimae 50
annos nati aut magis sunt.

Immigratio illegitima difficultas Mexico fuit, praesertim decennio 198. Anno
2006, in Mexico detenti sunt 182 000 hominum qui in civitatem contra leges
intraverant, praecipue in circumiectis Guatimaliae, Honduriae, Salvatoriae,
omnium Mesoamericanarum civitatum Mexico meridie finitimarum. Minor immigrantium
contra leges numerus ex Aequatoria, Cuba, Sinis, Africa Australi, et Pacistania
proveniunt.

Mexicum etiam maximum immigrationi fontem Civitatibus Foederatis repraesentat.
Circa 9 centesimae incolarum in Mexico natorum nunc Civitates Foederatas
incolunt. 28,3 milliones Civitatum Foederatarum Mexicanam ascendentiam habere
anno 2006 asseruere.

Mexici oeconomia, in praesenti, in quarto decimo loco mundi secundum Productum
Domesticum Grossum nominalem (anno 2011) et undecimo loco si PDG secundum
potentiam emendi mensus spectatur est. Praeterea revera natio evolutissima in
Latinamerica est, solum a Brasilia superata. E crisi anni 1994, administrationes
nationis macrooeconomica fundamenta melioravere. Mexicum significative a crisi
Austroamericana anni 2002 non affectum est et positivos incrementi indices post
brevem stagnationem anni 2001 servavit. Agenturae indictionis crediti Moody's,
Martio 2000, et Fitch Ratings Ianuario 2002 gradus collocandae pecuniae
indictiones debito suvereno Mexicano emisere. Quamquam macrooeconomica
stabilitas sine exemplo, quod inflationem ac fenoris indices gradibus summis
reduxit et reditum per capita auxit. disparitates enormes inter urbanos
ruralesque incolas, inter Septemtrionales, Centrales Meridionalesque civitates
et inter divites pauperesque continuant, licet sit crescens ordo medius e
decennii 200 dimidio. Difficultatum aliquae gubernationi infrastructuras
renovare, systema fiscale atque operariorum leges modernizare et inaequalitatem
redituum deminuere sunt.

Oeconomia evolutionem rapidam in hodiernis industrialibus diaconiarumque campis
cum proprietatis privatae incremento servat. Recentes administrationes
competitionem in portibus, ferriviis, telecommunicationes, electricitatis
generatione, gasii terrigeni distributio et aëroportibus cum proposito
meliorandae Mexicanae infrastructurae expanderunt. Velut oeconomia versus
exportationem directa, amplius 90 centesimae commercii Mexicani est per
commercii liberi foedera cum amplius quadraginta nationibus, inclusis Unione
Europaea, Iaponia, Israele et magna Mesoamericae Austroamericaeque parte,
praesertim cum Brasilia.

Foedus commercii liberi praecipuum est Foedus Liberi Commercii Americae
Septemtrionalis, quod anno 1994 vigere coepit et anno 1992 a Civitatum
Foederatarum, Canadae Mexicique gubernationibus obsignatum est. Anno 2006,
commercium Mexicanum cum suis duobus Septemtrionalibus collegis fere 50
centesimae reipublicae exportationum ac 45 centesimae importationum responsale?
fuit. Nuper, Congressus Unionis praecipuam fiscalem, pensionum iudicialemque
reformationem approbavit, dum de industriae et petrolei reformatione in
praesenti disceptatur. Secundum praecipuarum societatum catalogum in toto orbe
terrarum anno 2008 Forbes Global 2000, Mexicum sedecim societates in
classificatione habebat.

Mexicum mercatus liberi oeconomiam mixtam habet et velut reditus mediani-magni
natio firme statutum est. Est undecimo loco catalogi mundani secundum PDG cum
potentia emendi mensum. Secundum ultimas promptas Aerarii Monetarii
Internationalis informationes, Mexicum secundum maximum PDG per capita, 9716 $,
in Latinamerica anno 2007 terminis nominalibus et maximum in paritate cum
potentia emendi, 14 119 $ eodem anno habebat.

Post crisin oeconomicam anni 1994, Mexicum commoventem recuperationem fecit,
modernam variamque oeconomiam construens. Petroleum maximus externi rediti
Mexicani fons est. Secundum Goldman Sachs, cum revisione BRIMC oeconomiarum
emergentium, anno 2050 maximae mundi oeconommiae erint secutae: Sinae, India,
Civitates Foederatae, Brasilia et Mexicum. Mexicum maxima civitas autocineta in
America Septemtrionali producens, Canadam et nuperrime Civitates Foederatas
superans, est.

Mexicum prima unaque Latinamericana natio inclusa in Indice Mundano Syngrapharum
Gubernativarum est, praecipuas totius orbis terrarum oeconomias quae debiti
publici titulos edunt digerente.

Secundum directorem Mexici in Argentaria Mundana, incolae in paupertatis statu e
24.2 centesimis in 17.6 centesimas plerumque et e 42 centesimis in 27.9
centesimas rusticis in regionibus inter 2000 ac 2004 deminuit. Ianuario 2009,
4.6 centesimae incolarum pauperes erant, secundum mensuram per alimentorum
ingestionem velut paupertatis basin, et 15 centesimae incolarum pauperes per
adiumentum mensurarum putantur (homines cum minore quantitate quam decem
dollariis quotannis viventes).

Nihilominus, inaequalitas reditus adhuc est difficultas, atque ingentes lacunae
permanent, non solum inter opulentas pauperesque regiones, sed etiam inter
septemtrionem meridiemque et inter urbanum ruralemque ambitus. Magnae reditus et
evolutionis humanae dissimilitudines etiam grave Mexici problema sunt. Anni 2004
Consociationis Nationum relatio de Indice Evolutionis Humanae delegationem
Benedictum Juárez, in Districtu Foederali Mexicopolis, et Sanctum Petrum Garza
García, in civitate Nova Legione, gradum evolutionis oeconomicae, educativae et
exspectationis vitae similem Germaniae aut Novae Zelandiae habituros esse
asseruit. Contra, Metlatonocum, in civitate Bellatore, Indicem Evolutionis
Humanae parem Syriae haberet.

Annuum medium PDG incrementum tempus inter 1995 et 2002 5.1 centesimae fuit.
Recessio oeconomica in Civitatibus Foederatis quoque simile specimen in Mexico
causavit, e quo rapide recreatum est. Inflatio gradu summo 3.3 centesimae anno
2005 consecuta est et fenoris indices parvi sunt, qui crediti consumptionem in
ordine medio stimulavere. Mexicum ultimo decennio monetariam stabilitatem
expertum est: dispensativa lacuna reducta est et aes alienum in minorem
quantitatem quam 20 centesimae PDG reductum est. Iuxta cum Chilia, Mexicum
maximam longi temporis classificationem credito suvereno in Latinamerica habet.

Pecunia a Mexicanis civibus in Civitatibus Foederatis laborantibus missa solum
0.2 centesimae PDG Mexici repraesentat, quod 20 billiones dollariorum
Statunitensium quotannis anno 2004 repraesentat et decimus maximus externi
reditus fons in natione est post petroleum, industriales exportationes, opera
fabrilia, electronicam, industriam gravem, autocineta, constructionem, cibos,
argentarias et pecuniarias diaconias. Secundum argentariam centralem Mexicanam,
pecunia missa 3.6 centesimae anno 2008 25 billionibus dollariorum Civitatum
Foederatarum cecidere.

Inter praesentes oeconomicas curas commercialis dependentia ex Civitatibus
Foederatis, vera salaria parva, hypoapascholesis magno incolarum segmento, impar
reditus distributio (32% fructuum in culmine pyramidis socialis responsales 55%
reditus sunt) et paucae opportunitates progressui magni Maiarum numeri in
Meridionalibus civitatibus sunt.

Mexicum est tertia tricesima civitas quae maximam pecuniae summam in periegesi
in toto orbe terrarum erogat, et tertia civitas in America Latina. Plerique
periegetae in Mexicum ex Civitatibus Foederatis et Canada, multi alii ex Europa
et Asia veniunt. Parvus periegetarum numerus etiam ex aliis Latinamericanis
civitatibus veniunt. Anno 2008, Index Competitivitatis in Itineribus et
Periegesi rempublicam in quinto loco inter civitates Latinamericanas et in nono
inter Americas collocavit.

Inter notissimas inlecebras Mesoamericanas ruinas, coloniales urbes, et
praesertim loci balnearii sunt. Clima temperatum et unica cultura, Europaearum
(praecipua Hispanicae) Mesoamericanarumque culturarum fusio, etiam Mexicum
attractivam destinationem faciunt. Praecipuum anni tempus periegeticum in Mexico
a mense Decembri usque ad aestatem patet, altissimum fastigium per hebdomadem
ante Pascham ac vere exeunte contingens, cum multi balneariorum locorum a
Civitatibus Foederatis universitariis studentibus appetuntur.

Pugna contra narcomercaturae activitates praecipuam curam Mexico constituit.
Praesens praeses, Philippus Calderón, vires armatas in proelio contra drogiae
chartella involvere decrevit et proelium contra manus praedatorias unam
praecipuarum suae administrationis prioritatum definivit. Per ultimum
quinquennium (inter 2007 et 2011), violentiae narcomercatoribus ligatae amplius
55 000 mortuorum in Mexico causavere, praesertim Septemtrionalibus nationis
urbibus. Inter drogiae chartella bellum nationem assolat. Urbes prope Civitatum
Foederatarum fines maxime afficiuntur. Civitas Iuarezensis mundanum criminis
caput facta est. Civitas Mexicana, bellum contra drogiae chartella vincere
nequiens, exercitu utitur ut servetur ordo in viis. Nihilominus, oeconomia
mundusque politicus magis magisque e narcomercatorum pecunia dependent, qui
amplius 70 centesimae 2200 urbium in civitate gerunt.

Energiae productio in Mexico a publicis societatibus geritur quae sunt Commissio
Foederalis Electricitatis et Petrolea Mexicana. Commissio Foederalis
Electricitatis responsalis est ut electrificinae operentur et electricitatem per
totum nationale territorium ex Octobre 2009 distribuant, ubi in se recepit
auctoritatem exstinctae Luz y Fuerza del Centro. Magna electricitatis pars in
officinis thermaticis generatur, quamquam Commissio Foederalis Electricitatis
cum et variis ergasteriis hydroelectricis et electrificinis pneumaticis et
electrificinis geothermicis et electrificinis nuclearibus operatur.

Opes naturales proprietas civitatis per constitutionem sunt. Sic, campus
petrolei a gubernatione cum dissimilibus privatae collocationis pecuniariae
gradibus administratur. Mexicum sextum maximum petrolei productorium in mundo,
3.7 millionibus doliorum per diem.

Petrolea Mexicana, publica societas responsalis et petroleosarum ac gasii
terrigeni prospectionis, extractionis commercializationisque et purgandorum
distribuendorumque petroleosorum ac petrochemicorum productorum, una
praecipuarum Latinamericanarum societatum est, consecuta 86 billiones
dollariorum Civitatum Foederatarum per vena quotannis, quantitatem maiorem quam
aliquarum nationum PDG. Attamen, societas valde tributata, fere 62 centesimae
suorum venorum, et ponderis redituum fons gubernationi est. Anno 1980, petrolei
exportationes 616 centesimae omnium exportationum, anno 2000 solum 7.3
centesimae repraesentaverunt.

Bituminatarum autoviarum rete in Mexico Latinamericae extensissimum est, cum
116 802 km anno 2005, quorum 10 474 chiliometrorum viae celerrimae sive
expeditae, fere omnes cum rotariis, sunt. Nihilominus, Mexicum non solum variam
orographiam, cum maiore territorii parte iugis montium altissimis transita, sed
etiam oeconomica problemata ad difficultates in creando integrato vecturarum
rete duxere et, quamvis rete melioatum sint, nondum nationalibus necessitatibus
sufficienter satis facere potest.

Mexicum una primarum Latinamericanarum civitatum vecturae ferriviariae
evolutionem promoventium fuit, cuius rete, licet 30 952 km extensum, nondum
oeconomicis vecturae quaesitis respondere potest. Maxima ferriviarii retis pars
in usu ad transferenda onera industrialia aut merces est et gestum est
praesertim a societate Ferrocarriles Nacionales de México (FNM), anno 1997
privatizata.

Anno 1999, Mexicum 1806 aëroportuum habebat, quorum 233 bituminatos campos
habebant, et quorum triginta quinque 97 centesimas commeatus viatorum
transferebant. Aëroportus Internationalis Mexicopolitanus adhuc maximus in
America Latina et quartus quadragesimus maximus est, 21 milliones viatorum
quotannis transferens. Sunt amplius triginta societates aëronauticae nationales,
quarum solum duae internationaliter notae sunt: Aeroméxico et Mexicana de
Aviación.

Vectura multitudinis in Mexico modesta est. Pleraeque domesticae viatorum
vecturae necessitates lato laophoriorum rete geruntur, cum variis decussibus
societatum expilatoriarum per regiones. Viatorum vehendorum tramen inter urbes
limitatum est. Urbana ferriviaria multitudinis vectura prompta est Mexicopoli
cum functione metropolitanae, traminis elevati iuxtaque terram, et velut tramen
suburbanum finitima Magnae Mexicopolis municipia ligans, et velut Guadalaxarae
et Monte Regis, prima cum tramine suburbano operata et secunda cum metropolitana
subterranea elevataque.

Anno 2004, index alphabetismi 97 centesimae iuvenibus minoribus quam 14 annos
natis et 91 centesimae hominibus maioribus quam 15 annos natis erat, quod
Mexicum loco quarto vicesimo mundanae classificationis secundum UNESCO conlocat.
Educatio primaria et secundaria gratuitae obligatoriaeque sunt, novem annos
durantes. Quamvis dissimilia bilinguis educationis programmata e decennio 197
Amerindicis communitatibus sint, post constitutionalem reformationem exeunte
decennio 200 ista programmata novum incitamentum accepere et textus librique
gratuiti amplius duodecim Amerindicis linguis producuntur

Decem annis post 1970, Mexicum formula educationis e longinquo per
communicationes via satellitis statuit ad attingendas parvas rusticas
Amerindicasque communitates inaccessibilis alia per media. Scholae ista formula
utentes in Mexicum telesecundariae nuncupantur. Quod ad educationem secundariam
spectat, institutio e longinquo in Mexico etiam aliquibus civitatibus
Mesoamericanis ac Columbiae transmittitur et est in usu aliquibus in meridiani
Civitatum Foederatarum regionibus velut educationis rationes bilinguae. Sunt in
civitate circiter triginta milia telesecundariarum et circiter millio
telesecundariae discipulorum.

Paucis annis post 1990, Mexicum in tempus transitionis quod ad incolarum
valetudinem spectat intravit, et aliqui indices, inter quos index mortalitatis,
similes inventis in evolutis civitatibus sunt. Quamvis omnes Mexicani medicam
curam e civitate accipere possint, 50.3 milliones Mexicanorum rationem
valetudinariam anno 2002 non possidebant. Conatus facti sunt ut iste hominum
numerus crescat, et praesens administratio habet in animo universale
valetudinarium systema usque ad 2011 complere.

Medica Mexici infrastructura in maxima parte optima est et praecipuis urbibus
excellere potest, sed rusticis in tractis et Amerindicis communitatibus tegmen
medicum inops est, quod eos cogit ire in urbanam aream proximam ut medicam
curationem specializatam accipiant.

Institutiones civitatis, velut Institutum Mexicanum Assecurationis Socialis et
Institutum Assecurationis et Diaconiarum Socialium Operariorum Civitatis sunt
quae maxime valetudini assecurationique sociali contribuunt. Valetudinariae
diaconiae etiam magni ponderis sunt et ad 13 centesimas omnium medicarum
civitatis unitatum respondent.

Valetudinariarum curarum privatis in institutis pretium et remediorum
praescriptio in Mexico paulum parabiliores quam suorum oeconomicorum Americae
Septentrionalis sociorum media sunt.

Quamquam Maxicum elatius se gerit quia unum optimorum organismorum aquae
potabili operantium salubritatisque in America Latina habet, quoque aliquos
apparatus numere male functos possidet. Aquae salubritatisque diaconiarum
accessus, efficientia qualitasque multum inter varios locos variant, dependentes
ex evolutionis gradu quem isti loci habeant. Plerumque, aquae salubritatisque
campus problemata velut parvam technicam commercialemque efficientiam in
diaconia praebenda, inadaequatam deficentemque qualitatem diaconiarum
subministrandae aquae salubritatisque, praesertim erga cloacarum gestionem
relatum, et insufficiens tegmen in pauperrimis ruralibus zonis patitur.

In cultura Mexicana videtur tota reipublicae historia, quod haec cultura multa
elementa coniungit quae e civilizationibus Praehispanicis, e cultura
Hispanicorum qui colonias 300 annorum in Mexico deduxerunt, etiam e culturis
exogenis, praesertim illa Civitatum Foederatarum, proveniunt.

Aera Porphyriana sive Porphyriatus, exeunte saeculo undevicensimo et primo
saeculi vicensimi decennio, oeconomico progressu et pace notatus est. Post
quattuor conflictus civilis bellique decennia, Mexicum philosophiae artiumque
evolutioni, a praeside Porphyrio Díaz promotae, interest. Ex illo tempore, tam
in lumine posita per Revolutionem Mexicanam, culturalis identitas suum
fundamentum in mixticiatione habuit, cuius elementum Amerindicus nucleus est. In
lumine variorum ethnōn populum Mexicanum formantium, Iosephus Vasconcelos in sua
publicatione La Raza Cósmica ('Phylē Cosmica') anni 1925, Mexicum omnium
phylerum vasculum fusorium definivit, sic amplificanda Mixticii definitione non
solum biologice sed etiam culturaliter. Haec mixticiationis exaltatio
revolutionaria idea erat quae valde cum phylei supremae purae idea in illius
temporis Europa praedominante discrepabat.

In arte postrevolutionaria et sua expressione in Mexico, excellunt opera notorum
artificum velut Fridae Kahlo, Didaci Rivera, Iosephi Orozco, Rufini Tamayo,
Friderici Cantú Garza, Davidis Siqueiros et Ioannis O'Gorman. Didacus Rivera,
praeclarissimus muralismi Mexicani homo, Homo in Quadrivio, in Centro
Rockefelleriano Novi Eboraci, ingentem picturam parietalem, pinxit, quae secuto
anno destructa est quia Russici Communistici ducis Leninis effigies comprehensa
est. Didaci Rivera picturarum parietalium aliquae in Palatio Nationali Mexicano
et Palatio Artium Liberalium exhibentur.

Inter musicae compositores Academicos Mexici Manuel Ponce, Iosephus Paulus
Moncayo, Iulianus Carrillo, Marius Lavista, Carolus Chávez, Silvester Revueltas,
Arcturus Márquez et Iuventinus Rosas sunt, quorum multi sua elementa musicae
traditionali incorporavere. Praemio Nobeliano laureatus Octavius Paz, Carolus
Fuentes, Ioannes Rulfo, Hellena Poniatowska et Iosephus Aemilius Pacheco
Mexicanorum celeberrimorum auctorum aliqui sunt.

Mexici litterae coepere cum litteraria productione in Amerindicis Mesoamericae
catoeciis antequam Europaei colonizatores advenerent. Notissimus mexicanus
Praecolumbianus poëta Nezahualcoyotlis est. Mexicanae modernae litterae
colonizationis Hispanicae Mesoamericae notionibus affectae sunt. Inter insignes
coloniales scriptores poëtasque Ioannes Ruiz de Alarcón et Soror Ioanna Agnes a
Cruce sunt.

Poëta Octavius Paz Praemium Nobelianum Litterarum anno 1990 accepit. Alii
praecipui scriptores Alphonsus Reyes, Iosephus Ioachim Fernández de Lizardi,
Ignatius Manuel Altamirano, Carolus Fuentes, Renatus Leduc, Iacobus Labastida,
Marianus Azuela et Ioannes Rulfo sunt. B. Traven Der Schatz der Sierra Madre
(scilicet "Thesaurus Iugi Matris") scripsit, quod adaptatum est cinematographiae
in anni 1948 pellicula The Treasure of the Sierra Madre.

Mexicanae fabulae et series televisificae satis notae celebresque in toto orbe
terrarum sunt, praesertim statione Canal de las Estrellas productas, quae est
praecipuum rete televisificum apertum a societate Grupo Televisa gestum. Inter
praecipuas Mexicanas productiones televisificas excellunt celebria humoristica
El Chavo del Ocho, El Chapulín Colorado et Programa Chespirito, praeter fabulas
televisificas: Rebelde ; La Usurpadora ; Más Allá de La Usurpadora ; La fea más
bella ; María la del Barrio ; Marimar ; Amor real ; La madrastra ; Esmeralda ;
El privilegio de amar ; Camaleones ; Las tontas no van al cielo ; Luz Clarita ;
Rosalinda ; Carrusel ; El derecho de nacer ; Chispita ; Los ricos también
lloran.

Propter mundanam Mexicanae dramaturgiae televisificae abragentiam, sunt multi
Mexicani actores ample insignes extra Mexicum, inter quos Adela Noriega, Adriana
Fonseca, Alexander Ruiz, Alphonsus Herrera, Alphonsus Iturralde, Anahia Puente,
Angelica Vale, Angelina Fernández, Aracelia Arámbula, Ariadne Díaz, Arcturus
Peniche, Carolus Villagrán, Caecilia Gabriela, Chantal Andere, Christianus
Chávez, Christophorus Uckermann, Daniela Luján, Didacus Luna, Dominica Paleta,
Dulcis María, Edgarus Vivar, Editha González, Eduardus Capetillo, Eduardus
Santamarina, Eduardus Verástegui, Elizabeth Álvarez, Ferdinandus Colunga,
Florinda Meza, Gabriel Soto, Gael García Bernal, Gloria Trevi, Gulielmus García
Cantú, Hector Bonilla, Horatius Gómez Bolaños, Itatia Cantoral, Iacoba Andere,
Iacoba Bracamontes, Iacobus Camil, Laetitia Calderón, Lucero Hogaza, Lucía
Méndez, Magdalena Guzmán, Maite Perroni, Maria Antonia de las Nieves, Mauritius
Islas, Nora Salinas, Patricia Díaz, Raimundus Valdés, Radulphus "Chato" Padilla,
Robertus Gómez Bolaños, Ruben Aguirre, Silvia Navarro, Thalia, Valentinus Lanus,
Veronica Castro, Victoria Ruffo.

Actores et actrices Barbara Mori, Belinda, Caesar Évora, Ferdinandus Carrillo,
Gabriella Spanic, Ioannes Paulus Gamboa, Libertas Lamarque, Ludovica Paleta,
Marius Cimarro, Marcellus Buquet, Renatus Muñoz, et Sabina Moussier etiam satis
clari propter suas actiones Mexicanis in fabulis televisificis sunt, quamquam ei
Mexicani non sunt.

Mexicanae Aetatis Aureae pelliculae inter 1940 et 1950 maxima Latinamericanae
cinematographiae exemplaria sunt, cum industria comparabilis cum illius temporis
Ruscisilva. Exportatae exhibitaeque sunt Mexicanae pelliculae toti Americae
Latinae et Europae. Aemilii Fernández pellicula María Candelaria anni 1944 una
primarum pellicularum Palma Aurea laureatarum in Canuae festivalibus fuit. Inter
claros actores actricesque ex hoc tempore Dolores del Río, internationalis famae
et silentis sonoraeque Ruscisilvae cinematographiae actrix et Cinematographiae
Mexicanae imago et Epochae Aureae antecessor praecipuusque homo in
Cinematographia Mexicana, est. Etiam Petrus Armendáriz, Petrus Infante, Ignatius
López Tarso, Lilia Prado, Silvia Pinal, Maria Félix, Catharina Jurado, Georgius
Negrete, Ferdinandus Soler, Ninon Sevilla, silentes actores Raimundus Novarro
aut Guadlupa Vélez et comici Ioachim Pardavé, Cantinflas et Tin Tan sunt.
Epochae Aureae pelliculae in Cinematographia Mexicana plerasque centum optimas
Cinematographiae Mexicanae pelliculas conformant, quarum catalogus ephemeride
Somos anno 1994 elaboratur, cum participatione insignissimorum nationalis
cinematographiae criticorum, velut scriptoris Caroli Monsiváis et photographi
Gabrielis Figueroa.

Memorandus est Hispanicus director, Mexicanus nationalizatus, Ludovicus Buñuel
et suae contributiones superrealisticae cinematographiae: Un chien andalou et
L'Âge D'or, ambae cum Salvatore Dalí coproductae et in Francia effectae; postea
in Mexico et Los olvidados, pelliculam Memoriam Mundi ab UNESCO anno 2003
declaratam quae sua revaloratione in Festivalibus Canuae usa est, et Subida al
cielo, Nazarín ac Simón del desierto effecit, quae quoque mundanam agnitionem
per Canuam obtinuere. In Hispania, Viridiana effecit, cum quae Palmam Auream
consecutus est et in Franciam pelliculas impressum redivit, inter quas Le charme
discret de la burgeoisie cum qua, disciplitus, Praemium Academiae optimae
pelliculae adventiciae adeptus est, constituens unicum in praesenti quod
Mexicanus consecutus est.

Hodierna cinematographia Mexicana (ex decennio 198) notabiles homines velut
directores Arcturum Ripstein, Philippum Cazals, Alexandrum González Iñárritu,
Alphonsum Cuarón, Gulielmum del Toro et photographum Emmanuelem Lubezki
comprehendit. Salma Hayek fecundissima actrix Mexicana in praesenti gradu
internationali est.

Pediludium est ars athletica populo gratissima. Turma Pediludica Nationalis
Mexicana est una ex eis quae in Certamine Mundano Pedilusorio adfuerant, et eius
optimae resultationes bis sextus locus annis 1970 et 1986 fuerunt, ubi civitas
certaminis amphitryon fuit. Etiam valde popularis basipila est, cum praecipuo
nationali campionatu et variis athletis in Civitatibus Foederatis Magnis Ligis
Basipilicis ludentibus.

Natio etiam bonum pediludii Americani cultorum numerum conglobat, et in saltus
in aquam traditionem habet. Natio iam Olympia Aestiva anno 1968 Mexicopoli et
Certamina Mundana Pedilusoria annis 1970 et 1986 hospitio accepit. Praeterea,
luctationem liberam unam artem athleticam populo gratissimam et maximam
acclamationis in Mexico habet, agnoscitam velut unum culturalium Mexici
elementorum.

Anno 2005, Mexicum suae gastronomiae candidatum Hereditatis Mundanae UNESCO
partem ostendit. Primum civitas suos mores gastronomicos tali titulo ostendit.
Nihilominus, resultatio negativa fuit, quia, secundum decisionem, commissio
adaequatam emphasin? de maizi pondere in Mexicana gastronomia non collocavit.
Denique, die 16 Novembris 2010, Mexicana coquina agnita est ab UNESCO Hereditas
Mundana cum argumento ut locorum coquina suam identitatem? intactam e
Praehispanicis radicibus servaverit. Titulus e classicis elementis talibus
maizo, phaseolis, peponibus, ac capsico annuo usque ad praesentes sapores,
colonizatione Europaea affectos, amplectitur, saepe in cibo viario visus.

Quamvis multum Amerindicum pondus habeat, Mexicana coquina practice? per
colonizationem Hispanicam statuta est, quia magna elementorum pars Hispanica
cinematis originis sunt. Amerindicae originis, elementa quibus coquina Mexicana
utitur sunt maizum, phaseolus vulgaris, pepones, ananas, batatas, lycopersicum,
cacao, meleagris, fructus, et aromata. Eodem modo, aliquae coquinae technicae
quibus utuntur hodie Mexicani hereditas Praecolumbianorum populorum sunt, inter
quas, per maizi processum, furnus coctionis ciborum in terra, molitio cum
mortario et metate. Cum Hispanis, advenere suilla, caro gallinacea, chili,
saccharum, lac omniaque deducta, triticum oryzaque, citri, et alia elementorum
constellatio quae quotidianae Mexicanorum victus partem faciunt.

Ex isto occursu duarum coquinarum cum millenniis antiquitatis, orta sunt
barbacoa, mole, pozole et tamal sua forma praesenti, socolata, panium varietas,
tacones et magna Mexicanorum antoiitorum varietas. Etiam ortae sunt potiones
velut atole, tzampurratum, socolata cum lacte, et aquae frigidae; tragemata
velut acitro, ex echinocacto factus, et tota crystallizatorum dulcium
comprehensio sicut rompope, capsetta Celayensis, iericaya et amplum repertorium
deliciarum in sororum monasteriis passim in civitate creatarum.

Aliquae Mexicanae potiones reipublicae limites transivit et quotidie sumptae
sunt in Mesoamerica, Civitatibus Foederatis, Canada, Hispania, et Philippinis,
tales aqua Iamaicae, hordeata oryzae, margarita, et tequila.



https://la.wikipedia.org/wiki/Dania

Dania sive Danorum Regnum (Danice: Kongeriget Danmark, Faroice Kongsríki
Danmarkar; Groenlandice Kunngeqarfik Danmarki; Theodisce Königreich Dänemark)
est libera civitas in Scandia et septentrionali Oceano Atlantico sita. Regnum
quoque insulas Groenlandiam et Faeroas insulas tenet, quae partim solutae sunt a
terra Danorum. Terra Danorum est regni pars, quae in Scandia, Europa
Septentrionali parte, sita est. Ex Danico 407 insularum archipelago et
paeninsula Cimbria constat. Ponte Oresundiano terra Daniorum cum Suecia
coniuncta est. Dania finitima est meridie Germaniae, occidente Mari Germanico,
oriente Mari Baltico. Fretum Occidentale (Danice Skagerrak) septemtrione
Cimbriam e Norvegia separat, dum oriente, freta Codanum (Danice Kattegat),
Sundicum (Danice Øresund) et Boringianum Daniam e Suecia separant.

Danici vocabuli Danmark, 'Daniam' significantis, etymologia thema amplae
disputatonis est. Disceptatio praesertim praefixum Dan- attendit, utrum hoc
tribum Germanicam Danos an personam historicam Danem denotet, iuxta cum
exactosuffixi -mark significato. Sunt multae mentiones de gentibus Danos
nuncupatas in variis Scandinaviis et Europaeis territoriis secundum aliqua
Graecorum et Romanorum scripta (sicut Ptolemaei, Iordanis aut Gregorii
Turonensis), quoque et secundum litteras Mediaevales (velut Gesta Hammaburgensis
ecclesiae pontificum Adami Bremensis, epos Beowulfum, Widsith et Edda).

Aliquibus, prima vocabuli pars orta est ex voce "terram planam" significante,
conexa Theodiscae voci Tenne, "terram tribulatam" significanti; Anglicae voci
den, "cavernam" significanti; et adhuc Sanscriticae voci dhánuṣ-, "deserta"
significanti. Suffixum -mark "silvam" aut "terram limitarem" designare creditur,
probabiliter ad limitares Ducatus Slesvicensis silvas referens.

Situs archaeologici antiquissimi in Dania in praesenti inventi inter annos
130 000 et 110 000 a.C.n. regrediuntur, scilicet in tempus interglaciarii
Hemici. Dania denuo habitata circa e 12 500 a.C.n. fuit et agriculturalis
activitatis testimonia sunt e 3900 a.C.n. Aetas Aenea Scandinavia, inter annos
1800 et 600 a.C.n., in Dania multorum tumulorum sepulcrorum aedificatione
pingitur in quibus evenerunt variae inventiones, velut complura lura aenea et
notus currus solaris Trundholmensis.

Per Aetatem Ferream Praeromanam, inter annos 500 a.C.n. et 1, aliqui greges ex
hac zona oriundi versus Meridiem migrare coepere. Provinciae Romanae
vicinissimae commerciales relationes cum tribubus Daniam incolentibus mansere,
ut demonstrant varii Romani nummi inventi. Hac perihodo haec zona magno culturae
Celticae pondere affecta est, e qua unum testimoniorum praecipuorum aheno
Gundestrupensi (Danice Gundestrupkarret), ornamenta elaborato, repraesentatur.

Primi Dani suam sedem in Dania inter annum 1 a.D. et 400 a.D. collocavere.
Antequam praesentium atavi advenirent, de Scandinavia venientes et linguae
Protogermanicae formā locuti, maxima Cimbriae pars et insularum multae relictae
sunt ab Iutis, qui iuxta cum Anglis, suam sedem in Britannia Maiore collocarent,
ad formandam gentem Anglosaxonicam.

Circiter saeculo V p.C.n. gentes Scandinaviae Daniam colonizavere. Ducentos
annos postea, Dani Angliae occupationem coeperunt. Circa saeculum undecimum
Dania Norvegiam et quamlibet Septemtrionalis Germaniae regionem cepit et post
aliquos annos adhuc totam Britanniam Maiorem capiet. Ineunte saeculo XIV, Dania
versus Mare Balticum nationes extensa est, et ineunte saeculo XV totam Sueciam
ceperat, sed circa annum 1523 Suecia rebellavit et independens facta est.
Saeculo XVII, Dania se in Protestantismum commutavit et cum Suecia confligere
coepit. Bellum finivit Suecia vincente. Post hanc cladem, Dania monarchia
absoluta facta est.

Nihilominus, Norvegia facta est independens e Dania anno 1814, Napoleone victo,
cum quo Fridericus VI Daniae societatem coniunxerat.

Motus nationalisticus et communisticus in Dania saeculo XIX potens factus est
et, post revolutiones anni 1848, Dania monarchia constitutionalis anno 1849
facta est.

Neutrius partis per primum bellum mundanum, Dania anno 1920 magnam Slesvici et
Holsatiae partem, Slesvicum Septemtrionale, denuo cepit, quod anno 1864
Borussiae et Austriae cedere debuerat, finito Bello Slesvicense Secundo.

Die 9 Aprilis 1940, Germania in Daniam invasit, cui protectoratum proposuit.
Natio totum per secundum bellum mundanum occupata est, quamquam aliqui Danici
resistentes pugnavere. Bello finito, Dania suam neutralitatem renuntiavit et,
post defectionem instaurandae unionis defensionis Scandinaviae, se Consociationi
ex pacto Atlantico Septentrionali iunxit. Adhaesio Unioni Europaeae in annum
1973 regreditur.

In Europa Septemtrionali sita, Dania e Paeninsula Cimbria (Danice Jylland ;
Theodisce Jütland) et 443 nuncupatis insulis ( 1419 insulis centum metra
quadrata sive 1100 pedes quadratos summatim superantibus) consistit. Quarum 72
incolas habent et inter quas maximae sunt Silandia (Danice Sjælland)) et Fionia
(Danice Fyn). Insula Boringia (Danice Bornholm) reliquae nationis Oriente in
Mari Baltico. Maximarum insularum multae pontibus conexae sunt; Pons
Oresundianus (Danice Øresundsbroen; Suecice Öresundsbron) Silandiam cum Suecia
conectit; Pons Baltici Freti Maioris (Danice Storebæltsbro) Fioniam cum Silandia
conectit: et Pons Baltici Freti Minoris (Danice Lillebæltsbroen) Cimbriam cum
Fionia conectit. Naves traiectoriae et aërívolae minores insulas connectunt.
Maximae urbes 100 000 incolarum superantes caput Hafnia (Danice København) in
Silandia, Aarhusium (Danice Århus) ac Alburgum (Danice Aalborg) in Cimbria et
Othania (Danice Odense) in Fionia sunt.

Dania aream 43 094 chiliometrorum quadratorum sive 16 638.69 milium passuum
quadratorum occupat. Terrestris areae magnitudo in Dania exacte affirmari nequit
quia oceanus constanter erodit et materiam litori addit et propter humana
aggerationis maritimae proposita ad impediendam erosionem. 68 chiliometrorum
sive 41 milium passuum limitem cum Germania Meridie condividit et alioquin 7314
chiliometris ac 4545 milibus passuum aestuosis litoribus circumdatur, inclusis
sinibus ac aestuariis. Nullus locus in Dania magis quam 52 chiliometra sive 32
milia passuum a litore distat. In Austroccidentali Cimbriae litore, aestus inter
1 ac 2 metra sive 3.28 ac 6.56 est, et linea aestuosa se foras ac intro per 10
chilimetrorum sive 6.2 milium passuum spatium movet.

Septentrionalissimus Daniae locus promuntorium Tastris (Danice; Skagen),
Septemtrionalis Scavensis acta, 57º 45' 7" latitudinis Septemtrionalis est;
Meridionallimus locus acumen Gedserense, Meridionalis cuspis Falstrae (Danice
Falster), 54° 33' 35" latitudinis Septemtrionalis est; occidentalissimus locus
Cuneus Blavandensis (Danice Blåvands Huk) 8° 4' 22" longitudinis orientalis est;
et orientalissimus locus scopulus Oesterscaer (Danice Østerskær) 15° 11' 55"
longitudinis orientalis, in archipelago Ertholmene ac 18 chiliometra Boreoriente
a Boringia (Danice Bornholm) distans, est. Distantia ex Orienti in Occidentem
452 chiliometra sive 281 milia passuum et e Septemtrione in Meridiem 368
chiliometra sive 229 milia passuum est.

Natio plana est cum pauca altitudine; mediam altitudinem super maris aequore 31
metrorum sive 102 pedum habens. Altissimus naturalis locus Collis Molendini
(Danice Møllehøj), 170.86 metra siv 560.56 pedes altus, est. Intestinarum
aquarum area 700 chiliometrorum quadratorum sive 270 milium passuum quadratorum
est.

Phytogeographice, Regnum Daniae, Groenlandiam et Faeroas insulas includens, ad
Regnum Boreale pertinet, quod condividitur inter Arcticam, Europam Atlanticam et
Meseuropaeas Regionis Circumborealis provincias. Secundum Institutum Mundanum
Naturae (Anglice World Wide Fund for Nature), metropolitanae Daniae territorium
in oecoregiones duas subdividi potest; quae sunt silvae mixtae Atlanticae et
silvae mixtae Balticae. Faeroae insulae pratis Borealibus Faeroarum insularum
teguntur, dum Groenlandia hospitio oecoregiones tundrae Arcticae altae
Groenlandicae ac tundrae Arcticae demissae Groenlandicae accipit.

Dania clima temperatum habet, mitibus hiemibus, cum mediis temperaturis inter
Ianuarium ac Februarium 0,0 ºC sive 32,0 ºF, et frigidis aestatibus, cum mediis
temperaturis Augusto 15,7 ºC sive 60,3 ºF depictum. Dania mediam 121 dierum per
annum cum praecipitatione habet, totam 712 millimetrorum per annum mediam
accipiens; autumnus umidius tempus et ver siccius tempus est.

Propter Septemtrionalem Daniae collocationem, sunt magnae temporales variationes
in luce diurna. Hieme dies breviores, aurorā horā 8:45 a.m. veniente ac occasu
3:45 p.m. (secundum tempus usitatum), quoque et aestate dies longiores, aurorā
horā 4:30 a.m. veniente ac occasu 10:00 p.m. (secundum tempus lucem servans).

Dania historice progressivam positionem de conservatione oecologica cepit; anno
1971 Dania Ministerium Ambitus statuit et fuit prima natio in mundo quae leges
ambitales anno 1973 implevit. Ad corruptionem ambitalem et calefactionem
globalem mitigandam Gubernatio Danica internationalia foedera velut Foedus
Antarcticum aut Protocollum Kyotianum de Mutatione Climatico obsignavit.

Hafnia oecologismi viridis nitidi motus mucro in Dania est. Praecipua ambitalium
investigationum instituta Hafniae Universitas Hafniensis (Danice Københavns
Universitet), Schola Negotiorum Hafniensis (Danice Handelshøjskolen i
København), Laboratorium Nationale Risoënse Universitatis Technicae Danicae de
Energia Durabili (Danice Risø DTU Nationallaboratoriet for Bæredygtig Energi) et
Universitas Technica Danica, ad quam Risoënse pertinet, sunt. Usque ad annum
2009 Conferentiam Consociationis Nationum de Mutatione Climatico sive Coryphēn
Hafniensem ducens, Universitas Hafniensis colloquium "Mutatio Climatica:
Pericula Mundana, Problemata et Decisiones" habuit ubi comprehensivae actionis
necessitas ad mitigandam mutationem climaticam in luce collocata est ab
internationali communitate scientifica. Homines praeclari velut Raiendra K.
Pachauri, Societatis PIRMC praeses; Professor Nicholaus Stern, Recensionis
Sternianae auctor; et Professor Daniel Kammen emphasin posuere in bono exemplo
quod Hafnia et Dania praebuerant, collocanda pecunia in puris technologiis et
consequendo incremento, stabilitatis carbonii emissionibus.

Danicae gasium thermocepicorum emissiones pro producti valoris dollario maxima
ex parte instabiles e 1990 fuere, visis subitis incrementis decrementisque,
quamquam fuit emissorum gasium reductio pro dollario valoris addito huic
mercatui. Est post alias Scandinavias nationes tales Norvegiam et Sueciam.

Anno 1849, Regnum Daniae monarchia constitutionalis esse coepit, nova
constitutione adapta. Monarcha formaliter dux civitatis, sed hoc munus magnopere
caerimoniali est. Potestas exsecutiva ministris tenetur et primus minister est
primus inter pares. Potestas legisfera in Parlamento, Danice Folketinget
nuncupato et nunquam 179 membrorum superante, collocatur. Tribunalia Danica
functionaliter administrativeque ab postetatibus exsecutiva ac legisfera
independentia sunt.

Praesens monarcha Margareta II est. Cuius filius Princeps Fridericus rex
destinatus est.

Comitia ad Parlamentumplerumque quibusque quattuor annis habentur, sed Primus
Minister comitia praematurae exhibere potest.

Danica civilitas externa in sua identitate velut suverena natione intra Europam
fundatur. Praecipua civilitatis externae attentio eius relationes aliis cum
nationibus velut suverena independente natione est. Dania multo bonas relationes
aliis cum nationibus habuit. Involuta est in coordinanda Occidentali assistentia
civitatibus Balticis (Estoniae, Lettoniae ac Lituaniae).

Bello mundano secundo finito, Dania 200 annorum consilium neutralitatis diremit.
Dania Consociationis ex Pacto Atlantico Septentrionali membrum ex eius
conditionem, quod est valde populare. Fuere aliquot graves confrontationess
inter Civitates Foederatas et Dania de ratione securitatis per nuncupatam aeram
adnotationis (inter 1982 et 1988), ubi alternativa parlamentaria maioritas
gubernationem specificas nationales positiones de quaestionibus nuclearibus ac
armorum inspectionibus adoptare coegit. Bello Frigido finito, nihilominus, Dania
Civitatum Foederatarum consiliorum propositis in Foedere favit.

Danicae vires armatae Defensio Danica (Danice Forsvaret) nuncupantur. Per pacem,
Ministerium Defensionis (Danice Forsvarsministeriet) in Dania circa 33 000
summatim conducit. Praecipui rami militares fere 27 000 conducit: 15 460 in
Regio Exercitu Danico (Danice Hæren), 5300 in Regia Classi Danica (Danice
Søværnet sive Søværnet) et 6050 in Regia Classi Aëria (Danice Flyvevåbnet),
omnibus tironibus inclusis.

Agentura Moderaminis Casuum Danica (Danice Beredskabsstyrelsen) 2000, inclusis
tironibus, conducit et circa 4000 in inspecificarum diaconiarum ramis sunt velut
in Manu Defensionis (Danice Forsvarskommandoen), Instituto Investigatorio
Defensionis Danico (Danice Forsvarets Forskningstjeneste) ac Diaconia
Intellegentiae Defensivae Danica (Danice Forsvarets Efterretningstjeneste).
Porro circa 55 000 ut voluntarii in Custodia Domestica (Danice Hjemmeværnet)
merent.

Civitas internationali pacis servationi valde favet. Defensio Danica circa 1400
homines in internationalibus missionibus habet, exceptis permanentibus
contributionibus Circulo 1 Contramensurarum Minarum NATO Permanenti (Anglice
Standing NATO Mine Countermeasures Group 1). Tres maximae contributiones in
Afgania (ISAF), Campo Merlino (KFOR) et Libano (UNFIL) sunt. Inter 2003 et 2007,
propemodum 450 milites Danici in Iraco fuere.

Dania hodie activum externum programma persequitur ubi iura humana, democratia
et alii supremi valores active propugnari debent. Recentibus annis, vox
Groenlandiae et Faerois insulis in externorum programmatorum rebus de piscatu,
captura balaenarum ac geopoliticis curis praestatur.

Dania ipsa in regiones (Danice; regioner) quinque et communia (Danice; kommuner)
98 divisa est. Regiones Kalendis Ianuariis 2007 creatae sunt ad commutanda
antiqua antiqua ampta (Danice amter). Eodem tempore, minora communia maioribus
unitatibus commixta sunt, quod reduxit communium numerus e 270 in 98. Pleraque
communia numerum incolarum saltem 20 000 hominum habent ad obtinendum pecuniarum
professionaleque sustentaculum, quamquam aliquae huius regulae exceptiones
factae sunt.

Praecipua responsalitatis area regionibus diaconia valetudinaria nationalis est.
Antiquorum amptorum dispares, regiones tributa colligere non sinuntur, et
opitulationi valetudinariae pecunia praesertim octonarum centesimarum partium
contributione (Danice sundhedsbidrag) iuxta cum pecunia e gubernatione ac
communibus suppeditatur. Communia et regiones directe ab conciliis quisque
quattuor annis electis ducuntur. Ultima comitia localia Danica die 17 Novembris
2009 habita sunt.

Archipelagus Ertholmene, cum incolis 96 anno 2008, nec communis pars nec regio
est, sed ad Ministerium Defensionis pertinet.

Regnum Danicum civitas unitaria est, nihilominus Insulae Faeroae et Groenlandia
regulam domesticam (Danice Hjemmestyre) sive autonomiam politicam annis 1948 ac
1979 respective, habere sinuntur, quae antea amptorum (Danice amter) statum
habuerant. Amplae potestates Insulis Faerois et Groenlandiae restitutae sunt,
quae suas proprias gubernationes et parlamenta habent et effective de eis quae
ad res domesticas attinent se gubernant. Attamen, restitutae potestates
legisferae Parlamento Danico sive Folketinget subiectae sunt ubi duo territoria
utrisque sedibus repraesentantur. Curatores Supremi (Danice; Rigsombudsmand)
Gubernationis Danicae vicarii agit. Insulae Faeroae populi communitas intra
Regnum definiuntur et Groenlandia separatus populus cum iure autodeterminationis
definitur.

Secundum numeros e Danmarks Statistik anni 2012, 89.6 centesimae incolarum
Danicorum, circa 5 580 516 hominum, Danicae descensionis sunt, quae saltem unum
parentem in Dania natum habens ac cum Danica nationalitate definitur. Reliquorum
10,4 centesimae multi immigrantes, aut recentium immigrantium descendentes, ex
vicinis nationibus, Turcia, Iraco, Somalia, Bosnia et Herzegovina, Asia
Meridionali et Oriente Medio sunt. E 10,4%, propemodum 200 000 (34%) sunt
Occidentalis abscendentiae et propemodum 390 000 (66%) Occidentalem
abscendentiam non habent.

Aetas media 41,4 anni est, cum 0,97 viris pro femina. 99% incolarum, quidecim
annos aut plurimos natorum, alphabeti sunt. Index fertilitatis 1,73 pueri nati
pro femina (secundum aestimationem anni 2013) est. Quamquam index natalium
parvus est, numerus incolarum medio annuo indice 0,23% adhuc crescit.

Dania velut felicissima natio in mundo crebro classificatur secundum
transnationalia de felicitate studia.

Regnum Danicum unicam linguam publicam, Danicam, Danorum linguam nationalem,
habet, sed sunt aliquot linguae minoritariae in usu per territorium. Inter quas
sunt Theodisca, Faroensis et Groenlandica.

Fere omnes Dani (86%) etiam Anglice velut secundā linguā loquuntur; est
obligatorium Danicis studentibus Anglice discere e tertio gradu in Schola
Publica Danica (Danice Folkeskole). Septimo Scholae Publicae gradu, optio
discendi tertiā linguā datur, de more Theodisce aut Francice. Vasta maioritas
Theodiscam eligunt (58% Danorum se conversationaliter Theodisce loqui posse
referunt).

Lingua Theodisca lingua minoritaria officialis in antiquo Ampto Cimbria
Meridionali, praesentis Regionis Daniae Meridianae parte, est, quod erat Imperii
Germanici pars ante Foedus Versaliarum. Inter 15 000 et 20 000 Germani ethici
Cimbriam Meridionalem incolebant, e quibus fere 8 000 et Theodiscā et
Slesvicensi varietate in diaria communicatione utuntur. Lingua Slesvicensis e
recepta Theodisca valde discedit et difficilis intellegendo locutoribus receptae
Theodiscae est. Extra Cimbriam Meridionalem, Ecclesiae Sancti Petri (Danice
Sankt Petri Kirke et Theodisce St.-Petri-Kirche ) sodales Hafniae Theodiscā in
sua ecclesia, situ interretiali et schola ab ea gesta utuntur.

Lingua Faroensis, lingua Germanica Septentrionalis velut Danica, praecipua
lingua est in Insulis Faerois, se gubernans territorium intra Regnum. Etiam in
usu est ab aliquibus Faeroensibus immigrantibus continentalem in Daniam. Lingua
Faroensis similis est Islandicae aut etiam Nordicae antiquae, in usu in
Scandinavica area amplius millennium abhinc.

Lingua Groenlandica praecipua lingua 54 000 Escimaeorum Groenlandiam incolentium
est, quae, velut Insulae Faeroae, se gubernans territorium intra Daniam est.
Propemodum 7000 incolarum Groenlandice continentali in Dania loquuntur.

Non est officialis separatio inter Ecclesiam et Civitatem in Dania. Secundum
officiales statisticas Ianuario 2009, 81,5% incolarum Danicorum Ecclesiae
Lutheranae Civitatis, Ecclesiae Danicae (Danice Den Danske Folkekirke), asseclae
sunt, quae Constitutione Danica statuta est. Secundum articulum sextum, familia
regia Danica ad Ecclesiam Civitatis pertinenda est. 2% incolarum Religionem
Islamicam et 3% alias Christianas denominationes colunt, inter quas
Catholicismum. Attamen, Eurobarometrum recentissimum 31% Danorum Deum esse
credere publicavit; 41% se aliquod spiritus sive vis vitalis genus credere et
19% se nec spiritum nec deum nec vim vitalem credere respondere. Antiqua Mos
(Palaeonordice Forn Siðr), Neopaganismi Germanici genus in antiqua autochthonica
religione fundatum, a Civitate officialiter agnita est e 2003.

Dania moderno oeconomico systemate fruitur. Qualitas victus ibi magna est, cum
corona Danica (Danice krone sive DKK) relative stabili, quia ligatur euroni (1 €
= 7,42 DKK cum fluctuatione plus minusve 2,25%). Mercatus interioris quantitate
reducta, Danica oeconomia externo de commercio valde pendet. Prospera oeconomica
activitas nationem in mundo divitissimarum unam facit. Productio fundatur in
technologia oecologica (aeolica, laminia photovoltaicis), designatione
(architectura, suppellectilibus, materiis), industria electronica (soni,
imaginis, materia medica), opium naturalium (petrolei et gasii) expilatione,
potionum et alimentorum (piscium, suillae, cervisiae) productione, industrialium
machinamentorum productione, militarium apparatuum productione, curatione medica
et pharmaceutica productione. Dania valde exportat sua producta dynamicae
specializatae industriae et suarum maritimarum fluvialiumque vecturarum gratiā,
quae sunt inter optimas in toto orbe terrarum. Multae Danicae societates sic
mundanam famam in specializatis magni incrementi aediculis acquisivere.
Exportationes 32% PDG repraesentant. Sine hydraulicis nuclearibusque energeticis
opibus, natio se ad energiam aeolicam obstinate vertit, ponendis electrificinis
neumáticis terrestribus et maritimis quae anno 2008 ad 20% electricarum
necessitatum in matione respondebant. Necessitatum differentialis ex officinis
thermaticis et ex importationibus praesertim e Suecia surgit.

Dania euronem non participat quia Dani hanc propositionem per referendum
Septembre 2000 reiecere. Iuxta cum Britanniarum Regno, hae sunt unicae civitates
intra Unionem Europaeam qui cum aliis civitatibus sociis clausulam extra monetam
unicam esse permittentem obsignavere, quod eis sinet, si necessarium, esse extra
eurozonam. Novum referendum de Danica adhaesione ad eurozonam secundo semestri
2008 haberi posset, sed haec idea dilata est in aliud tempus.

Mercatus laboris effectus flexicuritatis systemate depingitur quod dimittendi
facilitatem cum magnis inopiae operarum solaciis coniungat.

Caput Hafnia fabulosa urbs ob mundas eius vias ac ob praesentiam Hortuum
Tiburtinorum (Danice Københavns Tivoli), monarchiae Danicae sedis Palatii
Amalienburgensis (Danice; Amalienborg) ac Statuae Sirenellae (Danice Den lille
Havfrue) inter alia crebro depingitur. Arx Tastris (Danice Skagen), praeterea,
in Septemtrionali Paeninsulae Danicae extremo sita, alium periegeticum locum
destinatum mirabilia propter topia repraesentat. Alius praecipuus Danicus
periegeticus locus est Legoland, scilicet urbs LEGO, quae internationalis
periegeticus locus destinatus crebro est.

Significativa collocatio pecuniae facta est in construendis viis et ferriviis
inter regiones in Dania, notabillime Ponte Baltici Freti Maioris (Danice
Storebæltsbroen), Silandiam cum Fionia conectente. Est possibile autocinetum
gubernare e Portu Friderici (Danice Frederikshavn) in Septemtrionali Cimbria in
Hafniam in Orientali Silandia sine reliquenda autovia. Praecipua societas
gestoria ferriviaria Danske Statsbaner viatorum diaconiae et DB Schenker Rail
traminibus onerariis est. Ferriviae a societate Banedanmark servantur.

Hafnia parvum ferriviae metropolitanae systema, Metropolitana Hafniae (Danice
Københavns Metro), habet et Magnae Hafniae (Danice Storkøbenhavn sive
Hovedstadsområdet) area extensum electrificatum ferriviae suburbanae rete,
S-tog, habet. Danica societas aëronautica (iuxta cum Norvegia et Suecia)
Scandinavian Airlines sive SAS est, et Aëroportus Hafniae (Danice Københavns
Lufthavn) maximus in Scandinavia est. Navium traiectoriarum conexus cum Faerois
insulis a societate Smyril Line geritur. Aliae Navium traiectoriarum diaconiae
praesertim a societate DFDS (versus Norvegiam et Britanniarum Regnum),
Scandlines (versus Germaniam et Sueciam), Stena Line (versus Norvegiam, Sueciam
et Poloniam), Color Line (versus Norvegiam) et Fjordline (versus Norvegiam)
offeruntur.

Privata vehicula incrementabiliter in usu sunt velut vecturae instrumenta.
Propter magnum immatriculationis vectigal (180%), auctarium vectigal (25%) et
unum maximorum tributorum redituum in mundo, nova autocineta valde cara sunt.
Vectigalium propositum ab autocinetorum proprietate deterrere est. Autocinetorum
classis 45% per ultimos triginta annos crevit. Anno 2007, conamen a Gubernatione
factum est favendi oecologicis autocinetis aliquantum reducendis vectigalibus de
magnae apostaseōs vehiculis. Nihilominus hoc paulum effectus habuit et anno 2008
Dania incrementum in importandis antiquis fomitem inefficientibus autocinetis,
praecipue e Germania, passa est, quia antiquiorum autocinetorum impensa,
vectigalibus inclusis, intra permultorum Danorum dispensationem oeconomicam
sunt. Autocinetorum aetas media anno 2011 9,2 anni erat.

Birotatio in Dania communis vectura forma est, imprimis inter iuvenes et urbium
incolas. Cum viarum birotariarum reti amplius 12 000 km lato et aestimatis 7000
km segregatorum angiportuum birotariorum, Dania solidam infrastructuram
birotariam habet.

Danicum educationis systema accessum ad educationem primariam, educationem
secundariam et educationem superiorem praebet. Tota collegiorum et universitaria
educatio in Dania gratuita est, non sunt taxae educativae adscriptionis in
cursibus. Studentes in schola secundaria aut superiore et duodeviginti annos aut
magis nati civitatis educativas adiumenti subventiones, Danice Statens
Uddannelsesstøtte sive SU nuncupatas, petere possunt, quae fixum pecuniarium
sustentaculum suppeditant, cata mense datum. Index Educationis Daniam loco sexto
decimo anno 2011 collocabat, fundatus mediis in scholae annis (adultorum) et
exspectatis scholae annis (puerorum).

Schola primaria Danice folkeskole nuncupatur. Scholae primariae frequentare
obligatorium non est, sed plerique Dani pueri scholae primariae intersunt per
annos decem, e sex annos natis usque ad sedecim annos natos. Quamquam ludum
litterarium frequentare obligatorium non est, educationem in ludi litterarii
gradu accipere per annos novem suppeditatur et suppeditari debet. Non sunt
examina finalia, sed scholae primariae discipuli probationem facere eligere
possunt, noveno gradu finito. Haec probatio obligatoria est si ulterior educatio
frequentanda est. Discipuli alternative privatae independenti scholae (Danice;
friskole) aut scholae privatae (Danice privatskole) interesse possunt, quae
ultima est schola haud penes communiales administrationes, talis schola
Christiana aut schola Valdorfiana.

Post graduationem in schola primaria, sunt complures educativas opportunitates;
Gymnasium STX (Danice Gymnasium STX) ponderi affigit in docenda humaniorum ac
scientiae mixtione, Programma Examinis Technici Superioris (Danice Højere
Teknisk Eksamen sive HTX) scientificas disciplinas attendit et Programma
Examinis Commercialis Superioris (Danice; Højere Handelseksamen sive HHX)
emphasin ponit in materiis de oeconomia. Examen Praeparatorium Superius (Danice
Højere Forberedelseseksamen sive HF) Gymnasio STX similis est, sed unum annum
brevius. Specificis professionibus, est educatio professionalis, quae iuvenes
laboribus in specificis occupationibus edocet, combinandis disciplina et
noviciatu.

Danica universitates et alia educationis superioris instituta internationalibus
studentibus oppotunitatum varietatem in obtinenda internationaliter agnita
qualificatione in Dania offerunt. Multa programmata Anglice doceri possunt, quia
lingua Anglica academica lingua franca in baccalaureatibus universitariis,
gradibus magistralibus, doctoratibus et programmatibus permutationis
discipulorum est.

Iuxta cum Suecia et Norvegia, Dania curationis medicae universalis systema
habet, cuius pecunia suppeditatur vectigalibus et haud socialibus
contributionibus. Huic systemati multa pecunia commmodatur localibus,
communialibus vectigalibus cum integratis aerariis et curationis medicae
comparationibus regionali gradu. Est praecipuissima responsalitatis area
localibus regionibus. Antiquorum amptorum dissimilia, regiones vectigalia
colligere nequeunt et diaconiae valetudinariae pecunia praecipue nationali
curationis salutis contributione 8% (Danice sundhedsbidrag) coniuncta cum
aerario et Gubernationis et communium suppeditatur. Dania 9,8% PDG in curatione
medica expendit. Exspectatio vitae in Dania est 78,6 anni et est unus medicus
pro 294 hominum in Dania.

Saeculo vicensimo, Dani quoque variis in technologiae campis innovavere. Danicae
societates in industria navium pondus habuere cum designatione maximarum et
efficientissimarum exceptotiorum navium in toto orbe terrarum, et Danici
ingeniarii ad motrorum MAN Diesel designationem attulere. In immaterialium ac
electronicae campo, Dania contribuit designationi atque fabricationi telephoni
gestabilis Nordici (Danice Nordisk mobiltelefoni), et nunc defuncta Danica
societas DanCall inter primas quae telephona gestabilia GSM evolvere fuit.

Danici ingeniarii ductores in praebendo diabetis curationis apparatu et
medicamentosis productis e societate Novo Nordisk sunt et, ex 2000, Danica
biotechnologiae societas Novozymes, mundani mercatus ductoria in enzymis primae
generationis in amylo fundato bioaethaboli, antesignani fuere in evolvendis
enzymis quae purgamenta in aethanol cellulosicum commutarent. Medicon Valley,
Regionem Oreundae (Danice Øresundsregionen; Suecice Öresundsregionen) inter
Silandiam ac Sueciam traiiciens, una apud maximas scientiarum vitalium catervas
in Europa est, quae magnum numerum societatum ad scientias vitae pertinentium et
investigatoria instituta intra minimam geographicam aream sita continet. Danici
immaterialium ingeniarii primas partes egerunt in aliquibus inter praecipuas
linguas programmandi: v.gr. Andreas Hejlsberg in Turbo Pascal, Delphi, C Sharp;
Rasmus Lerdorf in PHP; Berno Stroustrup in C++; David Heinemeier Hansson in Ruby
on Rails; Laurentius Bak, antesignanus in machinis virtualibus V8, MV Java,
Dart; physica Lene Hau, primus homo lucem sistens, quod adduxit ut
progrederentur informatica quantica, nanoingenaria et optica illinearis.

Dania, velut Scandinaviae vicinae, historice una inter socialiter
progressivissimas culturas in mundo fuit. Anno 1969, Dania prima civitas quae
pornographiam legalizavit fuit, et anno 2012, Dania suas leges de consortio
inscripto (Danice registreret partnerskab), quas primum mundana in historia
Dania anno 1989 introduxerat, in matrimonium generis neutri commutavit.
Modestia, tempestivitas et praesertim aequalitas ponderis aspectus Danici modi
vivendi sunt.

Astronomicae Tychonis Brahe (1546–1601) inventiones, neglectum Ludovici Augusti
Colding (1815–1888) famen de conservationis energiae principio et luculentae
Nicolai Bohr (1885–1962) contributiones ad physicam atomicam Danicorum
scientificorum rerum gestorum extensionem indicant. Ioannis Christiani Andersen
(1805–1875) fabellae pueriles, philosophica Severini Kierkegaard (1813–1855)
progymnasmata, Catharinae Blixen (cuius pseudonymum Isaac Dinesen) (1885–1962)
diegemata, Ludovici Holbergii (1684–1754), et densa, aphoristica Petri Hein
(1905–1996) poësis internationalem agnitionem commeruere, velut habuere Caroli
Nielsen (1865–1931) symphoniae. E medio decennio 200, Danicae pelliculae
internationalem attentionem attraxerunt, praesertim eae quae cum Dogmate 95
(Danice Dogme 95) consociantur, sicut Laurentii von Trier illae.

Danica cinematographia in annum 1897 regredit et e decennio 199 firmum
productionum agmen propter magnam pecuniae quantitatem a publico Instituto
Pellicularum Danico (Danice Det Danske Filminstitut) collocatam servavit.
Tertiae magnae interantionalis ponderis undae in Danica cinematographia eroticum
melodrama aerae mutae, incrementabiliter expliciti sexus pelliculae inter
decennia 197 ac 198 et, denique, Dogma 95 motus exeunte decennio 200 fuere.
Danicae pellicula ob suum realismum, religiosa moraliaque themata, sexualem
liberalitatem et technicam innovationem notae sunt. Dispositor scaenarum Carolus
Theodorus Dreyer (1889-1968) unus inter amplissimos incipientis cinematographiae
moderatores putatur.

Alii praeclari Dani dispositores Ericus Balling, popularium Olsen-banden
pellicularum creator; Gabriel Axel, Praemio Academiae laureatus propter Babettes
gæstebud pelliculam anno 1987; et Bille August, Praemio Academiae, Palmā Aureā
ac Globo Aureo laureatus propter Pelle Erobreren pelliculam anno 1988, sunt.
Modernā aerā, inter insignes moderatores in Dania sunt: Laurentius von Trier;
qui Dogma 95 pellicularum motum cocreavit; et multis praemiis laureati Susanna
Bier ac Nicolaus Winding Refn. Matthaeus Mikkelsen in toto orbe terrarum
egregius Danicus actor est, qui primas partes in pelliculis tali King Arthur,
Casino Royale, Danica Jagten et praesenti Statunitensi serie televisifica
Hannibal egit.

Danica media communicationis socialis et nuntiorum programmata penes paucas
magnas corporationes sunt. In impressis mediis, ambae societates JP/Politikens
Hus ac Berlingske Media maxima diaria Politiken, Berlingske Tidende ac
Jyllands-Posten et praecipua tabloidia B.T. ac Ekstra Bladet moderantur. In
televisione, publici tramites Danmarks Radio et TV 2 magnam spectatorum partem
habent. In radiophonia, Danmarks Radio paene monopolium habet, in praesenti
emittens per omnes quattuor promptas stationes FM, contendens solum cum
localibus stationibus. Praecipua media adhuc valde dominantia in Dania sunt, sed
portio Danorum interreti conexi ad nuntios constanter crescit.

Hafnia et eius multae periphericae insulae magnam popularium traditionum
varietatem habent. Orchestra Danica Regalis (Danice; Det Kongelige Kapel) inter
antiquissimas orchestras in mundo est. Danicus notissimus classicus compositor
Carolus Nielsen est, praesertim clarus propter suas sex symphonias et suum
Quincinium Aërophonicum, dum Pantomimus Regalis Danicus se specializat in Danici
choreographi Augusti Bournonville opere. Dani noti sunt velut musici iazenses et
Festum Iazense Hafniense (Anglice Copenhagen Jazz Festival) internationalem
famam assecutum est.

Victor Borge, comicus et musicus, mundanum honorem propter suas apparitiones in
scaena, radiophonia televisioneque per 60 annos consecutus est, per suam unicam
comoediae ac clavili canendi admixtionem.

Primis rockianae et beaticae diebus, Dani artistae rapide prosperiterque se huic
musicae generi aptavere et plebis favor iazensi decessit. Moderna musicae
popularis et rockicae scaena pauca praeclara nomina produxit, inter quae sunt
Aqua, Volbeat, D-A-D, Nekromantix, Dizzy Mizz Lizzy, The Raveonettes, Michael
Learns to Rock, Alphabeat, Outlandish, Efterklang, Medina, Oh Land, Kashmir, Mew
et Dúné. Laurentius Ulrich, gregis Metallica tympanator, factus est primus
Danicus musicus inductus in Atrium Famae Rockianae et Rollicae (Anglice Rock and
Roll Hall of Fame).

Recentius, anno 2013 Dania in Cantus Eurovisionis Certamen prodivit et vicit
Aemiliae de Forest carmine Only Teardrops. Anno 2014 Cantus Eurovisionis
Certamen habebitur in Dania.

Danica architectura firme Medio Aevo statuta est, cum primum Romanicae, postea
Gothicae ecclesiae et cathedrales totam per nationem subnascerentur. E saeculo
sexto decimo, Batavi et Flandrici designatores in Daniam ad melioranda nationis
fortalitia allati sunt, sed incrementabiliter ad construenda magnifica regia
castella et domos regias Renascentistico stylo. Per saeculum XVII, multae animum
commoventia aedificia Baroco stylo et capite et provinciis constructa sunt.
Neoclassicismus e Francia lente a nativis Danicis architectis adoptatus est qui
definiendi architecturalis styli partem incrementabiliter cepere. Productiva
Historicismi perihodos denique in Stylum Romanticum Nationalem confusa est.

Saeculum XX ad novos architecturales stylos adduxit inter quos: Expressionismus,
optime architecti Petri Gulielmi Jensen-Klint designationibus exemplificatus,
quae Scandinavicis laterum Gothicis traditionibus valde nisae sunt; et
Classicismus Nordicus, qui brevi plebis favori ineuntibus saeculi decenniis
fruitur. Decennio 197, Danici architecti talis Arno Jacobsen mudanam in scaenam
propter suam prosperrimam Functionalisticam architecturam intravere. Quod,
vicissim, in recentiora totius orbis terrarum summa opera evolvit, inter quae
sunt Georgii Utzon Theatrum Musicum Sydneianum) et Ioannis Ottonis von
Spreckelsen Magnus Arcus Defensionis (Francice Grande Arche de la Défense)
Lutetiae, et quae viam bituminavere hodierno Danicorum designatorum numero qui,
talis Biarconi Ingels, suam ob excellentiam et domi et peregre remunerantur.

Designatio Danica vox crebro in usu ad describendi Functionalisticarum
designationis ac architecturae styli medio saeculo XX evoluti et in Dania orti
est. Designatio Danica typice designationi industriali, supellectilibus et
domesticis obiectis applicata est, quae multis internationalibus praemiis
laureata est. Fabrica Porcellanica Regia (Danice; Den Kongelige Porcelænsfabrik)
clara propter operum fictilium qualitatem est quae producta toti orbi terrarum
exportat. Designatio Danica etiam bene cognita nota est, crebro consociata cum
insignibus in toto orbe terrarum designatoribus architectisque inter quos
Birgerus Mogensen (1914–1972), Finnus Juhl (1912–1989), Ioannes Wegner
(1914–2007), Arno Jacobsen (1902–1971), Paulus Kjærholm (1929–1980), Paulus
Henningsen (1894–1967) et Verner Panton (1926–1998). Georgius Jensen (1866–1935)
ob suam modernam argenteam designationem praeclarus est.

Inter alios famae designatores sunt Christianus Solmer Vedel (1923–2003)in
designationis industrialis campo, Ioannes Haraldus Quistgaard (1919–2008) in
culinariarum supellectilium ac rerum campo et Olaus Wanscher (1903–1985) qui
classicam appropinquationem supellectilium designationi habuit.

Primae litterae Danicae mythoi et laographia e saeculo X et saeculo XI sunt.
Saxo Grammaticus, plerumque primus Danicus scriptor consideratus, episcopo
Absaloni in historiae Danicae chronicis "Gesta Danorum" laboravit. Paululum
scitur de Danicis Mediaevalibus litteris. Cum Aevo Illuminationis venit
Ludovicus Holbergius cuius comoediae opera adhuc perficiuntur.

Exeunte saeculo XIX, litterae via afficiendae societatis visae sunt. Progressio
Moderna (Danice; Det Moderne Gennembrud) nuncupatus, hic motus a Georgio
Brandes, Henrico Pontoppidan (Praemio Nobeliano Litterarum laureato) et Ioanne
Petro Jacobsen commendatus est. Romanticismus egregium scriptorem poëtamque
Ioannem Christianum Andersen affecit, notum propter suas narratiunculas ac
fabellas pueriles, inter quae, v.gr., Anaticulus informis, Sirenella et Regina
Nivis. In recenti historia Iohannes Gulielmus Jensen etiam Praemio Nobeliano
Litterarum laureatus est. Catharina Blixen propter suas mythistorias ac
diegemata praeclara est. Alii Danici celebres scriptores Gustavus Wied,
Gulielmus Heinesen, Martinus Andersen Nexø, Petrus Hein, Ioannes Scherfig,
Nicolaus Rifbjerg, Dan Turèll, Tove Ditlevsen, Inger Christensen et Petrus Høeg
sunt.

Danica philosophia longam traditionem velut philosophiae Occidentalis partem
habet. Fortasse praecipuus Danicus philosophus Severinus Kierkegaard,
exsistentialismi Christiani creator, fuit. Severinus Kierkegaard paucos asseclas
habuit, inter quos Haraldus Høffding, qui postea suam per vitam mutavit et se
positivistico motui iunxit. Inter alios Severini Kierkegaard asseclas sunt
Ioannes Paulus Sartre, cuius animum percussere Severini Kierkegaard conspectus
de individuo, et Roluo May, qui adiuvit ad creandam psychologiam humanisticam.
Alius Danicus illustris philosophus Nicolaus Fridericus Severinus Grundtvig est,
cuius philosophia novam nationalismi haud aggressivi formam in Dania genuit et
cuius theologica ac historica opera ponderis sunt.

Dum Danica ars per saecula in Germania et in Nederlandia mominibus affecta est,
saeculorum XV et XVI opera tectoria in ecclesiis, quae in multis antiquioribus
nationis ecclesiis videri possunt, particularis attentionis sunt quia typico
nativorum Danicorum pictorum stylo picta sunt.

Aetas Aurea Danica (Danice; Den danske guldalder), primo saeculi XIX dimidio
coepta, nova nationalismi ac romanticismi sensatione inspirata est.
Christophorus Gulielmus Eckersberg non solum productivus artista ipse fuit sed
etiam in Regia Academia Pictorum, Sculptorum Architectorumque (Danice; Det
Kongelige Danske Kunstakademi) docuit ubi inter eius studentes sunt praeclari
pictores velut Gulielmus Bendz, Christianus Købke, Martinus Rørbye, Constantinus
Hansen et Gulielmus Marstrand. Bertelis Thorvaldsen sculptura etiam ponderis
fuit hanc per perihodon.

Anno 1871, Holger Drachmann et Carolus Madsen Tastrem (Danice Skagen) extremo
Cimbriae Septemtrione visere ubi unam inter Scandinaviae prosperrimas artistarum
colonias rapide construxere quae se in Naturalismo ac Realismo specializavit
potius quam traditionali in appropinquatione cui Academia favebat. A Michaele et
eius uxore Anna hospitatis, cito eis se iunxere Petrus Severinus Krøyer, Carolus
Locher et Laurentius Tuxen. Omnes pingendorum naturalium circumiectorum ac
localium hominum partem cepere. Similia momina in Fionia cum Pictoribus Fioniae
(Danice Fynboerne), inter quos Iohannes Larsen, Fridericus Syberg ac Petrus
Hansen sunt, et in insula Boringia cum Schola Pictorum Boringiae, ubi Nicolaus
Lergaard, Christianus Iversen ac Olaus Høst sunt, evoluta sunt.

Danica photographia e magna participatione attentioneque in artis principiis
anno 1839 usque ad considerabilem celeberrimorum Danorum numerum in hodierno
photographiae mundo progressa est. Praecursores tales Matthaeus Alstrup et
Georgius Aemilius Hansen rapide crescenti professioni per ultimum saeculi
undevicensimi dimidium viam bituminavere dum et artis et preli photographi
internationaliter agnitas contributiones fecerunt. Hodie Danici photographi
tales Astrid Kruse Jensen et Iacob Ave Sobol activi et domi et peregre sunt,
praecipuas expositiones in toto orbe terrarum participantes.

Modernae artis collectiones singulariter attractivis locis in Museo Ludoviciana
Modernae Artis (Danice Louisiana) Hafniae Septemtrione et in Museum Artis
Modernae ARS (Danice KUNSTEN) Alburgi fruuntur. Inter celebres artistas
Neoexpressionista Petrus Kirkeby, Tal R cum suis feris ac multicoloribus
picturis, Olai Eliasson spatiales expositiones et Iacobi Hein apparatus sunt.

Danica coquina, velut aliarum Nordicarum nationum et Germaniae Septemtrionalis,
praesertim in carne et pisce consistit. Quae ex agriculturali nationis
praeterito, eius geographia et eius longarum frigidarumque hiemum climate
defluit. Cum 145,9 kg (321,7 lb) carnis per capita consumpta anno 2002, Dania
maximam carnis consuptionem per capita cuiuslibet nationis in mundo habet.

Aperta pastilla farta, butyrartus (Danice smørrebrød) nuncupata, quae in sua
basica forma usitata prandii vectura sunt, nationalis specialitas consierari
possunt ubi subtilium elementorum varietate parantur et ornantur. Calidi cibi
traditionaliter consistunt e carpiis, inter quae fricadellia sive Danica
colyphia (Danice frikadeller); aut e substantialioris carnis piscisque ferculis,
inter quae flaescestegum (Danice flæskesteg) sive assum suillum per suillam
adipem aut asellus elixus (Danice kogt torsk) cum sinapis liquamine et
ornamento. Dania propter cervisias Carlsberg ac Tuborg et propter aquam vitae
(Danice brændevin) ac amaram potionem (Danice bitter) nota est, quamquam
importatum vinum plebis favorem assequitur.

Danici coqui, continentalibus praxibus inspirati, recentibus annis innovativam
subtillimorum ferculorum seriem in localibus magnae qualitatis productis
fundatam evolvere. Velut resultatio, Hafnia et provinciae nunc considerabilem
valde praeclarorum popinarum numerum habent, quarum aliquot stellis Michelinicis
laureatae sunt.

Disportus populares in Dania sunt et cives amplam eorum varietatem participant
et vident. Disportus nationalis pediludium est. Dania se sexiens inter annos
1984 et 2004 in Certamine Europaeo Pediludii qualificavit et Certamen anno 1992
vicit. Inter alias significativas res gestas est Certamen Confoederationum FIFA
anno 1995 vincere et Certaminis Mundani Pedilusorii proēmitelicon anno 1998
attingere. Inter insignes Danicos pedilusores Petrus Schmeichel, "Optimus
Ianitor in Mundo" annis 1992 ac 1993 nominatus, et Michael Laudrup, optimus
omnium temporum Danicus pedilusor ab Unione Ludi Follis Danica (Danice Dansk
Boldspil-Union) anno 2006 nominatus, sunt.

Recentibus annis, Dania velut potens birotatoria natio maxime affecit, cum Berno
Riis Circuitum Franciae anno 1996 vicisset et Michael Rasmussen Regis Montium
statum in Circuitum Franciae annis 2005 ac 2006 attigisset. In motocyclismo
catadromi Dania complura certamina mundana vicit, inter quae Certamen Mundanum
Motocyclismi Catadromi annis 2006 ac 2008.

Inter alios populares disportus sunt pilamalleus, qui praecipue popularis inter
seniores cives est; teniludium, in quo Dania prospera professionali gradu est;
harpastum, cuius Unio Harpasti Danica (Danice Dansk Rugby Union) ab 1950
originem trahit; remigium, ubi Dania in ponderis levis remigio specializatur et
imprimis praeclara est propter suos poderis levis quattuor sine praefecto, cum
clipea aurea sex ac clipea argentea duo in Certamine Mundano et clipea aurea
tria ac clipea aerea in Olympiis assecuta esset; et aliquot disportus aulares,
praeprimis pennaludium, manufollium, teniludium mensale ac gymnastica, in quorum
quibusque Dania Certamina Mundana et Olympica clipea tenet. Numerosae Daniae
actae et vici recreationis popularia loca piscationi, piraguismo caudicae,
piraguismo cayachianae ac multis aliis aquae disportibus sunt.

E Kalendis Ianuariis 2012, Turma Manufollica Nationalis Danica (Danice; Danmarks
håndboldlandshold) praesens regens Europaeus campio est. Turma masculina
medalias quinque, clipea aurea duo (annis 2008 ac 2012) et aerea tria (annis
2002, 2004 ac 2006) consecuta est, quod est maxima victoria in Europaeorum
Certaminum historia.

Ad pugilationem etiam animum Dania attendit. Michael Kessler "Bellator
Viccingus" praecipua icon in pugilationis campo factus est. In suo professionali
curriculo, primatum 46-3 cum 35 victoriis ictu ultimo confecto habet. Michael
Kessler quinquiens campio mundanus, cum Consociationis Pugilationis Mundanae
titulum additionaliter bis habuisset et campionatum ponderis supermedii
Consociationis Pugilationis Mundanae etiam bis vicisset. Michael Kessler quoque
gregis Volbeat carmini "Warrior's Call" basis est.



https://la.wikipedia.org/wiki/Aqua

Aqua, chemice oxidum hydrogenii et hydrogenium oxydatum rite appellata, est
compositum chemicum cuius formula chemica est H2O. Molecula aquae ex singulo
oxygenii et binis atomis hydrogenii a vinculis covalentibus coniunctis constat.
Aqua in temperatura et pressione ambientibus normativis est liquidum (aqua sensu
stricto), sed in Tellure saepe coexsistit cum glacie (suo statu solido) et
vapore aquoso vel vapore (suo statu gaseoso). Aqua etiam habere potest statum
crystallum liquidum prope superficiebus hydrophilis?.

Aqua nec odorem nec saporem habet; color vero est caeruleus pallidus, quem
adspici potest magnitudinibus altis aquae velut in mari. Ad aquam obtinendam
chemice puram, necesse est agere variis technicis physicis purgationis quoniam
aqua in se substantias plurimas, immo gasia, solvere potest.

Tegit ultra duas partes telluris aqua, et aqua est dimidium massae corporum
animalium. In Tellure abundans, aqua plane substantia ubicumque in biosphaera
invenitur (quamquam solum 0.022% massae designat). Basis et fundamentum vitae
est aqua, absque ea neque homines neque animalia neque plantae vivere possunt.
Aqua etiam est basis liquorum plurimorum.

Aqua liquida in maribus, fluminibus, lacubus, et aliis locis reperitur. In statu
solido nivem aut glaciem efficit cum temperatura sub 0° C sit; quod fit, exempli
gratia, tempore hiberno vel in culminibus montium altissimorum. In modo autem
gasii invenitur in atmosphaera terrestri in formis vaporis aut nubium in caelo
formatis.

Dissociatio aquae est reactio equilibralis. Aqua dissociatur in ionta hydronium
et hydroxidum.

2 H 2 O   ↽ ⇀   H 3 O + + O H − {\displaystyle 2H_{2}O~_{\leftharpoondown
}^{\rightharpoonup }~H_{3}O^{+}+OH^{-}}

Pindari carmen Olympicum primum hoc modo incipit: ἄριστον μὲν ὕδωρ 'aqua ut est
optima'. Cicero in oratione pro M. Caelio Rufo A. Claudium Caecum personat qui
censetur dicere ad Clodiam, "Ideo aquam adduxi ut ea tu inceste uterere, ideo
viam munivi ut eam tu alienis viris comitata celebrares?" (Cic. Cael. 34). "In
aqua scribere" significat mentiri, ut apud Catullum:

E vocabulo aqua et nominibus locorum appellationes aquaeductuum compositae sunt,
inter quas Aqua Appia.

Numerus pluralis aquae addita appellatione est nomen multarum urbium, quae ob
usum salubrium aquarum Romanis antiquis acceptae erant. Erant eiusmodi aquae in
Italia, Gallia, Germania, Helvetia, Anglia, Africa. Ab hodiernis complurium
talium urbium nominibus appellationes Latinae adhuc animadverti possunt.



https://la.wikipedia.org/wiki/Polonia

Polonia (Polonice: Polska), publice Res publica Polonica (Rzeczpospolita
Polska), est civitas sui iuris in Europa Media sita, quae a Germania ad solis
occasum, Cechia et Slovacia ad meridianum, Ucraina, Ruthenia Alba, et Lithuania
ad solis ortum, atque Mari Baltico et Regione Kaliningradensi Russiae ad
septentriones cingitur.

Polonia quingentos annos res publica est. Varsoviae in capite, praeses
(prezydent), rectio (rząd), et parlamentum (duplex cameralis) (Sejm i Senat)
resident. Res publica ad Unionem Europaeam a die 1 Maii anno 2004 pertinet.

In Media Europa, inter Germaniam ab occidente, Cechiam, Slovaciamque ab austro,
Rutheniam Albam Ucrainamque ab oriente, a borea Lituaniam, Russiam Mareque
Balticum ponitur.

In Polonia sunt quinque grandes terrae historicae: Polonia Maior (Wielkopolska),
Polonia Minor (Małopolska), Silesia, Galicia, Masovia (Mazowsze), Pomerania
(Pomorze) et Cassubia. Nunc Polonia in 16 palatinatus seu Vaivodatus
(województwa) divisa est; palatinatus seu vaivodatus in 279 castellanias
(powiaty); castellaniae in 2478 communia (gminy).

Polonia die 31 Decembris 2005 38 157 000 civium habere censa est. Fere omnes
eorum Poloni sunt; praeterea nonnulli Germani nec non Ucraini, Rutheni Albi et
alii. Secundum religionem, tantum 34 217 000 Catholici sunt; 507 000—Orthodoxi;
128 000—Testes Iehovae; 78 000—Lutherani.

Phytogeographice, Polonia ad provinciam Europae Mediae Regionis Circumborealis
intra Regnum Boreale pertinet. Secundum World Wide Fund for Nature, terra
Polonica in tres oecoregiones dividi potest: mixtas silvas Balticas, mixtas
silvas Europaeas Medias, et coniferas silvas montanas Carpathianas.

Multa animalia quae in aliis Europae partibus emortua sunt iam in Polonia
exstant, sicut Bison bonasus in silvis antiquis Bialowiezae et Podlachiae. Aliae
tales species sunt Ursus arctos in Bialowieza, Tatris, et Beskidis; Canis lupus
et Lynx lynx in variis silvis; Alces alces in Polonia septentrionali; et Castor
fiber in Masuria, Pomerania, et Podlachia.

In silvis adsunt animalia venationis, sicut Cervus elaphus, Capreolus capreolus,
et Sus scrofa. In Polonia orientali sunt silvae antiquae, sicut Bialowieza, quae
nondum ab hominibus excisae sunt. Etiam adsunt magnae regiones silvestres in
montibus, Masuria, Pomerania, Terra Lubuszana, et Silesia Inferiori.



https://la.wikipedia.org/wiki/Canada

Canada (-ae, f.) sive raro Canadia est civitas sui iuris in America
septentrionali sita, spatio secunda maxima mundi post Russiam. In rebus
politicis, civitas est monarchia constitutionalis, foederatio ex decem
provinciis et tribus territoriis consistens, quae anno 1867 per legem
confoederationis constituta est.

Caput est Ottava, sedes parlamenti, gubernatoris generalis, et primi ministri.
Urbs numerum incolarum Toronto (cum amplius quinque milionibus incolarum), Monte
Regio (cum amplius tribus), Vancuverio (cum circa duobus milionibus) et Calgaria
(cum circa milione) superatur. Etiam circa dimidium millionis incolarum superant
Edmundopolis, Vinnipega, Quebecum urbs, Hamiltonium.

In principiis, antiquarum coloniarum ad Franciam et Britanniarum Regnum
pertinentium foedus, quamobrem Canada Francophoniae et Consortionis Populorum
sodalis, praeter alias internationales consociationes velut Consociationem ex
pacto Atlantico Septentrionali. Canada duas habet linguas publicas: Anglicam et
Francogallicam; hac ultima Quebecum praesertim utitur. Parlamentum praecipue a
quattuor principalium factionum sodalibus formatur, quarum Factio Liberalis
praecipua per plerosque ultimos annos fuit, etenim naturalis factio dominativa
appellatur.

Civitatibus Foederatis Americae meridie et occidenti (Alascae, cum qua longam
amicitiam fecit) finitima est. Groenlandia (Danica possessio) et insulae Sancti
Petri et Miquelonensis (Francicae) quoque prope sunt.

Primi fines Canadae incoluerunt gentes aboriginales, hodie Primae Nationes
dictae, vel ita a deo suo dispositi (ut ab ipsis traditur) vel ab Asia per
pontem terrenum Americam circa 10 000 a.C.n. ingressi. Plurimas civitates hic
floruisse, occidisse, bellavisse tot per saecula credere licet, vatibus haud
carentes sacris, sed in historias hominum rare memoratas. Plurimae exstant,
inter quas gens Irocica, Creea, Haida.

Vicingi Leivo Erici filio duce partem Terrae Novae circa annum 1000 invenerunt,
quam Vinlandiam appellaverunt breviterque Ansam Pratensem incoluerunt; denique
fame sitique depulsi sunt et in Islandiam regressi.

Post Vicingos, exploraverunt litus Atlanticum Canadae Ioannes Cabottus (anno
1497) et Iacobus Cartier (annis 1534–1542), hic pro rege Francorum, ille pro
rege Anglorum. Cartier urbem Hochelagae visitavit coloniamque prope urbem
Stadaconae condidit, cui nomen Quebeci dedit. A civibus Stadaconae nomen traxit
Canada, nam lingua Irocica Kanata significat 'villa' vel 'vicus', quo nomine
cives urbem suam designaverunt; Cartier tamen, linguae Irocicae inscitus, hoc
nomen false regionem totam significare putavit.

Coloniae a Cartier successoribusque suis positae, et in ripis Fluvii Sancti
Laurentii et in litoribus orientalibus Americae Septentrionalis, nomine Novae
Franciae creverunt. Incolae huius civitatis agros colebant, plurima commercia
cum indigenis habebant (praecipue ut pelles emerent), nonnulla bella cum septem
nationibus Confoederationis Irocicae gerebant.

Britannicae coloniae in Atlantico litore et Sinu Hudsoniano et in tredecim
coloniis Civitatum Foederatarum faciendis conditae sunt. Pugna pro territorio et
novi continentis dominio in variis bellis per saecula duodevicensima et
undevicensima erupit. Francia territoria progressive? amisit, et denique
Canadense territorium anno 1763, sub Foedere Lutetiae, quod totum Canadense
territorium Britannicam coloniam fecit.

Post Bellum Libertatis Civitatum Foederatarum, milia Britannorum Imperio
fidelium tredecim colonias reliquerunt ut Septentrionalibus Britannicis coloniis
libertatem non declarantibus considerent, praecipue in Terra Nova, Nova Scotia,
Quebeco, et Insula Principis Eduardi. Ut fideles acciperentur, Britannica
gubernatio colonia Novi Brunsvici anno 1784 creavit, et Quebecum in provincias
anno 1791 duas divisit: Canadam Superiorem et Inferiorem (sive Canadam
Orientalem et Occidentalem, hodie Ontarionem et Quebecum).

Bellum anni 1812 inrupit cum vires Civitates Foederatae Americae impetum in
Britannicas vires fecerunt ut Britannicum dominium in America Septentrionali
minueretur. Aprile anni 1814 urbem Eboraci (hodie Torontum) usserunt; Britanni
vicissim urbe Vasingtonia per impetum atrocem usta Augusto anni 1814
responderunt. Bellum Foedere Gandavensi Decembre anni 1814 obsignato finitum
est.

Duae provinciae Canadenses (Orientalis Occidentalisque) in Provincia Canadensi
anno 1840 coniunctae sunt, ut Francicos Canadenses assimilare conarentur.
Postquam Civitates Foederatae Americae lineam parallelam 49 Septemtrionalem
fines cum territorio nominato America Septemtrionali Britannica acciperent,
Britannica gubernatio Provinciam Columbiam Britannicam anno 1848 constituit.
Decennium Provinciam Canadae secutum expeditiones misit ut septentriones
explorarent dominiumque Terrae Ruperti caperent, quae Societas Sinus Hudson et
Arctici administrabatur.

Inter annos 1864 et 1866, Americae Septemtrionalis Britannicae politici tres
congressus fecerunt quorum propositum unionem foederalem creare erat. Kalendis
Iuliis anni 1867, tres coloniae, Canada, Nova Scotia, et Novum Brunsvicum ius
regale constitutioni (British North America Act) acceperunt, cum qua Dominium
Canadae creatum est. Vox Confoederationis Canadensis ad hanc trium provinciarum
coniunctionem attingit. Alia territoria et coloniae Britannicae cito ad
confoederationem coniuncta sunt. Anno 1880 Canada omnibus hodiernis provinciis,
exceptis Terra Nova et Labradore, coniunctis anno 1949, iam formabatur.

Anno 1919, Canada sodalis Societatis Civitatum facta est, et anno 1926 suas
coniunctiones cum rebus exteris per Declarationem Balfourianam omnino temperata
est. Anno 1931, Statutum Vestmonasterii ut nullum decretum Parlamenti Britanici
validum esset sine consensu Canadensium civium confirmavit (die quae principium
libertatis Canadensis habetur). Appellationes ad consilium iudiciale Britannicum
anno 1949 finitae sunt. Denique propria constitutio creata est (in actu
constitutionis repatriatione nominato), cum Britannica gubernatio Decretum
Canadae anno 1982 sanxit, libertatem Canadae constituens, quamquam dux civitatis
Britannicae agnoscitur et civitas ad Consortionem Populorum Britannicorum
pertinet.

Motus pro summa potestate Quebeci ut foederalis gubernatio duae plebis scita
convocaret, anni 1980 et anni 1995, cum 60 centesimis et 50.6 centesimis contra
provinciae libertatem fecit. Etiam decenniis 197 et 198, Frons Liberationis
Quebeci dissimiles actiones violentas libertatem Quebeci vindicantes ordinavit.

Canada est foederatio sub systemate democratico parabolamentarioque et monarchia
constitutionali, cuius dominatrix monarcha est Elizabeth II Regina, dux
Civitatis Canadensis, titulo Reginae Canadae. Exsequitur praecipua ducis
civitatis iura exsequitur gubernator generalis, qui generaliter politicus
pensione fruens aut alius Canadensis excelsus a regina cum consilio primi
ministri Canadensis nominatus est. Gubernator generalis haud factionalis figura
cuius munus regiam adsensionem propositis legis emissis a Camera Communium et
Senatu dare est, legendis locutionibus solii, obsignandis documentis civitatis,
sollemniter aperiendis claudendisque parabolamenti sessionibus, et solvendo
parabolamento ut comitia convocentur si opus sit. Tam gubernator generalis quam
regina parvam veram potestatem habent quia creberrime sub ducis gubernationis,
primi ministri, adsessione agunt.

Sollemniter nominat gubernator generalis primum ministrum, saepissime dux
factionis cui est maximus scamnorum numerus in Camera Communium. Primus minister
vicissim ministrorum consilium electum conventione inter sodales factionis primi
ministri in Camera Communium aut Senatu nominat.

Gubernationis legisfer ramus, Parlamentum, duas cameras habet: Camera Communium,
cuius sodales democratice eliguntur, et Senatum, cuius sodales nominantur.
Comitia Camerae Communium a gubernatore generali cum commendatione primi
ministri, secundum suum arbitrium, convocantur, sed ante quinquennii periodum
post ultima comitia evenienda sunt. Foederale Parabolamentum leges ferre solum
de illis areis Constitutione indictis potest.

Sunt in Canada tres politicae factiones praecipuae: Factio Liberalis Canadae
(medii), Factio Conservativa Canadae (dextrae), et Nova Factio Democratica
(laevae). Factio Liberalis Canadam per 32 ultimorum 42 annorum gubernavit. Alia
factio quae gubernavit est Factio Conservativa Progressistica et sua decessoria
Factio Conservativa. Factio Conservativa Progressistica Foederi Canadensi
sociatur ut Factio Conservativa Canadae, Decembre anni 2003 formetur.

Canada foederatio decem provinciis et tribus territoriis componitur; etiam
disponitur in regiones. Canada Occidentalis in Columbia Britannica et Campis
(Alberta, Saskatchewan, Manitoba) consistit. Canada Media in Quebeco et
Ontarione consistit. Canada Atlantica in tribus Provinciis Maritimis (Novo
Brunsvico, Insula Principis Eduardi, Nova Scotia) consistit, praeter Terram
Novam et Terram Laboratoriam. Canada Orientalis ad Canadam Mediam et Canadam
Atlanticam iunctas refert. Tria territoria (Yukon, Territoria
Septentrio-occidentalia, Nunavut) Canadam Septemtrionalem constituunt.
Provinciae magnum autonomiae gradum e foederali gubernatione, territoria aliquid
minus habent. Singula provincialia et territorialia symbola.

Provinciae plerumque Canadensium socialium programmatum (velut curationis
medicae, educationis, opitulationis) responsales et iunctae magis ingressum
pecuniarium conligunt quam foederalis gubernatio, fere structura singula inter
foederationes in mundo. Sua impensoria potentia utens, foederalis gubernatio
civitatis rationes in provinciis initiare potest, velut Legem Canadensem de
Sanitate; provinciae illas optare possunt, sed vix reapse faciunt. Mercedes
aequationis federali gubernatione fiunt ut prudenter uniformes rationes
diaconiarum et tributorum provideri inter opulentiores et pauperiores provincias
firmentur.

Singulae provinciae singulas unicamerales, electas legislaturas a primum
ministrum (Anglice premier; Francogallice premier ministre), eodem modo quam
primo Canadae ministro selecto, ductas habent. Singula provincia etiam singulum
vicarium gubernatorem (Anglice lieutenant-governor; Francogallice
lieutenant-gouverneur) reginam repraesentantem analogum gubernatoris generalis
habet. Vicarius gubernator de commendatione primi Canadae ministri nominatur,
sed cum crescentibus quantitatibus consiliorum provincialium gubernationum
recentibus annis.

Canada iniquissimum litus habet, cum multis insulis magnitudinis, velut Insula
Baffin, Insula Victoria, Insula Ellesmere, Insula Banks; Terra Nova ante litus
Atlanticum et insula Vancuveria ante Pacifici litus est. Plane paralleli huius
litoris Montes Saxosi se erigunt qui in monte Logan (6 050 m) prope fines
Alascanos culminant; paralleli litoris Atlantici Septemtrionales stapides
Appalachianorum sunt. Reliquum civitatis nominato Scuto Canadensi, saxeo pulpito
copioso materiarum primarum, et silvis latis et pratis fecundis formatur.

Principalia flumina sunt Mackenzie et Sanctus Laurentius. Cum Civitatibus
Foederatis partitur quattuor ex quinque Magnis Americae Septemtrionalis Lacubus
Superiorem, Huronorum, Eriarum, Andiatrocum; alii magni Canadenses lacus sunt
Magnus Lacus Ursorum, Magnus Lacus Sclavorum, lacus Vinnipega. Aliud flumen
notior est propter casus aquarum quam propter se ipsum: Niagara et suae aquae
cadentes.

Canada est technologice progressa? et industrializata civitas. Quarta mundi
civitas secundum Indicatorium Decursus Humani Consociationis Nationum (anno
2004) post Norvegiam, Sueciam, Australiam, et valde autosufficiens? in eo quod
attinet ad energiam, ob lata deposita carburantium fossilium, generationem
energiae nuclearis et vim hydroelectricam est. Sua oeconomia usitate in
commercio et copia opium naturalium fundata est. Quamquam moderna Canadae
oeconomia nuper multo diversificata? est, opium naturalium usus ponderis vis
motoria multarum regionalium oeconomiarum adhuc est.

Canada est pars Foederis Liberi Commercii Americae Septemtrionalis, iuxta cum
Civitatibus Foederatis et Mexico. Sui principales socii commerciales sunt hae
duae civitates et Res publica popularis Sinarum.

Canadensis anni 2011 census in tota civitate 33thinsp;476 688 incolarum
computabat. Incolarum incrementum immigrationi et, minore modo, naturali
incremento debetur. Circa tres quartas Canadensium partes in 150 chiliometris
(90 milia passuum) e finibus Civitatum Foederatarum colunt. Similis proportio
areas urbanas? in Andro inter Stenopolem et Vindesorium (notabiliter in Maiore
Solea Aurea Torontum et aream, Montem Regium et Ottavam includente), in
Continente Columbiae Britannicae (quae in regione Vancuverium circumdante
consistit) et in Andro inter Calgariam et Edmundopolem in Alberta densatas
colit.

Secundum censum anni 2001, triginta quattuor ethnici globi sunt, cum saltem
100 000 hominum singuli, sum? 83% incolarum se Caucasios declarantium. Maximus
ethnicus globus est Anglus (20.2%), quem Francogallicus (15.8%), Scoti (15.1%),
Hibernii (12.9%), Theodisci (9.3%), Italiani (4.3%), Sini (3.7%), Ucraini
(3.6%), et Primae Gentes (3.4%) sequuntur; 40% respondentium suam ethnicitatem
"Canadensem" identificat.? Canadenses aborigines incolae fere bis rapidiores
quam Cabnadiensis media augent. Anno 2001, 13.4% incolarum ad haud autochthones
allophylos visibiles pertinebant.

Anno 2001, 49 centesimae Vancuveriensium et 42.8 centesimae Torontanorum
allophyli visibiles erant. Martio anni 2005, Rationarium Canada (Anglice
Statistics Canada; Francice Statistique Canada) haud Europaeae originis homines
pleriquos Toronti et Vancuverii circa annum 2012 constitutos esse proiecit.
Secundum Rationarii Canadae praevisiones, allophylorum visibilium in Canada
numerus circa annum 2017 duplicari exspectatur. Scheda interrogatoria anno 2007
facta propemodum unum quorumque quinque Canadensium (19.8%) natum esse in aliena
patria revelat. Fere 60% novorum immigrantium ex Asia (incluso Oriente Medio)
proveniunt.

Pluralismi religiosi favor praecipua pars Canadensis politicae culturae.
Secundum anni 2001 censum, 77.1 centesimae Canadensium se Christianum
identificat quorum, Catholici maximum circulum (43.6% Canadensium) constituunt.
Principalis Protestantica denominatio Ecclesia Unita Canadensis est. Circa 16.5
centesimae Canadensium nullam religiosam affiliationem declarat, et relictum 6.3
centesimae affiliatur ad alias religiones haud Christianas, quarum praecipua
Religio Islamica cum 1.9 centesimis incolarum et postea Religio Iudaica cum 1.1
centesimae est.

Canadensia provinciae et territoria responsalia? educationis sunt. Singulum
systema simile est sed singulem regionalem historiam, culturam et geographiam
ostendit. Obligatoriae scholae aetas de quinto aut septimo anno usque ad decimum
sextum aut decimum octavum annum extenditur, quod adultae alphabetizationis
indici 99 centesimas contribuit. Postsecundaria educatio a provincialibus et
territorialibus gubernationibus etiam administratur, pecuniam publicam
praebentibus; foederalis gubernatio additionalia investigationis concessa, mutua
studentium et stipendia administrat. Anno 2002, 43% Canadensium inter 25 et 64
annos natorum postsecundariam educationem habuere; eis inter 25 ad 34 annos
natis postsecundaria eruditio 51 centesimas attingit.

Sunt Canadae duae linguae publicae, lingua Anglica et lingua Francogallica.
Publicus Bilinguismus in Canada lex est, in Charta Canadensi Iurum et
Libertatum, Lege Linguarum Publicarum, et Regulationibus Linguae Publicae
definitus; quae a Curatore Linguarum Publicarum applicantur. Linguae Anglica et
Francogallica eundem statum in foederalibus tribunalibus, in Parlamento, et in
foederalibus institutis habent. Homines ius, si postulatio sufficiens est,
foederalis gubernationis diaconiarum seu Anglice seu Francogallice accipiendarum
habent et publicae linguae allophylli praestatas? suas proprias scholas in
omnibus provinciis et territoriis habent.

Anglica et Francogallica linguae patrii sermones 59.7 centesimae et 23.2
centesimae incolarum proprie, et linguae fabulatissimae? domi a 68.3 centesimae
et 22.3 centsimae incolarum sunt. Fere 98.5 centesimae Canadensium Anglice et
Francogallice utuntur (67.5% Anglice solum loquitur, 13.3% Francogallice solum
loquitur, et 17.7% ambabus loquitur). Communitates Linguarum Sollemnium Anglicae
et Francogallicae, Prima Lingua Sollemnis Locuta definitae, 73 centesimas et
23.6 centesimas incolarum proprie constituunt.

Quamquam 85 centesimae Francophonorum Canadensium Quebecum colit, substantiales?
Francophoni circuli in Ontarione, Alberta et Meridionali Manitoba, cum Acadiis
incolis in Septemtrionalibus et Notorientalibus partibus Novi Brunsvici 35
centesimae provinciae hominum constituentibus, quoque et cum concentrationibus
in Notoccidentali Nova Scotia et in Insula Promontorii Armoricani. Ontario
maximum Francophonum circulum extra Quebecum habet. Charta Linguae
Francogallicae in Quebeco linguam Francogallicam unam sollemnem in Quebeco
facit, et Novum Brunsvicum una provincia sollemnis bilinguismi affirmationem in
constitutione habens est. Aliae provinciae linguas sollemnes ut tales non
habent, sed Francogallica lingua disciplinae, in tribunalibus, et aliis
gubernationis diaconiis iuxta cum Anglica utuntur. Manitoba, Ontario et Quebecum
Anglice et Francogallice in provincialibus legislaturis loqui permittunt et
leges in ambabus linguis promulgantur. In Ontarione lingua Francogallica aliquid
legalis status habet sed omnino cosollemnis non est. Aliquae aboriginales
linguam publicam in Territoriis Septemtrio-Occidentalibus statum habent. Lingua
Inuktitut maioritaria lingua in Nunavut et una ex tribus linguis in territorio
sollemnium? est.

Haud publicae linguae ponderis sunt in Canada, cum 5 202 245 hominum una earum
sermonem patrium enumerantium. Nonnulli significantes haud publici sermones
patrii linguam Sinicam (853 745 ut primo sermone loquentium), linguam Italianam
(469 485), lingua Theodiscam (438 080), et linguam Puniabicam includunt.



https://la.wikipedia.org/wiki/Portugallia

Portugallia vel Portugalia, sive Lusitania, (Lusitane Portugal) est civitas sui
iuris in Europa Occidentali et in paeninsula Iberica sita, ad septentriones et
orientem Regno Hispanico, ad occidentem et meridiem versus Oceano Atlantico
finitima. Una cum insulis Azorum Materiisque in Oceano Atlantico sitis, quae
regiones autonomae sunt, 91 391 chiliometrorum quadratorum aream amplectitur. Ab
Olisipone, civitatis capite, in occidentem versus Promunturium Ophiussal situm
est, quod est extremus continentis Europaeae locus.

Nomen Portugalliae a portu Romano nomine Portus Cale repetit. Medio aevo Portus
Cale in Portucale, postea in Portugale profectum est, ex quo forma Latina
Portugallia. Initio (saeculis septimo octavoque), hac appellatione sola terrae
pars septentrionalis notata est, scilicet regio inter flumina Durium et Minium.

Lusitania erat provincia Romana ab Augusto condita. Caput erat Emerita Augusta.
Provincia per australem hodiernae Portugalliae partem usque ad Durium ac
Extremaduram Hispaniae pertinuit. A Renascentia litterarum incipientes
scriptores, inprimis poetae, voce pro Portugallia utuntur, ut puta Ludovicus
Camonius, qui Lusiadas conscripsit.

Portugalliam iam ante 500 000 annos inhabitatam esse arbitrantur. Antiquissima
ossa humana ibi inventa hominum Neanderthalensium sunt, qui ante fere 100 000
annos in Portugallia vixerunt. Petroglyphae aetatis lapideae, quae inter
gravissimas orbis terrarum numerantur, in Parque Arqueológico do Vale do Côa et
in Pedra da Escrita videri possunt. A 800 a.C.n. Phoenices in Algarbia loca
munita ad mercaturam tuendam instituerunt. A sexto usque ad tertium saeculum
a.C.n. Celtae immigraverunt, qui se cum Hiberis miscuerunt. Inter has civitates
erant Lusitani, quos Romani maxime fortes duxerunt quique terrae nomen dederunt.

A 450 a.C.n. in meridiana paeninsulae Ibericae parte Karthaginienses colonias
conlocaverunt. Secundo bello Punico Romani usque ad annum 206 a.C.n.
Karthaginienses fugaverunt. Maxima Portugalliae hodiernae pars primo ad
provinciam Hispaniam ulteriorem, ab Augusto imperante ad Lusitaniam pertinebat,
quae provincia etiam latas regiones Hispaniae occidentalis comprehendebat. In
Portugallia autem septentrionali, Romanis multum diuque resistitum est; ab anno
19 a.C.n. demum regio pacata est. Postea autem multae urbes, villae, viae,
fodinae exempla Romana sequentes ortae sunt. Ex lingua Latina late diffusa
postea Lusitana profecta est. Religio Christiana paulatim religiones antiquiores
submovit. Invasionibus barbaricis imperium Romanum finitum est: Suebi (ab anno
409), Alani, Vandali, et imprimis Visigothi (ab anno 416) invaserunt et regna
condiderunt. Solum Sueborum regnum diutius permanebat; tandem anno 456 et iterum
585 regnum eorum circa Bragam situm a Theodorico II deletum est.

Anno 711, exercitus Maurorum Taric Abenciet duce proelio apud Transductos
Promontorios copias Roderici regis Visigothorum devicit. Usque ad annum 716,
totum Visigothorum regnum in dicionem Omayadarum redactum est, Lusitania
verisimiliter iam anno 713. Andalusia, imprimis amiralatus (postea caliphatus)
Cordubensis, saepe a ducibus egregiis directa, inter regna coaeva cultu
humanitateque excellebat. Caliphatu in nonnullas taifas dilapso maxima
Lusitaniae pars ad Pacis Augustae taifam pertinebat, meridies extrema ad
Hispalensem. Coloni Mauri imprimis in paeninsula Iberica meridiana sedes
collocaverunt, ad Portugalliae cultum linguamque multis modis conferentes.

A regno Asturorum, quod Maurorum parvi intererat, saeculo nono sic dicta
Reconquista (i.e. recuperatio) terrarum, ex quibus postea Portugallia exstitit,
coepit. Anno 868 Portus Cale expugnatus est, anno 879 Conimbriga. Circa Portum
Cale comitatus ad regnum Asturorum pertines (Condado Portucalense) conditus est,
Bracara Augusta denuo aedificata et arx Vimaranes erecta est.

Anno 1095, rex Legionensis Portum Cale ac Conimbrigam Henrico Burgundiae
fiduciaria dedit. Iam Alphonsus I (rex Lusitaniae), Henrici filius, anno 1127
Henrico mortuo nobilitate minore (infanções) adiuvante contra matrem suam
rebellavit. Postquam apud Ourique Mauros vicit, tantum valebat, ut anno 1143
Alphonso VII Legionensi adnuente regem se appellari iussit. Anno 1166 Regnum
Legionense ius suum comitatus Portucalensis dimisit, quo Portugallia de facto
libera facta est. Bulla "Manifestis Probatum" regnum Portugalliae anno 1179 rite
creatum est. Reges domus Burgundiae auxilio ordinum militarium fines in meridiem
propagaverunt, donec 1250 Algarbia recuperata "Reconquista" terminata est.

Anno 1383, domus Burgundiae in Portugallia exstincta est. Ioannes de Avis,
filius nothus regis Petri I, se regem fecit, vindicias regni Castellae pugna
apud Aljubarrota (1385) commissa reppulit, domum Avis condidit. Domo Avis
regnante Portugallia terra marique magis magisque valuit. Henrico Navigatore
(1394–1460) auctore terrae, quae homines nondum noverunt, quaesitae sunt, primo
in occidentali Africae litore, deinde in America Australi (Brasilia) et Asia
(India Lusitanica, Taprobane, Malacca, Macaum etc.). Saeculo decimo sexto,
Portugallia multis coloniis fulta inter Europae potentissimas ac divitissimas
civitates erat. Etiam cultura florebat (Ludovicus Camonius).

Anno 1580, domus Avis exstincta est et Portugallia libertate amissa causis
dynasticis ad ramum Hispanicum Domus Habsburgensis venit. Hispanici usque ad
annum 1640 regnabant, Portugallia provincia facta partes coloniarum deperdidit.
Anno 1640 dux Brigantiae, qui rebellioni nobilitatis contra regimen Hispanicum
praefuit, se nomine Ioanne IV regem appellari iussit et paenultimam dynastiam
Lusitanicam, domum Brigantiae, condidit.

Quod ad res exteras ac oeconomicas attinet, Portugallia magis magisque a
Britanniarum Regno pendebat (Pactio Methuensis, 1703). Anno 1755 terrae motus
magnam Olisipontis partem delevit. Primo ministro marchione de Pombal duce urbs
denuo aedificata et Portugallia methodis partim severis monarchia absoluta facta
est, quae civitatem normis philosophiae Illuminationis ad nova exempla
componeret.

Anno 1761 aggressio Hispaniae Franciaque repulsa et libertas servata est, 1807
autem copiae Napoleonicae terram occupaverunt, familia regia in Brasiliam fugit.
Francis Britannicorum adiuvamine fugatis seditio liberalis orta et prima
Portugalliae constitutio conscripta est (1821). Bellum inter absolutismi ac
monarchiae constitutionalis assectatores a posterioribus victum est.

Ultima monarchiae decennia controversiis eorum, qui constitutionem mense
Septembri anni 1821 institutam sustentabant (Lusitane Setembristas vocati),
aliorumque, qui sic dictae "Chartae" favebant (Lusitane "Cartistas" vocati), qua
regi plus potentiae tributum est, signata sunt. Anno 1853 regina Maria II mortua
domus Brigantiae exstincta est; quod regina Ferdinando II domus Saxonicae
nupserat, ramus huius gentis nobilis Germanae regnum occupavit (usque ad annum
1910). His annis Portugallia paupertate, analphabetismo, ruina civitatis
fortunarum (1891), seditionibus vexata est.

Anno 1908 Carolus I rex cum maiore filio Ludovico Philippo interfectus est.
Solus Emmanuel filius minor petitionem effugit. Postquam die 3 Octobris 1910
Michael Bombarda legatus necatus est, nocte sequente Olisiopone seditio orta,
die 5 Octobris 1910 res publica declarata, rex Emmanuel II in exsilium
Britannicum expulus est.

Bello orbis terrarum primo Portugallia, quamvis neutralis, imprimis ut colonias
proprias tueretur, tamen Britanniarum Regnum adiuvit, mense Martio 1916 partes
sic dictae Triple Entente ("triplicis conventionis") sequens bellum suscepit.

Prima res publica (usque ad annum 1926), quae dicitur, tumultis rerumque
politicarum instabilitate affecta, praeterea seditionibus sive regiis sive
communisticis concussa tantum regiminibus infirmis et saepe mutatis, quae maiore
legatorum parte carebant, administrata est.

Anno 1926 exercitus prima re publica oppressa potentiam arripuit. Togatus nomine
Antonius de Oliveira Salazar, qui ab anno 1928 erat minister rerum fiscalium, ab
anno 1932 minister primarius, anno 1933 "Estado Novo" ("civitatem novam")
condidit, quae erat civitas fascisticae similis, ab una sola factione recta,
vigilibus secretis (PIDE) coercita. In rebus exteris ad foedus cum Britanniarum
Regno innisus bello orbis terrarum secundo neutralis permanebat, utrique parti
Wolframium, elementum maximi momenti, praebuit, diversis speculatoribus spatium
agendi dedit. Anno 1943 concessit, ut civitates contra Germaniam foederatae in
Azoribus praesidia collocarent.

Bello confecto Portugallia inter civitates erat, quae Consociationem ex pacto
Atlantico Septentrionali condiderunt. Ab anno 1960 bellum colonicum in Africa
(Angola, Mozambicum, Guinea Bissaviensis) coepit, quod magna crudelitate gestum
est. Die 19 Decembris 1961, milites Indi coloniam Lusitanicam Goam
expugnaverunt. Cum anno 1968 Salazar valetudine affectus imperio defunctus sit,
Portugallia belli colonici causa inter civitates solitaria ac quoad res
oeconomicas fracta erat. Duces militares, quibus persuasum erat bellum vinci non
posse, anno 1973 potentiam comprehenderunt. Seditio generalis "res novae
dianthorum" dicta dictaturam finivit. Moderatores novi omnes colonias Macao
excepto liberas reddiderunt (1974/1975).

Primis post res novas annis Portugallia in civitatem socialisticam commutari
videbatur; res privatae in usum publicum translatae, latifundia inter agricolas
divisa sunt. Constitutio anni 1976 finem publicum esse, ut Portugallia
socialistica fieret, statuit. Cum autem primis praesidis electionibus anno 1976
summus exercitus dux Antonius Ramalho Eanes, qui consilia moderata secutus
esset, contra opinionem praevaleret, democratia parlamentaris servata est. Eanes
et Marius Soares (primus minister 1976-1978 et 1983-1985, civitatis praeses
1986-1996) terram denique anno 1986 in Unionem Europaeam duxerunt.

Ab anno 2008 ratio rei publicae Portugalliae non aliter ac aliarum civitatum
Europae, ut graves difficultas oeconomicas superaret, innititur, ab Aerario
Monetario Internationali ac Unione Europaea simul adiuta ac coercita.

Ab occidente et meridie Portugallia a Oceano Atlantico terminatur, ab oriente et
a septentrionibus finem terrestrem 1214 chiliometrorum cum Hispania habet.

Pars septentrionalis climate admodum gelido umidoque gaudet, quo vegetatio
luxuriosa oritur. Minius provincia historica in Portugallia boreo-occidentali
sita inter regiones maxime inhabitatas numeratur. Urbes maximae sunt Braga et
Viana Castelli. Minius viridis Portugalliae hortus vocatur. In collium
declivibus imprimis vinum colitur, ex quo notissimum Vinho Verde (vinum viride)
gignitur. Praeterea multa genera olerum, quercus, castaneae, pinus, et oleae
crescunt.

In Portugallia boreorientali provincia historica Transmontana et Durius Superior
(Trás-os-Montes e Alto Douro) sita est. Regioni a mari aversae valdeque
montuosae hiemes frigidae, aestates calidae sunt. Vegetatio tenuior quam
Miniensis, praecipue prope confinium Hispanicum. Montes numerosis fluminibus ut
puta Minio vel Durio scinduntur. Hac in regione etiam est unicum saeptum
nationale Lusitanicum nomine Peneda-Gerês, ubi silvae virgines multis quercubus
ilicibus obsitae relictae sunt. Urbes maioris momenti sunt Portus Cale, Vila
Nova de Gaia, Matosinhos, Bracara Augusta, Villa Regia, et Brigantia.

Portugallia media maxima ex parte tumulosa vel etiam montuosa est; montes Serra
da Estrela arti athleticae hiemali multum locum praebent. Summus mons
Portugalliae continentalis est Torre 1993 metrorum. Regiones maximi momenti sunt
Ripae (Beiras), Ripa Tagi (planities Tagi), Extrema Durii et ostium Tagi in
Oceanum Atlanticum. Tota regio ferax vinique culturae valde apta, ut iam Romani
sciverunt. Praeterea frumentum, Oryza, Helianthus annuus et holera coluntur.
Regio a Tago flumine in duas partes dividitur. Inundationes, quae olim semper
agros urbesque vastaverunt, numerosis molibus arcentur. Urbes Portugalliae
mediae maximi momenti sunt Olisipo, Aviarum, Sintra, Conimbriga, Verurium,
Collipo, Albicastrum et Scalabis.

Portugallia meridiana ex districtu Setubalensi et regionibus Transtagia
Algarbiaque constat. Facies harum terrarum partim plana, partim tumulosa est,
clima sicca et calida. Transtagia, unde olim maxima frumenti pars Portugalliae
orta est, his diebus a paucis hominibus incolitur; longe lateque agri
frumentarii, oliveta, subera videntur, ad hoc vinum et helianthus annuus. In
pratis, quae vere floribus multorum colorum consita sunt, oves pascuntur. Tamen
condicio oeconomica ex multis annis deterior fiebat, inter alia ob longiores
siccitates, quibus novis molibus occurreretur. Num opportunum sit eucalyptos
plantare varie disputatur, quod periculum incendiorum crescit. Prope litora
meridiana saepe pinus, sed etiam palmae inveniuntur, quarum sola Chamaerops
humilis vernacula est.

Algarbia, quae totum litus meridianum comprehendit, maxime periegesi vivit.
Maximae Portugalliae meridianae urbes sunt Portus Alacer, Ebora, Pax Iulia,
Ossonoba, et Lagos. Flumen maximi momenti est Anas, qui bis per tractum longius
est confinium cum Hispania. Numerosae plantae succulentae aestui aestivali
accommodatae sunt.

Ad Portugalliam etiam Insulae Materiae et Azores (sive Accipitrinae) in Oeceano
Atlantico sitae pertinent. Azorum insula Sancta Maria excepta originis
vulcanicae sunt. Insulae Materiae ante litore Africano sitae vegetationem partim
tropicam, partim subtropicam habent. Summus Portugalliae mons in Azoribus sita
est (Ponta do Pico, 2351 m).

Lusitaniam transeunt tria magna flumina; Durius (Douro), Tagus (Tejo), et Anas
(Guadiana), quae omnia in Hispania oriuntur et in Oceanum Atlanticum influunt.
Tagus Olisiponem, Durius secundam pondere urbem, Portum Calem, transit. Anas in
Portugallia austro-orientali in sinum Gaditanum influit.

Minius flumen (Minho) inferior finem inter Lusitaniam et Gallaeciam, regionem
Hispanicam, efficit.

Portugalliae est clima mediterraneum, cui sunt aestates siccae calidaeque et
hiemes umidae mitesque multis solis calidi horis. Ad Europae terras calidissimas
pertinet: temperatura media annalis in Portugallia continentali inter 12 °C
(53.6 °F) in montibus septentrionalibus et plus quam 18 °C (64.4 °F) in
regionibus meridianis sita est. Algarbiae, quae montibus 800 metrorum a
Transtagiana regione separata est, clima illi simile, quod in in meridianis
Hispaniae litoribus vel in California meridiana invenitur. Quibusdam locis,
sicut in Anae planitie, temperatura media annalis 20 °C (68 °F) esse potest, sed
maxima aestatis temperatura ad plus quam 45 °C (113 °F) surgere potest.

Praecipitatio pluvialis media annalis a 3000 mm in montibus septentrionalibus
usque ad minus quam 300 mm prope Côa ad Durium flumen sitam variat. Nix in
montibus septentrionalibus mediisque cadere solet, temperatura in montibus
interdum sub −10 °C (14.0 °F) cadit.

Supremus administrationis ordo sunt duodevicensimi districtus (distritos) in
Portugallia continentali et duae regiones autonomae Azorum et Materiae;
praeterea sunt 28 sic dictae subregiones statisticae. Ordini inferiori sunt 308
concilia (concelhos) et 4257 parochiae (freguesias). Quod haec partitio et
multiplex et in minima divisa sumptiosius ac usu carens habetur, emendatio, qua
inter alia districtus derogentur, praeparatur.

"Civitas nova", sicut constitutione anni 1933 institutum erat, anno 1936 terram
in undecim "provincias naturales" (províncias sive regiões naturais) divisit.
Quamquam hae provinciae Constitutione anni 1976 abrogatae sunt, tamen nomina
earum paene usque ad hos dies in libris scolaribus inventa et inter Lusitanos in
usu cottidiano sunt.

Lusitaniam, Azoribus et insulis Materiae inclusis, circiter 10 562 178 hominum
incolunt (2011), spissitudo incolarum 115.3 homines per chiliometrum quadratum
est.

Etsi per saecula multae gentes in regionibus hodiernae Portugalliae vixerunt
(Hiberi, Romani, Visigothi, Mauri et alii), quae plura minorave vestigia
reliquerunt, his diebus incolae tamen lingua, ethnei ac religione admodum
aequales sunt. Lingua Lusitana tota terra loquuntur, vicis circa Miranda do
Douro exceptis, ubi fere 5000 incolarum sermone cottidiano lingua Mirandica,
dialecto linguae Asturianae, loquuntur, quae lingua minoritaria agnita est.

Maxima incolarum pars ad litus inter confinium Hispanicum a septentrionibus
usque ad Olisiponem habitat. Cum his plagis 70 centesimae incolarum vivant, in
Portugallia interiore et meridiana spissitudo minima est. Iam plus quam 10
centesimae incolarum in duabus urbibus (Olisipone et Portu Cale) habitant, sed
urbanizatio adhuc progreditur.

Lingua Lusitana (sive Portugallica) est Portugalliae lingua publica. Lingua
Romanica est, quae in regionibus hodiernae Gallaecia in Hispania et in
Portugallia septentrionali ex Lusitana vetere sive Gallaeciana-Portugallica orta
est, quae rursus a lingua Latina repetit, ut apud incolas paeninsulae Ibericae
in usu erat. Saeculis quinto et sexto decimo per mundum diffusa est, cum
Lusitani imperium coloniale condiderunt (1415–1999).

His diebus lingua Lusitana sermo patrius est in quattuor continentibus, maxima
pars hominum Lusitane loquentium in Brasilia vivit. Lingua publica est in
Brasilia, Angola, Mozambico, Promontorio Viridi, in insulis Sancti Thomae et
Principis, Guinea Bissaviensi, Macao (hodie pars Sinarum), Guinea Aequatorensi
et Timoria Orientali.

Lingua Mirandica, quae ad dominium linguisticum Asturicum pertinet, in
Portugallia boreo-orientali in vicis circa Miranda do Douro a 5000 ad 12 000
incolarum sermone quotidiano adhibetur. Ab anno 1999 lingua minoritaria agnita,
secunda lingua in scholis concilii Mirandae Durii (Lusitane Miranda do Douro;
Mirandice Miranda de l Douro) ac concilii Vimiosi (Lusitane Vimioso; Mirandice
Brumioso) docetur. Cuius usus, nihilominus, in foro publico valde circumscriptus
est.

Plurimi Portugalliae incolae Ecclesiae Catholicae Romanae adhaerent indiciis
inter 85 % et 95 % differentibus.

Constitutione libertas religiosa confirmata et, postquam Lex de fide libera (Lei
da Liberdade Religiosa) promulgata est, publice etiam aequalitas religionum. Re
vera autem aequalitas nondum consecuta est: Ecclesiae Catholicae in Portugallia
institutiones culturales magni momenti sunt, ad hoc universitas insignis, multae
scholae et Statio radiophonica. Praeterea lex de fide libera non nisi partim ad
Ecclesiam Catholicam conferenda est.

In Portugallia regiminis organa quattuor sunt, rei publicae praeses, rei
publicae consilium (parlamentum), gubernatio, tribunalia.

Rei publicae praeses est civitatis dux, qui suffragio universali eligitur ad
spatium quinque annorum. Exercitui praeest et ministrum primarium ac consilium
ministrorum nominat.

Rei publicae consilium sive parlamentum, cui nunc 230 deputati sunt, ad spatium
quattuor annorum eligitur. Olisiponi in "Regia Sancti Benedicti" sedem habet.
Gubernationi minister primarius praeest. Dux factionis, ad quam quaque electione
maxima suffragiorum pars perventa est, a rei publicae praeside invitari solet,
ut gubernationem formet. Minister primarius alios ministros nominat.

Tribunalia in nomine populi iustitiam administrant, iura civilia et politica
protegunt, legum violationi obstant, commodorum intra societate conflictus
solvunt.

Portugallia a democratia instaurata duabus factionibus regebatur, a Factione
Socialistica Lusitaniae (Partido Socialista, PS) et a Factione Sociali
Democratica (Partido Social Democrata, PSD), quae magis cives conservativos
attrahit. Aliae factiones nunc in parlamento praesentes sunt Factio Communistica
Portugalliae (PCP), Factio Popularis (Centro Democrático e Social – Partido
Popular, CDS-PP), quae factio "dextera-populistica" habetur, et Consociatio
sinistra (Bloco de Esquerda, BE). Factio oecologistica nomine "Virides" (Partido
Ecologista Os Verdes, PEV) una cum Communistis in electiones ire solent, quomodo
iis sedes parlamentarius contingit.

Hodie Portugallia est unum ex viginti septem membris Unionis Europaeae, cui anno
anno 1986 coniuncta est. Etiam ad duodecim civitates pertinet, quae Eurone
utentes "Zonam Euronis" formant. Lingua Lusitana est una ex undecim linguis
publicis Unionis Europaeae.

Inter annos 1940-1950 Portugallia materiis naturalibus in terras Europae bello
devastatas exportandis quodam rerum oeconomicarum incrementum experta est.
Praeterea Salazar reditus civitatis post turbationes primae rei publicae
(1910-1926) in ordinem adduxit. Tamen terra pauper manebat. res mutatae sunt,
cum generatio nova "technocratarum" in Portugalliam revertit et societates
industriales Salazar persuaserunt, ut Portugallia nove conditae Zonae Europaeae
commercio libero favendo (EFTA) anno 1959 coniungeretur. Annis, qui secuti sunt,
Portugallia etiam membrum Conventus generalis de vectigalibus ac commercio
(GATT), Aerarii Monetarii Internationalis et Argentariae Mundanae facta est.

Anno 1958 consilia annuntiata sunt, quibus annis 1959–64 res oeconomicae
vivificarentur, imprimis quod ad bella gerenda, quae anno 1961 in coloniis
exorta sunt, plus pecuniae desideratum est. Re vera his annis et usque ad
revolutionem anni 1974 res oeconomicae valde meliores factae sunt, quae
progressus revolutione finitus est duobus causis praecipuis: Prima quod plus
quam 1 000 000 Lusitani ex coloniis reverterunt (retornados), qui operis
caruerunt, secunda quod multis societatibus sine ordine nationalizatis res
oeconomicae perturbatae sunt.

Postquam Portugallia se Unioni Europaeae anno 1986 coniunxit, administratio
reformata, industria excitata, infrastructura multa pecunia ameliorata est, quod
celerrimi oeconomiae incrementi causa factum est. Inter annos 1970 et 2003 Par
acquirendi potestas (PPP) a fere 50% ad 70% illius Europaeae mediae crevit.

Ab anno 2008 oeconomia Portugalliae non aliter ac aliarum civitatum Europae
gravibus difficultatibus affecta est.

Die 1 Ianuarii 2002 Euro (EUR) Escudo Lusitanicum (scutum) (PTE) substituit.
Conversionis taxatio: 1 Euro = 200.482 Scuta.



https://la.wikipedia.org/wiki/Moyses

Moyses, seu Moses (Hebraice מֹשֶׁה, pronuntiatu hodierno Moshe, Tiberiano Mōšéh,
ISO 259-3 Moše ; Graece Mωϋσῆς seu Mωσῆς; Arabice موسىٰ Mūsa), secundum Biblia
Hebraica et Alcoranum fuit dux religiosus, vir legifer, et propheta, cui
auctoritas Torah usitate attribuitur. Ipse, Hebraice etiam Moshe Rabbenu (מֹשֶׁה
רַבֵּנוּ, ad lit. 'Moyses noster praeceptor') appellatus, est propheta maximi
momenti in Iudaismo, qui etiam gravis propheta in Christianitate, Islam, et
aliis religionibus habetur.

Num Moyses revera vixerit, numque vera eius historia in Libro Exodo sit, inter
archaeologos et Aegyptologos ardenter disputantur, eruditis scientiarum
Biblicarum inconstantias logicas, nova indicia archaeologica, indicia historica,
cognatasque mythos originis in cultura Canaanitarum proferentibus. Alii
historici adfirmant singula biographica et originem Aegyptium Moysi tributa
significare fuisse certum ducem civilem et religiosum, qui se in confirmatione
tribuum Israelitarum in Canaan ad finem Aetatis Aeneae implicavit.

Secundum Librum Exodum, Moyses quodam tempore nascitur cum eius natio, Hebraei
sive Filii Israel, se numero tam augent, quam angetur mens pharaonis, regis
Aegyptii, ne Israelitae auxilium inimicis Aegypti dent. Cum igitur pharao omnes
pueros Hebraicos recentes natos necari iubet, Iochebed, Hebraica Moysis mater,
Moysem infantulum in fiscella celat, qui ut infans expositicius a regali Aegypti
familia adoptatur. Moyse iuvenis cuidam agitatori servorum mortiferum vulnus
dat, et trans Mare Rubrum ad terram Madian effugit, ubi in deum Israel in forma
fruticis flammantis incidit. Deus eum Aegyptum revertere ad petendos Israelitas
liberatos compellit. Aegyptiis Decem Pestilentiis adfectis, ille Exodum
Israelitarum ex Aegypto trans Mare Rubrum ducit, postquam ei ad Montem Sinai ad
tempus habitant, ubi ille Decalogum accipit et Tabernaculum exstruitur. Post
quadraginta erraticos in desertis annos, Moyses anno centesimo vicensimo aetate
suae moritur, Terra Promissa a longe ex Monte Nabone iam visa.

Iudaismus rabbinicus vita Moysis par 1391–1271 a.C.n. computavit; memoria autem
Christiana tempus prius adsumere solet.

Vocabula biblica (in Libro Exodo 2:10) explanant nomen משה Mošeh deducisse ex
radice mšh משה 'efferre, extrahere':

Nomen ergo sumitur ad extractionem vel elationem sensu passivo pertinere: 'qui
effertur, qui extrahitur'. Eruditi autem qui ab hac explanatione digrediuntur
nomen deducunt ex eadem radice sed sensu activo, 'qui effert, qui extrahit',
significante "conservator, liberator, vindex'. Forma nominis quidem ut in texto
Masoretico describitur est exspectata participii activi Hebraici Biblici forma.

Flavius Iosephus etymologiam Aegyptiam proposuit, et nonnulla eruditorum
consilia hanc etymologiam sequuntur cum nomen ex vocabulis Copticis mo 'aqua' et
`uses 'conservare, liberare' deducant, fortasse 'ex aqua liberatus' una
significantibus. Alium consilium nomen cum vocabulo Aegyptio ms conectit, ut in
nominibus Tuth-mose et Ra-messes invenitur, 'natus' vel 'infans' significans.

Monitus Moyses quod ipsi Israelitas trans Iordanem ob eius delictum apud aquas
Meribah (Deut. 32:51) conducere non sinitur, sed in orientalibus fluminis
litoribus moriturus est (Num. 20:12), tribus convocat atque apud eas contionem
dimittit, quae habetur Librum Deuteronomium constituisse.

Ille secundum memoriam Islamicam ad Maqam El-Nabi Musa prope Iericho sepultus
est.

Michaelis Angeli statua Moysis in templo Sancti Petri ad Vincula Romae est unus
ex familiarissimis operibus summo artificio factis in orbe terrarumum notis.



https://la.wikipedia.org/wiki/Lingua_Francogallica

Lingua Francogallica vel Lingua Francica seu lingua Gallica recentior
(Francogallice: français sive langue française) est lingua Indoeuropaea inter
linguas Romanicas enumerata, nam haud dissimilis est linguis Lusitanae,
Italianae, Hispanicae, Dacoromanicae.

Lingua Francogallica maxime adhibetur in Francia, Belgia, Canada (praecipue in
Quebeco), Helvetia, Polynesia Francica, et in omnibus regionibus ubi Francici
olim imperabant (inter quas notandae sunt Africa Septentrionalis Occidentalisque
et insula Madagascaria).

His temporibus fere septuaginta octo decies centena milia hominum Francogallice
loquuntur cum in Francia nati essent et circiter centum decies centena milia
hominum Francogallicam linguam neque vero primariam loqui possunt. Francogallica
est lingua totius orbis terrarum tertia (post sermones Sinensem Mandarinicum et
Anglicum) quae ad numerum locutorum spectat.

Lingua Francogallica abecedario Latino utitur, eodem litterarum ordine ac lingua
Latina,

Nomina substantiva in lingua Francogallica hodierna in duo genera, masculinum et
femininum, ordinari possunt; pro numero inflectuntur sed casus nondum monstrant;
adiectiva pro genere et numero inflectuntur; sola pronomina personalia pro casu,
genere, et numero inflectuntur. Articula seu definita seu indefinita nominibus
praefixantur. Inflectio pro numero (in scriptura saepius -s, -x) saepius in
articulo, rarius in nomine auditur. Exempli gratia articulum + adiect. + subst.
le petit homme et la petite femme 'vir parvus', 'femina parva':

Inter verba distinguuntur transitiva, intransitiva, pronominalia (vel
reflexiva), et impersonalia. Verba pro persona et numero in scriptura
coniunguntur, sed suffixus personarum pluralium primae et secundae tantum in
pronuntiatu audiuntur; praefixantur igitur saepius pronomina personalia quae
subiectum indicant. Exempli gratia, verbum parler 'loqui', sic in praesente
indicativo coniungitur:

Septem modi in verbis distinguuntur: indicativus (indicatif), imperativus
(imperatif), conditionale (conditionnel), coniunctivus vel subiunctivus
(subjonctif); insuper tempora praesens (présent), futurum (futur variis
distinctionibus expressum), praeteritum imperfectum (imparfait) et perfectum
(passé composé et passé simple, ambo in litteris adhibita, illud tantum in
colloquiis). Genus passivum (voix passive) periphrastice exprimitur. Verba
habent et participia praesens ac praeteritum (participe présent, passé) et,
eadem fere forma utens, gerundivum (gérondif).

Coniunctiones primariae sunt et 'et', ou 'sive', mais 'sed', donc 'ergo', car et
parce que 'quod', ni 'nec'.

Orta est lingua Francogallica e Latina vulgari, quae per regiones Gallicas
medias et boreales, a Caesare captas et ab Augusto in formam provinciarum
Lugdunensis et Belgicae redactas, inter saecula primum et quartum diffusa est.
In quibus regionibus usque ad saeculum undecimum lingua Latina fere ab omnibus
ad scribendum adhibita est. Testimonium antiquissimum linguae Francogallicae est
sacramentum Argentoratense a militibus regis Caroli die 14 Februarii 842
iuratum. Medio Aevo litterae populares Francogallice saepius compositae sunt,
nonnullae sermone urbis Parisiensis, aliae permultae dialectis aliarum regionum
usis.



https://la.wikipedia.org/wiki/Hamburgum

Hamburgum, vulgo Hamburg, est portus maximus Germaniae. Hamburgum simul est urbs
et terra foederis Germanici. Decemvirorum rebus publicis administrandis
collegium Hamburgi senatus appellatur, cuius his diebus Olaus Scholz praeses et
praefectus est urbi.

Urbs Latine "Hamburgum", "Hamburga", "Hammanisburgum" a variis auctoribus
appellata est atque interdum sollemnius "Hammonia" iuxta nomen deae neoclassicae
huic urbi tutricis. Theodisce Hamburg appellatur (medio aevo Honburgh) sed
sollemniter Freie und Hansestadt Hamburg, unde Latine nonnumquam "libera et
Hanseatica civitas Hamburgi".

Hamburgum ad ripas Albis fluvii et lacus Alsterensis situm centum fere
chiliometros et viginti abest a mari Germanico. Nostra aetate Hamburgi ad
septies decies centena milia hominum habitant. Lingua Saxonica lingua ingenua
est Hamburgensium, qui tamen his temporibus lingua Germanica multo saepius uti
solent. Dialectus Hamburgensium, quo miscentur, quae Saxonicae et Germanicae
linguae propria sunt, ipsorum verbo missingsch appellatur.

Castra Hamburgensia anno 811 a Carolo Magno imperatore condita esse traditur.
Anno 831, Ludovicus imperator cognomine Pius Anscharium archiepiscopum
Hamburgensibus primum inauguravit. Fundamentum regiae episcopalis etiamnunc in
Via Lapidea aspici potest. Anno 845, Normanni (Vicingi) feroces Hamburgensibus
bellum intulerunt, postea etiam Sclavi. Quarum rerum documenta praeclara sunt
libri Adami Bremensis Gesta Hammaburgensis Ecclesiae Pontificum inscripti.

Medio quod dicitur aevo Hamburgenses ad foedus hanseaticum accesserunt, cuius
oppida praecipua facta sunt Lubeca, Brema, Dantiscum, Hamburgum.

Napoleone primo eius nominis imperatore Francogallis imperante ager Hamburgensis
una cum Batavorum Frisiorumque sedibus dicioni et imperio Francogallorum
allegatus, mox autem tyranno superato in libertatem vindicatus est.

Annis 1815 - 1866 pars Confoederationis Germanicae erat, deinde Foederationis
Germanicae Septemtrionalis. A die 5 ad usque 8 Maii 1842 urbs maximo incendio
deleta et postea pulcherrimis aedificiis iterum exstructum est.

Anno 1871, cum Germanorum civitates tribus populi Gulielmo I rege Borussiae
imperante devictis Francogallis in unum imperium coniungerentur, etiam
Hamburgenses sua sponte ad imperium Germanicum accesserunt. Sed non prius quam
1888 Hamburgum etiam sodalis Societatis portorii Germanicae facta est. Inde ab
eo tempore illud populi Germanici portae ad orbem terrarum cognomen urbis
honorificum vulgatum est.

Anno 1918 etiam Hamburgo constitutio libera data est, ita ut omnibus incolis
aequa iura darentur. Anno 1923 communistae frustra rerum potiri conati sunt.

Anno 1933 etiam Hamburgi Nazistae rerum potiti sunt et democratiam deleverunt.
Anno 1937 eorum, qui Berolini populo Germanico imperabant, consilio fines urbis
vicinis plurimis adiectis hodiernum ad modum propagati sunt. secundo bello
mundano Hamburgum aeronavibus pyroboletariis valde deleta est.

Bello finito Hamburgum urbs a Britannia occupata et libertas restituta est. Urbs
plerumque a magistris civium factionis SPD recta est: annis 1946 - 1953 et 1957
- 1960 a Maximiliano Brauer, deinde ad annum 2001 Paulus Nevermann, Herbertus
Weichmann, Petrus Schulz, Ioannes-Ulricus Klose, Nicolaus de Dohnanyi, Henning
Voscherau atque Ortvinus Runde summum magistratum urbis administrabant, qui
omnes ad Factionem Socialem Democraticam pertinuerunt.

Sed 31 Octobris 2001 post electionem civitatis Ole de Beust magister civium
superior Hamburgi successor Ortvini Runde (SPD) electus est. Ab hoc die variis
coalitionibus urbem patriam regnavit, primo CDU cum Factione Reipublicanae
Impetu foedus fecit, deinde ab anno 2004 post foedus finitum et electionem
habitam factio sua maiorem partem legatorum adepta est, denique ab anno 2008 cum
GAL. Foedere inter alia sancitum est, ut scholae Hamburgi reformandae essent: Ad
usque sextum annum omnes dicipuli una scholam frequentare debuerunt. Sed id
plebiscito incolarum 18 Iulii 2010 repudiata est, quamquam omnes paene factiones
(nisi FDP) reformae favebant. Itaque de Beust eodem de se a magistratu se
recessurum pronuntiavit. 25 Augusti 2010 Christopherus Ahlhaus (CDU) successor
electus est et aliquamdiu cum viridibus foedus habere pergebat. Sed 25 Novembris
2010 Virides foedus regendi finiverunt. Suffragium novum in 20 Februarii 2011
constitutum est. Hoc suffragio Factio Socialis Democratica maximam partem
votorum accepit et 7 Martii Olaus Scholz novus magister civium electus est -
sine alia factione urbem regere potest. Sed suffragiis anno 2015 habitis Scholu
foedus regnandi cum Viridibus facere coactus est.

Hamburgum pars episcopati Albiae Septentrionalis anno 1977 conditi est, sedes
episcopi Evangelici Kielia est.

Hamburgum est sedes archiepiscopalis cum nomine Archidioecesis Hamburgensis
Praesentis archiepiscopus est Wernherius Thissen.

Urbi Hamburgensi clima est oceanicum per enumerationem Köppen–Geiger, in
stationes quattuor divisum, mensibus frigidissimis Decembri, Ianuario,
Februario, calidissimis Iunio, Iulio, Augusto; temperatura aëris media a
Decembri ad Februarium circiter 2° atque mense Iulio 18.7°, minima inter −0.3°
et 13.8°, maxima inter 4° et 23.5°, sed minima extrema usque hodie nota −29.1°,
maxima extrema 37.3°; pluviis mense Aprili ad 43 mm tantum, mense Augusto 79 mm;
diebus pluviosis per annum totum fere 129 incidentibus; horis solis fulgentis
mense Decembri 37, mense Maio 223, per annum totum 1 582 relatis.

Hamburgum in septem regiones urbanas divisum est, quarum una, Altona, vicus
piscatorum fuit anno circiter 1535 conditus atque ab anno 1664 usque in 1938
urbs a se ipsa. Aliae regiones sunt Urbs Media, Hamburgum Septentrionale,
Bergedorf, Eimsbüttel, Harburg, Wandsbek.



https://la.wikipedia.org/wiki/Geologia

Geologia (a Graeco γῆ 'terra' + λόγος 'ratio') est scientia quae investigationem
Telluris solidi, lapidum in quibus terra consistit, et rationes quibus evolvitur
comprehendit. Geologia historiam Telluris conlustrat, quia prima praebet indicia
tectonicae laminarum, evolutionariae vitae historiae, et climatum priorum.
Hodiernis temporibus, geologia commercio magni momenti pro exploratione
mineralium et hydrocarbonum et pro aestimatione opum aquaticarum; magni momenti
in publico pro praedicandis et intellegendis periculis naturalibus, remediatione
difficultatum circumiectorum naturalium, et patefactione priorum mutationum
climatis; magni momenti in ingeniaria geotechnica; atque maior disciplina
academica est.

Geologia est etiam studium per delectationem exercitatum eorum, qui variis
saxis, mineralibus, fossilibus et collegendis et collectis gaudent.

Commentatio principalis: Historia geologiae Studium physicae Telluris materiae
saltem ex Graecia antiqua venit. Aristoteles plurimas res geologicas in suis
operibus tractavit (in Meteorologia IV notabiliter), attamen principium
geologiae proprie cum Theophrasto (372–287 a.C.n.) ortum est, cuius opus Peri
lithon ('De lapidibus') virtutes lapidum descripsit. Tempore Romano, Plinius
Maior singula multorum mineralium et metallorum descripsit quae tunc in usu
communi erant, et originem electri recte rettulit.

Postquam scripserunt quidam scriptores linguae Latinae passim de rebus
geologicis. Liber XIV Etymologiarum Isidori Hispalensis nonnulla frustula de
scientia antiqua De lapidibus et metallis collegit. Beda venerabilis item
notitiam eventuum geologicorum habuit, maxime in opere De natura rerum.

Nonnulli eruditi putant geologiam hodiernam in mundo Islamico mediaevali
coepisse. Abu al-Rayhan al-Biruni (973–1048) fuit unus ex primis geologis
Islamicis, inter cuius opera sunt primae mentiones geologiae Indicae, quae
existimaverunt subcontinentem Indicum olim fuisse mare. Ibn Sina (Avicenna,
981–1037), vir doctus, multiplices proposuit explanationes conformationis
montium, originum terraemotuum, et aliarum rerum quae in geologia hodierna
multum valent atque fundamenta evolutionis huius scientiae factae sunt. In
Sinis, Shen Kua (1031–1095) polymathes coniecturam rationis conformationis
terrestris excogitavit: ex observatione testarum animalium fossilium in strato
geologico in monte nonnulla centies milia passuum ab oceano effossarum,
concludit terram per erosionem montium et depositionem limi conformatam fuisse.
Eodem tempore (saeculo duodecimo maxime) in terris Christicolarum cogitaverunt
et scripserunt nonnulli scriptores de rebus eventibus causisque naturalibus,
quibus metalla et lapides connumerantur. Saeculo tredecimo floruit Albertus
Magnus, qui de rebus naturalibus philosophicisque in universum scripsit etiamque
peritum metallis et lapidibus se exhibuit. Eodem tempore Paulus Tarantinus, de
regione Italiae meridianae, sub nomine Arabico Geber librum perfectionis
scripsit, qui in scientia alchimiae magnam auctoritatem diu habuit.

Commentatio principalis: Periculum naturale Geologi et geophysici pericula
naturalia investigant ut meliores leges aedificationis et systemata monitionis
ad prohibendum detrimentum possessionum et vitae sanciantur. Exempla gravium
periculorum quae magni momenti in geologia (contra ea praecipue vel solum in
meteorologia magni momenti) sunt:



https://la.wikipedia.org/wiki/Civitas_Vaticana

Civitas Vaticana (Italiane Città del Vaticano), rite Status Civitatis Vaticanae,
est minima Europae orbisque terrarum civitas sui iuris (sed, nonnullorum
opinione, potius quasi civitas libera) et Ecclesiae Catholicae Romanae sedes,
intra moenia urbis Romae (et ita inclave ab Italia circumdatum), scilicet in
Monte Vaticano, ad dexteram fluminis Tiberis ripam sita.

Caput est urbis Romae episcopus, Pontifex Maximus Sanctae Romanae Ecclesiae a
die 13 Martii 2013 papa Franciscus.

Forum Sancto Petro dicatum est Civitatis Vaticanae cor, e quo Basilica Sancti
Petri magna cum cupula exsurgit. Inscriptiones Basilicae Sancti Petri:

Lingua plerumque adhibita in Civitate Vaticana est lingua Italiana; praeterea
lingua Latina est publica Catholicae religionis lingua.

In terra Civitatis Vaticanae sunt Horti Vaticani (Italiane Giardini Vaticani),
qui plus quam dimidium reipublicae occupant. Hi horti, per aeva renascentiae et
baroci conditi, fontibus sculpturisque exornati sunt.

Horti circa viginti tria hectaria complent, plurimum Collis Vaticani. Altissimus
locus est 60 metra supra aequor maris. Moenia lapidea regionem ad septentrionem,
meridiem, et occidentem finiunt.

Horti aevo mediaevali constituti sunt, pomariis vineisque ad septentriones
Palatii Apostolici patentibus. Anno 1279 Nicolaus Papa III (Giovanni Gaetano
Orsini, r. 1277–1280) domicilium a Palatio Laterano ad Vaticanum iterum
transtulit et hanc regionem moenibus inclusit. Conseruit pomarium, pratellum, et
viridarium (hortum).

Historia Montis Vaticani iam a primaevis temporibus est nota. Diebus primis haec
urbis Romae pars ab Etruscis est habitata; sed, a Romanis capta, non erat pars
urbis, quae in altera ripa Tiberis crevit. Mortui a Romanis ibi sepeliebantur et
a Nerone circus instructus est. Ita intravit Mons Vaticanus in historiam mundi.
Anno circa 65 Sanctus Petrus, apostolus Iesu Christi iam diu episcopus Romanus,
secundum memoriam a maioribus posteris traditam, ductus est a Nerone in circum
et ibi crucifixus, capite ad terram verso. (Imperator voluit Christianos de
incendio, quod urbem combusserat, accusare). Verisimiliter ea nocte corpus
apostoli, a discipulis susceptum, sepultum in eodem monte ubi postea parvum
monumentum ei aedificatum est.

Roma a Constantino I capta et religione Christiana a persecutionibus liberata,
imperator aedes dare in testimonium Christi devotionis voluit. Ita anno 324
basilicam ex devotione erga Sanctum Petrum super sepulcrum apostoli exstruxit,
quae exstabat sicut magnum opus ingenii Romani. Peregrini, qui iam a primis
Christianae religionis temporibus sepulcrum apostoli visitaverant, nunc coetum
magnum formaverunt et notus factus est Mons Vaticanus per orbem terrarum. Mons
tamen non fuit domicilium paparum, nec Basilica Sancti Petri eorum fuit sedes
cathedralis. Cathedra paparum fuit, et est, Archibasilica Sanctissimi
Salvatoris, ab eodem Constantino effecta.

Imperio Constantinopolim translato et iam labente, Italia ordine carebat et
paulatim papae dominium etiam temporale adsumpserunt. Anno 756 Pippinus rex
Merovingius nonnullam dedit terram Italicam in manus summorum pontificum, qui
eam tenuerunt plus quam mille annos.

Tempore confusionis ea donatio stabilitatem dedit iis regionibus et libertatem
dedit Sanctae Romanae Ecclesiae; secundum nonnullos, tamen, temporale curae
Civitatis Ecclesiae onus spirituale Romanorum Pontificum ministerium oppressit.

Apta coincidentia residentiae successoris apostoli cum apostoli loco requiei non
est facta usque ad diem 20 Septembris 1870, cum, Roma a Victorio Emmanuele II
rege Italiae capta, Pius Papa IX refugium in Vaticano caperet. Multos annos
papae et reges Italiae se invicem non agnoverunt; die tandem 11 Februarii 1929
subsignata sunt Pacta Lateranensia inter Civitatem Vaticanam et Regnum Italicum
et hoc modo Civitas Vaticana suos fines hodiernos adsumpsit. Ergo Civitas
Vaticana libertatem paparum a civitatibus saecularibus permittit et etiam
libertatem a saecularibus curis dat.

Civitas Vaticana permulta celeberrimorum orbis terrarum artificiorum habet.
Basilica Sancti Petri, cuius architecti fuerunt Bramante, Michelangelus, Iacobus
della Porta, Madernus, et Bernini, est unum ex inclutissimis operibus
architecturae Renascentiae. Sacellum Sixtinum laudatur ob picturas murales
Perugini, Dominici Ghirlandaii, Alexandri Botticelli, et tectum eius ob Extremum
Iudicium a Michaele Angelo pictum. Artifices qui interiores Civitatis Vaticanae
partes ornaverunt fuerunt Raphael, Frater Angelicus et alii. In civitate
Vaticata etiam novae artis opera sunt, exempli gratia audientiarum aula papae
Paulo VI dicata et, machinatore Petro Ludovico Nervi ducente, inter annos 1964
et 1970 aedificata.

Bibliotheca Vaticana et conlectiones Museorum Vaticanorum sunt gravissimi
momenti et historiae et scientiae et culturae. Anno 1984 Civitas Vaticana ab
UNESCO in Indice Situum Patrimonii Mundi inscripta est, solus eorum situum qui
in tota civitate consistit. Praeterea ea est solus situs quem UNESCO appellat
sedem monumenta continentem in "International Register of Cultural Property
under Special Protection"? secundum Hague Convention for the Protection of
Cultural Property in the Event of Armed Conflict,? conventionem sanctam anno
1954.



https://la.wikipedia.org/wiki/CFA

Civitates Foederatae Americae, imminutae CFA (Anglice United States of America),
breviter Civitates Foederatae, civitates tantum, vel America, sunt foederalis
respublica constitutionalis cui quinquaginta civitates et unus districtus
foederalis insunt. Rei publicae maxima pars pertinet in media America
Septentrionali, ubi sui quadraginta octo civitates confines et Vasingtonia
(districtus capitalis) oceanis Pacifico et Atlantico interiacent, Canada a parte
septentrionali et Mexico a meridiana parte sitis. Civitas Alasca inter
septentriones et occasum solis spectat, Canada ab oriente et Russia ab occidente
trans Fretum Beringianum. Civitas Havaii est archipelagus in medio Pacifico
situs. Civitates Foederatae nonnulla territoria, vel regiones insulares, in Mari
Caribbaeo et Oceano Pacifico possident.

Civitas, quae aream superficialem 9.83 millionum chiliometrorum quadratorum
praebet, et plus quam 305 decies centena milia incolarum habet, est omnium orbis
terrarum civitatum tertia aut quarta in area, et tertia in area terrarum et
numero incolarum. Civitas inter diversissimas mundi civitates constat, quanto de
cultura et stirpe dicitur, ob magnam immigrationem gentium. Oeconomia est orbis
terrarum maxima, cui anno 2008 fuit aestimatus productus domesticus grossus
(PDG) FA$14.3 trillione (23% totius mundi iuxta PDG nominale et paene 21% de
paritate potestatis emptionis).

Civitas a Tredecim Coloniis Britanniarum Regni secundum Orientalem Oram condita
est, quae die 4 Iulii 1776 Declarationem Libertatis promulgaverunt, earum
libertatem a Britannia et earum formam foederationis se adiuvantem adfirmans.
Civitates seditiosae Regnum Britanniarum in Bello Libertatis Americanae
vicerunt—primo coloniali libertatis bello prospero. Conventus Philadelphiae
praesentem Constitutionem Civitatum Foederatarum sanxit die 17 Septembris 1787,
cuius ratificatio proximo anno civitates fecerunt partes unius reipublicae,
validam sedem imperii habentes. Gubernatio Civitatum Foederatarum anno 1789
coepit. Rogatio Iurum, quae in decem emendationibus constitutionis consistit,
multa principalia iura civilia praestans, anno 1791 sancta est.

Civitates Foederatae saeculo undevicensimo magnam regionem Emptione Ludoviciana
a Francia adeptae sunt, et parvum tractum Foedere Adams-Onís ab Hispania, Terram
Oregonensem a Britanniarum Regno, amplum tractum in Bello Mexici et Civitatum
Foederatarum a Mexico, et iterum magnum tractum Emptione Alascana a Russia, et
in dicionem suam respublicas Texanam et Havaianam redegit. Dissensio inter
Meridianam agrariam et Septentrionalem industrialem quod attinet ad iura
civitatum et expansio servitutis Bellum civile Civitatum Foederatarum decennium
187 incitaverunt; victoria autem Septentrionum perennem reipublicae fissuram
prohibuit, et legitimum servitutis finem in Civitatibus Foederatis promovit.
Ante decennium 188, oeconomia civitatis iam fuit maxima orbis terrarum. Bellum
Hispaniae et Civitatum Foederatarum et primum bellum mundanum statum reipublicae
confirmaverunt opum. Anno 1945, Civitates Foederatae ex secundo bello mundano
emerserunt prima civitas arma nuclearia habens, perennis Concilium Salutis
Consociationis Nationum sodalis, et condens NATO sodalis. Finis Belli Frigidi et
dissolutio Unionis Sovieticae Civitates Foederatas solam civitatem praepotentem
effecerunt. Civitas circa 50 centesimas erogationum per orbem terrarum pro
militia et apparatibus belli erogat, et est princeps vis oeconomica, politica,
et culturalis in mundo hodierno.

Urbs Vasingtoniae est caput. Donaldus Ioannes Trump praeses quadragesimus
quintus est.

Secundum suam constitutionem, res publica Americana in singula re publica
foederali consistit, hodie in se quinquaginta civitates distinctas continente.
Cuique civitati est propria constitutio administratioque civilis. Insuper
nonnullae territoria sive terrae sunt variis in condicionibus, inter eas Portus
Dives, Samoa Americana, Guama, et Districtus Columbiae. Coloniae sicut civitates
non constant, sed incolae suae inter cives Civitatum Foederatarum enumerantur.

Res publica foederalis est divisa in tris partes: legifera, iuridica,
administrativa.

Pars legifera convenit in duabus cameris, Camera Repraesentantium ex 435
repraesentantibus consistenti et Senatu ex centum senatoribus consistenti.
Cuique civitati sunt duo senatores et tot repraesentativi quot numerus incolarum
suarum meretur.

Praeses, qui exercitui imperat et grapheocratiis rectionium praeest, a conlegio
electorali quinto quoque anno electus est. Cuique civitati sunt in conlegio
electorali tot electores quot sunt sibi senatores repraesentativique in
Congessu. Quinto quoque anno, collegium electorale a populo electum est, et
postmodo praeses a collegio electus est. Praeses consilium ministrorum habet,
cuius participes non sunt electi sed a praeside ipso nominati.

Altissimum forum iuridicum Civitatum Foederatarum est Iudicium Summum, cuius
iudices praeses subrogat et senatus sancit. Ritus horum iudicum numerus hodie
est et semper fuit novem.

Annis 1777–1789, res publica Americana "operabatur" forma infirma sub Articulis
Confoederationis a tredecim civitatibus conditoribus creata. Anno 1787, denique
patres conditores, Civitates Foederatas Americae creantes, novam Constitutionem
rei publicae comprobaverunt. Quamquam consitutio ipsa quot emendatur, forma
rectionis originalis anni 1787 hodie intacta manet.

Terrestris confinium area Civitatum Foederatarum circiter 1 900 000 000 agrorum
est. Alasca, attiguis? Civitatum Foederatarum a Canada abiuncta, maxima civitas
est, 365 000 000 agrorum. Insulae Havaianae, in medio Oceano Pacifico
obsidentes, plus quam 4 000 000 agrorum habet. Post Russiam et Canadam,
Civitates Foederatae tertia quartave civitas maxima area tota (terrali?
aqualique) sunt, aut ante aut post Sinam locata. Ordo propter agrorum duorum et
India et Sinis postulatorum numerandum et magnitudinis summae Civitatum
Foederatatum enumerandum discrepat: CIA “World Factbook” 9 826 675 km2 proponit,
Divisio Statisticorum Consociationis Nationum 9 629 091 km2, Encyclopediaque
Britannica 9 522 055 km2 dat. Cum modo area terreni Civitatum Foederatarum
tertiae magnitudine, post Russiam et Sinam, et vix ante Canada sunt.

Campus litoralis orarum martimarum Atlanticis intus in silvas deciduosas et
colles volventes Piedmontis? cecidit. Montes Appalachiani oram maritimum
orientalem a Lacubus Magnis et pratis Mediis-Occidentibus dividit. Amnis
Mississippiense-Missuriense, quarta a maxima in orbe terrarum systema amnum,
plerumque a septentrione ad meridiem trans medullam civitatis fluit. Pratum
Americanum, planum fetumque, Camporum Magnorum? ad occidentem, a regione montana
in austro-orientale ruptum tendit. Montes Saxosi, in limite Campis Magnis, a
septentrionibus ad meridiem trans civitatem, altitudines ultra 4300 metra (in
Colorato adsurgentes. Occidentius sunt Bacinus Magnus et desertae. Serra Nivata
et Iuga Cascades prope ad litus Pacificum extendit. Mons McKinley, vertex
altissmus in civitate America Septentrionis, est circa 6194 metra altus. Montes
igniferi crebri per Insulas Alexandri et Aleutiae sunt, et Havaii Insulae in
montibus igniferis consistit. Supervolcanus sub Horto Civitatis Yellowstone in
Montibus Saxosis est maximus adiunctum volcanicum in continente situm.

Civitates Foederatae, magnus magnitudine et varietate geographica, genera plura
climatis continent. Ad orientalem meridiani 100, a continentale humida ad
subtropicam humidam extendit. Meridianus Floridae vertex tropica est, et Havaii.
Campi Magni meridiani 100 occidentes semiaridi sunt. Plerumque montes
occidentales alpini sunt. Clima in Bacino Magno arida, in austro occidentale
deserta, in litorale California mediterraneana, et in litorale Oregonia,
Vasingtonia, et Alasca meridiana oceanica. Plerumque Alasca polaris an
subarctica est. Tempestates intemperantes non rarae sunt: civitates Sinus Mexici
attingentes saepe typhones marinos habent, et plurimi turbines in Civitatibus
Foederatis, plerumque in Angiporto Turbinum? fiunt.

Civitates Foederatae sunt respublica multiculturalis, ubi variissimi greges
ethnici, mores, et aestimationes se miscent. Contra nunc paucos Indos Americanos
et indigenas Havaianas, paene omnes Americani vel eorum maiores intra quinque
saecula recentissima immigraverunt. Cultura quam plurimi cives ferme celebrant
est cultura Occidentalis, plerumque ex moribus immigrantium ex Europa, cum
singulis ex aliis fontibus motis, sicut mores ex servis Africanis illati.

Commentationes principales: Indi Americani et Colonica Civitatum Foederatarum
historia

Gentes quae terram Civitatum Foederatarum primum incolaverunt historici putant
per pontem terrestrem trans fretum Beringense in Alascam ab Asia pervenisse ad
minimum abhinc annos ab 14 000 ad 30 0000. Multi indigenae venatores vel
convectores primitivi erant; alii sedentarii ac agricultores. Multi tribus novas
formaverunt propter colonias ab Europeanis in America factas.

Res publica Civitatum Foederatarum Americae ex tredecim coloniis Britannicis
Americae Septentrionalis post bellum libertatis anni 1776 orta est. Hae coloniae
fuerunt: Provincia Nova Hantonia, Provincia Sinus Massachusettae, Colonia
Rhodensis Insula et Providentiae, Colonia Connecticuta, Provincia Novum
Eboracum, Provincia Nova Caesarea, Provincia Pennsilvania, Colonia Delevaria,
Provincia Terra Mariae, Colonia Dominiumque Viginia, Provincia Carolina
Septentrionalis, Provincia Carolina Meridionalis, et Provincia Georgia.

Iam circa annum 1760, magna discordia inter colonias et patriam Britannicam
exsistebant; exempli gratia, ob regimen mercantilisticum Britanicum, quod
vectigalia et delectus ad bella Europaea servanda imperabat, distantiam et
coloniarum problemata neglegens, et ob superbum cultum Americanum,
individualisticum et democraticum. Cum demum Americani regi restiterunt, rex
copias ad colonias rebelles opprimendas misit. Et Americani hos actos indignati
re vera rebellaverunt, militiasque civiles formaverunt.

Tandem Lexingtoniae die 19 Aprilis 1775 coniectus qui ubique auditur rerum
commutatio Americana cecinit. Postea, tredecim colonias suam libertatem a rege
die 4 Iulii 1776 declaraverunt. Francia se bello anno 1778 adiunxit, ut
Britanniam ab coloniis suis privet, veterem adversarium Britannicum molliens.
Bellum usque ad annum 1781 extendit, cum apud Yorktown exercitus Britannicus quo
Generalis Cornwallis praeerat se Generali Washingtonio dedit.

Civitates et Britanniarum Regnum bellum demum anno 1783 Foedere Lutetiae pacem
congruerunt. Anno 1789 civitates se coniunxerunt, nova constitutione foederali
anno 1787 perfecta, Georgio Washingtonio primo praeside.

Saeculo duodevicensimo ineunte, foederatio celeriter expansit. Emptio
Ludoviciana, anno 1803 a Praeside Jefferson facta, Franciam Napoleonicam ab
occidente submovit, et territorium Americanum duplicavit, colonias extensas ad
occidentem Missisippii Fluvii sinens.

Quod oeconomia Americana plerumque agriculturalis erat, terrae auxus Europaeique
immigrantes, quae terras novas excoluerunt, magnopere reipublicae oeconomiam
auxerunt. Terrarum aviditate regimina Americana, et foederalia et civica,
magnopere Indos Americanos oppresserunt quos Europaei putaverunt saevos,
incultos. Europaei Christianique porro habebant dogma Fati Manifesti, quo ei
omnis Americae Septentrionalis continens incolandus erat, populique nativi
mansuefaciendi, paganique in Christum ducendi.

Fato Manifesto Indi anno 1830 ad occidentem Mississippi Fluminis vi militari
repatriati sunt. Et impetus ad colonias fundandas minime ad fines Civitatum
Foederatarum desinit. Per saeculum undevigesimum, doctrina fati manifesti
expansionista hominibus filibusteris privati exprimitur, qui Americam Latinam
cum militibus mercinariis ex Civitatibus Foederatis invaserunt. Quamquam
regimina Civitatum Foederatarum semper illos filibusteros recusaverunt, populo
placebant.

Decennio 183, Europaei ex Civitatibus Foederatis Terras Texicas ad septentriones
Mexici plerumque desertas sub auctoritate Mexici compleverunt. Mox Texas
libertatem suam ab Mexico anno 1835 corripuit, quod populus novum regimen
Mexicanum Imperator Antonii Lopez de Sancta Anna indignatus est, cuius actus
autocrati eos multum nocuit. Cum Civitates Foederatae novam liberam Rempublicam
Texianam anno 1845 in dicionem suam redegit, hae civitates quoque incertas fines
inter Texiam et Mexicum sibi sumpsit, et occasionem ad Civitatum Foederatarum
fines augendas per bellum cum Mexico. Mexico victo, Foedus Guadalupe Hidalgo
anni 1848 Californiam, Novum Mexicum, Arizonam, et alias regiones ad
septentriones adiunctas Civittaibus Foederatis concessit.

Ex Civitatum Foederatarum conditu, contradictio magna inter libertatis doctrinas
patrum conditorum et civitatum meridianarum servitudinis consuetudinem
exsistebat. Declaratio Libertatis Americana anno 1776 facta "quod omnes Homines
sibi pares creantur, a suo Creatore praediti quibusdam Iuribus inseparabilibus,
inter quae numerantur ius ad Vitam, Libertatem, et Beata persequenda" coepit.
Motus ad capitalismum mundanum oeconomicam servitudinis utilitatem saeculo
septimo decimo iam multum diminuit, citando faucitatem per libera certamina
oceonomica et mechanicam rerum fabricationem. Quamobrem opinabilis erat finem ad
servitudinem sine tumultu mox fieri. At longa Civitatum Foederatarum divisio
inter civitates liberas Septentrionales et civitates serviticas Meriodionales
profundas divisiones culturales, oeconomicas, et politicas producit, quae
Septentriones et Meridianam ad separationem et bellum impellaturae erant.

Post victoriam electoralem Republicani Abrahami Lincoln anno 1860, qui
servitudinis expansionem in novis territoriis fortiter opponebat, undecim
civitates meriodionales ex CFA secesserunt, novam Civitates Americae
Confoederatas conditans. Bellum die 12 Aprilis 1861 coepit, cum exercitus
Carolinae Meridionalis tormenta in Castellum Sumter coniecit.

Bellum, quod quattuor annos, ad annum 1865 (de iure ad 1866) extendit, fuit
saevum. Novi modi bellum gerendi per belli cursum excogitati sunt, sicut
batalaria cataphracta cannones in turris praebita, batalaria subaqueana,
torpedones, minae navales et terrestres, sclopeta automatica,? pyroboli
manuales, et fossae castrenses. Quae res novae militares naturam internecivam
belli multum auxerunt. Iuxta censum anni 1860, octo centesimae omnium marium
albi coloris ab 13 ad 43 annos natorum interiverunt, quod 6 centesimas omnium
Septentrionum et 18 centesimas omnis Meridiei comprehendit.

Per decadem post Bellum Civile, Aetatem Reficiendi vocatam, variae emendationes
ad Constitutionem Civitatum Foederatarum perfectae sunt, quae iura civilia
Americanorum nigri coloris defendebant, sicut Enmendationem Tertiadecimam quae
servitudem illegalem declaravit, Enmendationem Quartadecimam quae ius civitatis
ad omnes in Civitatum Foederatarum natos dedit, et Enmendationem Quindecimam
quae suffragium ad omnes cives, vel ad Americani nigri coloris, repromisit.

Haec aetas quoque consummationem bellorum contra Indos vidit, cum complures
gentes Europaei aurum inveniendi vel fundos colendi causa ad terras occidentales
migraverint.

Quamquam autem per hanc aetatem causa hominum nigri coloris legibus prolata
erat, multae regiones ad meridiem a militibus regnatae a corruptela superatae
sunt. Contra libertatis hominum nigri coloris causam societas tromocratica
nomine Ku Klux Klan (KKK) surrecta est circum annos 1860. Aetatis finis accidit
cum compromissioni anni 1877 parente novus Praeses Rutherford B. Hayes copias
foederales ex civitatibus meridionalibus abscesserit.

Aetas maximae libertatis quae sequitur fuit quod auctor Marcus Twain aetatem
auream nominavit. Hac in aetate oeconomia Americana magnopere aucta est. Anno
1900 iam productio Civitatum Foederatarum industrialis productionem omnium
singularum civitatum mundi praeterquam illam Britanniarum Regni excessit.

Faucitate potestas venit. Saeculo vicensimo ineunte, Civitates Foederatae ad
scaenam internationalem advenerunt bellum contra Hispaniam gerentes, Cubam
liberandi causa, Philippinas Portumque Divitem adquirentes. Civitates quoque
partem ad fines primi belli mundani habuerunt, Franciam, Britanniarum Regnum, et
Russiam contra Germaniam, Imperium Austro-Hungaricum, et Imperium Ottomanicum
adiuvantes.

Bello confecto, Civitates Foederatae res Europaeas seponere studuerunt. Magna
autem Depressio oeconomica, quae annis 1930 mundum universum adflictavit, mundum
iterum ad bellum magnum citavit. Post impetum Iaponicum die 7 Decembris 1941
factum, Civitates secundum bellum mundanum inierunt. Ex bello, Civitates magna
potestate, bomba atomica oeconomiaque auctissima instructae emerserunt.

Post Bellum Civitates, ut respublica conditrix Consociationis Nationum, ius
intercessionis in Concilio Salutis tenturae erant. Civitates mundi in tres
factiones divisae sunt: mundus primus, in occidentem, capitalisticus a
Civitatibus Foederatis ductus; mundus secundus, in orientem, communisticus ab
Unione Sovietica ductus; mundus tertius, inter eos evolvens. Demum cum Unio
Sovietica anno 1991 cecidisset, Bellum Frigidum quod inter Civitates Foederatas
et Unionem Sovieticam accidit desivit. Et tempus quod Praeses Georgius H. W.
Bush nominavit Novum Mundi Ordinem coepit.

Die 11 Septembris 2001, Civitates Foederatae impetum tromocraticum passae sunt,
quo nonnulla aedificia alta, praecipue duae turres Emporii Mundi Novi Eboraci,
deleta sunt. Qui actus Civitates Georgio W. Bush Praeside impulerunt ad Bellum
contra Tromocrates Islamicos Usama bin Ladin duce in Afganistaniam gerere.
Postea Civitates pravo consilio quoque Iraquiam anno 2003 invaserunt, Praesidem
tyrannicum Saddamum Hussein demovendi causa, ne is arma destructionis massivae
adeptus foret. Nulla autem arma similia ibi inventa sunt, sed novum bellum
contra tromocrates et factiones religiosas culturalesque necesse fuit gerere,
Iraquiae pacem trahendi causa.

Mercatus mundi, qui post Bellum Frigidum per universum orbem terrarum inter
quasi omnes nationes mundi extendit, novam faucitatem oeconomicam citavit.
Optimismus populi, novi mercatus, et auctus productivitatis ob novas
technologias informaticas longam expansionem oeconomicam creavit. At simul
inflatio monetaria et demissae mediae argentariae usuriae, discrimen magnum ad
saeculi vincensimi fines creaverunt, quod extendit ab anno 2000 usque nunc.
Demum anno 2008 ocoenomia subito peius cecidit, republica et universo mundo
depressione oeconomica capta.



https://la.wikipedia.org/wiki/Vindobona

Vindobona, sive Vienna (Theodisce Wien; Hungarice Bécs; Bohemice Vídeň; Slovace
Viedeň), ad Danubium sita, est caput Austriae et simul una e novem civitatibus
Austriacis. Urbs 1.7 decies centena miliorum incolarum est maxima rei publicae,
cuius in locis ambientibus quarta pars incolarum Austriae (i.e. 2.4 decies
centena miliorum) habitat. Quoad incolas Vindobona est decima Unionis Europaeae
urbs.

Una est ex quattuor sedibus publicis Nationum Unitarum. Aliae organizationes
internationales magni momenti, quarum sedes primaria est Vindobonae, sunt OPEC,
OSCE/OSZE et IAEA. Etiam IAEA in aedificiis UNO-City dictis prope Danubium sitis
collocatum est. Cum Vindobona in rebus politicis internationalibus sit maximi
momenti, inter primarias totius orbis urbes numeratur.

Vindobona, olim caput imperiale sedesque principum domus Habsburgensis atque
simul caput Sacri Imperii Romani, per saecula in rebus culturalibus politicisque
locus medius Europae erat.

Anno 1910 Vindobona magnitudine quarta post Londinium, Novum Eboracum et
Lutetiam orbis terrarum urbs plus quam vicies centena miliorum incolarum habuit.
Primo bello mundano confecto ferme quartam incolarum partem amiserat. Vetus urbs
regimen Habsburgense revocans atque Palatium Belli Fontis ab UNESCO mundi
hereditas culturalis agnita sunt. Ecclesia Cathedralis Sancti Stephani, praeter
Riesenrad ('Rota Gigantea') in Prater sita et alia visu digna, est insigne
Vindobonense urbem veterem eminens.

Annis 2009 et 2010 Vindobona urbs habetur, qua orbis terrarum nulla meliores
vitae condiciones parat, Turico Genavaque sequentibus.

Vindobona, 414.89 km² patens, est civitas minima Austriae et omnino ab Austria
Inferiore circumdata, cuius pars usque ad annum 1921 erat. Vindobona simul et
civitas et municipium est: 11.6 centesimae areae sunt aedificiis tectae, 11.1
viis, 2.2 astariis. Vindobona etiam civitas partis maximae hortorum est, qui
28.4 centesimae vel 117.76 km² efficiunt. Aquae (4.5%) solum in Burgenlandia
plus areae explent.

Vindobona una e quattuor civitatibus Austriae est ubi vinum colitur: 1.6% areae
vineis efficitur. Silvae 17.8% tegunt, 14.8% areae agriculturae destinatae sunt.

Vindobona urbs multum situi opportuno debet: inter radices Alpium
boreo-orientalium in Sinu Vindobonensi iacet. Vetus urbs a Danubio in meridiem
spectans orta est; hodie regio urbana in utraque fluvii ripa diffusa est.
Vindobona in viarum antiquarum compito, quae ab occidente in orientem (Danubius)
et a septentrionibus in meridiem (Via Sucinaria) ducebant, nata est. Danubius
hic facile transiri potuit, flumine in Sinu Vindobonensi in multos ramos cum
insulis se diffundente.

Post Saepta Ferrea anno 1989 lapsa res rationesque cum civitatibus
septentrionalibus orientalibusque Austriae perspicue crescunt. Vindobona tantum
60 km a Posonio, capite Slovaciae, abest; cum tanta vicinia duorum capitum
Europae sit singularis, moderatores Vindobonenses ut urbs Regionis Europaeae
Centrope? interesset constituit.

A die 21 Decembris 2007, qua die Regio Schengeniana ad Cechiam, Slovaciam, et
Hungariam extensa est, fines Austriae orientalis primo a mense Novembri 1918
ubique sine recognitione syngraphorum transeuntur.

Non omnis urbs aedificiis vel viis tecta est: ferme dimidia pars est terra
viridis, magnis in partibus etiam agricultura fit.

Vindobona a 151 m (super mare Hadriaticum) in Lobau usque ad 542 metra in colle
Hermannskogel porrigitur. Hic a parte septentrionali necnon ab occidente et ab
austro-occidentale colles silvae Viennensis (Calvus mons) arboribus dumetisque
vestiti penitus in urbis regiones penetrant. Danubius per fauces nomine Porta
Vindobonensi (Wiener Pforte) inter colles Leopoldsberg (ad dextram) et Bisamberg
(ad sinistram) Vindobonam intrat. Praeterea e Silva Viennensi numerosi rivuli,
quorum notissimus est fluvius Wien, in urbem fluunt. Montes occidentales a
collibus aevo glaciali formatis (Wienerberg et Laaer Berg) continuantur. Haec
est regio viniculturae.

Urbs orientalis ad Marchfeld pertinet, loca plana agriculturae dedicata, quae
autem magis magisque inaedificantur. In meridiorientale urbis Lobau regio
invenitur, cuius silvae utraque in parte Danubii virentes ad protecta loca
naturalia nomine Nationalpark Donauauen pertinent.

Quod venti saepius ab occidente flant, homines divitiores in collibus
occidentalibus habitant, ubi inter alia caelum salubrius est, cum regionis
industriae potius orientali in margine urbis esse solebant.

Vindobona est civitas et simul municipium, quod in 23 circulos communales
dividitur. Fines veteris urbis, quae hodie plus minusve circulum primum efficit,
firmis munitionibus usque ad saeculum undevicesimum medium totam regionem
urbanam comprehendebant. Imperatore Francisco Iosepho regnante, annis 1850,
1890–1892, et 1904 urbs ter amplificata est. Tempore Nazistico, regio urbana
quadruplo maior facta est, cum die 15 Octobris 1938 Vindobona magna (Groß-Wien)
creata esset. Anno 1946 res pristinae (magna ex parte) redintegratae sunt, ab
anno 1954 fines urbani immutati manebant. In plurimis circulis exteris, pristina
nomina communium, quorum insignia in insignibus circulorum conservata adhuc in
usu sunt. Multi vici communia agglomerata, alii proximis annis aedificati sunt.

Inventa archaeologica demonstrant, ut homines in regione viam Aetate Ferrea I
ersarentur, et ab Aetate Ferrea II Sinum Vindobonensem continuo habitarent. E
tempore Celtico, oppidum in colle Leopoldsberg et vicus Vedunia ('Rivulus
Silvaticus') nota sunt.

Primo saeculo Romani locis, ubi hodie est urbs Vindobonae media, castrum prope
Danubium situm ad limitem tuendum collocaverunt, cui cannabae (in hodierno
circulo communali tertio) adiunctae erant. Muri viaeque Vindobonae Romanae adhuc
hodie viis primi circuli communalis (Innere Stadt) intellegi possunt. Vindobona
ab anno 103 usque ad quintum saeculum erat sedes Legionis X geminae; hic
imperator Marcus Aurelius anno 180 mortuus est.

Imperio Romano lapso Vindobona non omnino deserta esse videtur. Prima
commemoratio mediaevalis in litteris anno 881 in Annalibus Salisburgensibus
facta est "apud Weniam" proelium contra Hungaros commissum esse; "Wenia" utrum
sit urbs an fluvius quidem non liquet.

Anno 976 marchionibus Babenbergensibus Ostarrîchi (sive Marcha orientalis,
postea Marcha Austriae) conditum est, cuius in regione prope limitem Hungaricum
etiam Vindobona iacebat. Iam undecimo saeculo Vindobona forum maximi momenti
erat, anno 1155 Henricus Jasomirgott Vindobonam caput territorii sui fecit. Anno
sequente Austria Privilegio Minore ducatus elevatus et Vindobona residentia
ducis facta est.

Tertia expeditione sacra finita Ricardus I rex Angliam rediens a marchione
Leopold V anno 1192 in Erdberg prope Vindobonam (hodie in tertio circulo
communali) cepit et in Tiernstain captivum habuit. Pecunia, quae pro redemptione
regis allata est, moneta constituta et urbs amplificata est. Vindobona secunda
anno 1221 ducatus urbs post Anisiam (1212) ius civitatis iusque emporii (sive
stapulae) accepit. Quo iure relationibus mercatoriis secundum Danubium et usque
ad Venentias oblatis Vindobona mox in primariis urbibus Imperii Romani Sacri
habebatur.

Cum Rudolphus I anno 1278 Ottocarum II vicisset, Austria in potestatem
Habsburgorum venit. Imperatoribus Luxemburgensibus Praga residentia imperialis
facta est. Ne Vindobona recideret, Habsburgi urbem enixe exaedificabant.
Rudolphus magna merita sibi comparavit, res oeconomicas prudenter tractando
omnium felicitatem auxit. Auctor vocatus est, quod exemplo Pragensi
Universitatem Viennensem, quae itaque Alma Mater Rudolphina nominatur, condidit
atque navem gothicam Ecclesia Cathedralis Sancti Stephani principalem
construxit.

Anno 1438 duce Alberto V rege Imperii Romani Sacri nomine Alberto II. electo
Vindobona residentia imperialis facta est. Hoc tempore (annis 1421–1422) Iudaei
Vindobonenses fugati vel necati sunt (persecutio secundum fontem Hebraicum
Gesera, גזירה dicitur).

Anno 1469 urbs sedes episcopalis et ecclesia Sancti Stephani ecclesia
cathedralis facta est.

Aetate imperatoris invalidi Friderici III Vindobona iugiter adversariorum
partium (imprimis Matthiae Corvini) erat, quod imperator pacem salutemque
mercennariis populantibus praestare nequibat.

Ab anno 1556 demum usque ad annum 1918 Vindobona sedes imperialis erat, Hungaria
Bohemiaque sub dicionem Habsburgorum redactis.

Anno 1551 rex Ferdinandus I Iesuitas Vindobonam vocavit, ut incolas, qui plurimi
disciplinam Lutheranam sequerentur, ad fidem Catholicam reducerent. Efficaci
opera laboreque Iesuitarum Vindobona mox locus medius Contrareformationis factus
est: Collegium condiderunt, Universitati Viennensi praefecti sunt, librorum
censuram agebant. Propugnator conterreformationis erat Melchior Khlesl,
episcopus Viennensis sub 1600. Praedicando, spoliando, depellendo Vindobona (et
Austria) usque ad annum 1640 rursus Catholica facta est.

Anno 1529 Vindobona primo sed frustra a Turcis obsessa est. Limes inter
Hungariae partes Austriacas et Ottomanicas paene 200 annos tantum circa 150 km a
Vindobona in orientem versus erat, quo urbs incremento impedita, tamen
munitionibus fortibus instructa est. Hae munitiones anno 1683, cum Turcae
secundum Vindobonam obsederunt, urbi praesidio fuerunt, donec exercitus
subsidiarius a rege Poloniae Ioanne Sobieski ductus Turcas vicit Vindobonamque
eliberavit.

Turcis pulsis urbs aedificiis constructis incolis affluentibus effloruit. Multa
palatia nobilium stilo baroco aedificata sunt, architectis Ioanne Bernardo
Fischer de Erlach et Ioanne Luca de Hildebrandt inter omnes eminentibus. Tamen
multa etiam extra moenia exstructa sunt: Ab 1704 suburbana proprias et firmas
munitiones nomine Linienwall ("vallus linearum") habebant, quae ferme hodiernam
viam nomine Gürtel sequebantur.

Post magnas pestilentas annorum 1679 et 1713 urbs numero incolarum increscere
non desiit. Illo tempore etiam primae manufacturae conditae sunt, prima in
Leopoldstadt. Canalibus instruendis et viis purgandis sanitatis cura meliorata
est.

Urbe florescente etiam artes (imprimis musicae) fastigium attigerunt (Haydn,
Mozart, Beethoven, Schubert).

Bellis Coalitionum Vindobona bis - annis 1805 et 1809 - a copiis Napoleonicis
capta est. Anno 1804 caput Imperii Austriaci factum est, novae civitatis, quae
iam suppressionem Sacri Romani Imperii (1806) portendit. Napoleone victo annis
1814/1815 Vindobonae Consilium Vindobonense habitum est, quo novus Europae ordo
institutus est.

Temporis sequentis Vormärz (ad litteram "ante mensem Martium") dicti (id est
temporis ante res novas mense Martio anni 1848 habitas) propria est et dominatio
crudelis libertatem civium coercens et motus artium Biedermeier vocatus. Eadem
aetate plurima negotia ac societates condita sunt, quo industria maxime creverit
– anno 1837 primus Austriae ferriviae tractus inauguratus est, qui a Floridsdorf
usque ad Deutsch-Wagram pertinuit.

Effectus rerum novarum Francicarum mense Februario anno 1848 habitarum etiam
Vidobonae sensi sunt: Mense Martio cancellarius civitatis Metternicus plebe
concitata ut se magistratu abdicaret coactus est, die 6 Octobris seditio
recruduit. Tandem exercitus imperialis cives, qui democratiam poposcerunt,
devicit; duces rebellionis, inter quos et Robertus Blum, capitis damnati sunt.

Anno 1850 urbs ultra moenia expandi coepit. Anno 1858 moenia urbem veterem
tuentia rescissa sunt, in quorum loco Ringstraße ("Via circularis
Vindobonensis"), quae dicitur, una cum numerosis palatiis splendidis ratione
Historismi erectis aedificata est. Expositio mundana anni 1873 summum huius
aetatis fastigium fuit et finis, quod inter expositionem bursa collapsa est.

Cum urbs saepe antea et postremo gravissime anno 1830 inundata est, inter annos
1868 - 1875 Danubius amnis novo alveo praeter urbem fosso aversus est, aliis
fluvii partibus intercisis. Pars, quae per urbem interiorem fluebat, depressa et
muris coercita nomine Canalis Danubii adhuc exstat.

Quod opera fabrilis ab saeculo XIX. medio maxime aucta est, tanti homines in
urbe sedes collocaverunt, ut numerus incolarum circa annum 1870 decies centena
milia, anno 1910 vicies centena milia consecutus sit. Loco domorum extra viam
circularem antea humilium secundum rationem urbis amplificandae insulae quattuor
usque ad sex tabulationum aedificatae sunt. Cum simul numerus operariorum ac
proletariorum, qui penura afflicti minimis habitationibus vivebant, valde
augeret, factioni socialisticae, quae miseriis consuleret, se adiunxerunt.
Homines ex omnibus imperii partibus, imprimis autem ex Bohemia et Moravia
immigrantes, Vindobonam urbem multarum linguarum ac pluriculturalem fecerunt.

Demarchus illius temporis notissimus fuit Carolus Lueger (demarchus 1897–1910),
qui et multis in urbe emendationibus et acri antisemitismo in memoria est. Tum
urbs summum culturae fastigium contigit. Ad hoc inter alia societas artificum
Secession, quae dicitur, pertinet, qua Vindobona locus medius Generis floralis
facta est. In musica Secunda schola Vindobonensis cum Arnoldo Schönberg
compositore orta, in litteris, quae magna ex parte in urbis cauponis cafeariis
conscribebantur, in modernismum transitum est. In scientiis inter alios
Sigismundus Freud antecellit, qui artem psychoanalyticam condidit.

Primo bello mundano, etsi pericula bellica urbi non imminebant, tamen incolae
magis magisque rebus ad vitam necessariis carebant. Belli finis et finis Imperii
Austro-Hungarici fuit. Die 30 Octobris anno 1918 nova civitas nomine
Deutschösterreich (a mense Octobri 1919 Republik Österreich dicta) orta est. Die
11 Novembris anno 1918 Carolus I se imperio abdicavit eodemque die Palatium
Belli Fontis reliquit; die 12 Novembris anno 1918 Vindobonae res publica
proclamata est.

Ex tunc Vindobona erat urbs permagna in civitate parva, quae imperio collapso
provincia maioris Germaniae fieri voluit. Quod autem vere anni 1919 a
civitatibus victoribus vetitum est. Vindobona die 10 Novembris anno 1920 ab
Austria Inferiore segregata et una ex novem civitatibus sive terris foederalibus
Austriae declarata est, demarchus ex tunc et munere praepositi civitatis
fungitur. Quod inter alia factum est, ne Austria Inferior nimis magna fieret.
Regimen urbis a Sociali Democratica Factione Laboratorum constitutum potestate
vectigalium bene usum permultas et pro tempore lautissimas domus, bibliothecas,
balnea aliaque usui publico instituta erigi iussit.

Respublica Prima autem discordia factionum quasi dilacerata et minis Germaniae
nazisticae circumventa erat. Eversiones rerum imprimis Vindobonae sentiebantur:
Incendium Palatii Iustitiae, quod dicitur, die 15 Iulii 1927 tumultus incitavit,
quibus 94 homines interfecti sunt. Idibus Februariis 1934, pugnis inter manus
socialisticas et exercitum ortis, dictatura conservatoria nomine Ständestaat
(civitas ordinum) instituta est. Mense Iulio eiusdem anni rebellio nazistica
quidem oppressa, cancellarius dictator Engelbertus Dollfuß autem necatus est.
Die 12 Martii 1938 demum Adolphus Hitler Austriam Vindobonamque invasit et
civitatem Austriacam nomine Ostmark (marchia orientalis) Germaniae adiunxit.

Vix cum Nazistae rerum potiti sunt, vexatio Iudaeorum coepta est: Ex 200.000
incolarum relgionis Iudaicae fere 120.000 vexati et in emigrationem coacti
(quorum notissimus fuit Sigismundus Freud), fere 60.000 interfecti sunt.
Adminstratio urbis secundum rationem Nazisticam commutata et communibus
adiungendis area triplicata est. A die 17 Martii anno 1944 saepissime impetus
bombarum facti sunt, quibus fere quinta urbis pars deleta est. Non pugna, sed
spoliatione etiam Ecclesia Cathedralis Sancti Stephani flammis comprehensa est,
qui bellum bombarum salva evaserat. Mense Aprili anno 1945 Vindobona post pugnam
octo dierum ab exerictu Sovietico occupata sive liberata est.

Restitutio urbis difficilis erat: Plus quam quinta domorum pars deleta, multi
pontes rescissi, canales, aqae gasique ductus corrupti; multi homines a Nazistis
fugati aut interfecti, plurimi pugnis trucidati, milites superstites in
capitvitate. Usque ad annum 1955 Vindobona in quattuor regiones divisa erat,
quibus duces civitatum victricium (Unio Sovietica, USA, Britanniarum Regnum,
Francia) praefuerunt. In urbe interna, quae ad nullam regionem pertinuit,
occupatio sive rectio singulis mensibus mutata est.

Ratio rebus oeconomicis fovendis Marshall Plan dicta sicut in tota Europa
occidentali etiam Vindobonae ingentem incrementum oeconomicum incitavit.
Operarii communistici, cum anno 1950 rerum potiri conati sint, a collegio
opifico socialistico impediti sunt.

Anno 1954 area urbis ad hodiernum spatium reducta est. Die 15 Maii 1955 pacto
civitati restituendae (Österreichischer Staatsvertag) civitati libertas et
Vindobonae redintegratio administrativa recuperata est. Pactum die 27 Iulii 1955
in vigore venit, quo inter alia constitutum erat, ut copiiis exteris Austria
intra tres menses relinquenda esset.

Autumno 1956 Vindobonae multi Hungari, qui rebellione contra regimen
Communisticum oppressa fugerant, tectis ac sedibus accepti sunt. Item anno 1968
multi Bohemi et Slovaci recepti sunt, qui post Ver Pragense, quod dicitur,
Cechoslovaciam relinquere debuerunt.

Anno 1957 Societas Internationalis pro Energia Atomica (IAEO) sedes in urbe
collocavit. Ab anno 1965 Vindobona sedes est Consociationis Civitatum Petroleum
Exportantium (OPEC). Anno 1979 Vienna International Centre (tertia Nationum
Unitarum sedes publica) inauguratum est. Haec et alia plurimos conventus
conciliaque attraxit. Ab anno 2003 Vindobona ad regionem Europaeam nomine
Centrope pertinet et cum Posonio in „Twin City“ („urbem gemellam“) coalescit,
quae hodie fere tricies centena milia hominum comprehendit.

Inter opera maioris momenti Donauturm ("turris Danubii") numeratur, quae anno
1964 aedificata est. Anno 1986 praeter Danubium fluvium Neue Donau (Novus
Danubius) effossus est, quo insula orta est, ubi plurimi incolae otio frui
solent. Ad finem saeculi XX. in utraque Danubii ripa multa caeliscalpia erecta
sunt. Praeterea nova ferrivia metropolitana facta est. Anno 2001 loco, quo olim
stabulae imperiales fuerunt, MuseumsQuartier apertum est, quod inter maximas
Europae institutiones culturales pertinet.

Comparata ad alias urbes Vindobona, quod bonitatem vitae attinet, anno 2011
primum locum (ante Turicum et Aucopolim) assecuta est.

Vindobonae anno 2009 1 697 982 hominum vivebant. Numerus incolarum crescit, ut
usque ad annum 2050 plus quam vicies centena milia attingere videatur.

Sub annum 1600 Vindobonae erant 29 000 incolarum, anno 1700 iam 113 000. A
saeculo XVIII exeunte numerus incolarum magis magisque crescebat, imprimis a
saeculo XIX medio: solum inter 1857-1869 circiter 218 000 incolarum novorum
advenerunt. Undecim annis sequentibus numerus incolarum plus 261 000 hominum
crescit, 1880-1890 similis numerus (267 000) accrevit, 1890-1900 numerus
incolarum etiam 339 000 hominum auctus est. Inter causas principales erant
immane incrementum rerum oeconomicarum ("industrializatio"), medicina
efficacior, quo minores neonati morerentur, et immigratio plurimorum hominum,
cum Vindobona esset caput Imperii Austro-Hungarici et inde urbs maximi momenti.
22 centesimae advenarum e Bohemia, Moravia (terra) et Silesia Austriaca, 15 ex
Austria Inferiore, 15 e terris externis, tantum 4 e ceteris civitatibus Austriae
hodiernae. Alii ex aliis terris imperii advenerunt. Paulo ante primum bellum
mundanum Vindobona erat urbs circiter 2 100 000 incolarum et magnitudine orbis
terrarum quarta. Bello confecto imperio lapso numerus incolarum primo 200 000
minutus est, quod multi mortui sunt aut urbem reliquerunt, anno 1934 autem denuo
1 935 881 hominum Vindobonam habitaverunt. Bello ac Shoa plurimi Vindobonenses
vitam amiserunt, aut ut fugerent, coacti sunt. Bello finito tantum 1 616 125
incolarum erant, usque ad annum 1987 numerus ad 1 484 885 minutus est. Ex tunc
numerus rurus imprimis immigratione crescit. Inter advenas sunt plurimi profugi
ex Iugoslavia et operarii e Turcia.

Filii multorum advenarum priorum temporum iam penitus assimilati sunt, ut tantum
nomina Slavica vel Hungarica originem revocent. Nomina ut puta Nowak, Dolezal,
Navratil, Wewerka, etc. Non minus Vindobonenses sentiuntur quam nomina origine
Theodisca ut puta Hofbauer, Maier, Haider, etc. Sunt multi qui etiam dialectum
loci loquantur, Vindobonenses originales (Ur-Wiener) aestimati.

Initio 2009 Vindobonae circiter 1 690 000 hominum vivebant. Secundum censum anni
2001 erant tantum 1 550 000 incolarum, e quibus 23.63 centesimae immigrati; 19.6
centesimae incolarum non sunt cives Austriaci. Circiter 48 000 Turcarum et
circiter 120 000 hominum e Croatia, Bosnia et Herzegovina, Serbia, et Slovenia
sunt greges maximi (50%) incolarum externorum.

Variae linguae autochthonae aestimantur et lege conservantur: Lingua Cecha,
Lingua Hungarica, Lingua Slovaca, Lingua Zingarica (Sinti et Roma).

Vindobona est archidioecesis Ecclesiae Catholicae Romanae. Praesens
archiepiscopus est Christophorus Cardinalis Schönborn.

Denominatio magnitudine secunda est Religio Islamica, cuius praeses Austriacus,
Anas Schakfeh, Vindobonae sedet. Proximis annis multae advenae religionis
Islamicae Vindobonam venerunt; Religio Islamica in Austria ab anno 1912
denominatio approbata est (tum Bosni Mahometani ad Imperium Austro-Hungaricum
pertinebant).

Denominatio numero tertia Vindobonae Ecclesiae Orthodoxae sunt. Ecclesia
cathedralis eparchiae Austriaecae Ecclesiae Orthodoxae Russicae in circulo
tertio nomine Landstraße sita est.

Vindobona sedes est lutheranae Ecclesiae Evangelicae C.A. in Austria, cuius
episcopus est Michael Bünker, et reformatae Ecclesiae Evangelicae C.H. in
Austria, cuius Superintendens generalis (Landessuperintendent) est Thomas
Hennefeld.

Baptistae Vindobonae sunt ab anno 1847. Initio a regimine et Ecclesia Catholica
Romana vexati, anno 1869 prima communitas publice constituta est (hodie:
Vindobona, Mollardgasse). Inter fundatores erant Ioannes Gerardus Oncken et
Eduardus Millard. Baptistis ad praesens tempus sunt octo communitates
Vindobonenses, quarum duae sunt Dacoromanicae, una Hispanica et una Anglica
internationalis. Etiam sedes Societatis Baptisticae Austriacae Vindobonae est.

Praeterea Vindobonae sunt communitates aliarum Ecclesiarum Evangelicarum
Liberarum, ut puta Adventistae, Methodistae, Mennonitae et Exercitus Salvationis
necnon communitates Societatis Communitatum Evangelicarum et Ecclesiae
Pentecostalis.

Communitas Iudaica Vindobonensis (Israelitische Kultusgemeinde Wien) ab Ariel
Muzicant praesidente et Paulo Chaim Eisenberg Rabbino magno dirigitur.
Communitati Iudaicae, quae usque ad annum 1938 inter maximas (180 000) Europae
erat, nunc circiter 7000 hominum adhaerent.

Vindobonae Wiener Zeitung orbis veterrimum diarium editum est, quod adhuc hodie
venditur.



https://la.wikipedia.org/wiki/Saltatio

Saltatio, seu ballatio, seu chorea, est genus artis quod plerumque ad rhythmicos
corporis motus spectat, musicae usitate concinens, in multis culturis perfectum
ut forma expressionis vel socialis coniunctionis personalis, sive in
condicionibus spiritualitatis vel exsecutionis oblatum.

Saltatio vox antiquissima est. Saltatio, quamquam sensu latissimo omnia genera
corpus ad musicam movendi continet, praecipuo dicitur corpus brevibus modo
saltibus movendi genus, quod antiquitas tantum solebat, non aliter quam hodie
Italiane saltarello et Theodisce Springtanz vel nuperrime jumpstyle dicuntur.

Ballatio deducitur a verbo ballare, quod per mutuationem verbi Graeci βαλλίζειν
'saltare' verbo βάλλειν 'iacere' adiuvante in linguam Latinam pervenit. Ballatio
maxime significat corporis motum, solum lautii? causa sine multo saltatu, vel
mulieris virique paribus, saliendo aut non. E ballatione et ballando, verba
Francogallice ballet et Hispanice baile veniunt. Chorea, quae e nomine Graeco
χορεία venit, maxime dicitur agilitas ballatioque saepe in circulis instructa
vel cantata. Notandum est, quod haec genera se invicem non excludunt: agilitas
quaedam simul et saltatio et ballatio et chorea potest esse.



https://la.wikipedia.org/wiki/Brundisium

Brundisium (-ii, n.) sive Brundusium (-ii, n.) (alia nomina: Brindisium et
cetera) (Italiane: Brindisi) est Urbs Italiae et municipium, circiter 88 300
incolarum, in Regione Apulia ac in Sallento historica ac geographica terra situm
et caput Provinciae Brundisinae. Urbani Brundisini vel Brundusini,
Brundusinensis appellantur.

Nomina latina urbis sunt: Brundisium -ii, Brundusium -ii, Brandicium -ii,
Branditio -onis , Brenda -ae, Brendisium -ii, Brentesium -ii, Brindisium -ii,
Brondusio -onis, Bronduxio -onis, Brundesium -ii, Brundisiopolis -is, Brundosum
-i, Brundusina civitas, Brundysium -ii.

Urbs, accurate in Apuliae parte ad meridiem versus quae dicitur Sallentum est.
Brundisii portus in mari Hadriatico est.

Brundisium scilicet a gentibus e Illyria condita est. Urbs nomen invenit a verbo
Messapico Brention, quod Latine sonat caput cervi, scilicet propter formam
portus.

Brundisium, cum Ostunio sedes episcopalis Ecclesiae Catholicae Romanae cum
Archiepiscopo est. Nomen Archidioecesis Brundusina-Ostunensis est.



https://la.wikipedia.org/wiki/Anglice

Lingua Anglica vel Lingua Anglicana est lingua ex linguis Indoeuropeis et sub
familia linguae Germanicae Occidentales subsummata.

Potestatis Britanniarum regni et Americae per saecula XVIII-XX in rebus
oeconomicis, militaribus, et culturalibus certeque dubio vel verbo vel actu
colonialismi causa, lingua Anglica fere ubique terrarum dispersa est. Quamobrem
lingua Anglica est lingua materna tertia in usu, secundum Mandarinicam et
Hispanicam,[nb 1] et facta est lingua franca hodierna. Multis in nationibus,
etiam ubi lingua Anglica non est lingua publica, programmata televisifica et
pelliculae, quae maxima parte ex America exportantur, vocibus non transmutatis
transmittuntur, quorum spectatores, etiamsi sua lingua legentes, linguam
Anglicam ab pueritia auscultant.

Origines linguae Anglicae omnino sunt Indoeuropaeae. Cum saeculo quinto Angli in
insulas Britannicas primum invadere coeperent, dialectus Britannicae et linguae
Goidelicae multae cum acrolectibus? linguae Latinae adhibebantur. Linguae et
dialectus Anglorum, hodie omnes una sub lingua Anglica antiqua ordinatae, cum
linguis indigenis aliquomodo commiscentes, gradatim usu superaverunt. Vicingi
intulerunt suam linguam saeculis octavo et nono.

Normanni invaserunt anno 1066, qui annus est quasi initium historicum
transitioni ab lingua Anglica media in hodiernam. Lingua Normannica structuram
vocalium linguae Anglicae mediae omnino mutavit et Normanni suam orthographiam
ad linguas scribendas imposuerunt. Normanni quoque intulerunt linguam Latinam
secum rursum in Britanniam, nam lingua Latina fuit eo tempore lingua franca et
omnis Europae lingua academica.

Lingua Anglica hodierna medio saeculi sexti decimi fere perfecta est. Fabulas
Gulielmi Shakespearii, circum initium saeculi septimi decimi scriptas, locutores
lingua Anglicae ut lingua materna magna parte intellegere possunt; lexicon satis
dissimile est, syntaxis grammaticaque parum.

Homines lingua Anglica hodie non utuntur in Anglia sola, sed etiam in Hibernia,
Scotia, Cambria, Civitatibus Foederatis Americae, Canada, Australia, Nova
Zelandia, Iamaica, Africa Australi et aliis partibus Africae, Indiae, et
nonnullis Asiae regionibus.

Lingua Anglica nunc etiam est praecipua scientiae lingua et lingua franca orbis
terrarum.

Lingua Anglica antiqua a linguis Germanicis oritur, quas dicebant nationes
Germanicae quae in Angliam a saeculo 4 ad saeculum 6 immigraverunt. Anglia a
Vicingis saeculis nono, decimo, undecimoque populata, lingua Anglica a lingua
Nordica antiqua attacta est. Anglia a Normannis ab anno 1066 victa, lingua
Francogallica lingua regia et legitima facta est. Lingua Anglica quotidiana ita
plurimas verbas Francogallicas sumpsit, quarum origo saepe erat Latina; exempli
gratia, court, chivalry, castle.

Litteris artiisque renatis, scriptores Anglici plurima verba Latina acceperunt
(exempli gratia, habitat, memento, dictum). Tribus ergo fontibus (Germana,
Francogallica, Latina) ita in unum confluentibus, lingua Anglica hodierna saepe
praebet tres verba, Germanicum Francogallicum Latinum, ad rem unam designandam.
Exempli gratia: ask (ex fonte Germanico), question (ex Francogallico), et
interrogate (ex Latino), quae omnia 'rogare' significant. Praeterhac, sunt verba
quae lingua Anglica ter mutavit, videlicet reason (Francogallice raison, ex
Latino verbo ratio(nem)) simul cum ratio (verbum Latinum tardius usurpatum).
Etiam aetate nostra verba quaedem Latina in linguam Anglicam accipiuntur,
exempli gratia computer (ex computando).

Hodie constat plus quam dimidiam partem verborum Anglicorum ab origine
Francogallica vel Latina vel Graeca ortam esse; verba tamen quotidiana
Germanicae originis, sicut the, father et home, frequentius dicuntur.

Cum linguis Anglica antiqua, Saxonica, Frisica, Theodisca, et Batava bracchium
occidentale linguarum Germanicarum conformat.

Quod casus Latini efficiunt, efficitur lingua Anglica a praepositionibus, quae
indicant relationes inter verba. Positio verborum pergravis est: prima regula
syntaxeos Anglici est quod subiectum ante praedicatum, praedicatum ante obiectum
poni debet.

Inflexio linguae Anglicae simplicior est inflexione Latina, casus modo tres
praebens: nominativum, genitivum, obiectivum. Hic casus obiectivus constat ex
casibus dativo accusativo ablativo, quos omnes lingua Anglica antiqua habetur.
Obiectivus casus forma differt nominativo in praenominibus personalibus
reflexivisque tantum.

Casus genitivus phonemate /s/ sive /z/ sive // pronuntiatur, littera et
diacritica -'s scribitur vel tantum diacritica -', si verbum iam in s
terminatur. Id est contractio terminationis genitivae in lingua Anglica media
-es.

Distinguitur tamen numerus singularis a numero plurali, eadem cum phonematibus
eisdemque cum regulis casus genitivi et quoque in fine verbi. Si verbum etiam in
s terminatur, scribitur -es

Pauca verba sunt quae genera habent; interdum putantur automobilia navesque
feminine esse generis, quamquam felxione hoc non videtur. In praenominibus
personalibus singularibus distinguuntur tria genera: he (ille), she (illa), et
it (id).[nb 2]

Initium soliloquii celeberrimi ab Amleto in Amleto, Principe Daniae ludo
scaenico dicti:



https://la.wikipedia.org/wiki/Societas_humana

Societas, vel societas humana, est grex hominum qui inter se per coniunctiones
continuas coniunguntur, vel magnus grex socialis qui eandem terram geographicam
vel virtualem, sub eadem auctoritate civili et regnantibus culturae
exspectationibus, partiuntur. Societates humanae designantur per exemplaria
coniunctionum (coniunctiones sociales) inter singulos qui in cultura
institutionibusque distinctis intersunt; quaelibet societas summa talium
coniunctionum inter sua membra constituentia describi potest. In scientiis
socialibus, maior societas saepe in subgregibus exemplaria stratificationis vel
hierarchiae dominatus monstrat.

Quia societas est conlaborativa, ea pati potest ut sua membra modis qui aliter
(ut singuli) non fieri possint proficiant; metae singulorum et multitudinis ergo
distingui et considerari possunt, vel saepe eaedem inveniuntur.

Societas etiam in hominibus concordibus consistere potest, qui vitam ad suam
normam cultumque maiore societate circumdati administrant. Hanc societatem
quidam nonnumquam subculturam appellant, quod vocabulum latissime in
criminologia in usu habetur.

Societas latius describi potest infrastructura oeconomica, socialis, vel
industrialis, quae ex variis singulorum congeriebus constat. Membra societatis
variis ex gregibus ethnicis oriri possunt. Societas potest esse separatus grex
ethnicus, sicut Saxones; natio-civitas, sicut Bhutan; vel latior grex
culturalis, sicut societas Occidentalis. Verbum societatis etiam ad organizatam
hominum consociationem voluntariam pro consilio religioso, benevolenti,
culturali, scientifico, patriotico, vel alio spectare potest. Societas
praeterea, quamquam potius per metaphoram, organismum socialem, sicut colonia
formicarum, vel quodlibet adgregatum cooperativum?, sicut in nonnullis
formulationibus intellegentiae artificialis significare potest.

Vocabulum societatis ex nomine substantivo socio deducitur et ad describendum
vinculum vel interactionem inter eos qui amici vel saltem urbani sint adhibetur.
Nomen etiam ad totam humanitatem (ad societatem generalem) spectare potest,
quamquam ei qui in reliquos eorum societatis homines inimici vel inurbani hoc
sensu sunt antisociales appellari possunt. Apud Adamum Smith legimus: societas
"inter homines varios, sicut inter mercatores varios, eius utilitatis causa
nulla dilectione aut adfectione intercedente constare potest, dummodo omnes sibi
temperent quominus iniurias inter se committant."

Sensu consociationi proprio, societas est corpus singulorum finibus functionalis
utilitatis mutuae circumscriptorum, inter quos sunt identitas? civitatis? vel
culturae, solidaritas socialis, lingua, organizatio hierarchica, et aliae
proprietates.



https://la.wikipedia.org/wiki/Logica

Logica est ars abstracta de relationibus inter propositiones. Logica classica
vel Aristotelica complectitur de discernendo verum a falso. Logica moderna
divisa est in logica mathematica et in logica philosophica.

Nomen a verbo graeco λόγος derivatur, quod verbum "sermo" vel "argumentum"
significat; ἡ λογικὴ τέχνη est ergo "ars verborum" vel "ars ratiocinationis."
Dialectica (quae ars fuit pars trivii inter artes liberales mediaevales), est
logica in disputationibus adhibita.

Logica propositionalis logicam simplicissimam de propositionibus tractat, et de
coniunctiones earum. Sint P et Q propositiones; tunc possumus cernere utrum "P
et Q," "P vel Q," "non P" verae propositiones sint annon. Mos est symbolis uti:

Deductio est ratiocinatio ex axiomatibus. Syllogismus est forma simplicima
deductionis. Partes syllogismi hae sunt: propositio, adsumptio, conclusio.
Propositio et adsumptio sunt principia. Si verae sunt, et si forma syllogismi
valida est, conclusio quoque vera est.

Propositionum definitarum quattuor genera sunt. Genus A est affirmatio
universalis: omnes R sunt P. Genus E est negatio unversalis: nullum R est P.
Genus I est affirmatio particularis: aliquae R sunt P. Genus O est negatio
particularis: aliquae R non sunt P. Exempla:

Propositio quae de uno modo homine, vel de una re, tractat est universalis:
Cicero est mortalis est propositio generis A quia dicit Omnes homines qui sunt
Cicero sunt mortales -- etiamsi copia hominum-qui-sunt-Cicero unum tantum
elementum habet.

In propositionibus generis A, subiectum R dicitur distributum, quod propositio
de omnibus talibus rebus tractat. Praedicans P autem non distribuitur, quod
propositio de omnibus talibus rebus non tractat. In propositionibus generis E,
et subiectum R et praedicans P distributa sunt. In propositionibus generis I,
nec subiectum R nec praedicans P distributum est. In propositionibus generis O,
praedicans P distributus est, subiectum R non distributum est.

Syllogismus tres propositiones habet: propositio vel maior propositio; adsumptio
vel minor propositio; et conclusio. Subiectum conclusionis est terminus minor
syllogismi; praedicans conclusionis est terminus maior. Hoc est, conclusio dicit
utrum Minor sit Maior annon. Propositio maior terminum maiorem continet;
propositio minor vel adsumptio terminum minorem continet.

Conclusio est propositio generis A ubi R = "Cicero" et P = "mortalem esse."
Terminus maior syllogismi est "mortalem esse." Propositio maior hunc terminum
habet: est propositio (1). Terminus minor est "Cicero"; propositio minor vel
adsumptio est propositio (2), ubi terminum minorem invenimus. Tertius terminus
est "terminus medius"; hoc in syllogismo est "hominem esse."

Quare? Terminus medius ("mortalem esse") numquam distribuitur. Est praedicans
propositionis maioris, generis A—sed in propositione generis A praedicans non
distribuitur. Similiter, terminus medius est praedicans adsumptionis. Numquam
ergo distribuitur: syllogismus regulam tertiam non consequitur.

Syllogismus non est validus quia regulam quartam non consequitur. Terminus
maior, "mortalem esse," in conclusione distribuitur, quod conclusio est generis
E, sed numquam in propositionibus distribuitur.

Syllogismi conclusio semper et terminum minorem et terminum maiorem continet;
terminus minor est subiectum conclusionis. Terminus medius in propositionibus
apparet; potest esse vel subiectum vel predicans harum propositionum. Quattuor
figurae exstant:

Propositio maioris est generis E cuius subiectum est terminus medius, "angelum
esse." Adsumptio, generis A, terminum medium quoque subiectum habet. Conclusio
est generis O et syllogismus est tertiae figurae.

Vocales verborum genera propositionum dant. Hoc est, barbara significat tres
propositiones generis A, et ferio significat propositionem maiorem generis E,
minorem generis I, conclusionem generis O. Cum regulis supra dictis de positione
termini medii possumus omnes syllogismos cernere, utrum validi sint annon.

Ut iam videmus, hic non validus est (quod terminus medius numquam distribuitur).
Terminus medius est praedicans amborum propositionum: syllogismus est ergo
secundae figurae. Propositiones autem sunt generum A, A, A, quod non ad secundam
figuram pertinet.

Logica mathematica est pars principalis fundamentorum mathematicae (aliae partes
principales fundamentorum mathematicae sunt theoria copiarum, theoria
exemplarum, theoria categoriarum, theoria facultatis calculandi). Logicae
mathematicae motivatio est studium systematum deductivorum axiomatum ope
formalium linguarum.

Aristoteles systema logicae Organon in libris de Analyticis (prioribus et
posterioribus), de Interpretatione, de Categoriis enuntiavit.



https://la.wikipedia.org/wiki/Feles

Fēlēs (-is, c.), sive fēlis (confer cattus, murilegus), est species parvorum
mammiferorum carnivororum familiae Felidarum. Species ex una vel pluribus
speciebus feris generis Felis orta est: Felis silvestris Europae, Felis libyca
Africae, aut Felis manul Pallas Asiae. Aegypti feles domesticos habuerunt tertio
millennio a.C.n., fortasse etiam antea; cum hominibus ergo quattuor milia
annorum feles convivit. Felinologia est biologiae ramus qui de felinis, inter
quas feles, tractat.

Multae sunt varietates felium, quae inter se coloribus, pilis, forma caudae,
magnitudine differunt. Praedatores periti sunt qui mures, rattos, aves, et alia
parva animalia comedunt; possumus dicere venationem esse solum ludum felium.
Visus feles est acutissimus, praecipue noctu; auditus quoque egregia est. Feles
est animal intelligens, gracile, venustum.

Vox felis plus quam triginta sonus differentes facit; feles cauda et corpore
quoque loqui habentur.

Feles domesticus, bene curatus, septendecim annos vel plures vivere potest.
Maturus est et potest procreare inter sex et duodecim menses natu.

Feles domitus est Aegypti inter 3000 et 1500 a.C.n., quamquam animal domitum
etiam ab aliis culturis potest esse; docti nesciunt. Fortasse plures species
parvorum felium domitabantur.

Inter Aegyptos, feles erat animal sacrum Bubastis deae. Deus Ra quoque potuit
formam felis assumere, et hac in forma serpentem diabolum Apophin nomine
interfecit. Deus Solis urbis Heliopolis interdum in forma felis pictus est.
Mumiae felium iam exstant, hoc est corpora arte medicata servata, necnon
effigies eaedem magnitudinis animalium ipsorum. Feles saepius videntur in
imaginibus Aegyptiis vitae domesticae.

Apud Graecos, imagines felium inveniuntur ab altero millennio a.C.n. Feles in
coloniis Graecis per totam terram Mediterraneam cum nautis venerunt, aetate
archaica; nummi Rhegii et Taranti imagines felium praebunt. Vasa e Campania et
Apulia, facta saeculis quinto et quarto a.C.n., imagines felium habent; tres
nunc sunt in Museo Britannico.

Etrusci feles cognoverunt, ut in imaginibus videmus. Sunt plura vasa Etrusca
imaginibus felium ornata, et est feles in fresco in Sepulto Tricilini,
Tarquiniis.

Romani quoque feles aluerunt. Ostea felium inventa sunt Ostiae et Campaniae,
attributa saeculis V-III a.C.n. Tempore Imperii, mosaicae Pompeiis preservatae
feles monstrant. Sepulchrum feminae quaedam, Calpurnia Felicla nomine, saeculo
secundo p.C.n., imaginem felis habet, quod nomen "Felicla" significat "parva
feles"; inscriptio huius sepulchri est:

Primi Christiani eos castigaverunt qui animalia venerabantur, et crediderunt
multos paganos feles venerari. Re vera, deae Bubastis, Isis, Diana eundem cultum
habuerunt (ut quasi una dea), et feles erat animal sacrum dearum. Christiani
quidam feles quasi daemones putaverunt. Dicitur homines Yprae deam Bubastem
venerari usque ad annum 962, et Feriae Felium Yprae quotannis iam aguntur.

Ante Medium Aevum, feles per totam Europam et magnam partem Asiae vixerunt.
Erant iam qui feles bene amaverunt, alii autem qui feles timeruerunt.
Encyclopediae medievales articulos de felibus habent, ut De Bestis et Aliis
rebus (saeculo tertio-decimo), De Naturis Rerum a Thoma Cantipratensis scriptus
anno fere 1235, Historia Animalium ab Alberto Magno scriptus circa 1260. Inter
tales libros modo Historia Alberti recognovit similitudinem felis et leonis.

Feles, quod mures interficiunt (qui segetem comedunt), magni aestimabantur;
Cambriae pretium felis maturi idem erat pretio ovis aut capri, et Saxoniae idem
erat pretio duorum ovium aut quiquagenta medimnae frumenti. Sed quia feles iam
erat animal sacrum Magnae Deae paganorum, dicitur diabolum vel animal
dilectissimum veneficarum. Inter saecula tertium-decimum et septimum-decimum,
Christiani multos feles ergo interfecerunt. Gregorius Papa IX in bulla
apostolica nomine Vox in Rama (anno 1233) dicit Satanam in felis nigris formam
se mutare, quapropter fideles debeant feles removere.

Quamquam Christiani feles timuerunt, Musulmani animal purum et amicabilem
habuerunt.

Saeculis litteris renatis, feles quasi signum maternitatis et fecunditatis
habetur, praecipue inter pictores. Viri docti de felibus, sicut de omnibus
animalibus, in encyclopaediis tractaverunt. Exempli gratia, Iohannes Ionstonus
quattuor libros Historiae Naturalis de quadrupedibus scripsit anno 1603.
Animalia dividit in quattuor partes: quadrupedes solipedes (ut equus);
quadrupedes bisulces (ut ovis); quadrupedes digitati vivipari, inter quos sunt
feri, semiferi, et domestici; et quadrupedes digitati ovipari (ut rana). Feles
est ergo animal quadrupede digitatum viviparum domesticum, et Ionstonus de fele
scripsit in libro tertio, titulo tertio, capitulo secundo. Partes corporis felis
longe describit, et extra et intus (quod feles persecuit).

Feles animal dilectum fit. Cardinalis Richelieu, e.g., plures feles habuit,
deinde alii in aula francogallica feles dilectos aluerunt.

Saeculo undevicensimo, homines nova seminia felinum creaverunt, ut Siamensem,
Persicum, Manx, Maine Coon (h.e. "procyon Cenomannicum"), et multa alia. Hae
seminia differunt inter se: feles Persicus longam pellem habet, feles Manx
nullam caudam habet, feles Siamensis tenuis est, feles Maine Coon maior est quam
alii feles. Prima contentio inter feles fuit 16 Iulii 1871, Londini, et primae
contentiones CFA anno 1906 Bufali et Detroiti actae sunt.

Nomen Latinum usitatum feles potest significare 'animal fecundum'. De origine
autem vocabuli cattus nihil scitur, quamquam Isidorus Hispalensis dicit verbum e
verbo capio venit, vel e verbo Graeco καίεσθαι, 'ardere.'

Nomen 'musio' aut 'mussio' non alibi invenitur, sed verba 'murilegus' et
'muriceps' inveniuntur.

Nomen Graecum antiquum est αἴλουρος, quod videtur esse αἰόλος 'rapidus, mobilis'
et οὐρά "cauda"; hoc est, animal quod caudam agitat. Nomen neograecum autem est
γατα, sicut "cattus." Nomen sanscritum est मार्जार (mārjāra,) e verbo mṛj
"lavare, abstergere," quod feles saepius se lambent; est quoque verbum बिडल
(biḍala,) quod verisimile e lingua quadam dravidica venit, et e quo venit verbum
hindicum hodiernum. Linguae Romanicae, inter multas alias, nomina habent quae
proveniunt e verbum cattus aut affinia sunt huius verbi. Lingua
Protoindoeuropaea nullum verbum feles significantem habuit, quod scimus, quia
homines, qui hac lingua utebantur, feles domesticos non habuerent.

Quamquam sensus auditus et olfactus eorum haud peracuti velut sensus taupi vel
canis, superiores quidem humanis sunt. Aures felis erectae et mobiles sunt ut
sonos sequantur ubicumque sint. Feles sonus audire possunt acutiores quam
possunt homines. Quamquam nasus felis est parvus, sensilis est, sed organum
vomerinasale (etiam "organum Jacobsonianum" dictum) super tectum oris est
principale organum olfactus. Odor menthae, et praecipue nepetae, felibus valde
placet.

Visus felis est acutus, etiam noctu. Feles colores videre possunt. Oculi felis
lucem repercutiunt, a cellulis in retina quae tapetum lucidum nominantur.

Sensus gustatus similis est sensui aliorum mammiferorum. Feles triginta dentes
habent, et linguam asperrimam.

Felitio est sonitus communis proprius felium. Transcribitur ut miau aut
variantes similes ("meau", "meow", "miaow", "mew", etc.) plerisque linguarum
europaearum. Linguis Sinica et Iaponica transcribitur ut nyaa. Coreaice est
yaong et Arabica adhibetur mowaa. Tamen multae sunt aliae transcriptiones huius
soni per orbem terrarum.

Etiamsi semper scribitur miau, enuntiatio felititionis mutat in diversa
proposita. Feles salutant, carnem quaerent, ludere volunt, monent, vel
generaliter animum exprimunt. Plus quam triginta sonos varios faciunt.

Alius sonus proprius felis est murmur dulcis murmurillum nomine, qui saepius
significat animum felis contentum esse. Catulus fere unam septimanam natus
potest murmurare.

Feles digeruntur secundum colorem aut seminum vel stirpem. Quamquam omnes feles
ad eandem speciem pertinent, dissimiles videntur.

Secundum colorem, sunt feles unius coloris, duorum, vel plurium. Inter feles
plurium colorum sunt feles tabby dicti; etiam "feles tigris" dicuntur, quod
striati sunt sicut tigris. Non autem pilos colorum variorum habent, sed pilus
quisque felis tabby striatus est. Talis feles saepius notam in fronte sicut M
litteram habet.

Alius feles versicolorus est feles "testudinis testa" dictus, hoc est feles
cuius pili colore similes sunt testae testudinis. Si talis feles partes albas
habet (ut pedes vel venter), dictus feles "calico" quod similis est textili
calcutiano imaginibus impresso.

Seminia aetate hodierna fiunt, praecipue saeculo undevicensimo. Feles Siamensis
in Asia natus (sed utrum in Thailandia, ut nomen dicit, an in Sinis, nescitur),
in Europam saeculo undevicensimo lata est. Est pallidus colore, praeter pedes,
nasum, aures qui fusci aut nigri sunt. Saepius murmurat quam alii feles.

Feles Abyssiniensis hoc nomen habet quod similis habetur felibus Aegyptiis.
Femina militis Britannici dicitur primum felem Abyssiniensem, ex Aethiopia in
Angliam anno fere 1869 tulisse, sed sunt qui credunt tales feles in Anglia
creatas esse; origo seminii nescitur.

Feles Manx dicitur Monapiae nata esse. Cauda caret; pili sunt densi et
abundantes.

Feles ordinarius, si tabulam genealogicam habet, est "American Shorthair" (h.e.
feles Americanus cum pilis brevibus).

Horum seminiorum feles pilos breves habent; sunt etiam varietates felium cum
pilis longis. Duae clarae varietates sunt Persianus et Maine Coon. Felis
Persiani facies est brevis et quasi compressa. Haec varietas vetus est: feles
Persiani ad Europam venerunt abhinc annos circa 400.

Feles Maine Coon dictus est magnus et, saepius, tabby glaucus colore. Est
seminium Americanum, ut videtur. Fabula dicit hi feles nascuntur e procyone et
fele: non potest vera esse, quod procyones et feles dissimillima animalia sunt.

Feles, vel domitatae vel silvestribus locis habitantes, repertae sunt in mythis
multarum culturarum, praesertim cultura Aegyptia, Indica, Sinica, Scandinava, et
aliis.

Apud auctores classicos, feles describitur ab Herodoto (2.66, laudatus supra),
et in nonnullis fabellis Aesopi partes agit. Cicero de feli nonnumquam loquitur,
ut De Natura deorum 1.29.81, 3.19.47; Tusculanae Disputationes 5.27; De Legibus
1.11. Nihil autem dicit de felibus Romanis, tantum de Aegyptis. Seneca in
epistula 121 rogat,

Antiqui rerum scientiarum scriptores, ut Plinius maior et Columella, de felibus
aliquae dicunt. Columella agricolae monet anates et gallinas custodire ne feles
eas peteant. Plinius mirator:

Carmen clarum Hibernicum felem ad editorem comparat: "Ego et Pangur Albus eundem
laborem facimus" etc. (Hibernice: Messe ocus Pangur Bán, cechtar nathar fria
ṡaindan. . . .) Hoc carmen, saeculo nono scriptum, in libro Reichenauer
Schulheft dicto invenitur.

Erasmus tria adagia citat quae de felibus tractare videntur, etiamsi "feles"
potest "mustela" significare. Secundum Erasmum, adagium "feles Tartessia"
significat aliquid magnum et ridiculum, quod mustelae in Tartessia permagnae
dicuntur. Est etiam "feli crocoton" (h.e. "feli crocoton das"). "Dici solitum,
quoties honos additur indignis, et quos haudquaquam decet," dicit Erasmus;
"porro vox haec γαλή, felem ne significet, an mustelam, an quem vulgo catum
appellant, quoniam inter eruditos controuersum est, aliis iudicandum
relinquimus." Tertium adagium est "Minervae felem" (comparare), hoc est parvas
componere magnis, ut dicere solemus. Erasmus dicit Minervam et felem oculos
similes habere, qui noctu fulgent.

E. T. A. Hoffmann, Theodiscus, mythistoriam annis 1819-1822 scripsit cuius
titulus est Lebensansichten des Katers Murr, hoc est De Vita Sententiisque Felis
Murr. Liber (quem Hoffmann non finivit) historiam narrat felis Murr, qui vitam
magistri Kreisler scribit; titulum cepit Hoffmann libri Laurentii Sterne The
Life and Opinions of Tristram Shandy.

Carolus Baudelaire, poeta Francogallicus, pluria carmina de felibus scripsit,
sicut "Veni, feles pulcher, supra cor meum amans" (Francogallice: Viens, mon
beau chat, sur mon coeur amoureux), quod carmen simile est carmini secundo
Catulli de puellae passere.

In libris Ludovici Carroll quorum tituli sunt Alicia in Terra Mirabili et
Aliciae per speculum transita sunt plures feles. Notissima est feles Castriana,
quae apparet et evanescit, semper subridens. Feles Aliciae ipsius est Dina, et
Alicia, catulos Dinae spectans die quodam hiemali, dormitat et per speculum it.

Rudyard Kipling mythistoriam de domesticatione felis narrat in Just So Stories
(h.e. Fabulae aetiologicae, prorsus isto modo narratae), anno 1902. Fabulae
titulus est "The Cat Who Walked By Himself," vel "De Feli solo secum ambulante."
Felis dicit "Felis sum qui solus mecum ambulo, et omnes loci mihi sunt iidem";
femina, nihilominus, felem blandis verbis et bono alimento in focum ducit.

Liber Francogallicus Makit: une histoire de souris au temps des pharaons ab
Ioanne Capart scriptus (anno 1936), quod de muribus tractat, necessarie etiam de
felibus et de dea Bubaste tractat. Hic liber fortasse notior est liber Latinus,
a Francisca Deraedt conversus.

T. S. Eliot librum Old Possum's Book of Practical Cats anno 1939 scripsit; sunt
carmina iocosa de felibus. Fabula scaenica Cats nomine (h.e. Feles) anno 1982 ab
Andrea Webber ex hoc libro creata est.

Lilian Jackson Braun series plus quam viginti mythistoriarum facinorosarum ab
anno 1966 scripsit quarum tituli sunt Feles qui....

Dr. Seuss felem lascivum creavit in libro Cattus Petasatus nomine, a Guenevera
et Terentio Tunberg Latine converso.

Latissime edita narratio picta in orbe terrarum narrat vitam cuiusdam felis,
nomine Garfield, a Iacobo Davis creati. Hic feles in pluribus diariis quam 2500
apparet et in multis aliis mediis.

Artifices omnium generum artium imagines felium semper fecerunt. Apud
Aegyptianos invenimus sculpturas et mumias felium, et imagines in papyris
pictas.

Imagines felium in vasis et nummis Graecis inveniuntur. In nummis Rhegii est
imago Iocasti, urbis conditoris, ludibrium quodam in manu tenentis. Feles in
pedibus posterioribus stat et pedem anteriorem ad ludibrium tendet. Nummi
Taranti similem imaginem Phalanti, huius urbis conditoris, cum fele praebent.
Vas quod nomen illi "Pictori Felium et Canium" dat (anno fere 450 a.C.n factum)
pueros cum feli et cani monstrat; alia quoque vasa et Graeca et Italica imagines
felium habent.

Etrusci quoque imagines felium fecerunt: e.g., murus sepulti Triclini dicti
magnum felem inter lectulos ambulantem monstrat.

Pompeiis est opus tessellatum ubi est clarissima imago Romana felis. Sepulchra,
praecipue in Gallia, imagines felium habere possunt: exemplaria sunt in
Burdigala, Aurasione, Alesia, et aliis oppidis et vicis.

India imagines pluras praebet. In magna sculptura zoophora Mamallapuri est
feles, sub dente elephantis, prope serpentes et Gangem flumen in caput Sivi
descendentem. Hic feles simulat se sanctum sapientem esse, ut mures veniant quos
comedere possit. Est feles dolosus, ut saepe in fabulis Indicis partem agit.

In artibus popularibus feles est materies familiaris et amata: videtur in
praeconiis laudativis, in pelliculis, in graphitis. Lolcat est imago feles cum
textu comico, saepius in interrete inventa.

Compositiones quaedam sonum felitionis imitant, ut Henricus Ignatius Franciscus
von Biber in septima Sonata Representativa (pro violina, anno 1681 composita),
"Feles."

Aliae actiones felium imitant. Domenicus Scarlatti sonatam scripsit (K. 30, L.
499) cuius titulus usitatus est Fuga Felis, etiamsi Scarlatti ipse tali titulo
numquam usus est; materies fugae dicitur series notarum in clavile quas feles
trans claviaturam ambulans deprimit.

Aliae felibus consecratae sunt. Aaron Copland parvam compositionem "The Cat and
the Mouse: Scherzo Humoristique" (Feles et Mus) pro clavile anno 1921 composuit.
Leroy Anderson felem saltantem in "The Waltzing Cat" (anno fere 1950) pingit.
Alanus Hovhaness tres sonatas, etiam pro clavile, inter annos 1982 et 1985
composuit, Sonatas Felinas dictas: "Fred the Cat" (Fredicus Feles), "To
Hiroshige's Cat" (Pro Feli Hirosigae), "Tsugouharu Fujita's Sleeping Cat" (Feles
Tsugouharis Fujitae qui dormit).

Feles partes in fabulis scaenicis et compositionibus similibus agunt. In
compositione Sergii Prokof'ev De Petro et lupo clarinula felem repraesentat.
Beniaminus Britten carmine Christophori Smart, Iubilate Agno titulo, in cantata
Rejoice in the Lamb utitur; partem elegit ubi Smart de feli Galfrido loquitur.
Fabula Cats (h.e., Feles) in scaenam carmina Eliot de felibus componit. The
Aristocats, pellicula animata (anno 1970), de familia felium tractat; inter
carmina pelliculae est "Diagrammata et harmonia," in quo catuli artem musicam
discunt.

Keyboard cat, feles qui in memis interretialibus notissimis apparet, videtur
psallere clavile.



https://la.wikipedia.org/wiki/Carolus_Magnus

Carolus Magnus, etiam Karolus Magnus appellatus (742–814), fuit Rex Francorum ex
anno 768 et Imperator Romanorum ex anno 800 ad mortem. Regnum Francorum in
imperium auxit quod multae partes Europae Occidentalis et Mediae complexus est.
Per suum regnum et imperium, Italiam vicit, et nomine Imperatore Augusto diadema
e manibus Leonis Papae III die 25 Decembris 800 accepit.

Coniungitur eius dominatus cum Renascentia Carolingiana, recreatione artis,
religionis, culturae, Ecclesia Catholica adiuvante. Ipse per victorias externas
et correctiones internas Europam Occidentalem et Media Aeva Europaea definire
adiuvit. Carolus I in indicibus regnalibus Germaniae, Sacri Romani Imperii, et
Franciae numeratur.

Carolus, filius Regis Pippini Brevis et Bertradae Lauduni, reginae Francicae,
patri anno 768 succedens, primum cum Carlomanno I fratre rexit. Saepe subicitur
coniunctio fratrum infelix fuisse, sed etiam subiciuntur impedimenta ab annalium
scriptoribus in maius extulisse.

Carolus Heristali natus est die 2 Aprilis 742, filius Peppini Iunioris
("Brevis") et Bertradae Laonis. Eginhardus scripsit Carolum hominem esse cui
corpus bene constitutum erat.

Anno 773, Caroli auxilio a papa Hadriano I petito contra Langobardos, qui terris
Civitatis Ecclesiae minati sunt, Carolus regem Langobardorum Desiderium
profligavit et Papiam, caput eius regni, cepit.

Anno 797, Irenia Atheniensis filium suum Constantinum VI Imperatorem Romanum
Orientalem deposuit et se imperatricem fecit. Papa Leo III recusavit Ireniam
imperatricem Imperii Romani Orientalis recognoscere. Ergo die 25 Decembris 800,
papa Leo III Caroli Magni capiti coronam imperialem imposuit. Carolus Aquisgrani
obiit die 28 Ianuarii 814.

Ex concubina nomine Himiltrude unum filium genuit, nomine Pippinum, qui postea,
mutata veste et tonsuratus, in Prumia monasterium trusus est.

Prima Caroli Magni uxor fuit filia Desiderii regis Langobardorum cuius nomen
nobis incognitum est (scilicet Desiderata aut Gerperga).

Secundam uxorem ex gente Sueborum duxit, nomine Hildegardem, cuius pater
Geroldus comes fuit. Ex ea multos liberos genuit. Tres filios, Carolum,
Carlomannum (ab anno 781 Pippinus nuncupatus), et Hludovicum, atque tres filias,
nominibus Hruodtrudis (Rotrudis), Berhta (Berta), et Gisla (Gisela). Tres liberi
eius nominibus Adalhaidis, Hlotharius et Hildegardis in albis iam de hac luce
migraverunt.

Angilbertus primicerius palatii et minister Karoli Magni ex secunda filia nomine
Berta duos filios genuit, quorum nomina fuerunt Hartnidus et Nithardus.

Anno 1165, antipapa Paschalis III Carolum Magnum sanctum creavit, sed anno 1179
Concilium Lateranense Tertium omnia decreta huius antipapae III nulla
declaravit.



https://la.wikipedia.org/wiki/Universitas_Oxoniensis

Universitas Oxoniensis est universitas Oxoniae in Anglia sita. Quamquam nescimus
cum condita sit, testimonia doctrinae ab anno 1096 inventa indicant Oxoniensem
veterrimam universitatem linguae Anglicae docentem esse, et secundam a
veterrimam universitatem in orbe terrarum superstitem. Ab anno 1167 celeriter
crevit, cum rex Henricus II prohibuisset ut studentes Anglici Universitatem
Parisiensem frequentarent. Anno 1209, post contentiones inter studentes et
oppidanos, aliqui scholastici Cantabrigiam fugerunt ad boreorientem, ubi
Universitatem Cantabrigiensem condiderunt. Binae universitates antiquae Angliae
coniunctim Oxbridge Anglice saepe appellantur.

Bibliotheca universitatis est Bibliotheca Bodleiana, condita anno 1602. Per sex
annos, index bonarum universitatum diarii Britannici The Times affirmabat
universitatem Oxoniensem optimam esse universitatem Britannicam, et secundum
tenere locum in mundo.

Universitas Oxoniensis 19  486 discipulos (quorum 12  106 baccalaureandi, 7380
graduati sunt) habet, qui distribuuntur inter triginta novem collegia et septem
Aulas Permanentes Privatas (Anglice: Permanent Private Halls).

Duces universitatis sunt cancellarius, qui nunc est Christophorus Patten, et
procancellarius, qui nunc est Ludovica Richardson. Cancellarius electus est per
suffragium convocationis universitatis. Concilium et congregatio magistrum
corpora regentes universitatis sunt.

Magistri doctoribusque ex et Britannia et terra continentale Europae ibi
consessis, Universitas Oxoniensis, ubi lectiones plus quam 900 annos habitae
sunt, fine saeculi duodecimi iam insignis fuit. Alienis ex Universitate
Parisiensi expulsis multi viri docti in Anglia consederunt, apud quos erant et
Giraldus Cambrensis et Emo Frisiensis. Postquam scholastae contra oppidanos
pugnaverunt anno 1209, nunnulli ad Cantabrigiam effugerunt qui Universitatem
Cantabrigiensem fundaverunt.

Anno 1201, princeps universitatis cancellarius, et anno 1231 magistri
"universitas", nominati sunt. Etiam discipuli se congregabant qui duas
"nationes" condiderunt: Boreas, quae Angliam septentrionalem Caledoniamque
repraesentabant, et Meridies, quae Angliam meridianam, Cambriam, Hiberniamque
repraesentabant.

In bello civili Anglico, saeculo septimo decimo, quamquam maior pars oppidanorum
parliamentarios favebant, ii qui regis partibus studuerunt in universitate se
posuerunt. Quibus victis, cancellarius Olivarius Cromwell impedivit Puritanos
quominus universitates Oxoniae Cantabrigiaeque suppresserint. Anno 1683 Museum
Ashmoleanum conditum est. Ab saeculo duodevicensimo universitas reipublicae
defuit.

Emendationibus saeculo undevicensimo factis, et investigationes scholasticae
scribendo superstituerunt investigationes viva voce, et dissentio de religione
permissa est, et quatuor collegia ad feminas erudendas condita sunt. Anno 2008,
omnia collegia et viros et feminas admittebunt.

Eruditio baccalaureandorum per classem tutorialem efficitur, scilicet schola in
qua unus aut duo aut tres scholarii conferunt cum magistro de libello aut charta
problematorum. Sunt quoque lectiones multae a divisione instructae aliusque
scholae cuius qualitas ab eo quo discetur dependent.



https://la.wikipedia.org/wiki/Scotia

Scotia vel Albania vel Caledonia (Anglice Scotland ; Gadelice Alba) est civitas
quae pars Britanniarum Regni est et in septentrionali insulae Magnae Britanniae
parte tertia consistit. Una cum Anglia et Cambria, Scotia Britanniam constitit.
Britannia vicissim et Hibernia Septentrionalis Britanniarum Regnum constituunt.

Scotiae superficies est 78 762 chiliometra quadrata. Eam dividere licet in
partes tres:

In planitie, maxima oppida versantur officinaeque opera dant. Urbes celeberrimae
Edimburgum ac Glasgovia sunt. In summo Monte Caput Niveus (Ben Nevis) altissimus
mons Britanniae est (1345 m).

Regni caput rex vel regina Britanniae. Praesens regina est Elisabetha II (regina
Britannica). Rector reipublicae primus minister Scotiae, nunc Nicola Sturgeon.

Legatio popularis Scotiae leges fert de sanitate, educatione, quietis cura,
progressione oeconomica.

Terra a septemtrione Bodotriae Aestuarii nota est antiquis sub nomine Caledonia,
incolae aut Caledonii aut Picti (h.e. pigmento tincti). Gnaeus Iulius Agricola
bellum in Caledonios anno 79 intulit, eos ad Graupium Montem anno 84 vincens sed
non devincens. Annis subsequentibus Romani fines suos retraxerunt.

Hadrianus Imperator vallum a Bodotria usque ad Clotam porrexit, dein Antoninus?
suum. Multi materiae faciebat. Etiam Imperator Antoninus Pius fecit secundum
vallum super vallum Hadriani. Illud vallum erat ab Bodotria aestuario ad Gottam
aestuarium et erat 39 milia longum.

Anno 197, Caledonii foedus cum Romanis rumpserunt; copiis autem Septimii Severi
anno 209 victi, fidem tamen denuo fregerunt annis 210-11.

Saeculo quinto, Romani de Caledonia se receperunt, et tribus Hibernicus nomine
Scotti se intulerunt, qui provinciam Dalrietam incolabant, Picti Pictaviam.

In annos, Scoti aliis tribubus praevalebant. Anno 843, Cinadius I Dalrietae rex
frenas et Pictaviae suscepit, Caledoniam in unam terram coniungens, nomine Alba
(Latine 'Albania'), sive Scotia.

Factio nationalis Scotica mense Maio anni 2011 maiorem partem vicit. Die 18
Septembris 2014 quaestio de liberatatis Scotiae ad populum relata est; maior
autem pars populi contra secessionem suffragata tulit.



https://la.wikipedia.org/wiki/Philologia

Philologia est interpretatio litterarum et studium orationis contextae. Qui
philologiae operam dat philologus dicitur. Philologi est orationis vel eorum ex
quibus oratio contexta est verborum sensum et significationem explicare et
interpretari. Oratio contexta hodie textus dicitur. Textus quibus philologi
student plerumque scriptam formam habent.

Quae supra dicta sunt definitionem recentiorem philologiae referunt. Constat
philologiam compositum esse ex verbis q.s. philos (φίλος) 'amicus' et logos
(λόγος), qui complures sensus et significationes habet. Itaque logos, cum
etymologice a radice Indoeuropaea leg- 'legere, colligere; (col)loqui' deductum
sit, initio 'sermonem' et 'dissertationem' significavit. Quae significatio apud
Platonem viget, qui in Legibus (641e) Athenas "urbem philologam et polylogam"
('sermones amantem et multiloquam') describit; et Socratem in Phaedro (236e)
facit se "virum philologum" ('sermones amantem') agnoscentem. Sed constat
sermonem illum saepissime 'argumentationem' sive 'disputationem' esse; itaque
Socrates in Platonis Theaeteto (161a) Theodorum, collocutorem suum, "philologum"
(= argumentandi studiosum) appellat, quippe qui Socratem saccum argumentis
plenum habeat. A philologo deducta est philologia, qui terminus apud Platonem
'studium disputandi et argumentandi' significat, sicut in Theaeteto (146a)
Socrates Theaeteto "Egone philologia" inquit "rusticum me praesto cupiens nos in
disputationem inducere?"

Sed logos non solum sermonem doctum sed etiam litteras aliasque res ad
institutionem oratoriam utiles significat. Itaque constat philologiam ad studium
litterarum pertinere, sicut philologus apud Aristotelem, qui in Rhetorica
(1398b15) dicit Lacedaemonios, quamvis litteris haudquaquam faverent (ἥκιστα
φιλόλογοι ὄντες), Chilonem, hominem litteratum, fecisse ephorum. Eodem sensu
philologia apud Isocratem rhetorem valet, cum in Oratione XV (296) dicit:
"philologiam ('litterarum studium') putant magnopere institutioni oratoriae
prodesse." Item Cicero filius ad Tironem (in Fam. 16.21.4): "non est enim
seiunctus iocus a philologia et cottidiana συζητήσει", i.e., a studio litterarum
et inquisitione communi.

Eratosthenes fuit, qui primus philologum se appellaret, cum quam plurimis in
rebus versatus esset. Etenim constat philologum apud Romanos eodem fere sensu
dictum esse atque hominem doctum, sicut Cicero de personis Academicorum priorum:
"Homines nobiles illi quidem sed nullo modo philologi" (Att. 13.12.3). Sed ante
omnia philologus erat, qui litterarum studio operam dabat, sicut Cicero ad
Quintum fratrem dixit: "nos enim ita philologi sumus ut vel cum fabris habitare
possimus" (Qfrat. 2.9.3), id est, quamquam libris helluor, nihil est, cur
vulgarem hominum consuetudinem defugiam. Apud antiquos philologus (sensu
hodierno) potius grammaticus (γραμματικός) aut criticus (κριτικός) dicebatur.

Initio philologia actione ipsa inhaesit. Carminum cantor vel rhapsodus poesin
suam poesi sua explanavit. Interpretatio allegorica figurarum mythologicarum ab
Homero profecta est. Qui enim preces quasi puellae supplices (Litae) noxas
hominum quasi ab animo obcaecato (Ate) factas corrigentes inducuntur. Apud
Homerum etiam interpretationum etymologicarum abundantia invenitur, sicut
"Odysseus (Ὀδυσσεὺς) ab odioso (ὀδυσσαμένῳ)".

Homerus alioqui magnam ubique gratiam collegit, ut ex Homeridarum aliorumque
Homeristarum industria apparet. Praeterea carmina Homero adscripta in scholis
docebantur, et verba difficilia (sicut hapax legomena) a commentatoribus vel
scholiastis explanabantur. Erant deorum Homericorum detrectatores, sicut
Xenophanes, cui Theagenes per allegoriam responsionem paravit. Postea praesertim
Stoici explanationibus allegoricis favebant. Multae denique allegoriae Homericae
ad nos pervenerunt in Quaestionibus Homericis, quo libro Heraclitus quidam
saeculo primo deos Homericos defendit. Theagenes fuit, qui primus de vita et
temporibus Homeri scripsit. Hecataeus Milesius contra Xenophanem aequalem suum,
auctoritate Homeri aliorumque poetarum approbata, non mythos ipsos reprehendit,
verum veritatem historicam a phantasia purgare voluit. Itaque in Genealogiis
mythos et mores Graecorum diserte exposuit vitatis fabulis epicis.

Inde a quinto saeculo a.C.n. studia litterarum Athenis vigebant, quamquam studia
philologica (sensu hodierno) nondum exercebantur. In Graecia archaica textus
scripti praecipue ad recitandum adhibebantur. Quae cum ita sint, nescimus,
commentarii utrum conservandi an solum recitandi causa litteris mandati sint.
Sed in scholis sophistarum magna adpetitio erat scriptorum a poetis veteribus
exaratorum, quae ad oratoriam aut paedagogicam institutionem utiles sint. Etiam
mercatura librorum, postquam nata est, primas paravit bibliothecas privatas,
inter quas bibliothecae Euripidea et Peripatetica erant. Quamvis neque
Aristoteles neque alii Peripatetici imprimis studio litterarum accensi essent,
tamen existimanda poesi primordia philologiae Alexandrinae aperuerunt. Quae cum
ita sint, nihil obstare videtur, quin Aristoteles, quippe qui etiam quaestiones
Homericas in Poetica tractaret, "primus philologus" appellari possit.

Philologia systematica Alexandriae ab anno circiter 285 ad 145 a.C.n. factitata
philologia Alexandrina appellatur. Sed Antimachus Colophonius (fl. circa annum
400 a.C.n.) et Philetas Cous (c. 340–285 a.C.n.) a philologis Alexandrinis saepe
adferuntur et vulgo tamquam praecessores Alexandrinorum habentur. Antimachus
carmen epicum Thebaidem et elegos Lydae dicatos scripsit, quae opera ab
Alexandrinis magni habebantur. Etiam de vita Homeri scripsit. Philetas autem, in
quo Strabo poetam ac criticum (= philologum) agnovit, praeceptor fuit Zenodoti,
qui primus bibliothecae Alexandrinae praefuit.

Philologia, quae Alexandria vigente per 140 fere annos floruit, nata est, quod
Ptolemaeorum intererat integro consummatoque corpore litterarum Graecarum
ostendere praestantiam cultus atque humanitatis Graecae. Inde orta sunt munera
primaria philologorum: primo permulta scripta, quae sine ulla spectatione
collecta erant, falsis ac corruptis locis abundabant; cum manu exscripta essent,
aegre legi poterant; praesertim quae veteribus notis Atticis (ἀρχαία σημασία)
scripta erant, erroribus scatebant. Plurimum Callimachus operam dedit, ut vera a
falsis distingueret. In Pinacibus enim 120 libros enumeravit, quorum titulos suo
iudicio correxit, origines et fontes perscrutatus est, aetatemque indagavit.

Philologi Alexandrini artificium notarum criticarum composuerunt, quarum ope
textus definitivi construi ac res a philologis observatae examinari possent.
Inventio obeli a Zenodoto repeti potest, qui primus diorthotes (διορθοτής
'corrector') sive editor criticus carminum Homericorum habetur. Quod vero
notarum artificium apud Aristophanem Byzantium magnopere provectum videmus, qui
ad textum Homericum critice iudicandum asteriscum (⁜), sigma (C), antisigma (Ↄ)
et ceraunium (T) addidit. Praeterea interpuncta verborum atque artificium
accentuum notandorum excogitavit. Quibus muneribus Aristarchus Samothracenus
ultimam limam dedit, qui commentarios vel hypomnemata scripsit rationesque
emendationum explicavit.

Philologi Alexandrini praecipue interpretationi poetarum (ἑρμηνεία τῶν ποιητῶν)
operam dederunt. Cum studia ad linguam pertinentia imprimis ad textuum iudicium
censuramque adhiberentur, consummatio theoretica rerum a philologis Alexandrinis
gestarum admodum tarde, et quidem inflatu Stoicorum, facta est. Notissima est
ars grammatica (τέχνη γραμματική) Dionysio Thraci, discipulo Aristarchi,
adscripta, in qua grammaticam esse scientiam in experientia ex auctorum dictis
collecta positam (q.e. ἐμπειρία) indicatur. Sex artes a Dionyso tractatae —
recitatio, troporum poeticorum explanatio, rerum antiquarum et verborum
obsoletorum explicatio, etymologia, analogia, iudicium et censura carminum
(κρίσις ποιημάτων) — bono indicio sunt artificii ex philologia Alexandrina nati.

Ut apud Graecos, etiam apud Romanos philologia adiutrix exstitit in intellegendo
scripta, quae ad educandos homines administrandamque rem publicam utilia
putabantur. Praesertim lingua archaica duodecim tabularum commentarios genuit.
Sexti Aelii liber qui inscribitur tripertita, itemque Marci Iunii commentarii
iuris prudentiae Anteiustinianae, et philologas et legales explanationes
continuerunt. Etiam alia scripta textus tractantia in methodo Alexandrinorum
posita sunt. Naevii bellum Punicum a Gaio Octavio Lampadione in septem libros
divisum esse videtur. Sed gravissimus explanator Latinae archaicae fuit Aelius
Stilo, praeceptor Varronis. Ex Anecdoto Parisino comperimur Aelium primum notis
Aristarcheis usum esse ad textus poetarum Latinorum emendandos. Etiam Servius
Clodius, Aelii gener, litteris studuit et rationem excogitavit, qua genuinos
Plauti versus a falsis distingueret. Index 21 genuinarum Plauti fabularum culmen
fuit huiusmodi studiorum.

Exeunte primo saeculo a.C.n. iam vix quisquam duodecim tabulas in schola
edidicit. Novi auctores veteribus praeferebantur, sicut Vergilius Ennio, Cicero
Catoni. Erant, qui commentarios in Vergilium et Ciceronem scriberent, inter quos
Gaius Iulius Hyginus Augusti libertus, Quintus Asconius Pedianus homo litteratus
et grammaticus, Lucius Annaeus Cornutus philosophus Stoicus, Marcus Valerius
Probus grammaticus.

Saeculo secundo Auli Gellii Noctes Atticae documento sunt obsoletae dicendi
rationis, quae tum lectoribus in gratia erat. Quod opus etiam, quo modo
corruptelae in textus irrepere possint, exhibet. De secundi saeculi philologiae
proprietate parum comperimus, nam Terentii Scauri commentarii in Plautum,
Vergilium et Horatium, Velii Longi adnotationes in Aeneidem, Flavii Capri studia
ad Latinam archaicam pertinentia exiguis tantum fragmentis ad nos permanserunt.
Aemilius Asper commentarios in Vergilium, Terentium et Sallustium scripsit. Ex
nonnullis fragmentis commentarii Vergiliani patet Asprum bono iudicio usum esse.

Studia philologica ad auctores antiquos pertinentia et verborum indices et artes
grammaticas (quae Graece γραμματικαὶ τέχναι appellabantur) ad usum lectorum
genuerunt. Inter grammaticos excellebat Apollonius Dycolus, qui exempla non
solum ex usu auctorum sed etiam ex intuitione sua collegit. Saeculo tertio
Atticisticum dicendi genus litteras Graecas pervasit, quo factum est, ut opus
esset lexicis compositis ad usum auctorum obsoletae dicendi rationi faventium.
Nihilo minus, ex scriptis Heliodori et Hephaestionis ad rem metricam
pertinentibus apparet etiam translaticia litterarum studia processum fecisse.

Martianus Capella, scriptor antiquitatis posterioris, de nuptiis Pfilologiae et
Mercurii allegoriam composuit ex novem libris constantem. Quae narratio postea
in litteris mediaevalibus, sicut apud Galfridum Chaucer et Iohannem Lydgate,
revixit.



https://la.wikipedia.org/wiki/Lingua_Hispanica

Lingua Hispanica, vel recte Castellana (vulgo: español vel castellano), est
lingua Romanica in grege Ibero-Romanico, qui, ex nonnullis dialectibus
linguisque in septentrionalibus Paeninsulae Ibericae marginibus per saeculum
decimum crescens, graduatim per Regnum Castellae percrebuit ut prima
gubernationis commerciique lingua in Imperio Hispanico fieret.

Lingua Hispanica e Latina deducitur; verba etiam nonnulla ex Gothica antiqua et
Arabica habet. Lingua Vasconica quoque multa verba linguae Hispanicae dedit,
sicut et pentavocalismum: Hispanicus enim sermo sicut Vasconicus quinque vocales
breves habet.

Primae scripturae linguae Hispanicae sunt Glossae Aemilianenses (Glosas
Emilianenses), minimae scripturae marginales in manuscriptis saeculo decimo. Hae
"glosas" sunt commentarii de textu, qui a lingua Latina in Castellanam
convertebantur.

Hispanicus sermo Medii Aevi appellatur Castellanus (ob originem in regione
Castellae) vel Roman Paladino. Hispanicus hodiernus sermo surrexit saeculo
quinto decimo vel sexto decimo post mutationes phoneticas consonantium, atque
cum textibus Georgii Manrrici et Garciae Lasi de la Vega. Primam grammaticam
linguae Hispanicae Aelius Antonius Nebrissensis scripsit anno 1492.

Lingua Hispanica circa 89,5% verba Latina praeservat. Altera 10,5% venit ex
linguis Arabica, Gothica, Vasconica, Amerindis multis (et praecipue Navatlaca),
Francogallica, Theodisca et Anglica.

Hispanica lingua numerosa est et in locis multis huius orbis auditur, inter quos
partem primam habent Hispania, Argentina, Mexicum, America Centralis et America
Australis; sed et alibi adhibetur, e.g. in Africa boreali et Asia (praecipue
Philippinis et Indonesia).

Hic est lectio Hispanica de itineribus. Textu est e situ Learn Spanish. Los
Viajes - Lectura

Después de tener todo esto en cuenta, te espera un ¡gran viaje! La aduana:
Oficina pública o institución fiscal establecida generalmente en costas o
fronteras con el fin de registrar el tráfico internacional de mercancías que se
importan o exportan en y desde un país concreto y cobrar los impuestos que se
adeudan.

La inmigración: Es la entrada a un país de personas que nacieron o proceden de
otro lugar.

La mochila: Es un tipo de bolsa que generalmente se cuelga en la espalda, una
herramienta de transporte indispensable para hacer montaña, escalar o hacer
viajes.

El aeropuerto: Son estaciones para los pasajeros de las aerolíneas y para el
transporte de mercancías.

El terminal (El rodoviario): Punto de partida o destino final de los buses y
donde dan la bajada y subida de pasajeros.

El hotel: Establecimiento en el que se proporciona alojamiento y comida a los
clientes mediante pago.

El motel: Establecimiento hotelero de carretera generalmente formado por
pequeños departamentos independientes.

La cabaña: Pequeña casa rústica de campo normalmente hecha de madera donde se
puede alojar.

El camping: Lugar acondicionado con algunas instalaciones para alojar al aire
libre en tiendas de campaña o carpas, mediante el pago de una cantidad
estipulada.

El tren: Transporte formado por una serie de vagones o articulados unos tras
otros y arrastrados por una locomotora.

La reserva: Sustantivo del verbo reservar. Pedir con anticipación una plaza o
localidad, un transporte público, hotel, espectáculo, etc.

La embajada: Oficina del embajador o de la representación diplomática de un país
en otro.

El pasaporte: Documento en que consta la identidad de una persona, necesario
para viajar a algunos países.

La visa: Documento que otorga la embajada o el consulado de un país certificando
que la persona que la solicitó reúne las condiciones que la nación receptora
exige para ingresar en ella.

El crucero: Embarcación destinadas a realizar viajes por vía marítima para
conocer lugares exclusivos rodeado de todas las comodidades y lujos.



https://la.wikipedia.org/wiki/Informatica

Informatica (-ae, f.) est scientia vel ars computatrorum programmandorum et
informationum structarum. Programmatura, quae in multis linguis software
dicitur, in omnibus partibus computratris intactilibus constat. Oportet igitur
hoc sensu informaticam a scientia machinali de computatris armaturis
distinguere.

Informatica omnes vitarum nostrarum aspectus hodie afficit, quia computatra
omnes homines civitatesque per fiscalia, interretialia, et "communicationalia"
mundi systemata attingunt.

Verbum informatica verba informatio et automatica coniungit. Voces computer
science et information systems, termini Anglici, informatique vocis Francicae
idem significant.

Informaticae finis est informationis organizatio, logica, mathematica, physica,
electronica utendo, ut computatra melius gubernentur, res requisitae citius
inveniantur, communicatio efficienter agatur, et capacitas rerum servandarum
augmentetur.

Ad tales res efficiendas, ingeniarii meliores algorithmos comminiscunt.
Algorithmi sunt partes processus minimae quas ingeniarii informaticales maxime
animadvertunt. Ingeniarii informatici etiam alias res maximi momenti
comminiscunt, sicut systemata linguarum computatralium, systemata interretialia
et telephonica distribuita, et systemata clavium computatralium securarum.



https://la.wikipedia.org/wiki/Constantinopolis

Constantinopolis (olim Byzantium, hodie vulgo İstanbul) est maxima urbs Turciae.
Provincia metropolitana Constantinopolitana circa 13.26 milliones hominum mense
Decembri 2010 habuit, duodevicenas centesimas (18%) civium Turciae et tertia
frequentissima area metropolitana in Europa sita (inter quam Asiaticum urbis
latus), post Londinium et Moscuam. Constantinopolis est megalopolis et sedes
culturae, oeconomiae, et argentariae. Ad Fretum Bosporum iacet, ubi Sinum
Ceratinum, portum naturalem in boreoccidentem civitatis situm, complectitur. In
Bospori lateribus Europaeo et Asiatico patens, sola est orbis terrarum
metropolis quae inter duas continentes iacet. Constantinopolis urbs mundi alpha
designatur.

Per historiam longinquam, Constantinopolis fuit caput Imperii Romani (330–395),
Imperii Romani Orientalis (Byzantini) (395–1204 et 1261–1453), Imperii Latini
(1204–1261), et Imperii Ottomanici (1453–1922). Republica Turcica die 29
Octobris 1923 declarata, Ancyra, quae per Bellum Libertatis Turciae caput motus
nationalis Turcici fuerat, novum civitatis Turcicae caput facta est. Urbs
Europaeum Culturae Caput pro anno 2010 et Europaeum Artium Athleticarum Caput
pro 2012 electus est. Historicae urbis regiones inter UNESCO Situs Hereditatis
Mundi anno 1985 perscriptae sunt. Urbs triginta novem districtus Provinciae
Constantinopolitanae complectitur.

Byzantium (Graece Βυζάντιον) appellata est urbs quam Megarii saeculo septimo
a.C.n. colonizaverunt. Nomen Constantinopolis (Graece Κωνσταντινούπολις), scil.
"urbs Constantini," a novo conditore Constantino imperatore Romano accepit, qui
ibi alterum imperii caput anno 330 constituit. Ab hac concurrentia cum vetere
urbe Roma nuncupationem Novae Romae (Graece Νέα Ῥώμη) nacta est. Milites et
mercatores Vicingi, qui hic temporibus mediaevalibus venerunt, Miklagarðr
("magna urbs") appellaverunt. Slavi qui religionem suam Christianam et litteras
a Constantinopoli hauserunt Цѣсарьградъ Cesarygrad ("Caesaris urbs")
nuncupaverunt; ipsi autem incolae Graeci saepissime ἡ Πόλις ("urbs"). Ab anno
1930 nuncupatio vernacularis Turcica "İstanbul" (litteris Arabicis استنبول)
erecta est in nomen publicum et sollemne, quod ex locutione Graeca εἰς τὴν
πόλιν, scil. 'ad urbem' oriundum esse censetur.

Media urbs ad extremitatem Europae meridianam et orientalem sita est, in ea
regione quae a Thracibus antiquissimis incolis Thracia usque ad tempora nostra
appellata est, ad oram occidentalem freti Bospori quo Europa et Asia separantur
et iuxta oram borealem Propontidis. Prope ripam australem Sinus Ceratini (qui
portum latam et securam praebet) in promunturio Chrysocerate eminet. Hodie
megalopolis late extenditur ad occidentem et boream sed etiam trans Bosporum in
pagos proximos Anatoliae qui ad regionem antiquam Bithyniae pertinent. Pons
Bospori primus anno 1973 constructus est, alterum anno 1988; cuniculus ad usum
ferroviae metropolitanae nondum perfectus est. A statione Sirkeci ferrivia anno
1870 incepta ad partes Europae it; a statione Haydarpaşa ferrivia anno 1872
incepta ad Ancyram partesque Asiae tendit. Naves creberrime per Bosporum inter
Pontum Euxinum et Mare Mediterraneum vehuntur. Aeroportus Atatürk 24
chiliometris a media urbe distat ad occidentem versus.

Clima Constantinopolitanum est Mediterraneum, sed ad partes boreales frigidius
ob proximitatem Ponti Euxini, et omnibus fere partibus humidius, caliginibus
matutinis, temperaturis aestivis ad 29° sublevatis, hibernis ad circa 4-5°
reductis.

Saeculo quinto ineunte, imperatore Theodosio II, Constantinopolis in
quattuordecim regiones urbanas divisa est, quarum indicem praebet documentum
anno circiter 424 titulo Notitia urbis Constantinopolitanae conscriptum.
Constantinopoli sunt anno 2009 triginta novem regiones urbanae.

Urbem Graeci Megarii circa annum 667 a.C.n. aut condiderunt aut iam stantem
occupaverunt; nomen derivari traditur e nomine regis Thracici "Byzantis".
Antiqui coloni acropolim suam construxerunt ad fastigium promunturii
Chrysoceratis.

Inde Byzantii oram occidentalem Bospori tenuerunt (sed ad oram orientalem
Calchedon iam anno circiter 680 a.C.n. ab eisdem Megariis aedificata est). Urbs
cito e commercio Ponti Euxini atque e piscatu thunnorum dives facta est. Omnes
naves quae frumenta e planitie Scythica (vel hodie Ucrainica) Athenas et ad
alias Graeciae urbes advehebant per Bosporum ire debebant et vectigalia
Byzantinorum solvere.

Byzantium ab Otane saeculo V a.C.n. ineunte capto, exercituum regis Achaemenidae
Darii I duce, paucos annos sub dominatione Persarum iacebat. Anno 478 a Pausania
Lacedaemonio liberata, post aliquot annos a Cimone ad Foedus Delium (vel
oboedientiam Atheniensem) reducta est. Inde per tria fere saecula dominatio
Byzantii inter civitates varias, Athenas, Spartam, Thebas, Macedones, Bithynes
et mox Gallos ambigebatur, sed Romani medio saeculo II a.C.n. statum urbis
liberae confirmaverunt ob beneficia in bello Macedonico reddita. Quam libertatem
Byzantium sub imperio Romano per multos annos retinuit usque ad tempus
Vespasiani principis, qui libertatem revocavit et sub provincia Thracia
comprehendit. Anno autem 196 Byzantiis Pescennii Nigri sectatoribus in bellis
civilibus tunc ortis, urbs a Septimio Severo capta est et vastata, muris
delapidatis. Mox autem ab eodem restaurata est et prosperitatem priorem
resumpsit. Moenia etiam fortiora constructa sunt. Licinius ibi igitur refugium
petivit, a Constantino in proelio ad Hadrianopolim devictus, sed statim captus
anno insequenti interfectus est.

Constantinus mox in hoc loco divite et forti caput orientale Imperii sui
aedificare statuit. Die 11 Maii 330 sollemnissime sub appellatione "Novae Romae"
condidit. Quam urbem conditor ipse multis modis renovavit, amplificavit et
munivit. Nova moenia designavit et palatium suum domúsque nobilium construi
iussit. Civitas munere capitis Imperii Romani Orientalis plus quam mille annos
est functa, sed imperium ab initio "mundiale" (i.e. inter civitatibus orbis
terrarum notabilissimas numerandum) gradatim diminuabatur.

Cum munere civili ut caput imperii, Constantinopolis et munera ecclesiastica
adsumpsit. Episcopi Byzantii (annum 330 usque) et archiepiscopi (usque ad 451)
eo anno dignitatem Patriarchae Constantinopolitani reclamaverunt, quippe a
Concilio Constantinopolitano primo (anno 381) in locum secundum sub papa sive
episcopo Romano elevatus est. Varia Concilia Oecumenica locum tenuerunt vel in
urbe vel prope urbem. Schisma Orientale anno fere 1054 Christianos Graecos a
Romanis dividit; a quo aevo Constantinopolis metropolis est non solum
patriarchatús sed etiam ecclesiae "sui iuris" suorumque morum et usuum.

Notitia urbis Constantinopolitanae, inter annos fere 425 et 445 confecta,
amoenitates et utilitates urbis sicut medio saeculo quinto enumerandae sunt ita
ad textús finem compendiose describit:

Maximum urbis mediaevalis templum, Aedes Sanctae Sophiae sive "divinae
sapientiae", est anno 536 ab imperatore Iustiniano I exstructa, et ab eodem
rededicata anno 563.

Urbs ab imperatoribus aliisque ornata saepe ob incendia partim destructa est.
Incendium anni 1197 poëta Constantino Stilbe flevit. Anno 1182 emporia
Italianorum combusta sunt eodem tempore quo Graeci mercatores Latinos
occiderunt. Annis 465, 1203 et 1865 ignes, a Borea vecti, viam sibi straverunt a
Sinu trans paeninsulam usque ad Propontidem.

Civitas cum Imperio Romano (quod Imperium Byzantinum ab hodiernis historicis
appellatur) decrescebat. Anno 1204 a militibus quartae expeditionis sacrae
obsessa et capta est; inde usque ad annum 1261 Imperatores Latini hic
regnaverunt, Graeci autem Nicaeae in urbe. Ab 1261 Constantinopoli rursus
dominaverunt imperatores Graeci usque ad 1453, sed imperio parvo et paupere.

Constantinopolis anno 1453 a Turcis Ottomanicis capta et eorum metropolis facta
est. Victor Mahometus II urbem suam devastatam et fere inhabitatam augere
studuit. Templa Christiana, imprimis magna ecclesia Sanctae Sophiae, in
meschitas conversa sunt; alia aedifica publica et palatia mox exstructa sunt.
Ibi laboravit Sinan, architectus Turcorum notabilissimus. Post casum Imperii
Ottomanici, Turcia civitas hodierna in his regionibus floruit. Caput autem huius
rei publicae ab anno 1923 non iam Constantinopolis sed Ancyra est. Anno 1930,
urbi nuncupatio popularis İstanbul proclamata est nomen publicum. Hodie sicut
antea est urbs maxima Turciae.

Constantinopoli habitaverunt sultani, imperatores Romani et Latini, patriarchae,
eruditi, machinatores, mercatores fere innumeri.



https://la.wikipedia.org/wiki/Bagdatum

Bagdatum, in scriptis veterioribus Baldacum (Arabice بغداد Baġdād), est urbs
capitalis Iraci. Numerus incolarum anno 2011 ad 7 216 040 censebatur: est igitur
Iraci urbium maxima (proxima autem a maxima Basra est), et proxima a maxima
urbium Arabice loquentium (maxima Cairus), et item proxima a maxima urbium in
Asia occidentali iacentium (maximum enim Teheranum). Ad ripam dextram fluminis
Tigridis anno 762 condita est iussu caliphae Abbasidae al-Manṣūr; fuit ab hoc
tempore caliphatus Abbasidarum caput et litteratorum studiosorumque metropolis.
Anno 1258 Bagdatum a Mongolis duce Hülegü obsessa et delapidata est. Inde per
septem fere saecula urbs provincialis fuit sub dominatione Mongolorum et
Turcarum. Imperio Ottomanico primo bello mundano devicto Iracum anno 1920
territorium separatum tutelae Britannicae mandatum fit. Caput huius territorii
(mox regni, deinde rei publicae) Bagdatum constitutum est.

Al-Mansur urbi a se conditae nomen Madīnat al-Salām ('urbs pacis') anno 762
attribuit. Nomen antiquius et commune Baġdād, quod urbs florens rursus sibi
vindicavit, ab eruditis censetur originem e Lingua Persica Media trahere (bag
'deus' + dād 'dedit'). Alii autem abnuunt: populus enim huius regionis, ante
urbem novam conditam, Aramaice neque Persice loquebatur.

Nomen commune variis modis a scriptoribus Latinis adhibetur. Saeculo ab undecimo
ad quintum decimum nomen indeclinabile reperimus aut Baldac[B][C][D] aut
Baldach[A][F] sive (per errorem?) anno 1531 Baldath[G]; semel Baldacum, nomen
declinationis secundae.[E] Ab anno 1625 nomen Bagdadum supervenit,[J][K] sed
etiam Bagdatum,[L][N] rarius Bagdetia.[M][Z] Nova Babylon interdum scribitur.[M]
Verba adiectiva reperiuntur saeculo tertio decimo calipha Baldacensis,[B] anno
circiter 1300 homines Baldacenses[E], sed anno 1571 auctor Bagdedinus[H] et ab
anno 1625 homines Bagdadenses,[K] mox Bagdatenses.[N] Qui nomina taxinomica
inveniunt aut Bagdatensis aut Bagdadensis scribunt.

Verbum baldachinum, tali modo in variis linguis Europaeis acceptum, ab illo
nomine urbis Bagdati mediaevali Baldacum derivatur propter mercaturam textilium
Persicorum et Orientalium per Bagdatum directam.

Bagdatum ad ripas fluminis Tigridis stat eo loco ubi trans planitiem alluvialem
Mesopotamicam fluvius geminus Euphrates proxime accurrit, ad Occidentem versus
haud 40 km distans. Amnis Dialas suburbia orientalia Bagdati lavat moxque
Tigride confluit meridiem versus. Bagdatum 34 metris, neque pluribus, super
maris aequor surrigitur et interdum a Tigridis aquis partim inundabatur usque ad
annum 1956: tunc enim moles iuxta Sumam (Sāmarrāʾ) ad affluentiam fluminis
constringendam planitiemque irrigendam constructa est. In omni parte eiusdem
planitiei metropoles antiquae et ruinosae reperiuntur. Seleucia enim, caput ab
initio regni Seleucidarum, anno 305 iuxta occidentalem Tigridis ripam condita,
35 km distat meridiem versus. Ctesiphon, imperatorum Parthorum metropolis,
Seleuciam a ripa orientali spectat. Babylon, Euphratem ripis ambabus
circumstans, 85 km distat sub sole meridiano. Ešnunna, civitas Sumeria, haud
longe distat septentrionem versus. Suma loco Bagdati sexaginta annos ab 833
usque in 892 fuit caput caliphatus Abbasidarum.

Clima Bagdati subtropicum aridum confitetur, aestivum calidum atque siccum,
hiemale admodum frigidum et humidum. Pluvia a mense Decembri usque ad Aprilem
accidunt sed rara sunt, mensuram usque ad 150 mm, nec plura, cumulantia.
Temperatura media usque ad 44° mensibus Iulio et Augusto ascendit, maxima 50°
sive plures, sed media ad 4° mense Ianuario descendit, minima ad 0°.

Vicis nonnullis in hoc pago iam sparsis, calipha e familia Abbasidarum et secta
Sunnitica al-Manṣūr ad ripam dextram Tigridis anno 762 urbem novam suam condidit
ad caliphatús caput, forma circulari, magnitudine restricta, muris tribus
concentribus cincta. Forma huius urbis ex antiquioribus derivata est Persicis
sub imperiis Arsacidarum et Sassanidarum constructis, harum Fīrūzābād, illorum
Hatra, et secundum praeceptis astrologorum tam Zoroastriani Naubaḫt Ahwāzī quam
Iudaici Māšāʾ Allāh ibn Aṯarī. domu ipsius caliphae in medio posita est cum
meschita, thesaurario et praesidio: ibi enim aulam suam collocandam censuit
guberniumque imperii sui. Quattuor portas aedificare statuit, intusque ab omni
porta viam rectam porticibus munitam ad medium tendentem.

Extra urbem a Porta Basrae meridiem et orientem versus per viam fluvialem
peregrinatores Basra ad urbem ibant. A Porta Cufae meridiem et occidentem versus
via per urbem Cufam ad Arabiam tendit. A Porta Damasci septentrionem et
occidentem versus ad Syriam proficisci licuit. A Porta Chorasani meridiem et
orientem versus via per pontem Tigridis ad partes Iraniae tendit. Extra muros
statim mercatores aliique incolae, praesertim origine Mesopotamico et Arabico,
domos suas posuerunt et praecipue ad portas Basrae et Cufae iuxta vias
frequentatissimas in ea regione (olim suburbana, hodie urbana) quae al-Karh
appellatur. Eodem tempore extra muros boreales regionem suburbanam al-Ḥarbīya
milites exercitús Caliphae veterani, praecipue Persae, incolere coeperunt. Hoc
omne ad ripam Tigridis dextram vel occidentalem visum est. Mox autem ad ripam
sinistram vel orientalem domum principis al-Mahdī (filii al-Manṣūr olimque
Chorasani gubernatoris) anno 768 aedificata est. Iuxta hoc palatium suburbia
nova creverunt tria, scilicet al-Ruṣafa, al-Šammāsiya et al-Muḫarrim, quae
partim Chorasanenses al-Mahdī sectatores incoluerunt.

Ita Bagdatum urbs iuxta ambas fluminis ripas crescebat, "urbem rotundam" (sic
enim structura al-Manṣūr nuncupata est) gradatim superfluens. Caliphae
posteriores, al-Mansur et al-Mahdī successores, saepe ad ripam orientalem
palatia magnifica et hortos construere iusserunt, interdum autem alibi degerunt.
Hārūn al-Rašīd anno 796 caput gubernii sui Callinicum (al-Raqqa) constituit, quo
anno 809 mortuo al-Amīn Bagdati redit sed, bello civili saeviente inter filios
Hārūn al-Rašīd, "urbs rotunda" partim delapidata est. Sed in his annis et sub
calipha al-Maʾmūn, litterarum amatore et Domús Sapientiae fautore, Bagdatum urbs
mercatorum et eruditorum floruit. Al-Muʿtaṣim bi-ʾllāh ab anno 836 Sumam sedem
suam praetulit, ubi usque ad annum 892 successores eius manserunt. Tandem a novo
calipha al-Muʿtaḍid bi-'llāh Bagdatum rursus selectum est, sed saeculis X, XI et
XII a ducibus militaribus extraneis possidebatur, familiae Buyidarum ab anno
945, familiae Selgiukidarum a 1055 ad 1152: isti etiam palatia sua ad ripam
orientalem addiderunt. Potestas calipharum Bagdatensium Sunniticorum a Nureddino
successoreque Saladino breviter restituta est saeculo XII exeunte et XIII
ineunte, calipha al-Nāṣir li-Dīn Allāh, cuius nepos al-Mustanṣir madrasam sive
scholam superiorem al-Mustanṣirīya anno circiter 1227/1233 condidit, cuius
aedificia etiam hodie servantur. Mox autem urbs omnino deiecta est: Hülegü enim
imperator Mongolorum anno 1258 Bagdatum obsessit et cepit, caliphamque
al-Mustaʿṣim et incolarum centena milia interfeci iussit. Moles insuper et opera
irrigationis destruere curavit. Ita Bagdatum, olim divitiis ruralibus cinctum,
iam terris aridis agrisque vastatis circumdatum est.

Bagdatum ab hoc anno nondum urbs capitalis fuit caliphatús neque imperii, sed
provincialis, sub imperiis Mongolorum Ilhanorum, mox Ǧalāyiridarum (horum Saih
Uwais, Bagdati amator, mercatús culturaeque fautor, madrasam al-Mirǧānīya et
mansionem Ḫān Mirǧān annis 1356-1359 condidit). Rursus anno 1401 conquisitum
est, multis incolis necatis, ab imperatore Timur seu Tamerlane, cui succedit
domus regnatrices Turcmenorum.

Breviter postea Persae Safavidae imperaverunt (primo rege Ismāʿil I), longissimo
autem tempore Ottomanidae (conquisitore Suleimano I anno 1534), qui usque ad
primum bellum mundanum Bagdatum possederunt. Saeculo XIX mercatura fluviatilis
divitias suas Bagdato reddere incipiebat. Britanni et Francici amoenitates
culturae Europaeanae introducebant. Consulatus Britannicus in urbe iam ab anno
1798 sedebat.

Iussu Deliberationis de pace componenda Lutetiae facta, in Foedere Separae
sancto, Mesopotamia (nuper provincia Iracum Ottomanica) tutelae Regni Britannici
mandata est. Huic territorio Bagdatum urbs, iam anno 1917 ab exercitu Britannico
sine proelio capta, caput fuerit, sed ab anno 1932 caput regni Iraci
independentis, rege Fayṣal I. Reges et ab anno 1958 praesides Iraci domum vel
palatium principale et caput gubernii Bagdati in urbe tenuerunt. Milites igitur
Civitatum Foederatarum sociorumque, qui ad inimicum praesidem Ṣaddām Ḥusain
eiciendum pugnabant, urbem Bagdatum super omnes alias nancisci cupiverunt et
diebus 3-12 Aprilis 2003 in proelio nacti sunt. Qui milites mense Augusto 2010 a
Bagdato omnique Iraco decesserunt, sed post annum 2003 et usque hodie regiones
huius urbis inter armatos variae oboedientiae controvertuntur, aliquos exercitús
Iracici militantes, alios vigiliae foederalis, nonnulli vigilum urbanorum,
quosdam etiam qui in gregibus circa privatos se clientes confitentur. Sunt qui
se appellant filii Iraci, pyrobolis AK-47 armati, contra alios omnes
vigilantes..

Domús caliphae al-Mansur cupola viridis, late visa, anno 941 effudit. Omnis
"urbis rotundae" nulla res hodie videtur: ruinae, si sint, partim sub statione
ferriviaria iacent. Saeculi XIII aedificium madrasae al-Mustanṣirīya visitatur,
sed Porta Talismani, eisdem annis constructa, anno 1917 deleta est. Mansio
peregrinatorum et scholasticorum Ḫān Mirǧān, anno 1356 aedificata, ab hodiernis
visitatur. Arx et palatium sive sarai Ottomanidarum, ripam orientalem Tigridis
adiacentes, magna parte servantur.

Inter nova aedificia memoranda est Turris Bagdatensis (Burǧ Baġdād), partim ad
telecommunicationes destinata sed etiam peregrinatoribus tabernam in fastigio
offerrens, annis 1992/1994 erecta et nomine "Turris Saddami" (Burǧ Ṣaddām)
dignata.

Domum Sapientiae aut ab al-Manṣūr ipso aut ab Hārūn al-Rašīd condita est sed pro
certo ab al-Maʾmūn promota, ad sapientiam Persarum et mox Graecorum Arabice
convertendam dicata. Al-Mustanṣir madrasam sive scholam superiorem
al-Mustanṣirīya anno circiter 1227/1233 condidit. Madrasa al-Mirǧānīya (cui
accedebat mansio Ḫān Mirǧān) anno 1356 condita est. Universitas Bagdatensis anno
1957 condita est.

Museum Archaeologicum Bagdatense anno 1926 suadente imprimis Gertrudis Bell
erudita Britannica, quae apud gubernium territorii et regni Iracensis eo tempore
meruit. Ab anno 1966, in nova aedificia regionis urbani al-Karh motum, Museum
Nationale Iracense nuncupatur.

Bagdatum urbem anno 2010 homines 5 402 000 incolere censebantur. Anno 1957
incolae 490 496 enumerati sunt, anno 1987 3 841 268. Lingua loquitur maxima pars
Arabica, multi etiam Carduchica, pauciores Aramaica, origine permulti Iracico,
religione Islamica sectarum aut Siiticae aut Sunniticae. Sunt qui religionem
Christianam confitentur, usque in annum 2003 ad numerum 500 000 congregati, sed
dimidia pars in alias civitates post hoc anno effugerunt. Populus religionis
Iudaicae, numerum 77 000 anno 1947 attingens, fere omnis ante annum 1951 ad
Israelem effugit.

Novem regiones urbanae enumerantur, scilicet al-Aʿzamiya (‏ألأعظمية‎), Baġdād
al-Ǧadīda (بغداد الجديدة‎), al-Kāzimiya (‏الكاظمية‎), al-Karāda (‏الكرادة‎),
al-Karḫ (‏الكرخ‎), Manṣūr (‏منصور‎), al-Rašīd (‏الرشيد‎), al-Ruṣāfa (‏الرصافة‎),
Madīna al-Ṣadr (‏مدينة الصدر‎). In vicos octoginta et novem dividuntur.



https://la.wikipedia.org/wiki/Oeconomia

Oeconomica est scientia quae omnes res oeconomicas investigat, sicut pecuniam,
merces, rerum fabricationes, industrias, commercium, operationes benevolas,
negotiationes, apparitiones, et argentarias. Scientia antea oeconomia politica
appellabatur, sed in lingua hodierna oeconomica ferme discrepat ab oeconomia,
quae summa omnium rerum oeconomicarum et bona administratio rerum familiarum
dicitur. Res oeconomicae quae ad civitatem quandam spectant appellantur
oeconomia illius civitatis.

Qui oeconomiam investigant et curant, oeconomici vel oeconomistae vocantur.
Oeconomici autem non solum rebus per se oeconomicis student, sed etiam
mathematicae, statisticae, civilitati, et psychologiae. Omnes huius generis res
docent qua ratione homines quod agunt egerint.

Oeconomia plurimas habet definitiones, et inter scientias sociales
classificatur.

Verbum oeconomia, etymologice a verbis Graecis οἶκος, 'domus, familia', et νόμος
'lex, ratio', deducitur. Itaque 'ratio rerum familiae temperandarum' vel
administratio domus significabat. Hoc sensu, Xenophon verbum in Oeconomico
opusculo suo adhibet.

Anno 1615, terminus oeconomia politica usurpatus est ab Antonio de
Montchrestien, scriptore Francico, cum totarum civitatum res oeconomicas et
novas saeculi duodevicensimi investigaret.

Franciscus Quesnay, proto-oeconomista, auctor operis Tabula Oeconomica, (h. e.
Tableau Économique), Adamus Smith, philosophus, auctor Inquisitionis de Natura
et Causis Divitiarum Civitatum, David Ricardo, financista, et Ioannes Stuart
Mill, philosophus quoque, hodie noncupati nobis oeconomistae classici, acres
critici fuerunt systematis commercialis mercantilisti, cuius finis erat
invalescere potestatem civitatis.

Oeconomistae classici qui adepti erant liberi commercii et plenae libertatis
oeconomicae multum ad constructionem disciplinae oeconomicae contulerunt.
Secunda autem parte saeculi undevicensimi, sub influentia? huius auctorum
classicorum, nonnulli arguebant res politicas et oeconomicas logicas distinctas
sequi deberent, monuendo gubernantes, ne in mercatus se interponerent et
libertatem oeconomicam promoverent.

Paulus Samuelson, Americanus, professor in Massachusettensi Instituto
Technologiae, oeconomiam sic intellegebat:

Nemo scire potest, quando aut a quo pecunia prima inventa sit. Civitates autem
Sumerianae iam ante annum 2000 a.C.n mercatus habebant et pecunia in commercio
utebantur; illud Shekel erat quoddam hordei pondus. Nummi putantur primi orti
esse in Lydia, scilicet Ephesi in urbe Ionica, saeculo XII a.C.n., et simul in
Sinis, et India (ubi karshapana appellata sunt).

Adamus Smith, philosophus Caledoniensis, primus oeconomicus hodiernus putatur.
In An Inquiry Into the Nature and Causes of the Wealth of Nations, libro anno
1776 edito, Smith scripsit de "manu invisibili," quae, sine civitatis imperio,
negotia omnium ad bonum commune duxerit. Smith monstravit malum provenire e
systemate mercantilistico, quod libertas et divitiae eunt una. In loco
systematis mercantilistici, Smith prosposuit optimum Systema Libertatis
Naturalis quod hodie capitalisticum vel mercatus liberus appellatur.

Quamquam Smith et alii de quaesito et oblato quam antea dicebant, clarum
tractatum de lege oblati et quaesiti primum scripsit David Ricardo anno 1817 suo
in opere nomine Principia Oeconomiae Politicae et Vectigalis (Anglice:
Principles of Political Economy and Taxation) cui erat capitulum nomine De
Effectu Quaesiti et Oblati in Pretia (Anglice: On the Influence of Demand and
Supply on Price). Secundum hanc legem, mercium pretia oriuntur aemulatione
mercatoria ex aequilibrio inter quaesitum (quantum homines pro merce luere
malunt) et oblatum (quantum mercium huius generis habetur).

Ioannes Say, negotiator Francogallicus et oeconomicus qui Smith multum
honorabat, anno 1803 in libro Tractatus de oeconomia politica (Francogallice:
Traité d'économie politique) proposuit legem oeconomicam, nomine Lex Sayi. Lex
dixit, ob legem oblati quaesitique, quaesitum oeconomicum re vera est summa
rerum productarum. Haec lex causam divitiae agnoscit sedere in productionem.

Carolus Marx, philosophus Germanicus et communismi conditor, Londinii exsul De
Capitali magnum opus anno 1867 scripsit, ubi proposuit valorem rei re vera
constare in laboris quantitate quae necesse est, ut res fabricetur. Operariorum
partem in oeconomia igitur maxime sustulit. Cum, secundum eum, capitalisti
minimam utilitatem societati haberent, Marx praedixit rerum eversionem fore,
postquam operarii ipsi oeconomiam recturi sunt. Theoria Marxistica magni momenti
non iam est, cum saeculo vicensimo omnia fere regimina communistica, quae
oeconomias ab sede centrali excogitatas habebant, in regimina capitalistica
conversa sint.

Ioannes Keynes, oeconomicus Britannicus, post initium Magnae Depressionis quae
mundo annis 1929–1945 obtigit, anno 1936 librum nomine Theoria Generalis de
Operis, Usura, et Pecunia (Anglice: The General Theory of Employment, Interest
and Money) in lucem edidit. Keynes proposuit valorem rei re vera ex quaesito
aggregato provenire, nec ex labore aut ex productione. Quamobrem Keynes
conclusit civitatis regimina posse et debere custodire oeconomias suas et
delenire circumitus mercatorios per quaesitum aggregatum accommodandum. Keynes
proposuit, cum civitas recessionem patitur, regmina consulto monetam inflare,
usuram argentariae centralis diminuere, et regimen pecunia mutuare ad operas
novas creandas. Cum civitas faucitate fruitur, Keynes suasit oeconomiam frenare.

Ludovicus von Mises, oeconomicus Astriaco-Americanus, librum Actio Humana:
Tractatus de Oeconomia anno 1949 divulgavit, refellens argumenta quibus Keynes
legem Sayensem denegavit. Mises arguit pecuniam necesse est solam ob utilitatem
in bonis emendis, nec ob se ipsam, quapropter expansio monetaria vel creditaria
improba cirmcumitus mercatorios inoptabiles creatura est. Cum tandem annis
1970-1980, oeconomiae mundi bene maturatae stagnationem inflationariam passi
sunt, hoc prodigium iam diu praedicebant qui doctrinam Keynesianam diu
opponebant: Schola Austriaca et Schola Sicagensis.

Keynes aeternaliter linguam et disputationes oeconomicas mutavit, usque pro
detractoribus suis. Forsitan, autem, quod Keynes mundo maxime relinquit, fuit
omnes cives et politicos expectare regmina oeconomiae praefore. Ob stagnationem
inflationariam annorum 1970-1980 oeconomi plerumque fidem in doctrinas
Keynesianas amiserunt, et Civitates Foederatae et multi institutiones
argentariae internationalesque doctrinas monetaristas adsumpserunt. Quamobrem
stagnationem longam demum desinit, et oeconomia mundana incepit longam
expansionem.

At, eodem tempore, omnes perrexerunt in expectando regimina oeconomiae praefore:
regimina haud mercatus liberos instituerunt, inflationem monetariam et
expansionem creditariam consulto creaverunt, etc, ut faucitas oeconomica
foveantur. Tandem cum expectata Magna Recessio anni 2008 demum facta est,
regimina omnes actus, quos doctrina Keynesiana surrexit, fecerunt, sicut
subventus collegiorum, inflatio monetaria, conductio operarum sub lacuna aeraria
et per pecuniam mutuatam.



https://la.wikipedia.org/wiki/Lingua_Graeca

Lingua Graeca (apud antiquos ἑλληνικὴ γλῶττα sive ἑλληνικὴ γλῶσσα, Neograece
ελληνική γλώσσα) est lingua Indoeuropaea, quae proprius huius familiae ramus
est. Lingua Graeca antiqua, quae adhuc in scholis docetur, et Lingua Graeca
hodierna, qua Graeci hodie utuntur, sunt gradus eiusdem linguae.

Lingua Graeca iam plus quam 3400 annos scribitur. Cultui humano civilique
Europae Graeci antiqui lapidem primarium posuerunt. Litterae, philosophia,
scientia lingua Graeca natae sunt. Praecipua litterarum opera, inter quae Ilias
et Odyssea, tragoediae Aeschyli, Sophoclis, et Euripidis, scripta Platonis
Aristotelisque, et Novum Testamentum, Graece scripta sunt. Imperio Byzantino
florente, litterae Graecae iam colebantur. Scriptores praeterea Graeci aetatis
praesentis quoque, ut Constantinus Cabaphes, Nicolaus Cazantzaces, Odysseus
Elytes, historiam litterarum linguaeque Graecarum pergunt.

Linguae hodiernae permulta vocabula e lingua Graeca et receperunt, inter quae
technologia, philosophia, musica, et nova inventa suis consuetudinibus
adaptaverunt, velut phraseologia (Anglice phraseology, Theodisce Phraseologie,
Francice phraséologie, Italice fraseologia).

Circa 13 084 490 hominum linguam Graecam habent patrium sermonem, quorum circa
10 700 000 incolae Graeciae sunt.

Lingua Graeca ad familiam Indoeuropaeam pertinet. Num fuisset cognatio cum
Lingua Macedonica antiqua, pro certo decerni non potest, quod reliquiae huius
linguae sunt minimae. Sunt qui linguam Macedonicam dialectum Graecam fuisse
censeant.

Linguae proximae fortasse sunt Lingua Armenica et Lingua Albanica; ambo
coniecturae viis quantitativis fulciuntur. Lingua Sanscrita et Lingua Avestana
quoque proximae sunt linguae Graecae. Omnes hae linguae habent augmentum
verborum temporum praeteritorum; in omnibus consonantes laryngeales in initio
verbi (ante consonantem) vocales fiunt; omnes participium medio-passivum
elemento -meno- faciunt.

Lingua Neograeca pars est linguarum Balcanicarum, quae, licet origine non sint
propinquae, ob varias similitudines Sprachbund habentur. ("Sprachbund" est
verbum Theodiscum quod 'coniunctio linguarum' significat.) E Medio Aevo, Graeca,
Albanica, Bulgarica, Serbica, Croatica, Bosnica, Romanica linguae hodiernae
inter se adfecerunt ut sonus, syntaxis, morphologia similiores fiant.

Lingua Proto-Graeca (ca. a 2000 a.C.n.) est varietas linguae Graecae, quam
scripta non attestantur, sed origo omnium varietatum posteriorum esse putatur.
Multi studiosi linguam Graecam a familia linguarum Indoeuropaearum millennio
tertio separatam esse coniciunt. Antecessores gentium Graecarum millennio
secundo ineunte Graeciam invaserunt, forsitan aliae gentes aliis temporibus. Ex
tunc in Graecia usus linguae Graecae ad hunc diem non intermissus est. Ibi
Proto-Graeci in incolas culturae altae inciderunt quos Pelasgos vocaverunt.
Quorum lingua, verisimiliter non Indoeuropaea, ignota est, sed tamquam
substratum in lingua Graeca attestari potest, ad quod multa verba (e.g., θάλασσα
'mare' et νῆσος 'insula') et nomina locorum (e.g., Κόρινθος 'Corinthus' et
Παρνασσός 'Parnassus') attribuuntur. Praeterea alia lingua Indoeuropaea ignota,
quae forsitan Illyricae exstinctae propinqua erat, aliquid momenti ad linguam
Graecam habuit.

Lingua Graeca antiqua sive classica (ca. 800 a.C.n.–300 a.C.n.) cum dialectis:
Aeolica, Arcado-Cypria, Ionico-Attica, Dorica. Hoc tempore lingua primum
litteris Graecis, a Phoeniciis deductis, scriptum est. Prima scripta quae
exstant sunt inscriptio Dipyli et inscriptio in cotula quae se pateram Nestoris
appellat.

Lingua Graeca antiqua communis (Graece διάλεκτος κοινή) (ca. 300 a.C.n.–300
p.C.n.)

Lingua Neograeca sive Lingua Graeca moderna (Νέα Ελληνικά sive Νεοελληνική) cum
dialectis septentrionibus et meridionalibus (ab anno 1453)

Iam antiquitate linguae Graecae erat diglossia, scilicet uno tempore usus
varietatis cottidianae (imprimis in loquendo) et alterius, quae linguam Graecam
classicam imitabatur quaeque in scribendo adhibebatur. Haec diglosssia Novo Aevo
renata est: hinc erat lingua Graeca Demotica sive vulgaris, illinc Catharevusa,
lingua Graeca "pura" et emendata, saeculo undevicesimo ineunte ab Adamantio
Corae creata, quae lingua publica Graeciae fuit a libertate vindicata usque ad
annum 1976. Anno 1976, binos annos post libertatem rei publicae restitutam, pro
Catharevusa lingua Neograeca communis (Νεοελληνική κοινή), quae est sermo
demotica (Δημοτική) cum quibusdam proprietatibus e Catharevusa oriundis, in
linguam publicam electa et diglossia finita est.

Lingua Graeca "communis" dicta aetate Hellenistica crevit, cum plures mutationes
sonorum factae sunt. Vocales ει, ι, η nunc eundem sonum habent, i; ε et αι e
sonum faciunt; οι et υ sonum y (vel ü) faciunt. Consonantes quae olim
aspirationem habuerunt nunc fricativae sunt: φ sonum f facit, θ sonum th
anglice, χ sonum ch Theodisce. Consonantes β, δ, γ fricativae sonorae fiunt (in
IPA v, ð, ɣ). Hi soni iam hodie in lingua moderna manent.

Nomina tria genera habent et nominativo, genetivo, dativo, accusativo, vocativo
declinantur.

Verba temporalia, sicut in lingua Latina, personam, numerum, tempus, modum,
genus habent. Tempora sunt praesens, imperfectum, futurum, perfectum;
praetereaque plusquamperfectum et futurum perfectum. Aoristus aspectus
grammaticus est, qui etiam temporis vice fungitur. Modi finiti sunt indicativus,
imperativus, coniunctivus, optativus; modi non finiti sunt infinitivus et
participium, quorum verba Graeca antiqua decem habent. Genera verbi sunt activum
et passivum, sicut in lingua Latina, et tertium genus medium, quo actionem verbi
ad subiectum referri indicatur. Personae tres: prima (ego), secunda (tu), tertia
(hic). Numeri sunt singularis et pluralis. In lingua Homerica et postea in
aliquot locutionibus etiam dualis adhibetur ad duo subiecta indicanda.

Lingua Neograeca pauciores casus habet, casu dativo mortuo, pauciora tempora,
quod verba auxiliaria saepius adhibentur.

Abecedarium Graecum e Phoenicio octavo fere saeculo ortum est. Pluribus
abecedariis, quae inter se plus minusve distulerunt, urbes Graecae usae sunt.
Saeculo quarto a.C.n. ineunte, abecedarium classicum dictum Athenis acceptum
est, deinde aliis urbibus.



https://la.wikipedia.org/wiki/Ecclesia_Cathedralis_Remensis

Ecclesia Cathedralis Remensis (Francogallice Cathédrale Notre-Dame de Reims) est
ecclesia cathedralis vetus Remis in urbe Franciae, ad Mariam matrem Iesu
dedicata atque saeculo quinto aedificata et praesenti aedificio saeculo terio
decimo reaedificata. Sedes Archidioecesi Remensi est et locus quo reges Franciae
coronati sunt. In architectura Gothica Francica aedificata est et architecti
erant Ioannes Orbais, Ioannes Loup, Gaucher Reims et Bernardus Soissons.
Ecclesia Cathedralis Remensis popularis res visiva est et anniversarie visitatur
a circa millionibus visitoribus. Anno 1991, locus hereditatis mundanae UNESCO
facta est.

Ecclesia Cathedralis Remensis ut ecclesia cathedralis circa annum 400 a sancto
Nicasio Remensi condita est, in loco quondam thermarum Romanarum, et alium nomen
habuerit. Sub Periodo Carolingiano reaedificata est et amplium saeculo
duodecimo. Die 6 Maii 1210 combusta est et restitutio proximo anno coepta est,
aliquid quod nonnullae ecclesiae et ecclesiae cathedrales Medio Aevo subierunt.
In certo anno eiusdem saeculi perfecta est. Alicubi ante reconstructionem suum
nomen recens accipiebat.

Chlodovechus I, rex Francorum, hic a Sancto Remigio episcopo Remorum baptizatus
est, anno 496, quo ex eventu omnis Francorum gens in Christianitatem conversa
est.

Ecclesia Cathedralis Remensis est locus quo reges Franciae coronati sunt, qui
per tempus in nonnullis regibus effecti sunt.



https://la.wikipedia.org/wiki/Calendarium

Calendarium est systema quo tempus per aetates accurate aestimatur. Calendaria
saepe constant in ordinationibus dierum, mensum, annorumque quibusdam, quae dies
et fastos et profestos indicant.

Paene omnia hodie fundamenta habent in calendario Gregoriano, quod creatum est
ut dies aequinoctis vernalis die 20 vel 21 Martii semper cadat, sed per aetates
multi cultus humani multa calendaria distincta composuerunt ut homines multorum
astrorum motum per caelum sequantur.

Calendaria lunaria lunae gyrum in caelo obtemperant. Luna multas phases in caelo
praebet. Interlunium est phasis prima lunationis, qua luna primum quadrantem
praebet, deinde luna crescit ad mediam, et ad plenam; et inde rursus decrescit
mediam alteram suam relinquendo, usque ad ultimum quadrantem, et tandem ad lunam
opacam vel novam. Ideo in calendario lunario mensis definitur ut tempus
necessarium ad lunam percurrendam omnes phases suas in caelo.

Unicum calendarium re vera lunarium est calendarium Islamicum, quod menses
durationis 29 et 30 dierum alternantes diesque intercalarios adhibet, ut gyri
lunaris spatium 29.5306 dierum solarium accurate sequatur. Annus mensum duodecim
islamicus igitur 354.37 dies solares aequat, ut semper paene 11 diebus cum
calendario Gregoriano discrepat. Quamobrem festi dies, sicut Ramadanum, qui
calendario Islamico calculantur, quoque in anno undecim dies ingreditur.

Fere omnia calendaria quae lunaria dicuntur sunt calendaria lunisolaria, quae
pars lunaris et pars solaris. Exemplum notum calendarii lunarii-solarii est
calendarium Hebraicum. Hoc calendarium menses intercalarios inseruit, circulum
undeviginti annorum metatonicum sequendo, ut tempora anni numquam multum
discrepet. Alium exemplum calendari lunisolaris in usu hodierno est calendarium
Sinicum.

Calendaria solaria tempus aestimant iuxta solis cursum in caelo. Haec calendaria
specialiter agriculturam servunt, quia agricultura maxime dependent a lucis diei
spatio, quod per tempora anni solaria asidue mutatur. Varia anni tempora Telluri
producuntur, quia ob Telluris axis inclinationem respectu plano solari, Telluris
cursum circum solem efficit spatium lucis diei per annum variare. Longissimum
spatium est in aestate; brevissimum est in hieme. Ut calendarium solarium huic
variationi correspondat, anni duratio igitur definitur, ut tempus illud aequet,
quod necesse est ut lucis diei spatium ad eandem durationem post tempus reddat.

At, ut anni duratio per solis cursum exactiter definiatur, necesse est decernere
puncto in orbita Telluris fiduciali, quod ob Telluris axis precessionem, duratio
annum aliquanto ab eo puncto dependet. Sunt quattuor puncta cardinalia Telluris
orbitae, quae sicut punctum fiduciale servire possunt: dies brumalis (vel dies
brevissimus in septentriones, 21/22 Ianuarii), dies aequinoctalis vernalis
(Martii 20/21), dies solstitialis (vel dies longissimus in septentriones, 20/21
Iunii), dies aequinoctalis autumnalis (21/22 Septembris). Annus igitur solaris
valet, respective, 365.242 740 49, 365.242 374 04, 365.241 626 03, vel 365.242
017 67 dies, Cuius valor medius, qui annus tropicus dicitur, aequat
365.242 189 56 dies. Fere omnia calendaria solaria puncto aequinoctali vernali
utuntur.

Calendarium Romanum ob partem in origine omnium calendariorum occidentalum notum
est. Hoc calendarium in calendarium Iulianum anno 46 a.C.n. ab Iulio Caesare
versum, deinde in calendarium Gregorianum anno 1581 ab Papa Gregorio XIII versum
est. Hodie paene omnia calendaria in usu sunt species calendarii Gregoriani. Hae
species multa festa et religiosa et politica denotant.

Calendarium Gregorianum diem intercalarium Februario addit in annos divisibiles
a quattuor, extra eos divisibiles a centum et non a quadringentis. Haec additio
efficit ut medius annus Gregorianus 365.242 500 dies aequat, quae adamussim anno
aequinoctali vernali 365.242 374 dierum vero appropinquat. Quapropter secundum
hoc calendarium dies aequinoctis vernalis die 20 vel 21 Martii semper accidit.
Erratum uni diei numquam ante decem millia annorum videbitur.

Quodque calendarium annos numerat secundum mores cultus humani qui calendarium
primum incepit. Iudaei in calendario Hebraico numerant ab "initio mundi"—Anno
Mundi, vel A.M. Musulmani in calendario Islamico annos numerant ab anno 622
Gregoriano, Anno Hegirae, vel A.H., cum Machometus Hegiram feceret.

Quod calendarium Gregorianum ab Ecclesia Catholica ortum est, naturaliter hoc in
calendario anni a die nativitatis Iesu Christi numerantur. Quapropter diu
Europae illi anni post Christum natum numerabantur dicendo Anno Domini (A.D.),
vel simili modo. Exempli gratia, annus quo Iesus natus est vocabatur, A.D. 1
(vel 1 p.C.n.); annus superior, Annus primus ante Christum natum (vel 1 a.C.n.).

Norma autem numerationis astronomicae moderna illi anno, qui anno Christi natus
superior est, numerum zerum assignat, et annis prioribus numeros negativos
assignat, ut 40 a.C.n anno -39 astronomico correspondat.

Calendarium Francogallicum Republicanumque propter usum systematis decimalis
notum est, quo decades dierum decem factae in loco hebdomadum adhibitae sunt. In
usu annos 1793–1805 in Francia fuit, sed illud calendarium tam barbaricum
complexumque erat, cuique anni diei singulo suum nomen proprium assignans, ut
mox nemo eo usus est.

Calendarium Internationale Perpetualeque, quod in usu annos 1928–1989 apud
collegium Eastman-Kodak fuit, in Calendario Positivistico ab Augusto Comte
excogitato fundamenta habet, quod invicem in calendario Gregoriano et
calendariis Polynesiae solariis fundamenta habet. Hoc in calendario omnes menses
die Solis incipiunt, et accurate 28 dies (quattuor hebdomades) durant. Sunt
tredecim menses cuncti, additicio mense Sole inter Iunium et Iulium interposito.
Sunt duo dies intercalarii. Ultimus anni dies semper est specialis nomine Dies
anni, nullo mense incluso. Et cum necesse est specialem diem intercalarium
inserere, sequente calendarii Gregoriani lege de diebus intercalariis, ille dies
interponendus est inter menses Iunium et Solem.

Calendaria fiscalia eo consilio creantur, ut faciliores agantur activites
financiales et eae quae ad vectigalia pertineant. Saepe his in calendariis
menses redduntur, ut quisque numerum hebdomadum integrum, aut quattuor aut
quinque, includat. Talia calendaria late a collegiis, regiminibus, systematisque
computatralibus adhibentur.

Calendarium ISO, sub norma ISO 8601 anno 1988 a societate normas definendi ISO
editum, est calendarium fiscalium, in quo quique annus in Lunae die incipit, et
in Solis die desinit, et diei numerus immediater diem hebdomadis dat. Illud
calendarium ISO autem, quaquam multa beneficia praebet, sicut calendarium
liberum numquam potest servire, quod necesse est primum calendarium Gregorianum
scire, priusquam calendario uti possimus. Annus ISO sic definitur, ut semper
illo Lunae die incipiat iacente in hebdomade inter diem 29 Decembris et 4
Ianuarii calendarii Gregoriani.



https://la.wikipedia.org/wiki/Angolia

Angolia est civitas sui iuris in Africa australi sita. Caput et maxima urbs est
Luanda. Civitati sunt circiter 25 789 024 incolarum. Finitimae civitates sunt a
septemtrione et oriente Respublica Democratica Congensis, ab oriente Zambia, a
meridie Namibia. Etiam Oceano Atlantico ab occidente finitima est. Angolia
inclavaturam Cabindae comprehendit propter quam Septemtrione Reipublicae
Democraticae Congensi finitima est. Praeter vicinas supra dictas, Angolia
Britannicae coloniae Sanctae Helenae proxima civitas est. Antiqua Lusitaniae
colonia, saeculo quinto decimo deducta est, et usque ad suam libertatem (anno
1975) sic mansit. Primus Europaeus qui Angoliam vidit fuit explorator Didacus
Cão.

Quamquam plerique incolae in egestate vivant, secunda a maxima petrolei
productoria et adamantium exportatoria civitas in Africa Subsahariana est.
Secundum Aerarium Monetarium Internationale, amplius quattuor billiones
dollariorum Civitatum Foederatarum ex Angoliano aerario decennio 201 evanuerunt.
Anno 2000, pactum pacis cum Fronte Liberationis Inclavaturae Cabindae (Lusice
Frente para a Libertação do Enclave de Cabinda, FLEC), adhuc activa clandestina
militia pro Cabindae liberatione pugnante, obsignatum est. Ex hac regione, exit
circiter 65 centesimae Angoliani petrolei.

Deducitur nomen Angoliae (Lusice Angola) e Bantuana voce N'gola, praesentis
capitis Luandae occidente sitam regionem gubernantium titulo, saeculo sedecimo,
ubi commercialia regionis emporia a Lusis condita inceperunt. Effectiva
occupatio accidit post Ultimatum Britannicum. Maximam territorii quantitatem
possibilem capere sanctum est.

Angola fuit colonia Lusitaniae a saeculo quinto decimo usque ad annum 1975 ubi
suam libertatem consecuta est. Per Lusitaniae Philippinam occupationem, Batavi
Lusitanos hac regione demovere persecuti sunt, capiendis Luanda et aliis
strategicis litoralibus locis (Benguella, Sancto Antonio Congensi et Bengi
Quanzaeque faucibus, Luse: Benguela, Soyo, Bengo et Cuanza respective). Anno
1648 Luso-Brasiliensis Salvator Correia de Sá in Flumine Ianuarii magnam
expeditionem cum quindecim navium classe et circa 2000 hominum iunxit, quae tum
Lusitanorum tum Brasiliae colonorum gaudio Batavos expulsit. Saeculo vicensimo,
Angolia ex anno 1961 usque ad 2002 pacem nescivit, primum ob pugnam contra
Lusitanicum coloniale dominium, postea propter bellum civile inter praecipuas
Angolianas factiones, anteriores liberationis motus, exortum. Politica potestas
a Motu Populari Liberationis Angoliae (Luse: Movimento Popular de Libertação de
Angola) retenta est, quamquam oppositionis factio Unio Nationalis Libertatis
Totalis Angoliae (Luse: União Nacional para a Independência Total de Angola,
UNITA) territorii partem usque ad ultimi belli civilis finem imperaret.

In praesenti, potestas politica in Angolia in Praesidentiam densatur.
Gubernationis exsecutivus ramus a praeside (in praesenti ab Iosepho Eduardo dos
Santos), a primo ministro (in praesenti Paulo Kassoma) et Consilio Ministrorum
componitur. Consilium Ministrorum, ab omnibus Gubernationis ministris et
ministris vicariis compositum, assidue iungitur ad disceptandum de politicis
nationis rebus. Octodecim provinciarum gubernatores a praeside nominantur et
eius iussa efficiunt. Lex Constitutionalis anni 1992 generales gubernationalis
structurae vias statuit et civium iura et munera colligit. Legale systema in
Lusitanico et in moris lege fundatur, sed debile et discerptum est. Civitatis
140 communium amplius solum in duodecim tribunalia sunt. Supremum Tribunal
appellationis tribunale est. Tribunal Constitutionale supremi constitutionalis
iurisdictionis organi est, suam Legem Organicam Lege nº 2/08 diei 17 Iunii
probatam habuit, et sua prima opera politicarum factionum candidaturarum
confirmatio legisferis comitiis diei 5 Septembris anni 2008 fuit.

Viginti septem annorum, bellum civile magna damna nationalium politicorum
socialiumque institutorum effecit. Consociatio Nationum numerum 1.8 milionum
hominum intestine demotorum aestimat, dum numerus acceptissimus inter homines
bello affectos quattuor miliones attingit. Quotidianae vitae condiciones tota in
natione et praecipue Luandae (circiter cum quattuor milionibus incolarum,
quamquam quaedam aestimationes numerum valde superiorem indicant) tam
administrativarum infrastructurarum quam multorum socialium institutorum
collapsum reflectunt. Gravis oeconomicus nationis status multis socialibus
institutis effectivum gubernationale firmamentum obstat. Sine medicamentis aut
sine basicis apparatibus nosocomia, scholae sine libris sunt, et ut functionarii
publici necessaria suo labori non habeant crebrum est.

Diebus 5 et 6 Septembris anni 2008, legisfera comitia facta sunt, prima ex anno
1992. Comitia sine consternationibus effluxerunt et valida ab internationali
communitate putata sunt quamquam variae Societates Non Gubernationales et
internationales observatores aliquas irregularitates denuntiavissent. Motus
Popularis Liberationis Angoliae (Luse: Movimento Popular de Libertação de
Angola) amplius 80% suffragiorum obtinuit et Unio Nationalis Libertatis Totalis
Angoliae (Luse: União Nacional para a Independência Total de Angola, UNITA) fere
10%, reliquis suffragiis inter parvularum factionum seriem distributis ex quibus
solum una (Factio Renovatoria Socialis (Luse: Partido Renovador Social, PRS),
regionalis Lundae) legatum eligere consecuta est. Motus Popularis Liberationis
Angoliae igitur cum obruenti maxima parte gubernare poterit. Anno 2009
praesidentialia comitia praevidentur, in quibus praesens praeses denuo
contenturus est.

Angolia in Africae Occidentalis litore Atlantico Meridionali inter Namibiam et
Congum est. Quoque Reipublicae Democraticae Congensi et Zambia Oriente finitima
est. Respublica inter litoralem aridam laciniam, e Namibia fere usque ad Luandam
patentem, intestinum umidum oropedium, Meridionalem et Austrorientalem siccam
intestinam savannam, et septemtrione in Cabindaque tropicam silvam dividitur.
Flumen Zambezium et variae fluminis Congi accessiones suos fontes in Angolia
habent. Litoralis lacinia cursu Benguellico temperatur, quod Peruviani aut
Californiae Inferioris litoris simile clima generat. Pluviosum tempus anni breve
est, e Februario ad Aprilem. Aestas calidae et siccae et hiemes temperatae sunt.
Altae intestinae terrae suave clima pluvioso cum tempore e Novembre ad Aprilem
habent, quod sequitur siccum frigidiusque tempus, e Maio ad Octobrem.
Altitudines valde variant, quae interioribus in locis inter 1000 et 2000 metra
altis sunt. Septemtrionales regiones et Cabinda pluvias totum per annum habent.

Pleraque Angoliae flumina in Oropedium Medium Viyeiense (Lusitanice: Planalto
Central do Bié) oriuntur inter quae flumina Quanza, Quangum, Quandum, Cubangum
et Cunenium (Lusitanice: Cuanza, Cuango, Cuando, Cubango et Cunene respective).

Angolia, etiamsi tropica in zona sit, clima habet quod huius condicionis
proprium non est propter has tres res:

Eapropter, Angoliae clima duobus anni temporibus distinguitur e quibus aliud
pluviosum, ex Octobre in Aprilem et aliud Cacimbi (Lusitane; Cacimbo), e Maio ad
Augustum, siccius et inferioribus cum temperaturis. Altera ex parte, dum
litoralis lacinia magnos pluviositatis indices ostendit, quae e septemtrione ad
meridiem, ex 800 mm ad 50 mm descrecit, cum mediis anniversariis temperaturis
23 °C amplius, intestina zona dividi in areas tres potest quae sunt:

Angoliae oeconomia usque ad decennium 198 ob suam agriculturalem praevalentiam
distinguitur, coffeo sua praecipua cultura. Quod sequuntur canna saccharifera,
sisalana, maizum, coci oleum et arachis. Commerciales inter culturas, gossypium,
tabacum et cummis excellunt. Patatae, oryzae, cacaonis et bananae productio
relative ponderis est. Maxima armenta gregesque bovillum, caprinum et suinum
sunt.

Angolia mineralibus, praecipue adamantibus, petroleo et ferri metallo abundat;
cupri, mangani, phosphatorum, salis, micae, plumbi, stanni, auri, argenti et
platini deposita quoque possidet. Adamantium fodinae prope Dundum (Lusitanice
Dundo) in Lundae districtu sunt. Ponderis petrolei deposita anno 1966 iuxta
Cabindam et postea praeter litus usque ad Luandam inventa sunt, quod Angoliam
praecipuarum civitatum petroleum producentium unam fecit, cum oeconomica
evolutione possibile hac activitate facta et recta. Anno 1975, uranii deposita
prope Namibienses fines reperta sunt.

Principales territorii industriae oleaginearum ameliorationis, frumentorum,
carnum, gossypii et tabaci sunt. Quoque sacchari, cervisiae, caementi et ligni
productio, praeter petrolei purgationem, excellere meretur. Inter industrias
pneumaticorum, fimorum chemicorum, cellulosae, vitri et chalybis excellunt.
Fabrilis campus quinque hydroelectrificinis energeticum potential sumptum
superans habentibus sustentatur.

Ferriviarium Angoliae systema quinque lineis litus cum interioribus
conectentibus componitur. Quarum praecipuissima Benguellae ferrivia est, cum
Catangae lineis in Reipublicae Democraticae Congensis finibus conectens.
Autocineticum rete, praesertim secundi ordinis viis constitutum, praecipuas
urbes conectit. Principales portus Luandae, Benguellae, Lobiti, Mossamedium et
Cabindae sunt. Luandae aeroportus aerilinearum sedes est quae nationem cum aliis
Africis et Europaeis urbibus communicant. Natio adhuc arcta oeconomica vincula
cum Lusitania manet.

Praecipuae urbes, praeter caput Luanda, Nova Olisipo, Lobitum, Benguella et Urbs
Sá da Bandeira (Lusitanice: Huambo, Lobito, Benguela et Lubango respective)
sunt. Etsi natio materiis rudibus abundat, plerique incolae paupertatis
condicionibus vivunt.

Religio Christiana praecipua religio in Angolia est cum 53 centesimae incolarum.
E Christianis Angolianis, 38 centesimae Catholici Romani et 15% Protestantes
sunt dum 47 centesimae Angolianorum Indigenica credibilia colit. Ecclesia
Catholica Romana 5 milliones fidelium agnoscit, et haec archidioeceses adsunt:
Huambensis; Luandensis; Lubangensis; Malaniensis; Saurimoensis. Numerus fidelium
verificari nequit.

Praecipuae Protestantes denominationes quoque adsunt, iuxta cum Indigenicarum
Africarum et Brasiliensium denominationum numero. Latissimae Protestantes
denominationes Methodistas, Baptistas, Congregationalistas (Ecclesiam Unitam
Christi), et Ecclesias Dei includunt. Principalis syncreticus religiosus
circulus Ecclesia Kimbanguistica est, cuius sectatores Iosephum Kimbangu, medii
saeculi vicensimi Congensem pastorem, prophetam esse credunt. Parvula nationis
ruralium incolarum portio Animismum aut traditionales Indigenicas religiones
colit. Parvula Islamica communitas, in migrantibus ex Africa Occidentali
fundata, est. Pauci Athei in natione sunt.

Colonialibus in temporis, civitatis litoris incolae praesertim Catholici erant
dum Protestantici missionarii circuli in interioribus activi erant. Cum massiva
sociali translatione 26 belli civilis annis causata haec rudis divisio iam non
valida est.

Adventicii missionarii valde activi fuerunt ante anni 1975 libertatem, quamquam
Lusae coloniales auctoritates multos Protestantes missionarios expulserunt et
missionarias stationes clauserunt quia missionarios affectiones pro libertate
acuere credebant. Missionarii ex decennio 200 ineunte civitatem redire
potuerunt, quamquam securitatis condiciones propter bellum civile impossibile
plerasque interiorum partes redire fecerunt.

Anni 2007 investigatio ut parvam aut deficientem vitamini B3 quantitatem habere
in Angolia commune esset conclusit.

Etsi secundum legem educatio in Angolia obligatoria et gratuita usque ad octo
annos sit, gubernatio studentium percentationem in scholas non immatriculatam
esse propter scholas et magistros carentiam refert. Studentes plerumque
additicios sumptus ad scholam relatos solituri sunt, inclusis librorum
taxationibus et cibis. Adhuc dissimilitudines in iuvenum matricula inter ruralem
urbanamque areas insignificativae sunt. Anno 1995, 71,2 centesimae puerorum
inter septem et quattuordecim annos natorum in scholam immatriculati erant.
Maior percentatio? puerorum quam puellarum inscholam immatriculata esse
refertur. Per Bellum Civile Angoliae (1975–2002), circa omnium scholarum
dimidium praedatum et destructum est quod praesens carentium scholarum problema
attulit. Minister Educationis 20 000 novorum magistrorum anno 2005 contractu
adduxit et adhuc magistrorum exercitationem implet. Magistri parvulum salarium
accipere solent, inconvenienter exercitati et cum labore nimie onerati
(aliquando quotidie bis aut ter docendo). Magistri corruptelas directim e suis
alumnis etiam referunt. Alia factoria, ut terrestrium cuniculorum praesentia,
opium et identitariorum munerum carentia et pessima valitudo quoque ne pueri
assidue scholam eant impediunt. Quamquam magis opibus educationi anno 2004 usi
sunt, systema educativum Angolianum adhuc valde minus opes quam necessarias
accipit. Index alphabetizationis minimus est, cum 67,4% incolarum quam 15 annos
maiorum Lusitanice legere et scribere scientum. 82,9% virorum et 54,2% feminarum
alphabetizata sunt anno 2001. Ex libertate e Lusitania anno 1975, considerabilis
Angolianorum studentium quantitas Lusitanas scholas, polytechnicas institutiones
et universitates adhuc eunt per bilateralia foedera inter Lusam et Angolianam
gubernationes.

Lingua Lusitana lingua sollemnis Angoliae et 30% Angolianorum sermo patrius est
qua 60 centesimis Angolianorum utitur, sed nationi circa linguae nationales
viginti sunt, e quibus sex maxima cum expressione; Quiconga, Quimbunda,
Soqueica, Umbunda, Embunda et Quaniama.

Praecipuus circulus ethnicus Bantuanus Ovimbundorum est qui Angoliae medio et
meridie densantur et lingua Umbunda, lingua civitati cum maximo loquentium
numero, utuntur.

Nihilominus, Ambundi, lingua Quimbunda, secunda lingua nationali cum maximo
loquentium numero, utentes, praesertim Medio-Septemtrionalem zonam,
Luandico-Malangianum axem et Quanzam Septemtrionalem incolunt. Lingua Quimbunda
magnae significationis lingua est, quia antiqui capitis lingua et antiqui
Angolarum regni fuit. Plurima verba in Lusitanam legavit e qua multa vocabula
quoque importavit.

Septemtrione (in Carmonia et Congia) diversis cum dialectis linguae Quicongae
Bacongi densantur. Antiqui Regni Congi lingua erat.

Quioci Orientem, e Lunda Septemtrionali in Moxicum incolunt et traditionaliter
Lingua Soqueica, lingua quae alias in Orientali nationis zona voravit, se
exprimunt.

Quaniama, Nianeca et Embunda linguae aliae Bantuanae originis sunt quibus
Angolia loquitur.

Angoliae Meridiem Boschimani, non Bantuanae gentes Choisanici circuli linguis
utentes, quoque incolunt.

Denique, circa 3 centesimae praesentium incolarum Caucasicum (praesertim
Lusitanae originis) aut Mixticium est qui praesertim in urbibus densantur et
Lusitanam patrium sermonem habent. Referenda quoque est considerabilis
Francogallice et Lingalice loquentium numeri exsistentia, explicatis his propter
migrationes ad periodon pugna pro liberatione relatas et propter propinquitates
cum vicinis Republica Congensi et Republica Democraticae Congensi.

Per tempore coloniale, linguarum publicarum usus practice ad Catholicismi
docentiam circumscribebantur; nihilominus, lingua Lusitana tota in terra figi
non consecuta est propter limitatum usum quem Afri ex ea faciebant, praesertim
rusticis in zonis, manentibus linguis nationalibus relative intactis.

Cum civitatis libertas, istae linguae linguarum civitatis statutum adquirunt dum
cum lingua Lusitana ut communiactionis expressionisque vehicula, theorice pares,
coexsistunt.

Cum linguarum localium revalorizationis,? usus et promotionis proposito,
Angolianum Institutum Linguarum Nationalium (Luse Instituto de Línguas
Nacionais) linguarum Soqueicae, Quicongae, Quimbundae, Gangelae, Quaniamae et
Ubundae normas orthographicas fixit, per phoneticorum,phonologicorum,
morphosyntacticorum, lexicorum et semanticorum aspectuum studium. Huius
investigationis operis resultationibus ut didacticae materiae elaboaratae
fundamento utentur futurae harum linguarum introductioni in docentia primaria,
consimiliter Lusitanae.

Media communicationis Africis linguis quoque utuntur, verbi gratia, statio
radiophonica Ngola Yetu (quod 'Nostram Angoliam' Quimbunde significat) quotidie
programmata et nuntios in septem linguis publicis emittens.

In Angolia saltatio varia genera, significata, formas, contextus distinguit, dum
suum latus recreatorium cum sua condicione velut religiosae, curativae,
ritualis, et adhuc socialis interventionis communicationis vehiculo aequilibrat.
Sine restrictione ad traditionalem popularemque ambitum, manifesta quoque per
academicas et coaetaneas vias fit. Quotidiana et continua saltationis praesentia
culturalis contextus productum est qui rythmicarum structurarum
interiorizationem e cito vocat. Initiatum arcto pueri contactu cum matris
motibus (cuius tergo fertur), hoc vinculum firmantur per iuvenum participationem
dissimilibus in socialibus celebrationibus (iuvenes implicatissimi sunt), ubi
saltatio se decretoria ut sensus communitarii "identitatem" integrans et
praeservans factor ostendit.

Post varia Lusitanae colonizationis saecula, Angolia mixturas cum aliis culturis
praesentium Brasiliae, Promontorii Viridis et Mozambici passa est. Quamobrem
Angolia excellunt propter diversissimos musicos stylos e quibus putantur
praecipui semba, cudurum et cizomba (Lusitane semba, kuduro, kizomba).



https://la.wikipedia.org/wiki/Kosovia

Kosovia, sive Campus Merlinus (Albanice Kosova sive Kosovë; Serbice Косово и
Метохија, Kosovo i Metohija), est civitas sui iuris et una ex meridianis Europae
rebus publicis, cuius libertas, anno 2008 pronuntiata, non omnino agnitur.
Civitas hodie Nationum Consociatarum non est sodalis.

Haec terra, cuius plerique incolae Albani sunt, qui ad dissimiles civitates per
suam historiam et per fere totum saeculum vicensimum ad Serbiam in sinu
Iugoslaviae pertinuit, sub administratione Nationum Consociatarum per consilium
1244 Consociationis Nationum diei 10 Iunii 1999 conlocatum est post violentos
conflictus qui auctoritates Serbiae adversum secessionistas Albanos decennio 200
exeunte adspexerunt et post gravem cladem humanitariam insequentem. Ex tempore
foederum pacis Cumanovi, eiusdem diei, vis Consociationis ex pacto Atlantico
Septemtrionali, KFOR (Anglice Kosovo Force, 'vis pro Kosovia'), pacem et
potestatem hac in regione quae quondam Serbia regebat firmavit. Pactiones de
statuto Kosoviae inter auctoritates Serbias et Kosoviae per multum temporis
immobiles manent: primi de magna autonomia Kosoviae intra Serbiam loquuntur,
secundi libertatem volunt. Hoc contextu die 17 Februarii 2008, parlamentum
Kosoviae libertatem territorii proclamavit, perfringendo consilio 1244
Consociationis Nationum, assessionem Consociationis Nationum cum integritate
territoriali Reipublicae Foederalis Iugoslavicae asserente.

Homines nunc Illyrii appellati saeculo vicensimo a.C.n., tempore inter Aeneam
aetatem et Ferream aetatem, primum apparuerunt. Regnum magnam Balcanicae
regionis partem conglobans constituerunt. Recentiores Illyrii in plurimas tribus
dividebantur, inter quas Taulanti, Ardiaei, Dardani, Dalmatae, Penestae, Kaones,
aut Thesprotae sunt, etc. Hodierna Kosovia tunc essentialiter contentus in
regione a Dardanis culta erat, qui partem praesentis Albaniae Septemtrionalis,
Serbiam Meridionalem et Septemtrionalem Macedoniam usque ad vicinitatem Scuporum
etiam incolebant. Post Romanam occupationem, circa annum 28 a.C.n. eventam,
Dardani progressive romanizantur et antiqua Graeca cleruchia Naissus, in
Dardania orientali sita, strategicum provinciae Romanae Moesiae Superioris
compitum facta est. Hac in urbe, imperator Constantinus I natus est, qui
Dardaniam provinciam Romanam totam anno 284 faciet.

Imperio Romano collapso, numerosae irruptiones Barbaricae in paeninsulam
Balcanicam quae tam Dardaniam quam Balcaniae alias regiones attigerunt. E
saeculo quinto, Slavicarum tribuum momen intravit, in Thessalia considens, et
quarum aliquae tribus, in coniuncto Balcaniae, in Peloponnesum adhuc venerunt.
Hoc tempore eodem, Avari in contrario loco considunt et in servitudinem aliquas
Slavicas tribus abducunt, praesertim in Pannonia. Slavicae tribus potentia
foedera tunc sanciunt, Sclavinii, qui, socii Avarorum, pernicies Imperii
Byzantini per fere duo saecula erunt. Antiquae Romanae provinciae vastantur,
inter quas Dardania, cuius partem in hodierna Kosovia faceret. Saeculo undecimo
exeunte, Vucanus (Serbice Вукан), zupanus (species comitis Serbici) Rasciae
(Serbice Рашка), illo tempore Serbicae civitatis potentissimae in Balcania,
fines suae civitatis in Meridiem occupanda maxima parte hodiernae Kosoviae
amplificat, ante Ulpianam sive Lipenium ruens quia contra potentes copias
Byzantinas contendit. Byzantini Rasciam cum suis terris Meridionalibus rursum
dominantur, mortuo Vucano anno 1115. Exeunte XI saeculo, Serbica dynastia
Nemanizica (Serbice Династија Немањића) Serbiam versus Meridionales Slavicas
terras admodum expandere consecuta est. Tunc centrum gravitatis regni Serbici
versus Kosoviam movere decernunt. Hac epocha, impellente Sancto Sava, Ecclesia
Orthodoxa Serbica autocephalica fit. Anno 1233, urbs Picaria sive Siparantum
(Albanice Pejë, Serbice Пећ) in Metochia eligitur ut metropolis primae
archidioecesis Serbicae (sub iudisdictione Constatinopolitana) a Sancto Sava
conditae sit qui primus archiepiscopus fiat. Anno 1346, archidioecesis in
patriarcatu autonomo se convertit et Piscaria metropolis Ecclesiae Orthodoxae
Serbicae fit.

Dusano (Serbice Душан) mortuo anno 1355, maxima pars hodiernae Kosoviae a
principe Serbico Vuco Branković (Serbice Вук Бранковић) dominatur. Die 26
Septembris anni 1371, proelium decretorium Ottomanos contra exercitum Ioannis
Uglješa, domini parvi feudi Meridie Serbiae, et contra quoque eius fratris,
regis Vucasini Mrnjavčević (Serbice Вукашин Мрњавчеви) cosuperani Serbiae cum
imperatore Stephano Uroš V, opponit. Ottomanis Serbicum exercitum discerpere
nullius laboris est, eodem tempore pylas Balcaniae apertas habentes. Statim
cladibus Serbicis affectum, Byzantium ut Ottomanicum imperium agnoscatur
cogitur. Hac epocha, consociatus cum territoriis principis Lazari, civitas Vuci
Brankovič, maximam partem hodiernae Kosoviae amplexa, floret. Antiqui mercatus
prosperae urbes quoque fiunt velut Pristina, Vicianum (Serbice Вучитрн, Albanice
Vushtrri) aut adhuc Piscaria.

Sultanus Muradus I, fortis ob numerosas antiquorum Byzantinorum dominiorum
captiones, in Balcanicas civitates impetum facere vere anni 1389 decernit, suis
filiis Iacobo et Beiazido comitatus. Ceterum, princeps Lazarus Hrebeljanović
potentem exercitum colligere consequitur denuo se coniungendo cum Vuco
Branković, Georgio II Balšić, Stephano Musić, cum copiis vaivodae Ulatci Vuković
Zachlumiae et cum copiis Bosniacis a rege Bosniaco Stephano Tvrtko I missis quae
diversos nobiles egregios sui regni amplectuntur. Anno 1389 historia Kosoviae et
Serbiae omnino gyrat. In hoc anno quidem accidit "Proelium Campi Merlini." Quod
in consilio expansionis territorialis Ottomanicae inscribitur; e medio saeculo
quarto decimo, Ottomani e Byzantinis caput pontis in Europa (paeninsula
Callipolitanam) obtinent, postea in paucis decenniis viam ad cor Balcaniae
patefacient. Clades pylas Balcaniae Ottomanis aperit et Serbiam, quae bonam
condicionem defensionis non habet post cladem, Turci et Hungari minantur.
Progressive, quisque Serbicus princeps vassalus novi sultani Beiazidi I fieri
accepit. Septembre anni 1448, exercitus assectatorum sancti belli et
mercenariorum, ex Hungaria, Polonia, Valachia, Bohemia, et Germania ventorum et
ab Hungarico equite Ioanne Hunyadi (Serbice Сибињанин Јанко, Hungarice János
Hunyadi, Dacoromanice Iancu de Hunedoara) ductorum, Serbiam transit et usque ad
Campum Merlinum pervenit. Magnum proelium accidit e die 17 ad 19 Octobris anni
1448 inter assectatores sancti belli et exercitum sultani Muradi II per quod
assectatores terribilem stragem patiuntur.

In Kosovia, conversio Albaniensium et Serbiorum ad religionem Islamicam cito
incipit quamquam debilis in hac parte Imperii sit. In aliquibus pauperibus
regionibus, vici toti se convertunt ne djizia et alia tributa plus solvantur.
Anno 1557, sultanus Serbiae Ecclesiae restitutionem patriarcatus Piscariensis
concedere decernit. Nihilominus, quamquam Imperium Habsburgense bellum contra
Imperium Ottomanicum gerit, Austriaci ut creatio zonae militaris obturantis
inter duo territoria foveatur cavent. Post cladem secundae obsidionis Vindobonae
Septembre anni 1683, Imperium Ottomanicum ob Austriacos recedit qui, cum
Serbiorum et Catholicarum Albaniensium tribuum auxilio, Campum Merlinum anno
1689 transeunt et usque ad Scupos perveniunt. Irruptio Imperii Ottomanici cum
systemate feudali quod adhuc hanc regionem regebat transigit. Ottomani, hac
epocha expansionem culturalem sine praecedentibus scientes, civitatem per
socialem administrativamque structuram valde evolutiorem transformant.

Hieme anni 1878, Congressus Berolinensis libertatem Serbiae sollemniter
concedit, aut exactius, ei terras Campi Merlini Septemtrionalis concedit. Quod
attinet ad alias Campi Merlini partes, in Imperio Ottomanico manent. Dilatatis
finibus novae Civitatis Serbiae ad regiones Naissi, Turrium (Serbice Пирот),
Toplizae (Serbice Топлица), et Iustinianae (Serbice Врање), multi miles
Albaniensium, Muhaxheri (profugi) regionem Toplizae prope Naissum incolentes, in
Campum Merlinum sub dominio Ottomanico expelluntur. Anno 1912, Balcanicae
civitates ex occupatione Ottomanica denuo liberatae suas vires iungere decernunt
ut reliquae terrae sub dominatione Ottomanica liberentur. Iuvante Russia,
Ottomanos ad portas Constantinopolis reiciunt. Tragice, novum bellum anno 1913
oriuntur inter antiquos socios: Bellum Balcanicum Secundum. Origine ducta
discordia de praecendentium occupationum partitione, in hoc bello Serbia vincit.
Londinii die 17 Decembris anni 1912, Colloquium Legatorum Serbiae,
Austria-Hungaria premente, accessum ad mare per vallem Drini (Albanice Drin)
cupitum abnuit, sed, Francia et Russia prementibus, ei Campus Merlinus et
Macedoniam largitur.

Kalendis Decembribus anni 1918 Regnum Serbiorum, Croatarum et Slovenorum natum
est, Civitas omnes Slavos Meridionales in suo sinu iungere sicut aliqui
intellectualistae Serbii Croataeque saeculorum saeculorum duodevicensimi et
undevicensimi cogitaverunt volens. Novum regnum regiones Balcanicas Slavas
Imperio Austro-Hungarico quondam dominatas (Sloveniam, Croatiam, Bosniam et
Herzegovinam et Vaivodatum Serbium), sicut civitatem Serbium liberatam et Montem
Nigrum, qui Serbiae aliquanto ante iungebatur, denuo glomerat. Regis Serbiae
dictatura Nationalisticas intentiones solum amplificavit. Kosovia, post suam
occupationem a Serbio exercitu, Regno incorporatur et novae Civitati formaliter
rursus ligatur. Monarcha, in repugnatia Catzacorum, Albanorum recuperationi
obsistentium, et Comitagiorum Macedoniae reprimenda, regionem "dealbanizare"
suscipit incitandis Albanis qui proficiscantur et ibi novae collocationi
Serbiorum et Montinigrinorum favendo.

Kosovia, Metochia et pars Montis Nigri in Civitate Albaniae sub Italiae
fascisticae dominatione includuntur. Iosephus Broz Tito in Colloquio Buianensi
"ius Albanorum autodeterminationis"? agnoscit. Nihilominus, coniunctionibus cum
Iosepho Stalin ab Iosepho Broz Tito ruptis, die 28 Iunii anni 1948, factio
Communistica Albanica, ab Envere Hoxha ducta, iudicium Iosephi Stalin capit.
Fines Kosoviae cum Albania tunc clauduntur. Constitutio Iugoslavica emendatur ut
res plurimas autonomiae Kosoviae, formaliter anno 1945 declaratae, concedantur.
Hic conatus cum constitutione Februarii anni 1974 terminatur quo Respublica
Serbia omnia iura inspiciendarum rebus internarum Kosoviae amittit; qui in
iurisdictionibus foederalibus "cum pari iure" rerumpublicarum et provinciarum
autonomicarum velut populorum et nationalitatum directe repraesentatur.

Martio anni 1981, significationes Albanorum statutum reipublicae poscentium
rebelliones fiunt: Serbia repressio decusses caesorum et centena vulneratorum
Albanorum causat. Slobodan Milošević, secundus homo factionis Communisticae
Iugoslavicae factus, omni modo in provinciis autonomicis et rebuspublicis
Serbiae ligatis duo impetus vis facit: "Res Novae Iogurtorum" anno 1988 in
Vaivodatu et "Res Movae Antigrapheocraticae" in Monte Nigro Ianuario anni 1989.
Postea autonomiam constitutionalem Kosoviae mense Martio anni 1989 tollere
decernit. Aliqui duces politici Albani ideo contra abolitionem autonomiae
Kosoviae organizantur. Die 2 Iulii anni 1990, plerique procuratores e parlamento
expulsi "declarationem constitutionalem" Kosoviam rempublicam facientem
publicant. Postea, post referendum mensium Septembris et Octobris anni 1991,
libertas Kosoviae proclamatur. Abraham Rugova societatem parallelam in Kosovia
erigit: clandestina comitia consequitur et praeses Reipublicae Kosoviae fit.
Communitatis internationalis neglegentia delusi, aliqui Albani auctoritatem
Abrahae Rugova repudiant.

Anno 1997, Exercitus Liberationis Kosoviae cum acronymo UÇK (Albanice Ushtria
Çlirimtare e Kosovës, Serbice Ослободилачка војска Косова) notus, in Albania
armamentariorum rapinis utitur ut armamentis ornetur et expeditio belli
clandestini suscipiatur: plurima attentata contra Serbica exercitum et
biocolyticum vindicat. Ad his actionibus respondendum et praesertim ad eius
oppositionem per novum bellum neutralizandam, Slobodanus Milošević Februario et
Martio anni 1998 familias bellatorum clandestinorum existimatorum occidit, quod
massivam seditionem provocat. Haec seditio eum confestim, cum praetextu
antitromocratico, expeditio decadum milium domorum eversarum emittere, amplius
milionem Albaniensium Kosoviae versus Albaniam, Macedoniam et Montem Nigrum
expellentem, permittit. Circa 10 000 hominum occisorum per has operationes
existimatur. Post suam experientiam in Croatia postea in Bosnia et Herzegovina
et propagationem conflictus versus Macedoniam timentes, Occidentales civitates
reagere decernunt. Denique, inter dies 24 Martii anni 1999 et 10 Iunii eiusdem
anni, Consociatio Foederis Atlantici Septemtrionalis pyrobola super Serbiam
(Operatio Vis Consociata) coniicit et Slobodanus Milošević ex Kosovia recedere
cogitur. Regio in administrationem Consociationis Nationum per resolutionem 1244
Consilii Securitatis die 10 Iunii anni 1999 transit. Fere milio Kosovorum
progressive in suas terras regrediuntur.

Ab anno 1999 ad 2008, ultimum Kosoviae statutum indeterminatum est, quod eius
evolutionem politicam paralyzat et ad statum socialem tensum adiuvat. In Iure
gentium, resolutio 1244, omnino temporarium proprietatem huius statuti firmans,
asserit adhaesionem Consociationis Foederis Atlantici Septemtrionalis
integritati territoriali Reipublicae Foederalis Iugoslavicae, id est, unionis
Serbiae et Montis Nigri a Slobodano Milošević Aprili anni 1992 institutae et
Februario anni 2003 Serbia et Monte Nigro post pactionem Singidunensem
substitutae. Die 2 Novembris anni 2005, antiquus Finnicus praeses Martinus
Ahtisaari Consociatione Foederis Atlantici Septemtrionalis mittitur pactiones
inter Serbicam gubernationem et Kosoviensem de statuto finali Kosoviae
supervisaturus. Abraha Rugova praeside,emblematico homine motus
"independentistici"? Albanensis, mortuo die 21 Ianuarii anni 2006, pactiones
inter gubernationem Kosoviae, diplomatiam Europaeam et gubernationem Serbicam
Vindobonae inter Martium anni 2006 et Martium anni 2007 evolvunt. Die 26 Martii
anni 2007, Martinus Ahtisaari propositiones de statuto finali Kosoviae Consilio
Securitatis Consociationis Nationum refert. Kosoviae statutum civitatis
libertatis cum suis propriis symbolis, constitutione, et exercitu, communitate
internationali inspiciente, concedere providet. Unio Europaea et Civitates
Foederatae Americae libertati provinciae favent, dum Russia et Serbia ut haec
libertas principium unitatis territorialis Serbiae resolutione 1244 defensum
impediret asserunt. Die 17 Februarii anni 2008, parlamentum provinciae,
extraordinaria sessione congregatum, textui a primo ministro Hasimo Thaçi
collato libertatem Kosoviae declarante suffragatur:

Nova gubernatio reipublicae Kosoviae nihilominus re vera Kosoviam
Septemtrionalem non dominatur, ubi incolae originis Serbicae plerique sunt in
communibus Zvetzani (Serbice Звечан, Albanice Zveçan), Zubimpotoci (Serbice
Зубин Поток, Albanice Zubin Potoku), et Leposavitzi (Serbice Лепосавић, Albanice
Leposaviq). In diebus secutis aliquae civitates inter quas Civitates Foederatae
Americae, Francia, Germania aut Britanniarum Regnum libertatem Kosoviae
agnoscunt quamquam Serbia protestetur. Consilium Securitatis Consociationis
Nationum causa quaestionis dividitur, Russia et Sina declarationem libertatis
Kosoviae illegitimam denuntiantibus.

Kosovia, media in Balcania sita, cum Serbia, Macedonia, Albania, Monte Negro
confinit. Haec civitas, superficie 10.877 km², in maxima parte montuosa est,
nihilominus cum duabus planitiebus:

Per saeculum vicensimum, incolae Kosoviae valde evoluerunt et quamquam plurimi
census habiti sunt, recentiores (inter annos 1971 et 1981) a Serbiis responsi
aut non pertinentes sunt (census anni 1991 a plerisque Albaniensibus
boycotizatur). Secundum censum incolarium anni 1921, Kosovia totalem numerum
439 010 incolarum computabat quorum 329 502 (75%) Musulmani, 93 203 Orthodoxi,
15 785 Catholici, 427 Iudaei et 26 Graecocatholici. 288.907 (65.8%) Albanice
patrio sermone, 114 095 (26.0%) Serbocroatice et 27 915 (6.4%) Turcice loquitur.

Secundum grapheum statisticae Kosoviae, incolae Kosoviae inter 1.8 et 2 miliones
existimantur (relatus Singiduno repudiatur) quamquam demoscopia a plurimis haud
Albaniensium boycotizata est.

Anno 2007, secundum Grapheum Statisticae Kosoviae, Kosovia 94 centesimae
Albaniensium, 3 centesimae Serbiorum, et 3 centesimae Turcorum, Bosniacorum,
Croatarum aliorumque (Hamaxobii, Gorani) comprehendit.

Libertas Kosoviae de viabilitate? suae oeconomiae quaerit, adhuc valde de
subsidio externo dependens, velut Locus Franco-Austriacum Appropinquationis in
Europa notat. Aliqui observatores vagationes mafiosas timent.

Activitas oeconomica Kosoviae debilis est cum Producto Domestico Grosso per
capita prope nationes pauperrimas planetae; in Europa Albaniae, Moldaviae et
Macedoniae cum PDG per capita clare inferior quam 1000 dollaria iungitur.
Consociatio Nationum provinciam (et nunc Civitatem) de fine conflictus anni 1999
administrans, destinatum et subsidia oeconomica providebatur, sed de re gesta
non loquendum est. Unio Europaea subsidia consequentissima vertit, sed reliquae
necessitates ingentes sunt. Iungi Unioni Europaeae volentis, iam partes Kosoviae
de facto eurone utuntur.

Praecipuus conductor operae nationis est statio militaris Statunitensis Campi
Bondsteeliani (Anglice Camp Bondsteel), maxima mundi, Kosoviae civitatem
oeconomice de Civitatibus Foederatis dependentissimam faciens. Haec ultimae hac
statione strategica punctu dominii regionis et observationis Civitatis Russicae
utuntur.

Kosovia in cultura fodinali (in publica hodierna) spem habere potest quae
ergasterium electricum nationis alit. Agricultura paucum productivus campus est.
Diaconiae nihilominus rapidissime evolvunt, sed coniunctim Kosoviae oeconomia
non valde evolvitur.

Kosovia, administrativis causis, in septem districtibus (Serbice Дистрикт,
Albanice Rreth) consistens putatur. Ager Meerulensis Septemtrionalis sua propria
gubernationem, infrastructuram et instituta a plerisque ethnice Serbicis incolis
in Districtu Sancti Demetrii Merulensi (Serbice Косовскомитровачки округ,
Albanice Komuna e Mitrovicës), viz. in Leposavitzi (Serbice Лепосавић, Albanice
Leposaviq), in Zvetzani (Serbice Звечан, Albanice Zveçan), et in Zubimpotoci
(Serbice Зубин Поток, Albanice Zubin Potoku) communibus et Septemtrionali in
parte Civitatis Sancti Demetrii Merulensis, servat. Quoque Kosovia in triginta
communia (Serbice општина, Albanice komuna) divisus est.

42 civitates, velut Formosa, Kosoviae civitatis libertatem die 22 Maii anni 2008
rite agnoverunt.

17 civitates suum decretum moratae sunt aut suam neutralitatem de agnitione
libertatis etulerunt.

Decem civitates se sollicitas ob unilateralem libertatis declarationem
declaraverunt.

Viginti civitates libertatem Kosoviae non agniturae esse declaraverunt, seu
causa Resolutionis 1244 integritatem territorialem Reipublicae Foederalis
Iugoslavicae agnoscentis cuius iuridica heres Serbia est, seu ob alias causas,
praesertim ob timorem creandi praegressus.



https://la.wikipedia.org/wiki/Indonesia

Indonesia, rite Res publica Indonesia (Indonesiane Republik Indonesia), est
civitas sui iuris in Asia austro-orientali et Oceania sita, quae 17 508 insulas
complectitur. Circa 238 milliones incolarum habens, quattuor a maxima orbis
terrarum civitas est, atque maxima civitas in qua maior pars civium sunt
Musulmani. Res publica, cuius caput est Jakarta, regitur a praeside exsecutivo
et parlamento legisfero, a populo electis. Civitas triginta quattuor provincias
comprehendit, ex quibus quinque specialem statum administrativum habent.
Indonesia fines cum Papua Nova Guinea, Timoria Orientali, Malaesiaque partitur;
aliae terrae vicinae sunt Singapura, Philippinae, Australia, Belavia, atque
Insulae Andamanenses et Nicobarenses (territorium Indiae). Indonesia est una ex
conditoribus Societatis Civitatum Asiae Meridionalis et Orientalis et socius
Gregis 20 magnarum oeconomiá civitatum. Nominalis eius proventus domesticus
grossus est septimus decimus a maximo orbis terrarum.

Insulae est regio commercialis magni momenti saltem ex saeculo VII, ubi
Srivijaya et Majapahit mercatus cum Sinis Indiaque faciebant.

Indonesia ex multis insulis constat, inter oceanos Indicum et Pacificum sitis.
Maximae insulae sunt Borneum, Sumatra, Iava, Celebis [en], et occidentalis Novae
Guineae pars. Inter insulas minores Balya [en] celebratur.

Saeculo undevicesimo, Indonesia erat colonia Nederlandiae, sed anno 1949
libertatem capessivit.

Plures linguae natione sunt, sed officialis est lingua Indonesia, lingua
alicuius globus capitis Linguae Austronesiae est.



https://la.wikipedia.org/wiki/Iesus

Iesus Nazarenus (Graece Ιησοῦς ; Hebraice יהשוה vel ישוע), titulo addito Iesus
Christus appellatus (natus circa 5 a.C.n.; mortuus circa 30 p.C.n.), est
principalis Christianitatis figura. Plurimi Christiani eum Messiam in Vetere
Testamento praedictum habent et Filium Dei, qui salvationem et reconciliationem
Dei et hominum praebuit, quod pro peccatis humanis sacrificatus est atque a
mortuis resurrexit. Forma compendiaria nominis Iesu Christi in usu liturgico
Catholico est D.N.I.C. ('Dominus Noster Iesus Christus').

Iesu vitae fontes maximi momenti sunt quattuor: canonica Bibliorum Christianorum
evangelia, ex quibus homines docti partim variis finibus vitam Iesu describere
studebant. Praeter ea, quae in Novo Testamento relata sunt, cum litteris non
Christianis comparata sunt, ut chronologia Iesu vitae verisimilis reperiretur.

Maxima historiographorum pars eum magistrum (Hebraice: rabbinum) Iudaicum ex
Galilaea oriundum describunt, qui in Iudaea praedicavit et aegros sanavit, a
Ioanne Baptista baptizatus et iussu Pontii Pilati Hierosolymis cruci fixus est,
quod rebus novis studuisset.

Nomen Latinum Iesus (-ú, m.) Graeco Ίησοῦς (-οῦ Iēsoûs) respondet, quod
appellationem Hebraicam reproducit ישוע vel ישו yĕšūa‘ atque Aramaicam Jeshua et
Jeshu vel denuo Jehoshua. Arabice sonat عيسى‎ ʿIsa. Sententia nominis
etymologica fuit 'Yahveh est sospitatio' seu 'Yahveh salvat': in historia
conceptionis Iesu in evangelio Matthaei angelus sic Iosephum de Maria
alloquitur: "pariet autem filium, et vocabis nomen eius Iesum: ipse enim salvum
faciet populum suum a peccatis eorum."[t 1] Etiamsi hoc nomen proprium in una
aliave versione frequenter apparuerat, Veteri Testamento nulla persona tali
nomine vocata praestantius vita publica memoriae fuit mandata. Saeculo autem II
a.C.n. hoc nomen auctori libri Ecclesiastici datum est ("Iesus filius Sirach
Ierosolymita," Graece Ἰησοῦς υἱὸς Σειρὰχ Ἱεροσολυμίτης). Attribuitur etiam
alicui Iesu Christi proavo in indice evangelii Lucae genealogico et cuidam Pauli
discipulo.

Nomen eius plenius illis temporibus Iesus Nazarenus enuntiatus est, Graece
Ἰησοῦς ὁ Ναζαρηνός vel Ἰησοῦς ὁ Ναζωραῖος: Nazareth enim in illa urbe habitabat.
Sic enim in evangelio Iohannis de litteris INRI in Cruce inscriptis explicatur:
"Scripsit autem et titulum Pilatus et posuit super crucem; erat autem scriptum:
'Iesus Nazarenus Rex Iudaeorum' . . . et erat scriptum Hebraice, Latine,
Graece."[t 2] At plenissime "Iesus a Nazareth Galilaeae" appellatus est ob
regionem Galilaeam ubi Nazareth iacet: ita evangelium Matthaei refert: "Populi
autem dicebant, 'Hic est Iesus propheta a Nazareth Galilaeae.'"[t 3]

Eius titulus usitatissimus inter Christianos (quorum nuncupatio ex hoc ipso
titulo trahitur) est Christus (Graece ὁ χριστός) 'unctus' significans. Reges
enim et prophetae Iudaeorum olim uncti erant et Hebraice משיח mašíaḥ 'unctus'
nuncupati. In historia igitur nativitatis in evangelio Matthaei, magis de rege
Iudaeorum nuper nato postulantibus, Herodes rex "sciscitabatur . . . ubi
Christus nasceretur."[t 4] Petrus in eodem evangelio proclamavisse dicitur "tu
es Christus", ut qui diceret "Messias es" vel "Unctus es".[t 5] Mox reperitur
titulus cum nomine proprio coniunctus, sed in evangeliis rarissime: ter apud
Matthaeum, "Ioseph virum Mariae de qua natus est Iesus qui vocatur Christus,"[t
6] bis apud Iohannem, "ut cognoscant te, solum verum Deum, et quem misisti,
Iesum Christum,"[t 7] crebriter in epistulis Pauli. Hic autem titulus
rapidissime ab aliis sicut nomen interpretatus est si verba Suetonii recte
intelleguntur, qui de Claudio refert: "Iudaeos impulsore Chresto assidue
tumultuantis Roma expulit."

Bis in evangelio Iohannis verbum illud Hebraicum litteris Graecis (et mox
Latinis) scribitur, ὁ Μεσσίας 'Messias'. Ita Petro nuntiatur: "Invenimus
Messiam, quod est interpretatum Christus."[t 8]

Aliis nuncupationibus Dominus additur, quod (secundum Actus Apostolorum) "et
Dominum eum et Christum Deus fecit hunc Iesum quem vos crucifixistis,"[t 9]
atque quod discipuli iam Domine communiter magistrum suum appellabant, qui
secundum evangelium Matthaei respondit: "Non omnis, qui dicit mihi: 'Domine,
Domine,' intrabit in regnum caelorum, sed qui facit voluntatem Patris mei, qui
in caelis est. Multi dicent mihi in illa die: 'Domine, Domine, nonne in tuo
nomine prophetavimus?'"[t 10]

De paternitate Iesu (re Christianis praecipua) fontes proximi, scilicet
epistulae Pauli et evangelium Marci, nihil dicunt nisi quod "Dei filius" fuit
(hi auctores neque de Maria Iesú matre neque de Iosepho referunt). Prima iam
evangelii Marci verba sunt "Initium evangelii Iesu Christi Filii Dei."[t 11] Ibi
verba υἱοῦ τοῦ Θεοῦ "filii Dei" e multis libris manu scriptis absunt. Mox
genealogia Iesu in evangeliis canonicis bis modis discrepantibus exscribitur,
videlicet Matthaei ad initium operis et Lucae post conceptús et nativitatis
narrationes. Lucas genealogiam ascendentem evolvit Iesú ab Iosepho et patre et
avo et proavis, Adam usque et Deum Adami patrem.[t 12] Matthaeus a capite
genealogiam evolvit, sed ab Abrahamo tantum et usque ad Iosephum (qui filium
Iacobi, minime Eli, esse dicitur). Unde lector credere potuerit Iesum filium
esse Iosephi, nisi vel verba Lucae "Iesus . . . ut putabatur filius Ioseph"[t
12] legisset, vel historiam conceptús apud Matthaeum, vel historias somniorum et
angelorum apud ambos. Apud Lucam Dei nuntius, nomine Gabriel, Mariam
interpellare describitur:

Duae historiae de Iesu nativitate in eisdem fontibus leguntur. Apud Lucam enim
de descriptione in Bethleem narratur: eo Iosephum cum uxore gravida profectum
esse, quae ibi "peperit filium suum primogenitum; et pannis eum involvit et
reclinavit eum in praesepio, quia non erat eis locus in deversorio:"[t 14]
statimque pastores, in regione circumiacente noctu pecora sua custodientes, ab
angelo Dei incitatos, inter se dixisse: "'Transeamus usque Bethlehem et videamus
hoc verbum, quod factum est, quod Dominus ostendit nobis' Et venerunt
festinantes et invenerunt Mariam et Ioseph et infantem positum in praesepio."[t
15] Matthaeus autem, de ratione profectionis ad Bethleem non disserens,
visitatores alios eo venisse asseverat, scilicet magos a stella conductos, "et
intrantes domum viderunt puerum cum Maria matre eius, et procidentes adoraverunt
eum; et apertis thesauris suis, obtulerunt ei munera, aurum et tus et myrrham.
Et responso accepto in somnis, ne redirent ad Herodem, per aliam viam reversi
sunt in regionem suam."[t 16]

Res paucae quas de infantili vita Iesu scimus invenimus in capitibus Matthaeo
1–2 et in capite Lucas 2 in Novo Testamento. Super praeciso anno nativitis Iesu
Christi nonnullae scholae theologicae christiane invicem disputaverunt. Plurimi
credunt Iesum anno circa 750 A.U.C. (4 a.C.n. calendarii Christiani), circiter
ante mortem Herodi tetrarchi esse natum. Legimus in Matthaeo Evangelio Herodem
Iesum natum necare voluisse propterea quod ipse timuit Novum Regem Messiam in
persona Iesu Nazareni esse a prophetis iudaicis praedictum. Cum Herodes vitam
Iesu infantis minaturus erat, noctu sopore ab angelo monito, Iosephus iter ad
Aegyptum cum uxore sua Maria fecit et cum infante Iesu. Cum Herodes qui vitam
infantis Iesu minatus fuit mortem obiit, Iosephus cum familia Nazarethum redidit
a quo loco Iesus cognomen "Nazarenus" accepit. Tempore Paschae Hebraicae relatum
est puerum Iesum cum parentibus suis terrestribus Iosepho et Maria ad templum
Hierosolymae iter fecerunt. Ad domum reversuri pergentes parentes sui
observaverunt puerum Iesum comitatu deesse. Celeriter reversi ad Hyerosolymam in
templo cum religiosis Iudeis disputantem Iesum redinvenerunt magno cum gaudio.
Existimabatur hoc tempore esse natum Iesum annos duodecim.

Vixit circa triginta tres annos Iesus. Evangelia ab Ecclesia apostolica recepta
quattuor de ultimis tribus annis ante crucifixionem suam testimonia adhibuerunt
Iesum Dei esse filium hominumque salvatorem eos ad Deum appropinquantes. Ut
homines Deum ament suasit Iesus Christus id esse veram hominis naturam a Deo
benedictam. Iesus discipulos suos mirabilia sancta resque dignas in vita
edocebat. Praeterea in Evangeliis conscriptum fuit multos homines aegrotos
supranaturali vice sanavisse. Cum Hierosolymam ingressus fuisset, multitudo eum
tamquam regem acclamabat. Traditur a Iuda Iscariot uno eorum et Pharisaei eum
cum Romanis ceperunt et ad mortem condemnarunt. Christiani vere testificant eum
post triduum resurrexisse, et in caelum ascendisse.

Fontes antiquissimi nobis servati sunt epistulae Paulinae, Sancto Paulo tributae
(qui anno fere 67 mortuus est): ille Iesum nunquam vidit, sed de eo a discipulis
certiorem factus est. Eodem fere tempore Actus Apostolorum scripti sunt, iam
ante Pauli mortem de qua nihil dicitur. In his operibus nonnulla de doctrina vel
praedicatione Iesu legimus sed perpauca de vita. Fontes igitur maximi momenti
sunt vitae Iesu antiquiores, quorum quattuor tantum integre servantur, canonicae
dicta quia in canone Novi Testamenti receptae sunt. Eruditos plurimi primam
earum esse censentur evangelium secundum Marcum.

Christiani opinantur per Novum Testamentum et in Testameno aedificantes
traditiones eum Messiam esse in vetere testamento, Filiumque Dei. Fideles
Sanctae Trinitatis (plurimae Christianae ecclesiae) secundum fidem ab omnibus
saeculis Deus, qui in persona tamen non congruit Patri, sed Filius Dei, qui ad
nos venit ad homines salvandos, et ad Deo reconciliandum, quod ad extremum per
mortem passionemque postremo resurrectionem suam vicit. (Ioannes 3, 16).

Iam veteres Christiani intellexerunt non omnes idem de Redemptore suo
gravissimum significanti ducunt, quam ii. Hoc dicitur una mente a Sancto Paulo:
"nos autem praedicamus Christum crucifixum, Iudaeis quidem scandalum, gentibus
autem stultitiam;" (Ad Corinthios I, 1, 23). Ab ovo personae quaestio semper
dissensio erat.

Scientia christologica nominata exponit, quis Iesus ex sacrae doctrinae ratione
fuerit. Argumentatio christologica desiderat personae quiditatem actaque Iesu
secundum ad eum spectantes profetiae veteris testamenti, ipsumque fassas
sententias evangelicas, ceterosque doctrinas eum demonstrare eiusque aestimare.

Divinitatis Iesu quaestiones in iis, quae dicuntur Concilia, disputarunt et
sententiam tulerunt. Primum concilium Constantinus I anno 325 Nicaeae habuit, ut
unitatem imperii sustineret, sed ab eo iudicium, quae in origine disputatio
theoligica erat, instrumentum politicum formatum est. In his conciliis
constituta est ecclesia universalior quam senior, et interim sectae, exemplio
gratia Ariani, solutae sunt.

Categoriam variam formant Unitarii, qui de Iesu quiditatis sententia singulari
sunt accessu: inclinatio antitrinitaria instituta saeculo sexto decimo, primo in
Transsilvania quo facto Edicti in Torda, motus autem iam a concilio Nicaeo
religionem minorem significavit inter Christianos.

Nonnulli se Christianos putati greges—Testes Iehovah, Ecclesia Scientiae
Christianae, Mormoni, at alii—in divinitate Iesu haud credunt, solum a Deo
inspiratum arbitrantur.

Plurimi Christiani unum Deum, qui ex trinitate, qua Iesus unus est, constat, et
Iesum esse messiam sive Christum in Vetere Testamento praedictum credunt.
Christiani Iesum in cruce mortuum esse—ideo crux est primum religiosum
Christianismi signum—et eum postea revixisse et eum hominem curare, credunt.

Iudaei Iesum falsum Messiam rentur, orthodoxique Iudaeae adhuc semper rectae
Messiae adventum expectant. Iesus solus miraculorum auctorem hominemquem
turbulentum perditum opinantur, sed cognorunt? magnum magistrum esse. Biblia
Iudaeae (Talmud) Jesu dicit.

Musulmani Iesum inter numerum esse fatidicorum antiquissimorum
dilectissimorumque Dei et messiam quoque credunt, etsi huic significationem
dissimilem cui Christianorum attribuunt, i.e. divinitatem Iesu non credunt.
Plurimae religiones aliae interpretationem animi ullam praecipuam Iesu non
attribuunt.



https://la.wikipedia.org/wiki/Franciscus_(papa)

Franciscus, nomine baptismali Jorge Mario Bergoglio, Latino Georgius Marius
Bergoglio, sodalis societatis Iesu, Boni Aëris die 17 Decembris 1936 natus et ab
anno 1998 archiepiscopus Bonaërensis, est a die 13 Martii 2013 papa Ecclesiae
Catholicae Romanae. Pontifex primus est Americanorum, primus ex Hemisphaerio
Australi, primus post Gregorium Papam III extra Europam oriundus, primus etiam
Iesuita ad Sedem Petrinam provectus. Sententia apostolica eius est "Miserando
atque eligendo".

Georgius Marius Bergoglio natus est Bonaëropoli filius patris Italici qui in
Argentinam cum parentibus suis commigraverat. Avus enim Georgii Marii, Ioannes
Angelus Bergoglio, natus est in vico Bricco Marmorito (iuxta Portacomaro iacente
sed Hastae Pompeiae tributario), unde Taurinis habitationem mutavit et Rosam
Margaritam Vasallo in matrimonium duxit, quae Bormiae anno 1881 nata erat).
Filium Marium (patrem futurum Georgii Marii) anno 1908 peperit. Illi tres anno
1929 Bonaëropolim venerunt et in regione urbana Boedo habitaverunt. Marius
rationarius ferriviarius meruit uxoremque Reginam Mariam Sívori Gogna die 12
Decembris 1935 duxit, filiam Francisci Sívori Sturla et Mariae Gogna.

Georgius Marius die 17 Decembris 1936 natus est. Fratres duos habuit, Albertum
Horatium et Anscharium Adrianum, sororesque duas Martham Reginam et Mariam
Helenam, quorum omnium haec sola supervivit. Familia mox in regionem urbanam
Flores habitationem mutavit, sed Georgius Marius semper societatem pediludii San
Lorenzo de Almagro, iuxta Boedo constitutam, favet, agnomine cuervo (scil.
"corvus") ita merito; dicitur etiam saltationem tango musicamque popularem
milonga admirari.

Iuvenis artibus chemicis studuit ad scholam nationalem industrialem no. 27
"Hippolytus Yrigoyen" operariusque chemicus breviter apud Laboratorio Hickethier
y Bachmann laboravit. Annum agens primum et vigesimum, nuper e morbo pulmonario
curatus et parte pulmonis a chirurgo resecta, ad sacerdotium se dirigens in
Iesuitarum seminarium Immaculatae Conceptionis iuxta regionem urbanam Villa
Devoto intravit. Ibi novicius Societatis Iesu receptus est die 11 Martii 1958.
Studiis classicis in seminario quodam Chiliensi eruditus est. Anno 1963 in
Argentinam reversus philosophiae in facultate philosophica et theologica studuit
apud Collegium Maximum in urbe Sancti Michaëlis. Ab anno 1964 magister fuit
litterarum in collegio Immaculatae Conceptionis ad urbem Sanctae Fidei et in
collegio Salvatoris Bonaëropolitano. Ab anno 1967 usque ad 1970 studia
theologica persecutus est apud facultatem in urbe Sancti Michaëlis; ibidem
professor annis 1972 et 1973 erat. Interdum sacerdos ordinatus in societate Iesu
die 13 Decembris 1969 tertium annum probationis in urbe Complutensi Hispaniae
annis 1972/1973 complevit votaque perpetua sacerdotii die 22 Aprilis 1973
nuncupavit.

Provincialis Societatis Iesu munere functus est in Argentina a die 31 Iulii 1973
usque ad 1979. Rector meruit ad almam matrem suam, videlicet in Collegio Maximo
et facultate Sancti Michaëlis annis 1980-1986. Hoc anno Germaniam petivit ubi
apud Studium philosophicum et theologicum Sancti Georgii Francofurti ad Moenum
labores doctoratus incepit, apud universitatem Salvatoris Bonaëropolitanam
persequendos sed nondum perfectos. Inde director spiritualis et confessor meruit
in urbe Argentinensi Corduba.

Ab anno 1992 erat episcopus titularis Aucensis et episcopus auxiliaris
Bonaërensis, cum episcopus coadiutor Bonaërensis anno 1997 factus est aegrotante
cardinali Antonio Quarracino, archiepiscopo Bonaërensi. Qui cum post aliquot
menses mortuus esset, Bergoglio archiepiscopus Bonaërensis anno 1998 promotus
est. Cardinalis presbyter Ecclesiae Catholicae anno 2001 a papa Ioanne Paulo II
creatus est, titulo Sancti Roberti Bellarmino ad forum Hungariae. Mense Aprili
2005 conclavi adfuit quod Iosephum Ratzinger papam creavit; ipse suffragia
cardinalium quadraginta meruisse refertur.

Die 13 Martii 2013 papa Ecclesiae Catholicae Romanae electus est. Nomen
pontificale elegit ut honore Franciscum Assisiensem augeret, quia pauperes toto
pectore amaret. Pontifex primus est in America et primus in Hemisphaerio
Australi natus, primus post Gregorium Papam III extra Europam oriundus, primus
Iesuita ad Sedem Petrinam provectus. Sententia apostolica eius est "Miserando
atque eligendo".

Die 18 Martii 2013, Christina Fernández de Kirchner, praeses Argentinae, prima
ducum civitatum papam Franciscum visitavit.

Die 19 Martii 2013 missa solemni pontificatus exordium novi papae celebratur.
Franciscus papa Sancti Iosephi, Iesu et Mariae custodis, vitam in homilia
exposuit, ut eam imitari homines niterentur, praecipue autem de hominibus
omnibus, de civitatum ducibus, deque papa ipso ut aliorum hominum et naturae
custodibus locutus est.

Die 20 Martii 2013 cum vicariis plurium ecclesiarum et religionum convenit in
Aula Clementina dicta, inter quos fuerunt Iudaei, Musulmani, alii Christiani, et
alii. Papa dixit se oecumenismi dialogum pergere velle. De conexione quasi
fratrum inter Christianos et Iudaeos locutus est; recognovit Musulmanos qui
eundem Deum venerarentur.

Die 23 Martii 2013 primus, quem documenta quidem adtestentur, historiae
congressus inter duos papas, Franciscum et decessorem eius papam emeritum
Benedictum XVI, habitus est. Die Cenae Domini 2013 Franciscus iuvenes captivos
in carcere Casal del Marmo visitavit et duodecim eorum secundum ritum pedes
lavit.

Die 7 Aprilis 2013, Franciscus ut Romae episcopus in possessionem venit
Basilicae Sancti Ioannis in Laterano. Die 13 eiusdem mensis consessum octo
cardinalium ad curiam Romanam emendandam creavit .

Die 10 Maii 2013, Franciscus visitam? papae Alexandrini Theodori II recepit,
tertius historiae conventus post visitam Sinuthii III papae Paulo VI anno 1973
et conventus Cairi anno 2000 inter ipsum Sinuthium III et Papam Ioannem Paulum
II .

Die 7 Septembris, Franciscus ieiunium constituit et magnam orationis vigiliam
pro pace in Syria celebrat (www.clarin.com)

Die 1 Octobris, consessus octo cardinalium ad curiam Romanam emendandam a papa
Francisco creatus primum congregatur. Eodem die papa in colloquio percontativo
cum diarii La Repubblica antiquo praefecto Eugenio Scalfari de curiae et
ecclesiae emendatione locutus est.

Mense Martio 2014 episcopi Francisci Petri Tebartz-van Elst consultum a
Francisco accepitur , se propter malum exemplum a munere
removere(www.tagesanzeiger.ch)

Die 27 Aprilis 2014, suorum decessorum Ioannis XXIII et Ioannis Pauli II
canonizationem celebravit, papa emerito Benedicto XVI praesente.

Die 13 Martii 2015, Iobeleum singularem misericordiae dicatum qui a die 8
Decembris 2015 usque ad diem 26 Novembris 2016 celebrabitur, nuntiat.

Die 23 Septembris 2015, Sanctum Iuniperum Serram ad Basilicam Fani Nationalis
Conceptionis Immaculatae Vasingtoniae in Districtu Columbiae canonizavit, per
primam suam commorationem in America Septentrionali primamque canonizationis
caerimoniam in Civitatibus Foederatis habitam.

Die 25 Decembris 2015 benedictionem Urbi et Orbi enuncians dixit: ... nomine
patris et filius [sic!] et spiritus sancti. Quidam linguae Latinae periti aegre
haec tulerunt. Dubitant num benedictio atque remissio peccatorum valerent. Vide
versus finem: https://www.youtube.com/watch?v=zwko8pbvVwc

Die 5 Iulii 2013 prima Epistula Encyclica papae Franscisci Lumen fidei edita est
. Magna pars huius epistulae tamen a decessore Benedicto XVI scripta est. Nam
iam die 2 Octobris 2012 nuntiatur novam papae Benedicti litteram encyclicam de
fide mense Ianuario 2013 editum iri

Die 18 Iunii 2015 secunda epistula Laudato si editur. Haec encyclica de
oecologia et de calefactione globali agit.

"Jorge Mario Cardinal Bergoglio, S.J." e The Hierarchy of the Catholic Church
(situs a Davide M. Cheney elaboratus) (Anglice)



https://la.wikipedia.org/wiki/Cultura

Cultura (a colendo) est notio difficillima definitu. Generatim, cultura est
modus vivendi, at in quotidianis fortunae vicissitudinibus culturae multiplices
sunt effectus. Declaravit UNESCO:

Hae definitiones praecipue ab homine profectae quotidiano et populari
intellectui culturae respondere videntur. Quem intellectum humanisticum
aequiperat (vel potius iam superavit) intellectus culturae plerumque ab
anthropologis et sociologis partus. Quae cum ita sint, duo ferme sunt modi,
quibus cultura vulgo intellegi solet:

Anno 1952, Alfredus L. Kroeber et Clyde Kluckhohn, anthropologi Americani,
indicem centum sexaginta quattuor Anglici nominis culture definitionum in variis
scriptis editarum composuerunt, in quo huius vocis sensus in sex classes
definitivas sunt divisi—definitiones dicimus res descriptionis, historiae,
normarum, geneticae, structurarum, psychologicae (Kroeber & Kluckhohn
(1952:77–273).

Hodie autem notionem culturae videmus multiplici exstitisse significationum
varietate, quae ab animi quasi ad creativitatem liberatrice usque ad animi quasi
coërcitricem extenditur. Praesertim apud recentiores eruditos, auctu
technologiae motos, convenit de cultura coërcitrice disserere. Unus ex
celeberrimis, Clifford Geertz, diserte de cultura coërcitrice dicit: culturam
non ex moribus constare, sed potius ex coërcendi rationibus—consiliis,
praescriptis, regulis, praeceptis ab ingeniariis computatralibus programmata
appellatis—ad mores regendos designatis.

Cultura est ab colendo vocata, nempe a verbo Indoeuropaeo, quod apud Romanos
antiquos ad habitationem (ut incolere, incola), ad curam terrae (ut agrum
colere, agricola) aliarumque rerum et corporearum (ut fructum, oleam colere;
vinicola, viticola) et incorporearum (ut artes, leges, litteras, officia
colere), nec non ad venerationem (ut deicola, plebicola, sacricola) pertinet.

Vocabulum culturae apud antiquos idem valebat ac agri cultura, qua de causa hac
vi saepissime dicebatur sine genetivo attributo. Cum autem alia quadam de re aut
corporea aut incorporea agebatur, opus erat attributo genetivo (sicut cultura
arborum, vitium, gallinarum, cochlearum, animi, ingenii, cett.). Inde ab
Tertulliano cultura etiam sensum venerationis adquisivit. Hactenus fere de usu
vernaculo loqui possumus.

Inde ab saeculo fere septimo decimo ex aliis linguis (praesertim Theodisca,
Francica, Anglica) quasi advecticii usus sunt orti, qui novas pepererunt
significandi facultates. Itaque hodierna Latinitate, si de agri cultura
loquimur, non licet omittere agri, nam cultura, absolute (id est: sine attributo
genetivo) dicta, non iam agri culturam significat, sed potius animi culturam.

Quae notio culturae ab homine profecta complures annos anthropologorum studiis
admodum bene servivit, quamquam rerum culturalium enumeratione constat omnia
enumeranda numquam exhaustum iri. Inde ab anno fere 1920 definitiones culturae
paene abundare coeperunt, donec Kroeber et Kluckhohn supra laudati anno 1952
temporariam quandam sensuum culturae rationem reddiderunt. Hodie autem iam
animalia quoque a nonnullis eruditis putantur suam habere culturam.

Saeculo vicesimo, cultura facta est media anthropologiae pars (Miller 2008).
Cultura anthropologice intellecta omnes res complectitur quae non ab genetica
humana sunt ortae. Anthropologi, praesertim Americani, voce culturae duas fere
res significaverunt: (1) indoles humana experientias symbolis in genera
describendi atque inventiones excogitandi; (2) modi proprii quibus homines
varias orbis terrarum regiones habitantes experientias suas descripserunt suaque
inventione sunt usi. Post secundum bellum mundanum, vox culturae apud
sociologos, rerum culturalium studiosos, psychologos, aliarumque doctrinarum
peritos increbruit.

Immanuel Kant (1724–1804), philosophus Germanicus, individualisticam
definitionem "illuminationis" excogitavit haud alienam ab formatione (Bildung):
"Illuminatio est exitus hominis ab immaturitate, quam sua culpa commeruit." Hanc
immaturitatem non ex defectu intelligentiae emanare, immo voluntatis et audaciae
libere cogitandi. Contra hanc ignaviam hortatus Sapere aude! inquit.

Kant credidit naturam esse systema quoddam teleologicum, cuius finis in homine
animique cultura constat. Itaque hominis est animi culturam consummare et
repraesentare moraliter vivendo secundum imperativum categoricum (Kant 1785).
Nisi animi culturam menti insitam habemus, comitas nostra nihil nisi artificium
est. Quod artificium Kant civilizationem nuncupavit et primus culturae opposuit.
Est enim utilis se gerendi ratio, si quisque hominum benigno in alios animo esse
consuevit, ac si controversiae familiarium aliarumque rerum convenienter cum
legibus inter cives pacabiliter componuntur. Tametsi haec magni sunt momenti
civilia, nondum satis sunt ad veram habendam animi culturam, quae ea tantum
condicione valet, ut quisque exemplar moralitatis menti insitum (hoc est:
imperativum categoricum) secutus eo, quidquid fecerit, consilia per se bona
repraesentare studeat.

Quae nuper de Kantio narrata sunt ad eius pertinent cogitata, quae mente penitus
mutata primoque "criticarum" volumine edito tenebat, sed viginti fere annis
antea—nempe annis millesimis septingentesimis sexagesimis—de philosophia et
anthropologia culturali aliter cogitaverat. Iisdem annis Ioannes Gottfried
Herder (1744–1803) erat discipulus Kantii eiusdemque amicus, qui illius aetatis
praeceptis magistri sui nutriebatur. Itaque Herder, cum Kant sua commutaret
praecepta, iisdem in praeceptis perseveravit. Quo factum est, ut vehemens
oriretur aemulatio inter Herderum, "exemplar anni 1765 Kantianum," et Kantium
ipsum "postcriticum."

Herder hominem cogitabat natura esse defectum (Mängelwesen), cui recens nato
desunt facultates ad vivendum necessariae. Cum de animi impetu nesciat texere ut
aranea nec nidum construere ut avis, hominis est ratione (Besonnenheit) uti.
Quod quidem fieri non potest nisi in communione gregalium, nam "homo ea est
indole, ut in grege formetur, in communitate et societate." Itaque animus in
societate humana formandus est. Haec notio formationis (Bildung) in naturalismo
Kantiano annorum 1760 remanet, quo relicto, ut supra dictum est, Kant ad
idealismum moralem progressus est; Herder autem cogitavit populum (Volk) quasi
substramen esse formationis humanae (Welter 2003:120–130). Hominem esse medium
quendam (Zwitterwesen), inter immaturitatem (Existentialsein) et perfectionem
(Idealsein) interiectum (Welter 2003:22), qui quandoque natus continuo formetur
populo suo. Apud Herderum scilicet de populo Germano agebatur.

Itaque vere singulares non sunt homines sed populi, quorum quisque sui caeli
suique soli natura nec non suorum gestorum effectu distincti suis moribus suos
format homines. Cogitandi modi in animo singularis hominis informati ex cultura
populi oriuntur.

Herder unus ex primis animadvertisse videtur cogitationem lingua determinari,
etenim nisi per linguam fieri non posse: linguam, fontem cognitionis, ex
cogitationibus signis notatis constare (Häfner 1995:91). Lingua rectrix
cogitationis—hanc notionem suam fecit etiam Gulielmus von Humboldt (1767–1835),
glottologus et philosophus Germanicus. Hac notione affecti postea Eduardus Sapir
et Beniaminus Whorf de relativitate linguistica disseruerunt.

Anno 1795, Humboldt anthropologiam proposuit, quae studia a Kantio et Herdero
navata ad summam componeret. Per Aevum Romanticum, eruditi in Germania—praecipue
philosophi qui motibus nationalisticis (sicut certamini pro "Germania" ex
principatibus variis facienda, et certaminibus nationalibus a minoribus gentibus
contra Imperium Austro-Hungaricum insertis) studebant—capaciorem culturae
notionem evolverunt, quam cosmotheoriam (Weltanschauung) appellaverunt. Secundum
hanc scholam, unicuique gregi ethnicae est sua visio mundi propria, quae suo
tantum neque aliarum gentium modulo metienda est. Hic aspectus culturae,
quamquam prioribus iudiciis capacior, distingui inter culturas eruditas (sive
civilizatas) et culturas rudes (sive primitivas, sive gentiles, sive "tribales")
etiamtunc sivit.

Complures humanistae saeculi undevicesimi, sicut Matthaeus Arnold (1822–1888)
poeta et criticus Anglicus, vocem culturae adhibuerunt ad specimen urbanitatis
et elegantiae humanae et "optimarum rerum quae cogitatae et dictae in orbe
terrarum sunt" denotandum (Arnold 1869). Haec notio culturae est similis
formationis (Bildung) Kantianae. Quae cum ita sint, cultura re vera optimatum
sive electissimorum exemplaria denotabat, quae cum artibus bellis, coquinaria
elegantia (haute cuisine), Europaea musica classica, vestitu aliisque rebus
consociabantur.

De cetero, Romanticismi erat etiam studium doctrinae popularis (folklore), quod
eruditis culturam aliquam in vulgo quoque exstitisse persuasit. Hoc discrimine
cultura sublimis, res dominantis classis socialis, distingui solet ab cultura
humili, re inferiorum classium socialium. Haec culturae notio, quae in Europa
augescebat saeculo duodevicensimo ineunteque saeculo undevicensimo,
inaequalitatem in civitatibus Europaeis praevalentem ostendit (Bakhtin 1981:4).

Cultura sublimis inter alia complectitur opera arte facta in domus imperatoriae
sepulcris (sicut in Aegypto pharaonica) et in aedibus regiis (sicut in Persia et
Sina) sita; ceterum multa exempla culturae humilioris, sicut petroglyphae, paene
toto in mundo inveniuntur.

Arnold culturam opposuit anarchiae, cum alii Europaei, Hobbesium et Russavium
philosophos secuti, culturam cum statu naturali contenderent. Dixerunt enim
Hobbesius et Russavius indigenas Americarum, quos Europaei ab saeculo sexto
decimo expugnabant, in statu naturali vivere. Cultura statui naturali opposita
aliter dicebatur civilizatio, et populus in statu naturali habitans
("Naturvolk") non(dum) civilizatus existimabatur.

Hac dissimilitudine affecti Herbertus Spencer doctrinam Darwinismi socialis, et
Ludovicus Henricus Morgan theoriam evolutionis culturalis in medium attulerunt.
Perinde ut nonnulli critici dixerunt culturae sublimis et culturae humilis
distantia re vera demonstrari electorum hominum Europaeorum et non electorum
inter se classium conflictio, ita alii dixerunt critici "civilizatorum" et "non
civilizatorum" populorum inter se distinctione demonstrari colonialistarum
Europaeorum eorumque imperio subiectorum inter se conflictio.

Alii critici, Russavium secuti, hanc culturae sublimis et humilis differentiam
approbaverunt, sed culturam sublimem urbanitate et elegantia animos corrumpere
et depravare, denique propriam naturam humanam obscurare et detorquere arbitrati
putabant musicam popularem, natam puta a classe operaria, naturalem vivendi
modum candide exprimere, musicam autem classicam leve et dissolutum vitae genus
exponere. Porro, hoc iudicium saepe indigenas depinxit feros nobiles, quibus
fuerunt "authenticae" intaminataeque vitae, culturae occidentalis systematis
capitalisticis quam maxime stratificatis neque adfectae neque corruptae.

Interest culturae studiosorum de origine scientiae vel cognitionis disserere:
res culturales utrum ex observationibus mundi extranei an ex ideis mentibus
innatis oriantur. Exeunte saeculo undevicesimo orta est dissensio inter eos, qui
culturalium inventorum ubique repetitiones et argumentorum memoriae traditorum
variis in locis similitudines pari progressu factas esse vellent, et eos, qui
has similitudines per gentes diffusas esse contenderent.

Anno 1860, Adolfus Bastian (1826–1905) librum Der Mensch in der Geschichte: Zur
Begründung einer Psychologischen Weltanschauung ('Genus humanum historice
expositum: Institutio cosmotheoriae psychologicae') inscriptum edidit, quo
"psychicam hominum unitatem" proposuit. Putavit enim scientifica omnium
humanarum societatum conlatione demonstrari posse distinctas cosmotheorias sive
mundi visiones in eisdem principalibus elementis consistere. Dixit etiam omnes
societates humanae certas notiones primas (Elementargedanken) inter se
consociare; distinctas culturas vel notiones populares (Völkergedanken) esse
proprias notionum primarum variationes.

Hac in schola edoctus est Franciscus Boas (1858–1942), qui hanc opinionem, cum
ex Germania demigravit, ad Civitates Foederatas Americae attulit.

Anno 1870, E. B. Tylor (1832–1917) cultura sublimi ab humili distincta docuit
religiones a forma polytheistica magis magisque ad formam monotheisticam evolvi
(McClenon 1998:528–529). Quae cum ita sint, Tylor definitione reformata dixit
culturam in diversis moribus consistere qui cuiusque societatis humanae proprii
sint; qua definitione apparet, qua vi cultura hodie intellegatur.

Quamquam anthropologi Tylorensem culturae definitionem ubique colunt, saeculo
vicensimo cultura emersit gravissima unificansque anthropologiae Civitatum
Foederatarum notio, qua plerumque dicit universam hominum capacitatem in genera
describere experientiasque symbolis enumerare, et tunc symbolis experientias
enumeratas hominibus communicare.

Anthropologia Americana in quattuor ramos ordinata est: anthropologiam
biologicam, linguisticam, anthropologiam culturalem, et archaeologiam, quorum
quisque gravissimas in investigationibus culturae partes agit. Anthropologiae
partes vel facultates multarum universitatum Americanarum in hos ramos divisae
sunt; attamen quaestiones naturales in his ramis anthropologos qui in aliis
civitatibus laborant varie moverunt.

Disputationes de cultura inter anthropologos biologicos duas quaestiones
tractant. Primum: est cultura unice humana? vel partitur ab aliis speciebus,
maxime aliis primatibus? Gravis est haec quaestio, quia evolutionis theoria
dicit homines de primatibus non humanis, nunc exstinctis, descenderunt. Item:
quo modo inter homines evolvit cultura?

Geraldus Weiss, anthropologus Americanus, observavit (1973) multos
anthropologos, quamquam Tylorensis culturae definitio solum hominibus adhibita
est, hanc sumere, et ergo ex posterioribus definitionibus haec singula gravia
delere, ut culturam quibusvis moribus doctis tantum aequent. Hic lapsus est
impedimentum, quoniam per formativos primatologiae hodiernae annos, nonnulli
primatologi, in anthropologia eruditi, comprehenderunt notionem culturae doctos
inter humanos mores dicere; alii autem, sic non eruditi, hanc opinionem
negaverunt. Itaque Robertus Yerkes, Jane Goodall, et alii non anthropologi
notabiles dixerunt, quia panibus sunt mores docti, eis esse culturam quoque
(Goodall 1963:308; Yerkes 1943:51–52, 189, 193). Hodie, primatologi
anthropologici de hac re inter se dissidunt: nonnulli primatibus non humanis
esse culturam adfirmant; alii ex contrario (Andrew 1963:301; Bryan 1963:297;
Keleman 1963:304).

Haec disceptatio scientifica abs curis sollicitudinibusque ethicae impedita est.
Subiecta primatologiae sunt primates non humani, et mores humani quamcunque
culturam quae primatibus sint minitantur. Investigationibus de cultura primatum
inspectis, W. C. McGrew conclusit: "disciplina subiecta poscit, et plurimae
primatum non humanorum species ab eorum patruelibus humanis in periculum
adducuntur. Ad extremum, quidquid sit meritum, primatologia culturalis superesse
obliganda est" (McGrew 1998:323); hoc est, culturae primatum superandae sunt.

McGrew culturae posuit (1998:323) definitionem quam esse utilem pro cultura
primatum investigata speravit. Hominibus non esse aditum ad cognitionem
scientiamve primatum non humanorum novit; ergo, si cultura verbis doctrinae
definitur, anthropologos qui culturae primatum studere conantur rigide
circumscribi. In loco definitionis "culturae" ut generis doctrinae, McGrew
anthropologos habere culturam esse elaborationem subiecit, cuius gradus
enumeravit sex:

Nihilominus, vox culturae ad animalia non humana adhibetur solum si culturam
definiamus 'quoslibet omnesve mores doctos'. Eruditi in primo anthropologiae
physicalis flumine sunt propensi ad definitionem quae in maius coercit. Hi
investigatores monstrare volunt quomodo homines ut aliis speciebus differant
evolverunt. Subtilior culturae definitio, quae mores sociales non humanos
excludit, anthropologos physicales sinat cognoscere modos quibus homines unicam
"culturae" capacitatem evolverunt.

Simiae (Panes troglodytes et Panes panisci) sunt viventes hominum (Hominum
sapientium) propinquissimi; nam ambo genera descendunt de commune generis
auctore qui abhinc annorum circa quinquaginta sexagintave centum milia—idem
spatium temporis quo equi zebraeque, leones tigridesque, et ratti muresque, de
eorum communibus generis auctoribus propriis decesserunt (King & Wilson 1975).
Prae eis, evolutio hominum praesentium rapide incidit: australopitheci facti
sunt distincti abhinc annorum quadraginta centum milia, et homines moderni
abhinc annorum nonnullorum centum milia (Stringer & McKiew 1996). Interea,
humanitas tres proprietates distinctas evolvit: (1) initium et usus symbolorum
receptorum, amplectens symbola linguistica et res quae de eis deducuntur, sicut
linguam scriptam et symbola mathematica et notationes; (2) initium et usus
multiplicum instrumentorum et aliarum instrumentorum technologiarum; et (3)
initium et societas in multiplicibus formis socialibus et institutionibus
(Tomasello 1999:510).

Secundum Michael Tomasello, psychologum auctus, "fons multiplicum speciei
facultatum et sollertiarum cognitivarum quae sub eis iacent" sunt principales
anthropologiae questiones. Quod homines et panes inter se differunt hodie plus
quam equi zebraeque, vel ratti muresque, et quod evolutio huius magnae
differentiae tali brevi tempore incidit, "debemus exquirere aliquam parvam
differentiam quae magnam differentiam fecit—aliquam adaptationem, vel parvam
seriem adaptationum, quae elaborationem cognitivae primatum evolutionis penitus
mutavit." Responsum huius quaestionis debet esse fundamentum definitionis
scientificae "culturae humanae" (Tomasello 1999:510).

Tomasello, de maioribus investigationibus usus instrumentorum, cummunicationis,
et consiliorum discendi ab hominibus et aliis primatibus facti iudicium
exprimens, dixit gravissimos progressus humanos contra alios primates—linguam,
multiplices technologias, multiplices formas sociales—evenisse quia homines
eorum facultates cognitivas convocaverant. Hoc est quod dicunt effectum scalare
(Anglice: ratchet effect): novatas res diffundentes abs caterva partiuntur, et
cum iuvenes eas tollerent, eae possunt "manere in eorum nova emendataque forma
intus in caterva donec aliquid melius exsistat" (Tomasello 1999:512). Res magni
momenti est quod filii nati proprium genus discendi socialis gerere possunt; hoc
commoda constituit circumiecta quae sociales excitant novas res, ipsae novis
rebus singularibus probabiliores sustentari et ad novas generationes tradi.
Humana eruditio socialis—genus eruditionis quod homines ab aliis primatibus
secernit partesque constituentes in evolutione humana egit—itaque duobus
elementis innititur: primum, quod Tomasello appellat "eruditionem imitativam"
(contra "eruditionem aemulativam," proprietatem aliorum primatum); iterum, quod
homines earum experentias symbolis exprimunt (potius iconis, sicunt faciunt alii
primates). Communiter, haec elementa hominibus inventionis facultatem faciunt,
et facultatem inventionum utilium conservatorum. Haec permixtio effectum scalare
profert.

Eruditio aemulativa, genus eruditionis inter alios primates inventum, "tractat
de eventibus in circumiecto praesenti—exitibus vel status mutationibus in locis
circumstantibus quae alius protulit—potius de actionibus quae hos exitus
protulit" (Tomasello 1990, 1996, 1999:520). Tomasello vehementius dixit
eruditionem aemulativam esse commodissimam panibus rationem; nam effectus
actionis petit. Per investigationes in laboratorio, duae rationes adhibere
instrumentem rastello simile obtinere rem praeter captum ad paninus monstratae
sunt. Ambae rationes fuerunt habiles, sed alia aliá habiliore, panes rationem
habiliorem constanter aemulati sunt (Nagell, Olguin, & Tomasello 1993).

Bene describitur aemulativa inter primates eruditio, cuius exempla notabilissima
fortasse sunt lavatio cibi inter macacas Iaponiae, usus instrumentorum inter
panes, et communicatio gestibus inter panes. Anno 1953, macaca feminea
duodeviginti menses nata harenosa ipomoearum fragmenta (macacis ab
observatoribus data) ad flumen et deinde ad mare tulit, ut caenum abluat. Post
menses tres, eius mater et duae amicae quoque frusta lavabant; mox etiam
amicarum matres. Post annos duos, septem aliae macacae frusta lavabant. Post
annum tertium, 40 centesimae totius gregis ad morem accessebant (Kawai 1965;
Kawamura 1959).

Cum hic casus ad vulgum oblata sit directum eruditionis quasi hominum exemplum,
argumentum hoc negat. Multae macacae secundum naturam caenum de cibo excutiunt;
hic mos in grege macacarum observatus erat ante primam lavationem observatam.
Praeterea, lavatio ipomoearum in quattuor aliis catervis separatis observata
est; ergo, saltem quattuor aliae macacae singulae frusta lavare solum didicerunt
(Kawai 1965). Aliae primatum species in captivitate cibum lavare cito discunt
(Visalberghi & Fragaszy 1990). Denique, hic mos per gregem sensim percrebruit,
et celeritas qua novi gregis socii morem didicerunt auctu gregis tardior fuit.
Si quidem forma eruditionis fuisset imitatio, celeritas eruditionis esset
exponentialis. Lavatio igitur probabilius deducta est de moribus communibus
caeni excussi, propterea quia macacae quae ad aquam commorantur lavare libere
didicerunt, potius excutere. Singuli qui primo lavatore usi sunt, et prope aquam
diutissime commorati sunt, cibum lavare comperierunt. Haec explicatio tarditatem
celeritatis qua hi mores percrebruerunt exponit (Tomasello 1999:519).

Feri utuntur panes propriis instrumentis multis modis: pro isopteris formicisque
piscantur, nuces frangunt, foliaque oblinunt. Panes in Reservatione Gombe pro
isopteris parvis tenuibusque bacillis piscantur, sed simiae in Africa
Occidentali magnis baculis utuntur ut in tumulis cava faciant et isoptera
manibus conligeant. Aliquid huius variationis sit eventa "conformationis
circumiecti naturalis." Nihilominus, panes manifeste aemulatione discunt. Filii
panium ligna evertere ut insecta comedant libere sciunt. Matrum eversione
lignorum et patefactione insectorum visis, filii eandem facere cito discunt.
Sic, haec eruditionis forma scientiam super consuetudines exstruit quas filii
iam sciunt (Tomasello 1990, 1996).

Propria huius elaborationis pars est auctus infantis facultas sciendi actores
actiones in animo habere: homines "cui est facultas moderari eorum actiones
voluntarias" et "qui fines habent et gnaviter deligunt inter rationes actionis
ut hos fines adsequantur" (Tomasello 1995). Evolutio sollertiarum officii
communis ante finem primi anni vitae filii est basis evolutionis eruditionis
imitativae secundo anno. In una investigatione, filii quattuordecim menses
habentes adulti lucernam accendi praeter necessitatem modum imitaverunt, cum
motum faciliorem naturalioremque in eandem sententiam facere posserunt (W. C.
Meltzoff 1988). In alia investigatione, filii sedecim menses habentes
interegerunt? cum adultis qui inter multiplicem seriem motuum qui ad intentionem
pertinentes visi sunt et comparabilem seriem motuum qui visi sunt fortuiti
alternaverunt; solum motus qui ad intentionem pertinentes visi sunt imitaverunt
(Carpenter, Akhtar, & Tomasello 1998). Investigatio filiorum duodeviginti menses
habentium monstravit filios imitare actiones quas adulti in animo habent, sed
quadamtenus non perfunguntur (A. Meltzoff 1995).

Investigationum quae inter discendi rationes primatum humanorum et non humanorum
distinxerunt inspectio a Tomasello facta anno 1999 adfirmat argumentum a
Radulpho Holloway, anthropologo biologico, qui dixit disertum genus
"socialitatis" ad symbolicam cognitionem adnexam fuisse "claves" evolutionis
humanae, et naturam culturae constituere. Secundum Holloway, gravissima quaestio
evolutionis Hominis sapientis—"clavis" vere comprehensionis culturae—est
"quomodo homo suam experientiam formet." Cultura enim est "impositio formae
arbitrariae super circumiectum." Hoc factum, inquit, distinctionem humanarum
eruditionis rationum, usus instrumentorum, et linguae praecipue explicat. Humana
lingua et instrumentorum fabrica, "elaborationes cognitivas quae sunt similes et
fortasse eosdem" exprimentes, grave argumentum modi quo humanitas evolveret
praebent (Holloway 1969).

Quoniam McGrew anthropologos debere animum attendere ad mores sicut communicatio
et usus instrumentorum quia non habent accessum ad mentem adfirmavit, arguit
tamen Holloway linguam humanam ususque instrumentorum, primis instrumentis
lapideis inter fossilia ascriptis, permagni significare diversitates inter
humanos et non humanos, et tales diversitates cognitivas evolutionem humanam
vicissim explicare.

Rogat Holloway non an alii primates communicent, discant, vel instrumenta
faciant, sed quomodo ei has res faciant. "Patatas in mare lavare, folia a ramis
ad isoptera capienda avehere," et alia usus instrumentorum eruditionisque
exempla "sunt iconica, et abs circumiectis ad animal non est responsum (Anglice:
feedback)" (Holloway 1969:400). Humana autem instrumenta ab forma naturali
libertatem exprimunt quae in promptu cogitationem symbolicam ponit: "In
praeparatione bacilli ad isoptera edenda, coniunctio inter opus et materiem est
iconica; facere instrumentum lapideum, ex contrario, nullam coniunctionem
necessariam inter formam ultimi operis et primae materiei significat" (Holloway
1969:401).

Secundum Holloway, nostri parentes non humanis, sicut parentes hodiernarum
simiarum et aliorum primatum, peritias motoricas sensilesque, noscendi studium,
memoriam, et intellegentiam, fortasse cum variationes communiter habent. "Cum
hae res cum unica arbitrariae productionis natura (hoc est, symbolizationis) et
impositione integrantur,? homo qua homo culturalis apparet" (Holloway 1969:399).

Hoc est aspectu "scalationis" (ratcheting) similis, sicut subiectum est a
Tomasello et aliis, qui licuit evolutioni humanae accelerare licuit. Holloway
concludit primum cogitationis symbolicae exemplum inter homines repentinum
praebere exordium ut cerebrum, multiplicitas instrumentorum, structura socialis,
et lingua per constantem certi responsi (feedback) elaborationem evolvant. "Haec
interactio inter propensitas libere ad circumiecta formanda et responsum abs
circumiectis ad organismum est 'processus emergens,' alius genere processus
atque quaelibet minima res quae eum anteiit" (Holloway 1969:399).

Terentius Deacon, anthropologus biologicus, in coniunctione plus quam viginti
annorum dum evolutio humana, neurologia humana, et primatologia investigatae
sunt hunc effectum scalarium describit formam "evolutionis Baldwinianae." Pro
Iacobo Baldwin psychologo nominatum, hic vocabulum rerum statum describit qui
mores animalis consecutiones evolutionarias adficit cum, circumiecta naturalia
mutantes, mutent vires seligentes quae animal agunt (Deacon 1997:322).

Origo "humanitatis" definitur tempus in nostra evolutione ubi instrumenta facta
sunt princeps selectionis in nostris corporibus cerebrisque fons. Id est
"diagnosticum" Hominis symbolici (Deacon 1997:344).

Secundum Deacon, hoc abhinc annos inter 20 et 25 centum milia incidit, tempore
primi argumenti fossilis usús instrumentorum lapideorum et initii proclivitatis
auctús magnitudinis cerebri, sed evolutio linguae symbolicae est ipsa causa—et
non effectus—harum proclivitatum (Deacon 1997:340). Disertius, Deacon subiecit
australopitheci, sicut simiis hodiernis, instrumenta usi esse; fortasse per
millionas annorum historiae australopithecorum, multae catervae evoluisse
symbolica communicationis systemata. Sola res necessaria fuit unam ex his
catervis tam eius circumiecta mutare quam "introduceret selectionem pro
varissimis facultatibus eruditionis quam priores species adfectae" (Deacon
1997:347). Haec caterva vel gens elaborationem Balwinianam repentine
coepit—effectus scalare, qui eorum evolutionem ad genus Hominis instigavit.

Rogat Deacon quae mutationes morum circumiectorumque potuisse facere evolutionem
cogitationis symbolicae "adaptivam." Is vehementius dixit pondus distinctionis
humanorum ab omnibus aliis speciebus, non ut intellegentiae humanae det ius, sed
ut eam "problematizet" (Anglice problematize). Quod evolutio Hominum sapientium
coepit cum maioribus quibus non iam fuit cultura, quid eos deduxit de consiliis
cognitionis, eruditionis, communicationis, et manufacturae instrumentorum quae
pro plurimis aliis primatibus fuerunt manseruntque adaptiva (et, subiecerunt
nonnulli, pro plerisque aliis animalium speciebus)? Discere systemata symbolorum
tempus consumit plus quam aliae communicationis formae; ergo, cogitatio
symbolica effecit ut sit alium communicationis consilium, sed non efficacius
quam aliorum primatum consilium. Nihilominus, evolvisse aliquid selectionis
commodum Homini sapienti obtulisse debuit. Deacon primum duxit duas in historia
evolutionis causas (determinants): mores pabulationis, et coniunctiones
sexuales. Competitionem pro accessu sexuale circumscribere copia operum
socialium in multis speciebus observavit, sed tria constantia reproductionis
humanae exemplaria distingui ab exemplaribus aliarum specierum:

Unam insuper proprietatem communiter habent omnes notae (Anglice: traits)
societates humanae pabulantesque (omnes homines abhinc annos 10 000 ad 15 000),
qui sic ab aliis primatibus differunt, usum carnis: "Adventus primorum
instrumentorum lapideorum abhinc annos prope 2.5 millionae? haud dubie
correlationem cum mutatione insita morum pabulationis habuit ut homines aditum
ad carnem lucrentur" (Deacon 1997:386). Deacon cogitationem symbolorum non
fuisse necessariam pro venatione et instrumentis manu factis putavit, quamquam
manufactura instrumentorum potest esse utilis cogitationis symbolorum index;
necessarius autem fuit pro prospera propriarum coniunctionum socialum re.

Summa fastigia rerum sunt hoc: dum mares et feminae aeque efficienter
pabulantur, matres quae filios inopes portant non efficienter venantur; ergo,
feminis ex venatoribus maribus pendendum est. Hic rerum status systemati favet
in quo maribus est exclusivus ad feminas accessus, et feminae vicissim earum
consortem sexualem praebere cibum eis et earum progeniebus praedicere possunt.
In plurimis mammalium speciebus, consequentia est systema gradús vel
contentionis sexualis quod in polygynia, vel vinculo per vitam inter singulos
qui aliquatenus seorsum ab aliis eorum speciei adultis vivunt evenit; ambobus in
casibus, impetus mas causam gravem sustinendi sexualem ad coniugem vel coniuges
accessum agit. Quid ergo hominum est unicum?

Quid societatum humanarum unice est proprium est quod cognitionem symbolicam
poposcit, quae itaque ad evolutionem culturae ducit: "cooperativae? amborum
sexuum catervae sociales, cuius mares significanter progenies curant ciboque
instruunt, et cui sunt stabiliora exclusionis reproductivae? exemplaria." Haec
permixtio est in aliis speciebus rara quia "capacissima disintegrationis" est;
lingua culturaque omnes ad unum glutinant (Deacon 1997:388).

Panes quoque venantur; mares autem usitate carnem statim consumunt, quem
aliquando partiuntur inter feminas quae casu prope sunt. Inter panes, venatio
amplificat cum alii cibi fiunt rari, sed his in circumiectis partiri decrescit.
Primae cogitationis symbolicae formae instrumenta lapidea fieri efficerunt, quod
venationem effecit fieri causam cibi pro nostris maioribus non humanis
certioris, dum etiam sivit formas communicationis socialis quae partitionem
exornant—inter mares feminasque, sed etiam inter mares—contentione sexuali
deminuta.

Nam symbola et cogitatio symbolis utens sunt quae sinunt media relationum
socialium proprietas in omne populatione humana: mutuum. Homines doctrinae
evolutionariae periti theoriam evolverunt ut altruismum mutuum inter singulos
arte cognatos explicent. Cogitatio symbolis mutuum inter singulos remote
cognatos efficit (Deacon 1997:397–401).

Carolus Hockett (1916-2000) et Robertus Ascher glottologi tredecim linguae
proprietates dederunt, quarum aliae ab aliis communicationis animalium formis
partiuntur. Una proprietas qua lingua humana distinguitur est ingens
productivitas; hoc est, qui potentes loquuntur possunt infinitum novorum
dictorum numerum producere. Haec productivitas ut videtur a paucis
proprietatibus elegantibus efficitur quae in lingua humana sunt unicae. Una est
"dualitas exemplaris," quod significat linguam humanam in articulatione
nonnullarum elaborationum distinctarum consistere, quorum cuique est propria
regularum series: phonemata coniungere ut morphemata producantur, morphemata
coniungere ut verba producantur, et verba coniungere ut sententiae producantur.
Hoc significat hominem perdiscere posse aliquatenus angustum signorum
serierumque regularum numerum, ut coniunctiones infinitas generet.

Aliud grave elementum est quod lingua humana est symbolica: sonus verborum (vel
scriptorum eorum forma) nullam rationem ad quod effingunt fert (Hockett & Ascher
1964). Brevi, eorum significatio est fortuita. Quod verbis est significatio est
res usu recepta. Quia significatio verborum est fortuita quodlibet verbum
significationes complures habere potest, et quaelibet res varietate verborum
perstringi potest; verbum vere adhibitum ut res separata describatur positum est
in contextu, consilio cuius dicat, et facultate ea apte iudicandi cuius audiat.
Inquit Tomasello:

Holloway lapidea cum genere Homine consociata instrumenta eadem linguae humanae
lineamenta habere arguit: "Quaevis unitas actionis in se est sine significatione
sensu usús instrumenti; eae est significatio solum in contextu omnis seriei
perfectae actionum quae fastigium in ultimum opere habent. Hoc subtiliter
linguam aequat" (Holloway 1969:402).

Anthropologica culturae mens huius aetatis saeculo undevicensimo orta est cum
Adolfus Bastian anthropologus Germanus theoriam "psychicae hominum unitatis"
posuit, quae, ab Herder et von Humboldt impulsa, notionem nihil differre inter
"culturam" et modum vivendi Europaeorum optimorum, conatumque Tylor anthropologi
Britannici culturam quam latissime quam posse definire negavit. Tylor anno 1874
culturam sic descripserat: "Cultura vel civilizatio, sensu lato
ethnographicoque, est multiplex summa quae scientiam, fidem, artem, mores,
legem, consuetudinem, et quaslibet alias facultates ususque qui ab homine socio
societatis adquisiti sunt."

Tametsi Tylor in animo non habuit generalem culturae theoriam ponere (suum
iudicium culturae per maius argumentum de natura religionis explicavit),
anthropologi Americani plerumque suas varias culturae definitiones obtulerunt ut
Tylor definitiones meliores factae. Alfredus L. Kroeber (1876–1970) comparavit
culturam cum re "superorganica," hoc est regnum cui sunt principia ordinis et
leges quae non possunt a biologia explicari, vel ad eam redigi (Kroeber 1917).
Anno 1973, Geraldus Weiss, variis definitionibus culturae et disputationibus de
earum parsimonia potentiaque inspectis, posuit utilissimam pro artis praeceptis
definitionem sic vocem culturae definire: "nostrum vocabulum generale pro
omnibus humanis non geneticis vel metabiologicis rebus" (Weiss 1973:1382).

Franciscus Boas hodiernam Americae anthropologiam condidit, cum primum programma
graduale in anthropologia apud Universitatem Columbianam anno 1896 instituit.
Doctrina culturae eo tempore pervulgatissima fuit theoria evolutionis
culturalis, quae societates humanas per gradus (a ferocia per barbarismum ad
civilizationem) progredi describebat. Itaque, ut exemplum proferamus, dixit
societates in horticultura et terminologia cognationis Iroquois constitutas
minus alte provectas esse quam societates in agricultura et terminologia
cognationis Eskimo constitutas. Una ex Boas maximis ad persuadendum
accommodatarum confectionibus fuit demonstrare haec theoria penitus habere
vitia—empirica, methodologica, theoretica. Praetera, putavit nostram cognitionem
culturarum variarum esse tam imperfectam, et saepe super investigationes non
systematicis vel non scientificis condita esse, quam quodvis generale humanarum
culturarum exemplar non posse ratione firma evolvi. Potius, principium
relativismi culturalis statuit, discipulosque conducere per investigationem in
variis societatibus severam participis observationem docuit.

Boas, capacitatem culturae cogitationem symbolicam et eruditionem socialem
implicare bene comprehendens, arbitratus est evolutionem facultatis ad culturam
cum evolutione aliarum biologicarumque proprietatum quae Hominem genus definiunt
congruere. Nihilominus, habuit culturam non posse redigi ad biologiam vel alias
cogitationis symbolicae expressiones, sicut linguam. Is et discipuli,
intellexentes culturam esse comprehendentem, evolutioni definitionis generalis
culturae resisterunt. Atque adeo noluerunt appellare "culturam" rem, magis
culturam adhibentes nomen adiectivum potius nomen substantivum. Boas arguit
culturae genera (Anglice: types) vel formas (forms) semper esse in fluxu (Boas
1920, 1932). Alfredus L. Kroeber, eius discipulus, posuit propter "infinitam
culturae potestatem recipiendi et concoquendi" vix posse nos habere culturas
esse res separatas (Kroeber 1948:261).

Discipuli Boas, inter anthropologiam culturalem per secundum bellum mundanum
dominati, magnam auctoritatem usque ad annos 1960 habebant. Praecipue volebant
duarum rerum cognoscere causas: magnae varietatis culturalium omne in mundo
formarum (Boas 1907), et multarum viarum quibus homines a suis culturis
formantur atque sollerter suas culturas vicissim formant (Boas 1909, 1920). Haec
inclinatio eos discipulos adduxit, ut attendant historiam proprietatum
culturalium—quomodo inter societates sparserint, quomodo earum significationes
per tempus mutaverint (Kroeber 1939; Wissler 1975), etiam vitas hominum aliarum
societatum (Dyk 1938; Lewis 1961, 1964; Mintz 1960; Radin 1913, 1963; Sapir
1922; Simmons 1942).

Alii eius discipuli, in eorum numero Ruta Benedict (1887–1948) et Margareta Mead
(1901–1978), produxerunt monographa et studia comparativa quae formas
"creativitatis"? singulorum intra propriis configurationibus culturalibus
explicaverunt (Benedict 1934, 1946; Mead 1928). Gravis in eorum
investigationibus fuit notio "contextús": cultura circumiecta praebuit quibus
mores singulorum comprehendi potuerunt: geographia historiaque circumiecta
comprehensionis variationum inter culturas praebuerunt. Ergo, quamquam Boasiani
fide in psychica hominum unitate et communitate culturae se obligaverunt, eorum
inclinatio ad contextu loci diversitatemque culturae eos a propositione
universalium culturae vel universarum culturae theoriarum divertit.

Est in anthropologia culturali intentio inter postulationem culturam esse
universam (omnibus hominum societatibus est cultura), et postulationem culturam
esse propriam (cultura diversissimas in toto terrarum orbe formas sumit). Post
Boas, duae disputationes anthropologiam culturalem dominati sunt. Prima modos
culturas proprias formandi tractatur. Diserte, anthropologi arguerunt num
"cultura" potest putari res vincta et integra, vel qualitas diversae rerum
congeries, cuius numeri et significationes semper sunt in fluxu. Subiecit Ruth
Benedict in qualibet societate proprietates culturae varie esse "integratas,"
hoc est, eas consistere in exemplare actionis cogitatique quod, vitis hominum
sensum consilii tribuens, eis praebet causam a quo possunt aestimare novas
actiones et cogitata, quamquam ea significat esse varios integrationis gradus;
ea enim observat nonnullas culturas non se integrant (Benedict (1934)
1959:46–47). Boas autem totam arguit integrationem esse raram, et culturam solum
videtur se integrari propter spectatoris inclinationem (Boas 1940:256). Secundum
Boas, facies talium exemplarium—cultura civitatis, exempli gratia—fuit effectus
propriae sententiae (Bashkow 2004:446).

Prima disputatio efficienter suspensa est anno 1934, cum Benedict Exemplaria
Culturae divulgavit, librum quod etiam hodie a prelo venditur. Quamquam hic
liber Boasianum relativismi culturalis principium praeclare populi favori
citavit, inter anthropologos fuit grave inventionum Boasianorum epitoma et acuta
disiunctio a Boas ipsius emphase in mobilitate diversarum culturae proprietatum.
"Labor anthropologicus a devotione ad investigationem proprietatum culturalium
obrutus est," inquit, "potius ad iudicium culturas esse totas res articulatas"
(Benedict 1934:48). Mota autem a Bronislavio Malinowski, anthropologo sociali
Polonico Britannicoque, ea posuit "primam postulationem, ut hodie videtur, esse
perscrutari culturam viventem, scire eius consuetudines mentis et partes eius
institutorum," et "solam viam quo possumus scire significationem selectorum
morum singulorum esse contra circumiecta causarum et animi motus et
aestimationes quae in illa cultura factae sunt instituta" (Benedict 1934:49).
Mota a Gulielmo Dilthey et Osvaldo Spengler, Germanis historiae scriptoribus,
insuper a psychologia gestalt, ea arguit "summam statuere eius partes, non solum
eorum coniunctionem, sed eorum naturam ipsam" (Benedict 1934:52) et "culturas,
itidem, esse plus quam summas earum notarum" (Benedict 1934:47). Sicut omnis
lingua quo homines loquuntur res selectas extrahit ex ampla sed finita serie
sonorum quos quodvis os humanum (labi carens) facere potest, conclusit ea in
quaque societate homines, per tempus et elaborationibus consciis et non
consciis, eligere ex ampla sed finita serie culturae notarum, quae deinde
miscent ut unicum distinctumque exemplar forment (Benedict 1934:23–24).

Cum Benedict paene omnes culturas exemplaria habere putaret, ea haec exemplaria
inventionis humanae causa per tempus mutari posuit, et variae igitur mundi
societates distincta ingenia habere. Exemplaria Culturae culturas Dobu,
Kwakiutl, Zunique, ut vehementius diceret varios humanitatis modos comparavit.
Benedict observavit multos homines in Mundo Occidentali credere hanc sententia
se cogere relinquere eorum "somnia perennitatis et 'idealitatis'" cum singuli
erroribus autonomiae?" et pro multis, hoc existentiam "inanem" facere (Benedict
1934:277). Disseruit autem simul ac homines exitus investigationum
scientificarum accipiant, eos "tunc attacturos ire fidem socialem quae veritatem
melius imitatur, accipientes ut causas spei et nova tolerantiae fundamenta
praesentium et aeque firmorum vitae exemplarium quae homines ex crudis
existentiae materiebus pro se generaverunt" (Benedict 1934:277).

Haec sententia de cultura immanem effectum extra anthropologiam habuit, et
dominata est anthropologiam Americanam usque ad Bellum Frigidum, cum Sidney
Mintz, Eric Wolf, et alii anthropologi gravitatem virtutemque tractandi "quemque
culturam" ut "mundum in se" et "stabiliorem" reiecerunt (Benedict 1934:271).
Putabant hoc aditum nimis saepe ignorare effectum quod imperialismus,
colonialismus, et mundialis capitalismi oeconomia agebant de populis quos
Benedict et eius sectatores investigaverunt (et sic disceptationem de
coniunctione inter universale et particulare revocare, in forma coniunctionis
inter orbem et locum). Interea, eius vis exemplarium mutatorum (Anglice
metamorphizing) structuralismum Francicum movit, et anthropologos Americanos ad
Britannicum functionalismum structuralem attraxit.

Altera disputatio potestatem universas faciendi postulationes de omnibus
culturis tractavit. Tametsi Boas arguit anthropologi non iam conlegisse satis
argumenta firma ex diversa societatum selectione ut ei faciant postulationes
generales universasve de cultura, annis 1940 alii putaverunt eos esse paratos.
Quoniam Kroeber et Benedict arguerant "culturam"—vocem quae potuit dicere gradus
loci, regionis, vel trans regiones—esse, nescitur quomodo, exemplaribus vel
configurationibus, aliqui anthropologi nunc putaverunt satis data conlecta esse
ut probent data saepe habere formas structuris strictis. Quaestio quam hi
anthropologi disputaverunt fuit: fuerunt hae structurae artefacta statistica?
vel dicta exemplarium mentis? Erupit haec controversia anno 1949, cum Social
Structure, liber a Georgio Petro Murdock scriptus, et Les Structures
Élémentaires de la Parenté Claudii Lévi-Strauss, divulgati sunt.

Boas et eius discipulos se opposuit Murdock, anthropologus Universitatis
Yalensis, qui composuit Human Relations Area Files (HRAF), repositorium quod
variabilia culturae in variis societatibus digerit ut anthropologi rationes
statisticas adhibere possint ad correlationes inter variabilibus indagandos
(Murdock 1949, 1967, 1981). Ultimus huius consilii finis fuit interpretationes
communes evolvere quae ad maiores culturarum singularum numeros progredientes
adhibeant. Murdock et Douglas R. White deinde canonicum trans culturas exemplum
(Anglice standard cross-cultural sample) ut hanc rationem expoliatur evolvunt.

Claudius Lévi-Strauss, Francicus structuralismi anthropologus, notiones Boas
(praecipue opinionem Boas mutabilitatis formarum culturalium, et opinionem
Bastian psychicae hominum unitatis), et sociologorum Francicorum studia
structurarum socialium (coniunctionum institutarum inter homines et catervas
hominum) quod Aemilius Durkheim (1858–1917) posuerat coegit.

Lévi-Strauss, ut faciat "generalizationes" quae ad multas societates attineant,
voluit deducere ex casibus empiricis progredientes abstracta naturae humanae
exemplaria. Suus modus primum sumit culturam duabus formis variis exsistere:
multis structuris distinctis, quae, interactionibus sociorum eaedem societatis
observatis, inferri possunt, et structuris abstractis, quae communibus vitam
socialem exprimendi modis (sicut mythis et ritibus) explicatis, evolvi possunt.
Is itaque unam universam mentis structuram quae solum systematicá separatarum
structurarum socialium culturaliumque conlatione inferri possit evolvere
petivit. Arguit sicut sunt leges quibus finitus parvusque elementorum chemicorum
numerus misceri potest ut in speciem infinita rerum varietas generetur, esse
finitum parvumque numerum elementorum culturalium quae miscent homines, ut
magnam culturarum varietatem quam anthropologi observant generent. Systematica
societatum conlatio sinat anthropologum evolvere hanc culturalem "tabulam
elementorum," quae simul perfecta, sinat anthropologum separatas culturas
explicare et celatam ipsis hominibus qui has culturas produxerunt pervixeruntque
perspicientiam adsequi (Lévi-Strauss 1964, 1955, 1966, 1968, 1969, 1971).
Structuralismus anthropologiam Francicam mox dominatus est, et annis 1960
exeuntibus et annis 1970, anthropologiam Americanam Britannicamque impulit.

HRAF et structuralismus duo audaces modos ad universale in particulare petendum
offerunt, et ambo aditus variis anthropologis iam placent. Differentiae autem
inter eos intentionem in patrimonio Tylor et Bastian patefaciuntur, quam
intellegitur quamquam non dictum. Invenitur cultura in moribus empirice
observatis qui formare possunt fundamentum "generalizationum" vel in universis
cogitationis elaborationibus consistit, qui ex moribus observatis inferendi
abstrahandique sunt? Haec quaestio disceptationes inter anthropologos biologicos
archaeologosque etiam ursit.

Annis 1940, Boasianum culturae iudicium provocatum est a novo paradigmate pro
investigatione anthropologiae et scientiae socialis, appellato functionalismo
structurali. Hoc paradigma libere evolvit, sed in parallelo in Britannia et
Civitatibus Foederatis Americae. (Hoc in ambobus casibus est sui generis: non
habet directam coniunctionem cum structuralismo, nisi structuralismus Francicus
et Anglo-Americanus functionalismus structuralis a Durkheim moti sunt; hoc est
aliis functionalismi formis simile, sed non cognatum cum eis.) Quoniam Boasiani
anthropologiam habuerunt scientiam naturalem ad studia hominis dicatam,
structurae functionalistae anthropologiam habuerunt unam scientiam socialem
inter multis, ad studia humanitatis unius faciei propriae dicatam. Hoc homines
functionalismum structuralem sustinentes iniecit ut ei "culturae" tractum
(Anglice: scope) redefinant et redigant.

In Britannia, ortum functionalismi structuralis exspectatum est in We, the
Tikopia (1936), libro a Raimundo Firth (1901–2002) de incolis Tikopiae, insulae
in Polynesia, scripto, et in operibus Meyer Fortes (1906–1983), et ultro
demonstratum anno 1940, cum Eduardus Evan Evans-Pritchard (1902–1973) African
Political Systems divulgaret. His in operibus, hi anthropologis permixtionem
notionum eorum suasoris, Bronislavii Malinowski (1884–1942), et eius aemuli, A.
R. Radcliffe-Brown (1881–1955). Malinowski et Radcliffe-Brown
anthropologiam—quam ei appellaverunt "anthropologiam socialem"—duxerunt eum
ramum sociologiae quem dicunt societates primitivas. Secundum Malinowskiana
functionalismi theoriam, omnibus hominibus sunt quaedam necessitates biologicae,
sicut necessitas cibi et perfugii, et hominibus est biologica reproductionis
necessitas. Omnis societas suas instituta evolvit, quae has necessitates
explent. Ut haec instituta operantur, singuli agunt proprias personas sociales,
quae eorum actiones interactionesque ordinant. Quamquam participes in quivis
societate ultimos usus eorum personarum et institutorum non semper comprehendant
ethnographus exemplar horum usuum diligenti vitae socialis observatione evolvere
potest (Malinowski 1944). Radcliffe-Brown, Malinowski notionem usús reiciens,
arbitratus est generalem primitivae vitae socialis theoriam posse construi solum
diligenti variarum societatum comparatione. Motus ab operibus Aemilii Durkheim
sociologi Francici, qui arguit societates primitivas et hodiernas distinguuntur
a propriis structuris socialibus, Radcliffe-Brown arguit anthropologos primum
socialem cuiuslibet societatis structuram debuisse tabulare antequam structuras
societatum variarum compararent (Radcliffe-Brown 1952).

Firth, Fortes, Evans-Pritchardque curam personarum socialium et institutorum a
Malinowski datam cum cura structurarum socialium a Radcliffe-Brown data nullo
negotio miscuerunt. Ei, formam socialem (interactiones sociales quas homines
videre possunt) et structuram socialem (exemplaria interactionis socialis, a
regulis gubernata) distinguentes, eorum exspectationes ab usibus biologicis ad
usus sociales mutaverunt; exempli gratia, quomodo varia instituta usu
"integrata" sunt, et quantus et quomodo instituta operantur ut soliditatem
socialem et stabilitatem promoveant. Brevi, pro cultura (comprehensa ut omnes
humanae non geneticae vel praeter corpus res), "socialitatem" (interationes
coniunctionesque inter homines et catervis hominum) fecerunt eorum rem studii.
Atque adeo Radcliffe-Brown olim scripsit: "Velim vitare verbum culturae"
(Radcliffe-Brown 1957:53).

Anno 1946 Talcott Parsons, sociologus (1902–1979), departimentum consuetudinum
socialium (Department of Social Relations) in Universitate Harvardiana condidit.
Ab Aemilio Durkheim, Maximo Weber aliisque sociologis Europaeis adductus
theoriam actionis socialis excogitavit, quae anthropologiam socialem Britannicam
propius quam anthropologiam Boasianam accessit. Quam doctrinam "functionalismum
structuralem" appellavit. Voluit enim omnem actionis socialis theoriam (homines
cur agant sicut agunt) provehere, et praeterea cupivit in Universitate
Harvardiana efficere programma, quod inter disciplinas investigationes secundum
hanc theoriam dirigeret. Dixit actionem humanam a quattuor systematibus
proficisci, quae sunt:

Quamquam Boasiani culturae anthopologi normas, virtutes, et multas alias res
investigaverunt, solum post ascensum functionalismi structuralis comparaverunt
homines culturam cum normis et virtutibus. Multi anthropologi Americani
reiecerunt hanc sententiam culturae (significantes anthropologiam ipsam). Anno
1980, Ericus Wolf (1923–1999) anthropologus scripsit (1980):

Permixtio theoriae anthropologiae culturalis Americanae et modorum
anthropologiae socialis Britannicae confusionem notionum societatis et culturae
introduxit. Plurimis anthropologis hae notiones sunt distinctae. Societas ad
catervam hominum attinet; cultura, ad facultatem omnium hominum et omnes res
humanas non geneticas. Plurimis societatibus sunt disiuncti fines; notae
culturales sunt mobiles, et fines culturales (sicut sint) plerumque sunt
"porosi, penetrabiles, plurales." Annis 1950 et 1960, anthropologi, cum ei saepe
laborarent ubi fines sociales culturalesque congruebant, distinctionem
obscurabant; cum autem disiunctiones horum finium fiunt egregiae, exempli
gratia, annis 1960 et 1970, tempore decolonizationis Africae vel novarum
accommodationum globalizationis per Systema Bretton Woods, distinctio saepe fit
gravissima in disputationibus anthropologicis (Appadurai 1986, 1996; Gupta,
Akhil, & Ferguson 1992; Marcus 1995; Wolf 1982).

Clifford Geertz (1926–2006) et David Murray Schneider (1918–1995), discipuli
Parsons, et Roy Wagner (n. 1934), discipulus Schneider, habuerunt gravia vitae
curricula ut anthropologi culturales, et evolverunt scholam intra anthropologia
culturali Americana, anthropologiam symbolicam appellatam, studium
constructionis socialis et effectuum socialium symbolorum (Dolgin, Kemnitzer, &
Schneider 19xx; Geertz 1973; 1968; Wagner 1980). Quod anthropologia symbolica
facile fuit complementum studiorum anthropologorum socialium vitae socialis et
structurae socialis, multi Britiannici "functionalistae structurales" (qui
reiecerunt vel non curaverunt Boasianam anthropologiam culturalem) Parsonianam
culturae et anthropologiae culturalis definitionem receperunt. Victor Turner,
anthropologus Britannicus qui ex Britannia profectus est ut in Civitatibus
Foederatis Americae doceat, fuit gravis "pons" inter Americanam Britannicamque
anthropologiam symbolicam (Turner 1967).

Animus symbolis attentus, quorum significatio paene omnino ex contextu historico
socialique pependit, multos Boasianos attraxit. Leslius White (1900–1975) de
rebus culturalibus rogavit: "Cuius generis rerum sunt symbola? Sunt res
corporeae? Res mentis? Ambo? Metaphorae? Signa? Reificationes?" In Science of
Culture (1949), eos esse res "sui generis" statuit. White conatus definire hoc
genus repperit proprietatem symbolizationis, quam appellavit "symbolatum" rem ab
actione symbolizationis creatam. Is sic culturam definivit: "symbolata in
contextu praeter corpus comprehensae" (White 1949b). Nihilominus, usque ad annos
1930, White aditum Boasianum repudiare coepit (Barrett 1989). Scripsit: "Homini,
ut vivat, sicut omnibus aliis speciebus, necesse est obire mundum externum. . .
. Homo suis corporis partibus sensus, nervis, glandibus, musculisque utitur cum
se ad mundum externum componit. Sed etiam ei est alia accommodationis
moderationisque ratio. . . . Hic ratio est 'cultura'" (White 1949a).

Quamquam haec iudicium Malinowski iudicium adsentatur, prima notio White non
fuit usus (Anglice: function), sed adaptatio. Quoniam Boasiani historiam notarum
singularum volebant investigare, White volebat observare culturalem speciei
humanae historiam, quae putabat debere investigari de aspectu evolutionario.
Itaque, labor anthropologiae est investigare "non solum quomodo cultura evolvit,
sed etiam causam. . . . In casu hominis . . . potestas excogitare et invenire,
facultas eligere et adhibere melius duorum instrumentorum vel modorum rem
faciendi—haec sunt elementa (Anglice: factors) evolutionis culturalis" (White
1943:339). Dissimilis evolutionistis saeculi undevicensimi, qui curabant
rationes quibus societates civilizatae primitivas societates exsuperaverant,
White curabat rationes quibus, per tempus, omnis humanitas modis culturalibus
invenit semper plures rationes energiam ex natura capiendi et temperandi,
interim in processu culturam commutans.

Dum White theoriam evolutionis culturalis evolvebat, Iulianus H. Steward
(1902–1972), discipulus Kroeber, theoriam oecologiae culturalis excogitabat.
Anno 1938, divulgavit Basin-Plateau Aboriginal Socio-Political Groups, librum in
quo disseruit societates varias—exempli gratia, indigenas Shoshone et agricolas
Europaeas in Magnis Planities—non esse minus vel magis evolutas; potius, aliter
se ad varia circumiecta accommodaverant (Steward 1938). Quoniam White curabat
culturam, omnino comprehensam proprietatem speciei humanae, Steward curabat
culturam proprietatem societatum distinctarum. Sicut White, habuit culturam esse
modum se ad circumiecta accommodandi, sed reprehendit White "unilinealem" (in
uno cursu) evolutionis culturalis theoriam, et in eius loco posuit theoriam
evolutionis "multilinealem," in quo (more Boasiana) aliquis societas suam
historiam culturalem habet (Steward 1955).

Anno 1930, cum Steward munus professioriale apud Universitatem Michiganiae ut in
Uta laboraret abdicaret, White pro eo substitutus est; anno 1946, Steward factus
est caput Partis Anthropologiae in Universitate Columbiana. Annis 1940 et 1950
eorum discipuli—insigniter Marvin Harris (1974, 1977, 1979), Sidneius Mintz,
Robertus Murphy (1960), Roy Rappaport (1967), Marshall D. Sahlins, Elman Service
(Sahlins & Service 1962), Andreas P. Vayda (1969), et Ericus Wolf—anthropologiam
Americanam dominati sunt (Steward 1966). Plurimi eorum materialistica culturae
iudicia contra symbolicos Geertz Schneiderque aditus promoverunt. Harris,
Rappaport, Vaydaque fuerunt praesertim graves ob eorum interpretationes
materialismi culturalismi et anthropologiae oecologicae, theoriarum quae ambo
sumpserunt "culturam" fuisse rationes extra corpus, vel non biologicas, per quas
homines se ad vitam accommodare in varissimis naturae circumiectis potuerunt.

Disputatio inter symbolicos materialisticosque ad culturam accessus
anthropologiam Americanans annis 1960 et 1970 dominata est. Bellum autem
Vietnamiense et editio libri Reinventing Anthropology, a Dell Hymes scripti,
nuntiaverunt improbationem adituum ad culturam qui tunc obtinuerunt. Hymes dixit
prima Boasiana elementa, sicut "holismus" et studium diversitatis, iam esse
utilia: "studium aliorum populorum et eorum modorum vivendi, et appetitio eorum
explanatorum in 'agro rationis' qui nosmet ipsos includit" (Hymes 1969:11).
Praeterea, habuit anthropologos culturales esse summe ingeniosissimos facere hoc
opus (cum obliqua vituperatione sociologorum sicut Parsons, qui voluit subicere
anthropologiam suo proposito).

Haec sunt elementa, inquit, quae "generale hominis studium," hoc est
anthropologia, fulciunt (Hymes 1969:43). Eodem tempore, Mintz, Murphy, Sahlins,
Wolf, at alii anthropologi insignes, denique a vetere iudicio dissiderunt ut
suscipant structuralisticum Marxianumque aditus ad culturam, unde persistebant
in promotione anthropologiae culturalis contra functionalismum structuralem.

Saeculo undevicesimo, historia ab archaeologia saepe suppleta, finis archaeologi
fuit res factas secundum eorum typologiam stratigraphiamque agnoscere, ergo
eorum tempore spatioque locum metari. Franciscus Boas archaeologiam esse unus ex
quattuor ramorum anthropologiae Americanae instituit, et disceptationes inter
archaeologos saepe disceptationes inter anthropologos culturales aequare. Annis
1920 et 1930, V. Gordon Childe archaeologus Britannicus et W. C. McKern
archaeologus Americanus libere coeperunt minus habere tempus artefacti et magis
homines qui eum fecerunt. Cum archaeologi iuxta historiae scriptores laborant,
materies historiace saepe eorum quaestiones solvunt, sed cum materies historicae
carent, archaeologi novas rationes debent evolvere. Childe et McKern attenderunt
coniunctiones inter res coniunctim inventas; eorum opus fundamentum instituit
exemplaris trium graduum:

Childe adfirmavit "constanter recurrentem artefactorum congeriem" esse "culturam
archaeologicam" (Childe 1929; Lyman & O'Brien 2003). Childe et alii habuerunt
"quemque culturam archaeologicam . . . esse, in verbis corporeis,
manifestationem proprii populi."

Anno 1948, Gualterius Taylor (1913–1997), digerens rationes et notiones quae
archaeologi evolverant, generale pro archaeologica ad scientiam culturarum
contributione exemplum posuit. Coepit cum ordinario culturae iudicio ut opus
cognitivae hominis activitatis et inclinatio Boasiana ad subiectivas rerum
significationes quae ex eorum contextu culturali pendent. Culturam definivit
"rem animi, quae in animis continetur, non rem corpoream vel mores qui possunt
observari" (Taylor 1948:96). Doctrinam trium graduum is tunc excogitavit quae
anthropologiam culturalem ad archaologiam nexit, appellatam archaeologiam
coniunctivam:

Anno 1962, Ludovicus Binford (n. 1930), discipulus Leslii White, posuit novam
archaeologiae anthropologicae rationem, appellatam "Novam Archaeologiam" et
"Archaeologiam Processualem," quae nititur culturae definitioni posito a White:
"modi adaptationis praeter corpus organismo humano" (Binford 1962:218; vide
White 1959:8). Haec definitio sivit Binford archaeologiam instituere magnam viam
ad Iuliani H. Steward culturalem oecologiae methodologiam evolvendam.

Sic futuram posuit Binford archaeologiam esse mediam partem primi
anthropologorum culturalium propositi eodem temporis (cultura sicut adaptationes
non geneticae ad circumiecta); et "novam archaeologiam" esse anthropologiam
culturalem (in forma oecologiae culturalis vel anthropologiae oecologicae)
temporis praeteriti.

Annis 1980 fuit in Britannia et Europa motus contra opinionem archaeologiae rami
anthropologiae; quod Radcliffe-Brown repudiationem anthropologiae culturalis
expressit. Eodem tempore, Ian Hodder (n. 1948), archaeologus in Universitate
Cantabrigiensi, "archaeologiam postprocessualem" evolvit ut sit novae
disciplinae nomen. Sicut Binford (at non sicut Taylor), Hodder artefacta duxit
non "obiectificationes" culturae, sed ipsam culturam. Nihilominus, non sicut
Binford, Hodder culturam adaptionem ad conditiones non habuit; magis, se
"obligatur varietate liquidá semioticaque veteris notionis culturae, in qua res
corporeae, artefacta, sunt toti participes in initio, dilatatione, commutatione,
et defectione multiplicum rerum symbolicarum" (Watson 1995). In libro Symbols in
Action (1982), contra corporealem White Stewardque culturae sententiam,
symbolicam Geertz Schneiderque anthropologiam, praecipue eorum emphasim in rerum
culturalium significationibus quae ex contextu pendent, memoriá repetivit. Is in
libro Reading the Past: Current Approaches to Interpretation in Archaeology
(1986) archaeologiam artius conectere cum historia quam anthropologia habuit.

Annis 1940, Robertus Redfield et Iuliani Steward discipuli fuerunt primi
exploratores "studiorum communitatum," rami anthropologiae qui communitates
distinctas investigat, si genere (Anglice: race), gente (Anglice: ethnicity),
vel classe sociale, in societatibus Occidentalibus vel quasi Occidentalibus,
praecipue urbibus. Oppetiverunt ergo controversias quas critici saeculi
undevicensimi verbis culturae superioris et culturae inferioris exsecuti erant.
Hi anthropologi populos describere voluerunt qui civili ratione et rebus
oeconomicis si inferiores, non fuerunt inferiores, inquiunt, rebus culturalibus.
Anscharius Lewis (1914–1970) notionem "culturae paupertatis" posuit ut is
"mechanismos culturales," quibus homines se ad pauperitatem accommodant
describat. Pariter, alii anthropologi sociologique verbum subculturae adhibere
coeperunt, ut ei communitates culturá distinctas quae erant partes maiorum
societatum describant.

Libere in Britanniarum Regno, Stuart Hall, Raimundus Williams, et alii sociologi
a Marxismo moti, "studia culturalia" evolverunt. Ei, Romanticos saeculi
undevicensimi secuti, culturam cum rebus luxuriosis studiisque otiosis—artibus
liberalibus, cibis, ludis, musica, pelliculis, ritibus, vestibus—conexuerunt.
Nihilominus, exemplaria consumptionis otiique ordinari a coniunctionibus
productionis cognoverunt; quod eos induxit ut coniunctiones inter classes et
"formationem productionis" attendant. Deinde in Civitatibus Foederatis Americae,
"studia culturalia" praecipue sunt studium culturae popularis, hoc est,
significationum socialium rerum consumptionis otiique permultis numeris
factarum.

Inventio culturae nunc significat "quaevis nova res quae catervae hominum utilis
est, in eorum moribus expressa, at non exstans res corporea." Summae hoc tempore
saeculum mutationis culturalis mundo usu venit, ab auctu commercii inter
civitates pulsa, mediis quoque cumulatis, et supra omnes auctu numeri civium.
(Vide Undam Tertiam.) Culturae penitus adficiuntur a viribus qui mutationes
maturant et a viribus qui mutationes tardant. Hi vires structuris socialibus et
eventibus naturae sunt cognati, et in perpetuitate notionum usuumque culturalium
in structuris praesentibus implicantur, quae ipsae mutationi obnoxiae sunt (Boyd
& Richerson 2005; O'Neil 2006). (Vide Structurationem.)

Certamen sociale et evolutio technologiarum mutationes intra societatem proferre
potest, elaborationes sociales mutando, novasque culturae theorias promovendo,
et actionem generativam incitando vel sinendo. Hae commutationes sociales
nutrire possunt commutationes ideologiae et alia commutationis culturalis
genera. Exempli gratia, motus feminarum in Civitatibus Foederatis Americae est
in novis facultatibus versatus, quae commutationem in coniunctionibus inter
sexus, generis et oeconomiae structuras emendantes, procreaverunt. Circumiecta
naturalia quoque sunt gravia. Ultimá aetate glacie exeunti, plurimae silvae
tropicae redierunt, plantae domesticationi aptae orsae sunt, unde inventio
agriculturae, quae vicissim multas culturae res novas et commutationes in
elaborationibus socialibus effecerunt (Pringle 1998:1446; Steward 1955).

Elaboratio "decolonializationis" post finem secundi belli mundani effecit, ut
anthropologi rem mutationis culturalis denuo obirent. Ei mox invenierunt
indigenas cum quibus congrediebantur posse reminisci tempus, abhinc annos non
multos, cum eorum cultura fuerat dissimillima culturae hodiernae—in
communicatione, oecologia, oeconomia, ritibus, sanitate, transportatione,
vestitu, omnibus rebus technologiae, et innumerabilibus aliis rationibus.
Vicissitudinem omnium rerum effecit hoc bellum, "globalizatio" quoque.

Artes liberales in maximis gratiosisque mundi societatibus sunt fecundus notarum
culturalium fons. Multi igitur criticorum earum artium commentarii quaestiones
evolutionis culturae attingunt; nec non anthropologi eas, praecipue in
societatibus parvis remotisque, investigaverunt. Tikopiae, in una ex Disiunctis
Polynesiae Occidentalis insulis in Melanesia, Raimundus Firth et James Spillius
(1963) discipulus mutationes rituum paganorum inter annos 1929 et 1952
investigaverunt; varii quoque anthropologi in effectus Christianitatis in
diversis Oceaniae culturis inquisiverunt (Boutilier, Hughes, & Tiffany 1978).
Adrienna L. Kaeppler, nunc curator ethnologiae Oceanicae apud Museum Nationale
Historiae Naturalis, exquivisit (1970) quomodo quidam saltatio grandis, visa
descriptaque in Insulis Benevolis a Praefecto Cook anno 1773, erat saeculo
undevicensimi exeunti facta in saltationem lakalakam, quae anno 2003 ab UNESCO
declarata est Opus Summo Artificio Factum Hereditatis Oralis et Non Tractabilis
Hominum. In musica, Iacobus W. Love, anthropologus Americanus, carmina puerorum
Samoanorum tractans (1991) paene ut si ipsa fuerint vivae corporis compages,
commutationes in eorum phonematibus, morphematibus, melis, rhythmis, structuris,
et significationibus indagavit, ut has commutationes habere notas easdem
mutationibus in speciebus biologicis a Lege Williston descriptis confirmaret.
Etiam celeritatem mutationum in nonnullis puerorum carminibus respexit—parvum
exemplum magnae quaestionis celeritatis evolutionis culturalis (Carneiro
2003:169–173).

Similiter, glottologi, verba in opinabilibus linguis reconstruendis, evolutionem
linguarum investigaverunt. Inclutissima familia linguarum hoc in respectu est
lingua Proto-Indo-Europaea. Gulielmus Jones anno 1786 docuit linguas Sanscritam,
Graecam, Latinamque ortas fuisse de "quodam fonte commune, qui, fortasse, non
iam exstat." Franciscus Bopp (1791–1867) Germanus eruditum historiae harum
linguarum studium in libro anno 1816 divulgato solide constituit, et
glottologorum ut videtur legiones posthac rem magnopere auxerunt. Ex vocabulis
protolinguarum, glottologi coniecturas de cultura et societate praeteritis
variis capiunt. Calvert Watkins, professor Americanus, hoc fecit (1995),
breviter in praefatione libri The American Heritage Dictionary of Indo-European
Roots (2000:xxi–xxxv). J. P. Mallory (1989) et Colin Renfrew (1987) eaedem
quaestioni archaeologiam glottologiamque consociando se dedunt. Pro culturis
Polynesiae, insignis glottologiae conatus ad hoc conficiendum est Hawaiki,
Ancestral Polynesia: An Essay in Historical Anthropology.

Uberrimus mutationis culturalis fons est continuus inter societates contactus.
Culturae sunt adfectae a tali contactu, qui variationes mutationesque
consuetudinum culturalium possunt vel proferre vel retardare. Bellum culturale
(Huntington 1996) vel alia lucri contentio evolutionem technologicam et
coniunctiones sociales commovere potest. Praeter haec, notiones culturales ab
alia societate ad aliam diffusione vel acculturatione transferri possunt.

Per diffusionem, alicuius forma (quamquam non necessarie significatio) ab alia
cultura ad aliam migratur. Exempli gratia, pastillum hamburgense, cibus in
Civitatibus Foederatis Americae quotidianus, invectus in Sinam visus est
peregrinus. Eruditi vocabula pro varietatibus mutationis culturalis abs contactu
inter societates excitatis excogitaverunt. Theoria diffusionis se offert ex
radicibus in investigationibus exemplar quod rogat cur et cum singuli
culturaeque ad novas notiones, usus, operaque accedunt. "Diffusio stimulata" vel
"partitio notionum" casum describit ubi una pars unius culturae inventionem
divulgationemque in alio excitat. "Mutari rectá" significat diffusionem
technologicam vel tractabilem ex alia cultura ad aliam.

Eruditi verbo acculturationis multas notiones subiciunt, sed hoc in contextu
verbum modo significat substituere notas aliae culturae pro eas aliae, sicut in
casu quorumdam indigenarum Americanum et multarum indigenarum totius orbis
terrarum per elaborationem colonizationis evenit. Elaboratio cognati gradu
singulare adsimilationem culturalem ("adoptionem" aliae culturae ab homine uno)
et transculturationem amplectuntur.



https://la.wikipedia.org/wiki/Samoa

Samoa (Samoane Sāmoa ), publice Libera Civitas Samoana (Anglice Independent
State of Samoa), est res publica quae occidentalem Insularum Samoanarum partem
gubernat in Oceano Pacifico meridiano et quattor habitatas insulas comprehendit
quae sunt Upolu, Savaii, Manono et Apolima. Etiam ei quattuor parvae insulae
sine incolis sunt. Priora civitatis nomina fuerunt Samoa (et vulgo Samoa
Germana) ab 1900 ad 1919 et Samoa Occidentalis ab 1914 ad 1997, sed ad
Consociationem Nationum se coniunxit die 15 Decembris 1976 nomine Samoa, quod
voluntatem videndi archipelagi totius coniuncti patefacit, quia orientalis
archipelagi pars in dicione Civitatum Foederatarum est. Maximae duae insulae
Upolu et Savaii, Occidente, sunt. Caput Apia et internationalis aeroportus
Faleolo in Septemtrionali Upoluensi litore siti sunt. Omnia regionis freta
consita terris, Samoa Americana non excepta, in litterarum monumentis ante
saeculum vicensimum Insulae Nautarum plerumque appellabantur propter maritimam
indigenarum sollertiam.

Samoani, secundum ponderis ordine, secundum Polynesium populum, post
Neozelandicos Maorianos, constituunt.

Samoa constituta est cultura distincta abhinc fere plusquam tres milia annorum,
cum homines a Vitiis vel Tonga ad Insulas Samoanas migraverunt. Samoani
Polynesius populus est, qui a Tonganis capti sunt et Imperii Tongani provincia
facti sunt, quoad Samoani saeculo tertio decimo descivere et se in libertatem
vindicaverunt.

Contactus cum Europaeis coepit saeculo septimo decimo ineunte, cum Iacobus
Roggeveen, Batavus, Insulas Samoas conspicatus esset anno 1722. Insulae deinceps
anno 1768 visitatae sunt a Ludovico Antonio de Bougainville, exploratore
Francico, qui eas Insulas Nautarum nominavit.

Anno 1889 Foedus Berolinense obsignatum est, quod pro politica Samoae libertas
spondebat. Regimen tunc statutum monarchia erat.

Anno 1899, Samoa in partes duas divisa est: Samoam Germanam et Samoam Orientalem
(sub Statunitensi dominio). Haec divisio hodie persistit.

Anno 1914, Nova Zelandia Samoae Occidentalis dominium cepit. Quam tunc sub
mandato Societatis Civitatum et postea sub mandato Consociationis Nationum usque
ad 1961 tenuit.

Samoa Occidentalis suam libertatem Kalendis Ianuariis anni 1962 post referendum
obtinuit. Respublica Consortionis Populorum anno 1970 et Consociationis Nationum
anno 1976 sodalis facta est.

Civitatis status anni 1960, qui cum libertate primum valuit, exemplum sequitur
popularis reipublicae formae Britannicum, immutatum ut mores Samoani
accommodentur. Principibus qui duos (ex quattuor) gravissimos Samoae titulos
tempore libertatis captae gerebant magistratus concessus est, ut eis vivis munus
capitis civitatis coniunctim gererent. Malietoa Tanumafili II hoc munus post
mortem conlegae (Tupua Tamasese Mea'ole) anno 1963 sustinebat. Ipso quoque die
11 Maii 2007 mortuo, veterrimo orbis terrarum tempore mortis caput civitatis,
princeps Tuiatua Tupua Tamasese Efi a parlamento die 17 Iunii 2007 electus est
successor, ut per spatium quinque annorum magistratu fungeretur.

Fono, parlamentum unius camerae, consistit in quadraginta novem senatoribus, qui
magistratum spatii quinque annorum habent. Quadraginta-septem ex pagis a
Samoanis ethnicis eleguntur.

Samoa in undecim civilibus pagis (Samoane itūmālō) consistit. Hi pagi a
maioribus posteris traditi sunt ante adventum Europaeanum. Quisque pagus habet
propria fundamenta constitutionalia (Samoane:fa‘avae) secundum ordinem prioris
loci suorum ducum, memoriae mandatum in antiquis formulis quae sunt pro
salutationibus sollemnibus (fa‘alupega). Cuiusque pagi caput res paganas
administrat, negotia procurat, et nomen summi reguli pagani confert. Exempli
gratia, Aanae pagi caput est Leulumoega vicus. Summum Aanae nomen est Tui Aana.
Novemviri (Faleiva), oratores qui hoc nomen conferunt, sunt Leulumoegae statuti.
Item in aliis pagis. Apud Tuamasagam pagum, Malietoa, summum pagi nomen ab Domo
Tuamasaga (Samoane Fale Tuamāsaga), Afegae in vico statuto, conlatum est.

¹ Cum insulis Manonone, Apolima, et Nuulopa. ² Cum Insulis Aleipatensibus et
Nuusafee Insula. ³ Partes minores quoque Upoluenses: Salamumu (cum Salamumu-Utu)
et Leauvaa vicis.

Samoa valde prope lineam commutationis diei, inter Havaios et Novam Zelandiam,
Kiribatorum et Insularum Linearum Meridie, sita est. Insulae 171 gradibus
longitudinis orientalis sitae Samoam Americanam et occidentales Samoam
Occidentalem formant. Samoa duas magnas insulas, Upolu Savaiosque, et octo
parvulas insulas comprehendit. Fere tres tertiae Samoanorum partes praecipuam
insulam Upolu incolunt, ubi caput, Apia, etiam invenitur.

Quattuor habitatae Samoanae insulae Savaii, Upolu, Apolima et Manono, dum sex
insulae sine incolis Fanuatapu, Namua, Nuutele, Nuulua, Nuulopa et Nuusafee
nuncupantur.

Quondam archipelagus Nautarum baptizatae, insulae Samoam formantes curalii aut
vulcanicae originis sunt. Vulcanicae lavae fluminum praesentia multas
archipelagi insulas inhabitabiles facit.

Samoa (Occidentalis) valde montuosa et culmen maximum in archipelago Mauga
Silisili, 1859 metra altum, in insula Savaiorum est.

Clima tropicum cum uno tempore imbrium Novembre incipiente et Aprile finiente.
Samoae fauna restrictissima est, ubi pauca animalium inveniuntur; serpentium,
lacertorum, avium. Samoae flora ex altera vero opulentissima et silva insulas
tegens luxuriosa est. Multa Samoae animalia et plantae endemica (scilicet in
nulla alia planetae parte inveniuntur) sunt. Ea civitati servanda sunt,
quamobrem Samoani sibi cum consilio biodiversitatis Samoae (Samoane Faatotoe le
Muli o le Ola) instruxerunt.

Cyclones creberrimi et vastantes Samoanae agriculturae sunt. Quamobrem Samoa,
cuius oeconomia praesertim ex agricultura pendet, internationali auxilio adhuc
eget.

Die 29 Septembris anni 2009, Samoa magnitudinis octavae terrae motu affecta est
quem megacyma secutum est, et quae ponderis clades et 115 mortuorum causavere.

Praecipua Samoae exportationes copra, cacao, banana et coffeum sunt. Agricultura
duas tertias Samoanorum partes detinet et 90% redituum exportationis largitur.
Praecipuae civitates ad quas res confectae exportantur sunt Australia, Civitates
Foederatae, et Iaponia.

Periegesis campus in expansione cum 25 centesimis PDG et cum 88 000 periegetarum
anno 2001 est.

Una respublica in Pacifico a Consociatione Nationum in categoria civitatum
subevolutissimarum classificata est. Hic status ei auxilium internationale (52
milliones anno 1992, 41 centesimas PDG) accipere permittit. Petrolei
importationes 99 centesimas redituum exportationum vorat.

Secundum CIA World Factbook, numerus civium Samoanorum est 182 265, quorum 92.6
centesimae partes sunt Samoani, 7 centesimae Euronesii (homines sanguinis
Europaei et Polynesii), et 0.4 centesimae Europaei. Circa tres quartae partes
incolarum Upolu, praecipuam insulam, habitant. Solum Neozelandici Maorienses
Samoanos inter Polynesios ethne secundum numerum superant.

Inter Samoanorum religiosos cultus sunt Ecclesia Christiana Congregationalis
Samoana (Anglice Congregational Christian Church of Samoa et Samoane Ekalesia
Fa'apotopotoga Kerisiano i Samoa) cum? 35.5%, Ecclesia Catholica Romana cum
19.6%, Methodismus cum 15%, Mormonismus cum 12.7%, Conventus Dei Samoani
(Anglice Samoan Assemblies of God, Samoane Le Fa'apotopotoga a le Atua Samoa)
cum 10.6%, Ecclesia Adventistarum Septimi Diei cum 3.5%, Centrum Cultus 1.3% et
sine definitione 0.8% (secundum censum anno 2001).

Dux Civitatis usque ad 2007, Celsitudo Malietoa Tanumafili II conversus ad
Bahaismum fuit. Samoa hospitio unam septem Domorum Bahaisticarum Cultus accipit;
quae anno 1984 perfecta et a duce civitatis dedicata, Tiapapatae, 8 chiliometra
ab Apia, sita est.

Mos Samoanus (Samoane fa'asamoa) quidam modus vivendi praesertim mores ad alios
attingens et magnam reverentiam ad auctoritates (maiores, vigiles, parentes,
etc.) implicans est.

Mos Samoana in iudiciario Samoae systemate, in duo diviso, etiam ostenditur.
Primum Occidentalis generis systema et tum in biocolytica vi tum in tribunalibus
a media gubernatione administratis fundatur. Secundum traditionalis generis est
et e cuiusque vici iurisdictione pendet.

Quamquam Europaei per saecula Samoam affecerunt, Samoa historicos mores,
socialia systemata et linguam e qua antiquissima Polynesii sermonis forma adhuc
exsistens esse putatur (hypothesis in controversiam a modernis linguistis
vocata) servat.

Samoanis olim fuerunt nonnulli dei et multi manes lemuresque; deus praecipuus
fuit Tangaloa, qui mundum creaverat. Christianitate in insulas invecta, plurimi
Samoani se ad fidem novam traduxerunt; hodie enim 98 centesimae hominum se
Christianos appellant.

Compunctio notis sub cuti habet magnum pondus in Samoa, sicut in multis insulis
Polynesiis. Samoanis sunt duo compunctionis genera. Virorum compunctio (tatau,
unde verbum Anglicum tattoo) consistit in implicatis geometricisque figuris
adligatis ab costis ad genua; vir qui hanc compunctionem fert soga'imiti
appellatur. Feminarum compunctio (malu) cutem exornat in figuris non adligatis a
femure superiore ad tibiam superiorem, et nonnunquam in manibus.

Samoani multa musicae genera habent. Inter compositores (Samoane fatupese) aut
Samoanarum cantionum auctores (Samoane pese) praeclaros, Toliafoa Talimutu,
Peseta Gatoloai Sio, Malifu Faletoese Lemalu, Anapa Lave Teo, Kalapu Luafatasaga
Kalapu, Maiava Pouono Hunkin, et Komisi Faraimo excellere habentur.

Samoani multa saltationis genera habent. Antiqua Samoana saltatio est siva. Haec
saltatio Havaianae hulae similis est, cum mitibus manuum pedumque motibus ad
tempus musicae dum fabula narratur, quamquam Samoanae viriles saltationes
aggressiviores? asperaeque sunt. Sasa etiam est saltatio Samoana, ubi saltatorum
rapidos synchronizatos motus ad tempus tympanicarum pyxium aut volutarum
mattarum eliciunt. Eius nomen e Samoano vocabulo 'alapam' significante deducitur
quia Samoana "alaparum saltatio" depalmandis dissimilibus corporis partibus
perficitur. Quod e depalmandis insectis super corpus deductum esse dicitur.

Artes athleticae a populo acceptissimi in Samoa sunt harpastum XV lusoribus et
criccetius Samoanus; praeterea, ferme triginta Samoani, multi e Samoa Americana,
in Liga Harpasti Nationali hodie ludunt. Numerosi Neozelandici campionatus
lusores Samoani sunt, adhuc Omnino Nigrorum aliqui Samoanae originis, velut Tana
Umaga. Nuperrime turma nationalis harpasti XV Samoae interdum aliis archipelagis
(Vitis, Tongae, Insulis Cook) sociatur ut Bellatores Pacifici (Anglice: Pacific
Warriors), Oceanianorum archipelagorum "Barbarians", formentur. Alius ponderis
disportus in Samoa, criccetius Samoanus (Samoane kilikiti) species deducti
criccetii quo cum cummeo folle ludunt est. Quamquam publicum certamen non est,
sine dubio ars athletica populo gratissima quae postmeridiano exeunte omnino
amicabiliter modo generatim exercetur. Samoa a Consilio Internationali Olympico
ex anno 1983 agnita est. Numquam Samoanus ad Olympicum podium accessit. Etiam
minoritaria? pediludii exercitatio notatur.

Multi pugiles e World Wrestling Entertainment et e Total Nonstop Action
Wrestling e Samoa veniunt:



https://la.wikipedia.org/wiki/Religio_Christiana

Religio Christiana, sive Christianismus vel Christianitas (ex Graeco Xριστός
'unctus'), est religio monotheistica, deducta ex vita doctrinaque Iesu Nazareni
ut in Novo Testamento oblatae sunt. Christianitas in tribus ramis maioribus
consistit: Catholicismo, Orthodoxia Orientali (quae se a Catholicismo in
Schismate Orientali–Occidentali anno 1054 separavit), et Protestantismo (qui per
Reformationem saeculi sexti decimi orsus est). Amplius dividitur Protestantismus
in greges minores, denominationes appellatos.

Christiani Iesum fuisse et iam esse filium Dei, Deum hominem factum, et
salvatorem hominum credunt. Christiani ergo Iesum Christum vel Messiam appellare
solent.

Christifideles, Christiani usitate appellati, credunt Iesum esse Messiam in
Bibliis Hebraicis praedictum, partibus scripturae quae Christianitati
Iudaismoque communes sunt, quas Christiani Vetus Testamentum nominant. Fons
theologiae Christianae in primis Christianorum sententiis oecumenicis invenitur,
quae postulationes ab adsectatoribus fidei Christianae plerumque acceptas
comprehendunt. Hae fidei professiones dicunt Iesum crucifixum passum sepultumque
fuisse, subrexisse ex morte, et omnes quoque qui in eum in remissionem
peccatorum (salvationem) credant etiam subrecturos esse. Praeterea contendunt
Iesum corporeum in caelum ascendisse, ubi cum Deo Patre regnare. Plurimae
denominationes monent Iesum iterum venturum esse ut omnes homines, vivos
mortuosque, iudicet et suis adsectatoribus vitam aeternam concessurum esse.
Habetur ipse exemplar integris vitae, ambo revelator naturaeque incarnatio Dei.
Christiani nuntium Iesu Christi nominant evangelium (Graece: ευαγγέλιον,
'nuntius bonus'); unde primas eius ministerii memorias scriptas hodieque
exstantes appellant evangelia.

Omnes Christiani agnoscunt verba et gesta Iesu Christi revelationem esse per
excellentiam, sed etiam acta quae fecit Deus ante Incarnationem simili modo
creduntur. Pro regula generali, Christiani profitentur revelationem publicam
terminasse cum morte novissimi apostoli.

Omnes Christiani accipiunt Scripturas Sacras tamquam revelationem Dei, sed
variationes sunt in modo interpretandarum scripturarum, et in canone veteris
testamenti.

Variis in gradibus, Christiani agnoscunt auctoritatem Sacrae Traditionis, id
est, quod semper, ubique, in omni loco et ab omnibus est creditum. Symbola
Christiana, praesertim Symbolum Nicaenum coluntur ut expressiones orthodoxae
fidei.

Plerique Christiani recipiunt etiam auctoritatem Sacri Magisterii, quod ex Dei
voluntate et institutione in ecclesia esse profitentur. Catholici christifideles
credere tenentur "omnia et singula quae circa doctrinam de fide vel de moribus
ab Ecclesiae magisterio definitive proponuntur, scilicet quae ad idem fidei
depositum sancte custodiendum et fideliter exponendum requiruntur".

Quamvis Christus orans ad Patrem pro discipulis suis dixerit "Rogo pro eis qui
credituri sunt per verbum eorum in me, ut omnes unum sint, sicut tu Pater in me,
et ego in te, ut et ipsi in nobis unum sint; ut credat mundus quia tu me
misisti" (Ioannes 17:21), hodie Christiani sunt divisi varias in partes.
Ecclesia Catholica et Ecclesiae Orthodoxae dicunt se a primis diebus idem esse
ad doctrinam, et unitae fuerunt per totum primum millennium, una ecclesia
Christianorum quasi omnibus nota. Hae ecclesiae, cum Ecclesia Anglicana, aiunt
se esse apostolicas, et volunt monstrare continuitatem cum apostolis tam in
doctrina quam in munere episcopali. Ideo, Ecclesia Catholica apostolum Petrum
confitetur esse primum papam, a Christo pastorem totius gregis constitutum.

Iam in primis quidem saeculis, variae adstabant sectae quae dissentiebant quoad
doctrinam, sicut Gnostici et Ariani. Quae hereses sanctorum et ecclesiae
doctorum opera compressae sunt.

Anno 1054, distinctiones quae iampridem inter ecclesias occidentalem
orientalemque exsistebant mutuam excommunicationem inter Romanum Pontificem et
Patriarcham Constantinopolitanum moverunt. Ideo ecclesia occidentalis et
ecclesiae orientales, "orthodoxae" vocatae, mutuo separatae sunt et separatae ad
hoc usque tempus sicut disiunctae ecclesiae manent. Catholica vero ecclesia
orientales seiunctos censet schismaticos et gravi ecclesiali vitio laborantes.

In occidente vero, saeculo sexto decimo ineunte, Martinus Lutherus, monachus
Augustinorum, ad reformationem ecclesiae se vocari sensit, quum opinatus esset
veram Christi doctrinam ab Ecclesia Catholica esse derelictam. A Leone X
Pontifice Maximo excommunicatus, novam condidit religionem, dein Lutheranam
appellatam. Ex qua autem rebellione orta est non solum communitas Lutherana,
sed, post eam, plurimae alterae communitates, nunc varia decem milia, quae
communiter "Protestantes" vocantur.

Hodie nonnulli Christiani quaerunt novam unitatem per viam "oecumenismi", sed
divisiones adhuc manent.

Ecclesia Anglicana se "mediam viam" inter Ecclesiam Catholicam et Protestantes
ducit.



https://la.wikipedia.org/wiki/Novum_Eboracum_(urbs)

Urbs Novum Eboracum, rite Civitas Novum Eboracum (Anglice New York City),
usitatissime Novum Eboracum appellata, est frequentissima urbs in Civitatibus
Foederatis constituta. Quae, iuxta flumen Hudsonianum ad meridianum civitatis
Novi Eboraci patens, est media areae metropolitanae Novi Eboraci pars, una ex
frequentissimis orbis terrarum agglomerationibus urbanis.

Urbs etiam Big Apple ('Malum Magnum') et the city that never sleeps ('urbs quae
numquam dormit') iocose vocatur.

Medium hodiernum Novum Eboracum urbem in insula Manhata iacet atque ab ea
pertinebat. Insula ab ostiis fluminum Hudsoniani et Orientalem circumdata in Ora
Orientali Civitatum Foederatarum est. Flumina urbem in partes quinque dividunt:
Bronx, Bruclinum, Insula Staten, Queens, Manhata; tamquam a Nova Caesarea
dividunt.

Loci natura oppurtuna pro conditione urbis pensus erat: Fundus saxosus aedificia
magna altaque construere do atque portibus naturalibus naves magnae ad urbem
navigare possunt. Flumen Mohawki et Lacus Champlain itinera ad Lacus Magnos et
Flumen Sancti Laurentii aperiunt. Meridianus ab ea regione plurimi homines
insederunt, propterea quod illic minus montes glaciales in mare sunt.

Novum Eboracum in zona temperata patet, et terra Americae caelum pertinet. Qua
de causa aestates valde callida et hiemes frigida sunt.

Novum Eboracum urbs 8.2 decies centena milia inhabitantes habens maxima urbs
Civitatum Foederatarum Americae est. Numerus incolarum ab initio saeculi
vicesimi duplicatus est. Multi homines ex civitatibus suis emigratum ad portum
urbis pervenerunt et laborare coeperunt. Qua de cause urbs caput industriae
pecuniaeque est.

Homines superiores divesque foris urbem aut in Manhata vivunt; pro hominibus
pauperibus, domicilia a civitate aedificantur.

Multae gentes, quae in praeterito ex civitatibus suis emigrare debuerunt, hodie
in regionibus specialibus habitant. Fere 8 centesimae ex Italia, 5 centesimae ex
Hibernia, et 3 centesimae e Germania veniunt. Praeterea urbs numerum orbis
terrarum maximum gentis Iudaicae habet (fere 1 decies centena milia sodales).

Ioannes Verrazanus fuit primus Europaeus qui regionem urbis, anno 1524,
visitavit. Colonia Batavica apud locum hodiernae urbis anno 1624 deducta est.
Traditur Petrus Minuit postea, anno 1626, terram ab Indis Americanis sexaginta
florinis emisse. Novae urbi nomen Novum Amstelodamum in honorem urbis Batavae
Amstelodami impositum est. Batavi urbem possiderunt usque ad annum 1667, cum,
iussu Iacobi Stuart, qui illo tempore Dux Eboraci et Angliae regis Caroli II
frater erat, Ricardus Nicolls cum 450 militibus Anglicis ad Americam apud Novum
Amstelodamum migraverunt. Vicum Novum Eboracum deinde nominavit.

In urbe est Bursa Novi Eboraci (Anglice New York Stock Exchange), maxima orbis
terrarum bursa. Via Muri (Anglice Wall Street) est caput pecuniarium mundi.
Praetoria multarum societatum in Via Muri et passim in urbe sita sunt.

Ferrivia Subterranea Neo-Eboracensis, prima via anno 1904 aedificata, ex viginti
sex seriebus constat, et ergo est secunda orbis terrarum quod ad magnitudinem
pertinet.

Super flumina magni pontes ducunt, inter eos e.g. Pons Brooklyniensis anno 1883
constructus. Pons Bronx–Saxa alba, Pons Angustiarum Verazani, Pons Roberti F.
Kennedy (Triborough Bridge) et Pons Georgii Vashingtonii ab officio ingeniarii
Helvetici Othmari Hermanni Ammann delineati sunt.

Apud Novum Eboracum duo aeroportus iacent: Aeroportus Ioannes F. Kennedy et
Aeroportus Wardiae.



https://la.wikipedia.org/wiki/Lingua_Sanscrita

Lingua Sanscrita est lingua Indoeuropaea, familiae Indoiranicae attribuenda et
divisioni Indicae sive Indoaryanae antiquissima; hodierni enim sermones
Indoiranici, inter quos Hindicus et Bengalicus, e Sanscrita oriuntur. Haec
lingua, etiamnunc a nonnullis adhibita, una est e duabus et viginti sermonibus
Indiae schedulo enumeratis, unaque ex quattuor "linguarum classicarum" hucusque
a gubernatione Indica laureatarum. E scriptoribus litterarum Sanscritarum
enumerari merent poëta Kālidāsa et grammaticus Pāṇini; sed opera maxima
nominibus auctorum incertis et fortasse fictis traduntur, exempli gratia carmina
epica Mahābhārata et Rāmāyaṇa necnon collectanea lyrica antiquissima Ṛgveda,
Sāmaveda, Yajurveda et Atharvaveda. Lingua Sanscrita hodie characteribus
devanagari saepius conscribitur et divulgatur, sed etiam in multis aliis
scripturis, in India et Asia Meridiorientali adhibitis, quae e scriptura antiqua
Brahmi orta sunt. Et abecedario Latino philologi Europaei et Americani utuntur,
translitterationem "IAST" consecuti.

Lingua Sanscrita (Vedica et classica) per longum spatium temporis numquam
scribebatur, sed exstabat et solum memoriae tradebatur, et Vedae partim,
antequam Arii Indiam ingressi sunt, compositi sunt. Fuit lingua culta a grege
doctorum virorum, quibus nomen Sanscrite pandita, inde ab aetate antiqua usque
ad dies nostros. Opera maximi momenti hac lingua composita sunt (sed serius
exarata) aetate qua vulgus ea non iam loquebatur (fortasse periodo Vedica
excepta).

Idem ac lingua Latina, lingua Sanscrita adhuc hodie longe lateque usurpatur
velut lingua viva; non solum extant commentaria, emissiones radiophonicae, et
universitates studiorum quae eam colant, sed Unio Indiana eam constitutione
inter linguas nationum agnovit, quarum sunt viginti duae (vide Index linguarum
sollemnium Indiae). Omnes chartae nummariae inscriptiones habent his viginti
duabus linguis, Sanscrita addita. Census anno 1991 habitus numeravit 49 736
hominum quibus patrius sermo est Sanscritus.

Nam cum lingua Sanscrita sit sacra Hinduistis, quidam parentes eam usurpant
loquendo cum liberis. Quod ad circulos vel institutiones linguae Sanscritae
vivae attinet, unam saltem laudare sufficit, cui nomen est Samskrita Bharati qui
commentarium vulgat, cui index Sambhasanah sandeśah est. Quanto lingua Sanscrita
simillima sit Graecae linguae, Latinaeque aliisque linguis Indoeuropaeis
clarissime patet cum paucis verbis oculos intendamus:

Commentatione prima Universae Iurum Humanorum Declaratio (a Consociatione
Nationum) cum translitteratione Latina:



https://la.wikipedia.org/wiki/Alimentum

Cibus est quaelibet res ad praebendum nutritionale corporis animalis adiumentum
consumpta, quae plerumque in plantis vel animalibus oritur, et nutrimenta
necessaria continet, sicut carbohydrata, adipes, proteina, vitamina, et
mineralia. Res ab organismo ingeritur atque ab organismi cellulis concoquitur ut
energiam efficiat, vitam sustineat, vel auctum excitet. Homines plerumque cibum
cum potione edunt.

Omnem per historiam, homines alimentum rationibus duabus comprehenderunt:
venatione et collectione atque agricultura. Hodie, plurimum energiae
alimentariae quam numerus incolarum mundi consumit ab industria alimentaria et
biotechnologia suppeditatur.

Pars hominis culturae locos foris ad edere habere est, popinas nomine, et habere
possunt varias culturas cibi e variis partibus mundi.

Vocabula significatione cibo similia sunt esca, victus, alimentum (a verbo
alendo), ac pabulum.

Maior pars cibi humani in plantis oritur. Praeter ipsae plantae quas homines
edunt, etiam animalia ab hominibus esa plantis aluntur. Multis victus
cottidianus est frumentum, quod plus energiae cibariae per orbem terrarum quam
ulla alia planta culta praebet. Inter frumenta maizium, triticum, oryzaque 87
centesimas partes totius frumenti cultivationis constituunt. Maxima pars
frumenti per orbem terrarum culti pecori datur.

Inter alimenta neque ex animalibus neque ex plantis facta sunt fungi esculenta,
ut boleta. Fungi et bacteria adhibentur in cibis fermentatis et salsis ut pane
fermentato, temetis, caseo, cucumeribus salsis, kombucha, ac iogurto. Nonnulla
cyanobacteria ut spirulina supplementa cibaria eduntur. Substantiae inorganicae
ut sal, sodium bicarbonatum, ac tartarum ad cibos servandos et mutantos
adhibentur.



https://la.wikipedia.org/wiki/Gulielmus_Shakesperius

Gulielmus Shakesperius sive Shaksperius, vulgo William Shakespeare (Stratfordiae
super Avonam in Anglia natus anno 1564; ibidem 1616 mortuus), fuit Anglicus
tragoediarum comoediarumque necnon fabularum historicarum auctor et poeta,
maximus linguae Anglicae scriptor et praestans orbis terrarum dramatista late
habitus. Poeta civitatis Angliae saepe appellatur, et vates Avonae. Etiam fuit
carminum compositor, histrio, theatri procurator. Opera eius exstantia, inter
quae conlaborationes cum scriptoribus aliis, in duodequadraginta circiter ludis
scaenicis, 154 carminibus (sonettis), nonnullis poëmatibus generum variorum
duobusque narrativis consistunt. Opus eius dramaticum tam Anglice quam permultis
linguis conversum saepissime omnium scriptorum scaenicorum peragitur.

Gulielmum, Ioannis Shakesperii mercatoris et Mariae Arden filium, die circiter
23 Aprilis 1564 natum esse constat: die enim 26 Aprilis Stratfordiae super
Avonam (in qua urbe parentes habitabant) baptizatus est. Liberorum octo, is
tertius natu fuit, filiorum autem primus. Scholam Regis Eduardi VI nuper
renovatam frequentavisse censetur, fontibus carentibus. Annum duodevigesimum
agens, licentia episcopatus Vigorniensis cito die 27 Novembris 1582 data, Annam
Hathaway in matrimonium duxit, e qua nati sunt filiae duae, Susanna (baptizata
die 26 Maii 1583; mortua die 11 Iulii 1649) et Iuditha (baptizata die 2
Februarii 1585; die 9 Februarii 1662 sepulta) filiusque unus, Hamnet, Iudithae
geminus (baptizatus die 2 Februarii 1585; die 11 Augusti 1596 sepultus).

Quo anno Londinium pervenerit nescitur. Anno 1592 Robertus Greene comoedus eum
sic vituperavit:

Si haec verba recte interpretantur, Shakesperius, quem Greene amicique
universitatum alumni plagiatorem nimis superbum censebant, iam fabulas scaenicas
confecerat et docuerat. Quo indice cum aliis adhibito, anno 1592 vel antea
Shakesperius hos ludos iam docuisse censetur, nomine auctoris nusquam publicato:

Quibus ludis compositis Shakesperius se ad carmina scribenda applicavit. Anno
1593 epyllion Venus and Adonis divulgavit, opere graviori ("graver work") in
praefatione promisso; quod opus anno insequenti titulo The Rape of Lucrece
edidit. Carminibus ambobus iuveni amico Henrico Wriothesley duci Hantoniae a
poëta dicatis, praefatio nomine huius sicut auctoris subsignatur. Eodem anno
ludos tres docuit:

Eodem anno conditus est grex histrionum novus nomine "Domino Camerario Servi"
(The Lord Chamberlain's Servants), patrono domino camerario Henrico Carey,
quorum Shakesperius socius fuit, eodem tempore scriptor merens. Ab hoc anno
ludos suos fere omnes pro hoc grege composuit, et inter primos:

An partem ludi anonymi King Edward III scripserit ambiguitur; qui ludus anno
1596 editus "saepius per urbem Londinium actus est". Fortasse etiam partem
brevem fabulae Sir Thomas More, ab aliis anno fere 1595 inceptae, conscripsit.
Franciscus Meres anno 1598 in hypomnematibus suis, titulo "Palladis tamia"
divulgatis, opera Shakesperiana usque eo doctis tam comica quam tragica
enumeravit itaque iuxta scriptores Romanos aestimavit:

Auctores ludi de reditu a Parnasso, a tironibus Cantabrigiensibus Collegii
Iohannis annis 1599/1601 docti, famam Shakesperii scriptore tam scaenici quam de
Venere et Adonide poëtae monstraverunt, qui per personam Gullio ridiculam,
versuum stylo Shakesperiano compositorem, his verbis rettulerunt: "I'le worshipp
sweet Mr. Shakspeare, and to honoure him will lay his Venus and Adonis under my
pillowe, as wee reade of one—I do not well remember his name, but I'm sure he
was a king—slept with Homer under his bed's heade:" "Dulcem dominum Shakesperium
venerabor et ad eum adorandum Venerem et Adonidem suum sub pulvino collocabo,
ita ut aliquis (cuius nominis haud bene memini, sed regem fuisse pro certo
habeo) Homerum sub cubili posuerit."

Anno 1594, Shakesperius Londinii habitabat in paroecia S. Helenae iuxta
Bishopsgate (sed et Stratfordiae super Avonam anno 1597 domum excelsiorem nomine
New Place empsit). Mox in suburbium meridianum Southwark habitationem
commutavit; ibi Domino Camerario Servi theatrum The Globe aedificare iusserunt,
anno 1600 confectum, in quo Shakesperii aliorumque ludos agebant. Inter annos
1599 et 1602 ludos fere octo composuit:

Shakesperius his annis histrio in eodem grege merens partes egit in ludis
Beniamini Jonson Every Man in His Humour (1598) et Sejanus's Fall (1603). Eo
fere anno in urbem reversus iuxta ecclesiam S. Pauli cathedralem habitavit. His
annis pro eodem grege, iam sub patronatu regis Iacobi ipsius nomen The King's
Servants gerente, ludos composuit:

Anno 1609, series sonettorum centum quinquaginta et quattuor celeberrimorum
divulgata est (quorum duo iam anno 1599 edita erant), titulo Shake-speares
Sonnets. Thomas Thorpe editor huius libri, qui ipse inscriptionem cuidam Mr. W.
H. dicatam praemisit, ibi Shakesperium our ever-living poet ("vatem nostrum
semper viventem" vel "immortalem") nuncupavit. Eodem fere anno Shakesperius
comoediographus ("Terentius Anglicus") a Ioanne Davies Herefordiensi laudatur in
epigrammate "To Our English Terence, Mr. Will: Shake-speare".

Post The Tempest alios ludos nullos singulus composuit. Duos vero confecit
adiuvante amico Ioanne Fletcher, qui successor Shakesperii scriptor Servorum
Regiorum meruerit:

Shakesperius testamentum suum inscribendum curavit die 25 Martii 1616; paullo
postea, die 23 Aprilis 1616, mortem obiit.

Exstant fere tres effigies quae Shakesperium aut viventem aut nuper mortuum
depingunt, quorum una chalcographica, a Martino Droeshout exarata, in titulo
editionis in folio 1623 imprimitur (vide imaginem nostram); altera est illud
simulacrum a Gerardo Johnson pro monumento Shakesperiano sculptum anno circiter
1620 Stratfordiae super Avonam in ecclesia Sanctae Trinitatis erecto; tertia
(sed sive imago Shakesperii sive alii cuiusdam sit ambiguitur) est effigies q.d.
Chandos, scilicet tabula picta anonyma saeculo septimo decimo ineunte confecta,
hodie in Pinacotheca Effigierum Nationali Londinii ostentata.

Opera Shakesperii scaenica fere omnia post mortem in editionem in folio primam
anno 1623 congessa sunt, praefato Beniamini Jonson aemuli et amici carmine cuius
titulus fuit "To the memory of my beloved, the author, Mr. William Shakespeare."
Ibi de fama Shakesperiana etiam futura cantat, "Non unius tantum aevi, sed in
aeternum fuit," porro autem:

Laudes autem de arte et eruditione poëtae paucas profert Jonson, qui eodem
carmine eum "pauca Latine, pauciora Graece" intellexisse admittit. Idem in
dialogo suo de poësi cum Gulielmo Drummond, anno 1619 habito, praetendit
Shakesperium "artem et interdum rationem carere," exemplo e fabula The Winter's
Tale adducto. Scriptores saeculi septimi decimi aliqui, e.g. Thomas Rymer,
Shakesperium obiurgaverunt tanquam generum comoediae et tragoediae confunditorem
praeceptorumque de unitatibus dramaticis classicorum ignarum (ob tales indices
Ioannes Fletcher ipseque Jonson praelati sunt); sed Ioannes Dryden se Jonson
admirare confessus est, Shakesperium amare. Saeculo duodevicensimo exeunte,
poëta ab eruditis magis magisque laudatur, et imprimis a Samuele Johnson, qui
opera Shakesperii supra omnia alia in Dictionary of the English Language citavit
editionemque Shakesperianam eruditam anno 1765 curavit. Eodem aevo Voltarius
scriptor Francogallicus poëtam Anglicam laudare solebat.

Aevo Romantico, Shakesperius admirationem scriptorum tam Europaeorum quam
Britannorum meruit, inter quos enumerandi sunt Samuel Taylor Coleridge, Ioannes
Wolfgang Goethe, Stendhal, Victor Hugo. Anno 1840 Thomas Carlyle de "Shakesperio
rege" scripsit "qui everti non potest" (King Shakespeare . . . indestructible).
Saeculis igitur undevicensimo et vicensimo, ludi Shakesperiani saepissime et
locupletissime in scaenis Anglicis visi sunt et in aliis linguis multis
conversi. Musici ex fabulis poëtae excitati sunt. Notandi sunt Ambrosius Thomas
Francicus, qui operam laudatissimam Hamlet creavit (e versione ludi Hamlet quam
Alexander Dumas cum Paulo Meurice conscripserat tractam), et praesertim Iosephus
Verdi Italus qui duas operas e ludis Shakesperianis convertit, scilicet Otello
et Falstaff (haec praecipue e The Merry Wives of Windsor trahitur). Demetrius
Sostakovic ludum Macbeth, mutatis et tempore et loco, in operam convertit titulo
Леди Макбет Мценского уезда (scilicet 'Domina Macbeth pagi Mcensk'). Pictores
Henricus Fuseli, Iosue Reynolds, Angelica Kauffmann et Iosephus Wright
Derbiensis (cum aliis) pro Pinacothecam Shakesperianam Boydell scenas dramaticas
in tabulis pictis recreaverunt. Alii multi e fabulis poëtae tabulas creaverunt,
inter quos Eduardus Manet, Ricardus Dadd, Carolus Theodorus de Piloty. Saeculo
XX pelliculae permultae ludos Shakesperianos aut fidelius repraesentantur aut
liberius recreantur. Iam anno 1908 pellicula The Taming of the Shrew docta est
(rursus anno 1967). Pellicula The Tempest anno 1979 a Theoderico Jarman docta
est; ex eodem ludo liberissime interpretato Prospero's Books anno 1991 a Petro
Greenaway tracta est.

Ita personae Shakesperianae artifices aliorum generum inspiraverunt. Heroës
tragici Hamlet, Othello, Lear rex et Macbeth amantesque Romeo et Juliet necnon
eques comicus Ioannes Falstaff, iam tempore poëtae celeberrimus, hi omnes
saepissime postea in picturis recreantur atque recentius in pelliculis, sed
etiam in nominibus rerum astronomicarum et in taxinomia animalium plantarumque
memorantur. De quibusdam novae fabulae confectae sunt, sicut Thomae Stoppard
Rosencrantz and Guildenstern Are Dead (haec personas minores ludi Hamlet
ostentat), Gerardi Hauptmann Hamlet in Wittenberg, Caroli Gutzkow fabula eiusdem
tituli.

Ludi Shakesperiani multoties in alias linguas conversae sunt, interpretibus
interdum celebris. Transtulerunt exempli gratia Francogallice Alexander Dumas,
Franciscus Victor Hugo, Marcellus Schwob, Andreas Gide, Iulius Supervielle, Ivo
Bonnefoy; Hebraice Abrahamus Shlonsky; Hungarice Alexander Petöfi; Italiane
Henricus Boito, Marius Praz; Lusitanice Theophilus Braga, Carolus Albertus
Nunes; Russice Boris Pasternak, Samuel Maršak; Suecice Carolus Augustus Hagberg;
Theodisce Ioannes Henricus Voß, Fridericus Schiller, Augustus Gulielmus de
Schlegel, Ludovicus et Dorothea Tieck, Stephanus George.



https://la.wikipedia.org/wiki/Aegyptus

Aegyptus (Lingua Aegyptia antiqua km.t; Coptice: Κημε; Arabice: مصر Miṣr),
publice Res publica Arabica Aegypti, est civitas sui iuris praecipue in Africa
Septentrionali sita, cum Paeninsula Sinaitica, ponte terreno ad Asiam
Occidentalem.

Circa 1 020 000 chiliometrorum quadratorum lata, paeninsulam Sinai (in
austro-occidentali Asiae parte sitam) comprehendit, dum maxima civitatis pars
est in Africa Septentrionali. Libyae ab occidente, Sudaniae a meridie, Mari
Rubro ab oriente, Israel a boreo-oriente et Mari Mediterraneo a septentrionibus
finitima est.

Plerique Aegyptii oras fluminis Nili (circa 40 000 km²) et Canalis Suesiensis
incolunt. Latae areae Saharensium desertorum pars sunt. Caput est Cairus, magna
amplius 15 000 000 incolarum metropolis. Quam numero incolarum sequuntur
Alexandria Magna cum tribus milionibus et dimidio incolarum, et Giza in Cairensi
urbana agglomeratione sita, urbs duorum milionum; Subra Alchaema (Arabice: شبرة
الخيمة) (quae etiam in Cairensi agglomeratione est) et Portus Said milionem
incolarum superant.

Antiqua Aegypti cultura novam civilizationem monumentaque insignia excoluit,
sicut pyramides, templum Carnacense et Vallem Regum. Hodie Aegyptus praecipua
politicae culturaeque sedes Arabico in mundo large putatur.

Nomen reipublicae in lingua Aegyptia est Kemet (km.t), quod 'terram atram'
significat, quod attinet ad fertilia planitium fluvialium Nili sola, quae
differunt a terra rubra (dšṛt) vastitatum. Nomen factum est kīmi et kīmə in
Coptica linguae Aegyptiae forma, et in Graeca fuit Χημία. Aliud nomen fuit
t3-mry 'terra riparia'. Nomina Aegypti Superioris et Inferioris propria fuerunt
Ta-Sheme'aw (t3-šmˁw) 'terra ulvae' et Ta-Mehew (t3 mḥw) 'terra
septentrionalis'.

Aegyptus, Graece Αἴγυπτος, a nomine Coptorum deductum est, qui se veram
Aegyptiorum antiquorum progeniem esse affirmant. Secundum doctrinam late
diffusam Aigyptos a voce Aegyptia ḥwt-k3-ptḥ progressa est 'sedem animae (dei)
Ptah' significanti. Haec appellatio ad magnum templi Ptah dei Memphide situm
referri possit.

Arabicum et publicum reipublicae nomen est مصر (Miṣr; Arabice Aegyptice: Maṣr),
Semiticae originis, quod fortasse 'terram' vel 'civitatem' significat. Initio
hoc verbo Aegyptus Inferior denotabatur, ab Aegypto unito (circa annum 3000
a.C.n.) verbum paulatim in totam Aegyptum (Inferiorem et Superiorem) translatum
est. Cum aliis verbis Semiticis 'Aegyptum' significantibus cognatum est, sicut
Hebraice מִצְרַיִם (Mitzráyim), cuius significatio quidem disputatur ("angusta"
aut "limes" aut "arx"?).

Aegyptus in viginti novem muhafazas dividitur (inter signa exclusionis sua
nomina Arabica):

Aegyptus antiqua circa annum 3150 a.C.n. Aegypto Superiore ac Inferiore a primo
pharaone iunctis nata est. Ex tunc Aegyptus a pluribus domibus regiis per fere
tria milia annorum regebebatur, donec ultima domus indigena a Persis anno 341
a.C.n. capta est. Tria regna spatiis temporis minoris stabilitatis (Interregnis)
interiectis distinguuntur: Regnum vetus Aetatis Aeneae ineuntis, Regnum medium
Aetatis Aeneae mediae et Regnum novum Aetatis Aeneae exeuntis. Aegyptus summum
potestatis fastigium Regno novo Ramses II regnante nacta est, tardo occasu
sequente.

Incrementum civilizationis Aegyptiae partim ex eo emanavit, quod incolae
constantiam divitiasque annuae Nili inundationis canalibus, molibus,
irrigationibus hunc in finem adaptaverunt, ut abundatia frumenti gigneretur, qua
res oeconomicae, artes, milites floruerunt. Prima signa veterrimi modi quo
Lingua Aegyptia scripta est (Hieroglyphica Aegyptia) inventa sunt, administratio
instaurata est, qua opus commune in aedificiis erigendis et agris colendis
possibile factum est, una religione a sacerdotibus temperata et uno pharaone
regnante Aegyptus unita erat.

Ultimis regni saeculis a dominis exteris se subsequentibus (inter quos et
Persis) subacta est. Alexandro Magno mortuo Ptolemaeus Soter, unus ex
imperatoribus Alexandri, se regem Aegypti fecit. Domus Ptolemaeorum (sive
Lagidarum) Aegyptum usque ad annum 30 a.C.n. regebat, quo anno provincia Romana
facta est. Antiquitate Posteriore ad Imperium Romanum Orientale pertinebat et
paulatim religione Christiana perfusa monachesimum sive vitam religiosam genuit.

Arabes fuerunt, qui Islamismum et linguam Arabicam saeculo septimo
introduxerunt, Aegyptum Arabicam civitatem facientes. Arabici gubernatores a
calipha lecti per sex saecula dominium servaverunt. Militaris grex, Mamluci,
imperium adsecuti sunt circiter annum 1250, qui et post Aegyptum ab Ottomannidis
Turcis anno 1517 captam primatum in Aegypto administrando obtinebant.

Canale Suesiensi anno 1869 inaugurata Aegyptus maritimae transvectionis
praecipuus locus facta, sed etiam aere alieno oppressa est. Clare ad pecuniarias
conlocationes protegendas Britanniarum Regnum Aegyptiae gubernationis dominium
anno 1882 cepit, quamvis Aegyptus nomine usque ad annum 1914 ad Imperium
Ottomanicum pertineret.

Seditione commota regimen Britannicum die 28 Februarii 1922 Aegypti libertatem
proclamavit, continuata vis Britannica autem pluries tumultus incitabat. Re vera
summum imperium Aegyptus demum post primum bellum mundanum consecuta est. Anno
1952 Faruq regno motus, anno 1953 Res Publica promulgata est.

Anno 1954 Gamal Abdel Nasser potestatem assecutus Canalem Suesiensem pro
republica cepit, quod discrimen Suesiense anni 1965 genuit. Die 23 Decembris
1956 milites Franciae et Britanniae Aegyptum et Portum Said nuper occupatum
Unione Sovietica petente reliquerunt. Inter annos 1958 et 1961 Aegyptus cum
Syria in Res Publica Arabica Foederata rite iuncta est.

Discernuntur generatim quattuor regiones, Aegyptus Inferior, Aegyptus Medius,
Aegyptus Superior, et Nubia.

Natura ac situs Aegypti singulari indole est: civitatum Arabicarum incultissima
est; 90 centesimae incolarum fertilis terrae fasciam Nilum circumdantem (cuius
maxima amplitudo prope Crocodilopolem est 24 km, media 10 km, saepe autem tantum
pauca centum metra efficit) incolunt. Reliqua terrae vasta et desera sunt.

Aegyptus intra aridam Africae septentrionalis zonam sita est, quae minima
praecipitatione magnisque temperaturae mutationibus sive die ac nocte sive anni
temporibus notabilis est. Solum litus septentrionale cum Delta Nili Climate
mediterraneo affectum inter 100 et 200 mm pluviae accipit. A Cairo in meridiem
versus autem rarissimo pluit: Cum Alexandria Magna, cui urbi Aegyptiae est
maxima imbris quantitas, quotannis circiter 190 mm accipiat, Syene tantum
circiter 10 mm quoque quinto anno.

Tamen Aegyptus Superior Mole Syenitica constructa umidior facta est: Antea
pluvia tam raro pervenit, ut omen, generatim funestum, incolarum oculis
appareret.

Diurnae temperaturae maximae mense Ianuario inter 20 °C (Portus Said, Cairus) et
24 °C (Syene) oscillant, noctes interdum valde refrigerantur. Mense Iulio
interdiu temperaturae 31 °C (Portus Said), 35 °C (Cairus) et 41 °C (Syene)
assequuntur, quae autem ob humilem relativum aeris umorem (circiter 30 %
aestate) facile tolerari possunt. A mense Martio usque ad Iunium ventus siccus
calidusque nomine Chamsin ((Arabice: خمسين 'quinquaginta') vehementer a meridie
veniens Aegyptum creberrime perflat arenam pulveremque secum ferens. Usque ad
velocitatem 150 km/h accrescens folia arboribus evellit et caelum russum facit;
aer pulvere oneratur, qui respirationem opprimit. Per hos quinquaginta dies
(unde ventus nomen trahit), Aegyptus aliquas caeli intemperies vehementes
patitur, quae apud antiquos a deo Sethe repraesentatae sunt.

In litore Maris Rubri clima temperantius est aestatibus minus calidis (circa
35 °C) et hiemibus mitibus (etiam noctu raro sub 10 °C).

Vegetatio naturalis ob minimas praecipitationes ac plurimam in valle Nili
agriculturam valde circumscripta est. Deserta vegetatione paene omnino carent,
rarae crescunt tamarices, acaciae et vepres, in regionibus semiaridis etiam
gramineae; ripae Nili acaciis, phonicibus, ficis sycomoris, ceratoniis siliquis
et casuarinis introductis consitae sunt. Deltae Nili propriae sunt diospyros
lotus, bambuseae et arundo. Mangle in Sinai meridiana invenitur.

Fauna Aegypti ex circiter 430 speciebus avium et centuriis mammalium constat,
inter quae sunt dromedarii, asini, gazellae. Exstat etiam extraordinaria
magnorum mammalium varietas (leopardi, oryces, hyaenae, caracales), hodie quidem
propter venationem ferme exstincta. Praeterea triginta quattuor serpentium
species sunt, ad hoc scorpiones et aliqui crocodyli apud Syenen viventes.

Secundum censum anni 2006 Aegypto erant 76 699 427 incolae, quorum maxima pars
in ripa Nili ac in delta eius (1500 incolarum/km²) in unum conlata est. Anno
2012 Aegyptios arbitrantur ad 80 milliones.

Maxima incolarum pars—circiter 91 centesimae—progenies est antiquorum
Aegyptiorum. Immigratione ac confusione affecti paulatim a propria lingua
Aegyptia ad linguam culturamque Arabicam transierunt. Progenies mera "Fallachi"
habentur, agri cultores sedem stabilem habentes, et Copti, qui praecipue in
Aegypto Superiore et in urbibus habitant.

Praeterea sunt fere 70 000 Beduini Arabes, qui nomades in Sinai paeninsula et in
desertis orientalibus vivunt. In Aegypto meridiana fere 140 000 Nubiorum
habitant; multi eorum, quibus ob constructionem Molis Syeniticae patria
reliquenda erat, in urbe Ombi collocati sunt. In desertis Libycis olim gentes
Mazicani vixerunt, quorum pauci, qui lingua Siwi loquuntur, adhuc in oasi
Ammonio habitant. In desertis orientalibus sunt turmae minores gentis Begiae,
quarum plurimae nomades, Domi imprimis in delta Nili et in oasi Crocodilopoli,
praeterea in Cairo urbe habitant.

Aegypto iam ab antiquitate magnae communitates Iudaicae et Graecae erant, postea
etiam Armeni, Italiani, Britannici et alii ibi sedes collocaverunt. Quorum
plerique tempore coloniali peracto post annum 1954 terram reliquerunt sive
relinquere coacti sunt. His diebus Aegyptus hospitio est numerosis fugitivis
(numero fer 90 000), praecipue Palaestiniensibus et Sudaniensibus.

Gradus alphabetizationis in Aegypto hodierna, quae maxime disputatur, secundum
relationem ab Argentaria Mundana editam est 71% (anno 2005) 59% feminarum et 83%
virorum comprehendens.

Nuper fundamentalis secundariaeque educationis indices refecti sunt. Circa 93
centesimas puerorum scholam primariam intrant, quorum circiter quadrans eam sex
annos postea relinquit; annis 1994 et 1995, 87 centesimae scholam primariam
intraverant, quorum dimidium scholam sex annis post reliquerant.

Sunt 20 000 primariae et secundariae scholae cum decem milionibus studentium,
tredecim universitates cum amplius 500 000 studentium et sexaginta septem
collegia magistris educandis. Illustrissimae universitates sunt Universitas
Cairensis (100 000 studentium), Universitas Alexandrina et Universitas
Alazharensis, quae est una e principalibus Islamicae disciplinae sedium.

In Aegypto sunt duo institutiones religiosae maiores, Ecclesia Orthodoxa
Coptorum saeculo primo, ut traditio vult, a Marco evangelista condita, et
universitas Al-Azhar circa annum 970 madrasa condita.

Religio in Aegypto multas vel omnes vitae partes permeat lege fulta. Aegyptus
praecipue est Musulmana. De numero fidelium variarum religionum in Aegypto
vehemens controversia est. Circiter 90% incolarum Musulmani habentur, quorum
maxima pars sunt Sunnitae. Multi Musulmani Aegyptii etiam ordines Sufianos
sequuntur, minor pars ad sectam Siiticam pertinet. Religio Islamica saeculo
septimo pervenit; mox Aegyptus locus medius mundi Islamici facta est. Anwar El
Sadat praeside religio Islamica publica et canon legis Islamicae ("Sharia") fons
legis prinicipalis facta est.

Christiani haud spernenda incolarum Aegypti pars sunt, quae inter 5 centesimas
et 10 centesimas efficit. Cum magistratus Aegyptii numerum Christianorum quam
minimum indicent, fontes Coptici 14 centesimas ad 20 centesimas Aegyptiorum
Christianos esse affirmant. Christianorum plerique ad Ecclesiam Orthodoxam
Coptorum pertinent, alii ad Ecclesiam Catholicam Coptorum, ad Ecclesiam
Evangelicam Aegypti aut ad alias denominatines Protestantes.

Copti variis modis discriminationem patiuntur sive lege sive numero
magistratuum, militum ordinis superioris, vigilum. Ut ecclesias reficiant, nedum
novas aedificent, plerumque prohibentur. Praeterea usque in hunc diem vi
incendiisque vexantur.

Aegyptus solas tres religiones agnoscit: Islam, religionem Christianam et
Iudaicam. Maxima Iudaeorum pars, quamquam plurimi Iudaei ab antiquitate in
Aegypto habitabant, post annum 1948 terra expulsi sunt. Aliae fides, quibus
Aegyptii adhaerent, sicut Bahaismus, a civitate agnitae non sunt. Asseclae earum
aut fidem dissimulare coacti sunt aut iis "documentum identificationis", quod
dicitur, negatum est. Decretum tribunalis supremi anni 2008 permittit ut
asseclae religionum non agnitarum documentum identificationis accipiant
religione non dicta.

In Aegypto multae linguae sunt, sed lingua Arabica Aegyptia (مصري) maxime in usu
est. Lingua Coptica, ultima indigenae linguae Aegyptiae statione, Ecclesia
Orthodoxa Coptorum utitur.

Aegyptia lingua publica est Normativa Arabica, qua pleraque scripta media
utuntur. Lingua Arabica Aegyptia cotidianus est sermo. Incolae etiam Anglica
Francogallicaque amplie loquuntur, et eis in negotiis et educatis circulis
utuntur.

Linguae Aegyptiae, etiam Coptaegyptiae nominatae, separatum familiae linguarum
Afrasiaticarum ramum efficiunt. Aegyptia lingua inter primas linguas scriptas ex
hieroglyphicis inscriptionibus in monumentis et papyri foliis conservatis
scitur. Lingua Coptica, ultima Aegyptiae linguae stirps, adhuc hodie liturgica
Ecclesiae Orthodoxae Coptorum lingua est.

Koine dialectus linguae Graecae a tempore hellenistico Alexandriae magni
ponderis fuit, qua philosophi et homines docti usi sunt, ut etiam scholastici
Arabici ei studuerunt.

Lingua Arabica Aegyptum saeculo septimo invasit, cuius dialectus Aegyptia
cotidianus Aegyptiorum sermo factus est. Haec varietas Arabica etiam aliis in
regionibus (in Medio Oriente et Africa septentrionali) late intelligitur,
probabiliter propter Aegyptiae cinematographiae pondus in mundo Arabophono.

Dialectos Arabica Beduinorum, qui praesertim in paeninsula Sinai inveniuntur,
sicut ubique mundi Arabici, a dialectis urbanis distinguitur. Arabica Sudanica
multi homines loquuntur, qui ex Sudania in Aegyptum fugerunt.

Linguarum Libycarum ramus maxime orientalis lingua Sivica repraesentatur, qua
circiter 5000 hominum in oasi nomine Ammonio loquuntur.

In superiore Nili valle, circum Ombum et Syenen, circiter 300 000 Nubiophonorum
generatim Nobiinice loquuntur, sed sunt etiam, qui Cenuzidongolice loquuntur.

Circiter 77 000 Begiace loquentium Orientalem Solitudinem et Maris Rubri litus
habitant.

Circa 234 000 Domorum, qui in urbibus Cairo et Thebis agglomerantur, (anno 2004)
Domarice loquuntur, quae est linguae Indoeuropaeae Zingaricae propinqua.

Circiter 42 000 (2004) Hellenophonorum Alexandriae, et similis numerus Armenice
loquentium praecipue Cairi habitat.

Civitas graves oeconomicas difficultates transit. Quondam praecipue agraria,
Aegyptus his diebus alios et diversos sibi quaestus constituere studet sicut
periegesem aut industriam. Praecipui socii oeconomici Aegypti sunt Civitates
Foederatae Americae, Unio Europaea, et Iaponia. Principales Aegypti opes sive
quaestus sunt petroleum, metalla, periegesis et agricultura, praesertim xylon.

Anno 2006, Argentaria Mundana hanc classificationem de primis Afris civitatibus
proposuit:

In re commerci, res quae ex Aegypto exportantur aut in Aegyptum importantur in
his tabellis videri possunt:



https://la.wikipedia.org/wiki/Sol

Sol (-is, m.) est stella neque maxima neque minima illius galaxiae quam orbem
seu Viam Lacteam appellamus, medio Calcari Orionis collocata, stellis proxime
vicinantibus α Centauri, Sirio, Procyone aliisque minoribus. In serie principali
diagrammatis Hertzsprung-Russell Sol est stella pumilio flava generis G2 V.
Medio systemate planetario suo situs planetas octo circum se agit, inter quos
distantiá tertius Tellus, ubi habitamus nos, commovetur.

Sol sphaera est paene absoluta, in plasmate calido cum campis magneticis intexto
consistens. Diametrum circa 1 392 000 chiliometrorum habet, circa centies novies
diametri Terrae, atque massa, circa 2×1030 chiliogrammatum et tres centies
millies et tricies millies massae terrenae, circa 99.86 centesimae massae
Systematis Solaris. In chemia, circa tres partes massae Solis ex hydrogenio
constant, dum reliquum plerumque est helium. Pars reliqua (1.69%, quae
nihilominus aequat 5628-ies massa telluris) in oxygenio, carbonio, neon, ferro,
et aliis elementis gravioribus consistit.

Sine Solis vi, vita in Terra fieri non posset, quia ille lucem caloremque
emittit qui necessarii functionibus vitae sunt. Ergo religionibus polytheisticis
pluribus Sol est deus vel dea. Romani antiqui Solem inter deos antiquiores aevo
rei publicae venerabantur. Rursus imperatoribus Elagabalo et praesertim
Aureliano successoribusque Solem invictum adorabant. In mythologia Nordicá origo
deae Sól curiose narratur, sed non erat inter veneratissimas. Biblia Sacra in
primo capitulo libri Genesis narrant Deum Iudaeorum Solem una cum Luna
stellisque dei quarto creationis fecisse.

Nomen Solis Latinum, quod Cicero aliique per errorem ad adiectivum solus
assimulabant, re vera e verbo proto-Indoeuropaeo *sāwel- derivatur, e quo,
mutationibus vocalium et variatione l/n, deducuntur et nomina Graecum ἥλιος
helios, Sanscritum sūrya-, Slavonicum slŭnĭce (cum suffixo diminutivo), Nordicum
sól et sunna.



https://la.wikipedia.org/wiki/Roma_antiqua

Romani antiqui fuerunt populus Italicus, Latio et praesertim Romae saeculo
octavo a.C.n. ortus, in cuius dicionem et civilizationem omnes terrae circa mare
Mediterraneum mille annos sequentes fere paulatim redactae sunt.

Roma inter duodecim saecula primo in regnum, deinde in rem publicam oligarchiae
similem, tertio in imperium vastum, mutata est. Europae Occidentali et regioni
toti circum Mare Mediterraneum imperavit. Complures autem res occasum Imperii
Romani tandem fecerunt. Dimidium occidentale imperii, ubi fuit Hispania, Gallia,
et Italia, in regna separata saeculo quinto dissolutum est; imperium autem
orientale, Constantinopole administrante, ad Imperium Byzantium post 476
spectatur, tempus solitum "casus Romae" et posterius exordium Medii Aevi
habitum.

Roma antiqua saepe cum Graecia antiqua, quae multas artes Romae antiquae
incendit, ut "antiquitas classica" disponitur. Roma antiqua ad progressum iuris
bellique artumque litterarumque architecturaeque linguaeque in occidente
contulit, et apud homines magnopere adhuc valet.

Urbs Roma a coloniis circum vadum in flumine Tibere, quadrivium commercii
mercaturaeque, profecta est. Ex testimonio archaeologico, pagus Roma circa
saeculum 9 a.C.n. a duobus tribubus Italiae mediae, Latini Sabinique, in
Palatino Capitolinoque Quirinaleque montibus condita est. Etrusci, qui se in
Etruria septentrionale antea deduxerant, imperium pro optimatibus
regnatoribusque in regione ante serum saeculum 7 a.C.n. sumpsisse videntur.
Specie Etrusci imperium in regione ante saeculum 6 a.C.n. perdiderunt, et id
temporis, tribus pristini Latini Sabinique gubernationem restituerunt, facientes
rempublicam et circumscribentes imperium regnorum.

In fabulis Romanis, Roma die 21 Aprilis 753 a.C.n. a Romulo et Remo, geminis
progeniebus Aeneae reguli Troiani, condita est. Romulus Remum in rixa de loco
ubi situra sit urbs interfecit, et primus ex septem Regibus Romanis factus est.
Itaque nomen Romae habetur ex nomine Romulo ortum esse. Et in fabulis, cum urbs
mulieribus egebat, Latini Sabinos diei festo invitaverunt et virgines viduas
rapuerunt, efficientes ut Latini cum Sabinis admixti sint.

Res publica Romana est periodum historiae Romae antiquae, quod ab anno 509
a.C.n., cum rex Lucius Tarquinius Superbus depositus est, usque ad annum 27
a.C.n., cum die 16 Ianuarii senatus Octaviano titulum Augusti tribuit et
Imperium Romanum coepit.

Simulacrum antiqui mundi Romani in Second Life mundo virtuali ab anno 2006
videtur; ROMA, et ab avatara Torin Golding creatum est.



https://la.wikipedia.org/wiki/Ravenna

Ravenna (-ae, f.) (Italiane: Ravenna) est Urbs Italiae et municipium, circiter
159 055 incolarum, in Regione Aemilia-Romania (Romania) sita et caput Provinciae
Ravennatis. Urbani Ravennates seu Ravennatenses (etiam: Raviniani, Rabennates,
Ravenenses, Ravennenses) appellantur.

Alia nomina urbis sunt: Rabenna, Ravena, Ravenna Sabinorum, Ravennatensium
Civitas, Ravennatis Civitas, Rhavenna, Sigeza.

De urbe Ravenna non multas memorias habemus usque ad annos in quibus Secundum
Punicum bellum gerebatur, cum urbs civitas foederata cum Roma fuit. Romanis
Ravenna magni momenti ad haec quae ad belli rationem pertinent semper fuit:
undique enim seiuncta a continenti propter paludes erat, quae naturalem
maximamque defensionem urbi eiusque agro praebebant, sed per paludes viatores et
navigantes ad mare accedebant, unde ad inhabitantes commeatus auxiliaque afferri
poterant. Ignotum est quando Romani Ravennam sub dicionem suam redegerint, sed
satis constat primam Romanam classem quae Ravennae adfuit, Metelli, Sullae
legati, classem fuisse, cum sescentesimo septuagesimo primo anno ab Urbe condita
(anno 82 a.C.n.) Sullana classis Metello duce Ravennam appulerit; iisdem annis
civitate Romana urbs etiam donabatur. A C. Iulio Caesare Ravenna, ubi antea
Gallico bello hiberna fuerant, praetorii sedes delecta est, cum de republica
administranda cum senatu ageretur; iisdem temporibus opera in portu militari
perfecta sunt. Classis portus a Caesare Octaviano Augusto exstructus et munitus
est, qui, cum maritimi praedones Superum mare et Orientis maria per multos annos
obtinuissent, Classem Ravennatem instituit; ducentis quinquaginta navibus
praedita, ea classis, quae postea Praetoria appellata est, medii Mari Nostri
navium princeps statio fuit. Cum omnia commercia et omnis industria circum
portum classemque cogerentur, cuius praefectus nobilissimus inter cives erat,
prospera mercatorum lucra fuerunt, variis mercaturis factis sed maxime
asparagis, piscibus et lignis e tota Cispadana et Transpadana Gallia advectis.
Portus, qui tria milia passum circiter ab urbe distabat, ab Octaviano Augusto
cum Pado flumine per Fossam Augustam coniunctus est, quae prope Ravennam in duos
ramos dividebatur: alter moenia ad Ravennae defensionem firmandam circumibat;
alter inter domos ad mercaturas faciliores reddendas perfluebat. Iis temporibus
urbis Ravennae situs mirabilis fuit, variis insulis inter se per multos pontes
coniunctis. Prosperitate felicitateque in mercaturis impetratis cives augebantur
et urbs maior fiebat. Antiquorum more urbis circuitus quadrangulus fuit. Tiberio
Claudio Caesare Augusto Germanico regnante, anno quadragesimo tertio, primo eius
regni, duas portas Ravenna habuit: altera postea Salustra appellabitur, altera
Posterula Latronum. Satis constat Portam Auream Claudio regnante aedificatam
esse, quoniam titulus Claudii principis reminiscens in eius frontem appositus
erat: Porta Aurea duas foramina et duas cylindratas turres habuit. Cum Ravenna
aquae potulentae inops esset, Marco Ulpio Nerva Traiano regnante aquae ductus
aedificatus est, quo aqua de monte Appennino ad agrum Ravennatem afferebatur.
Ravenna tandem domos suas extra oppidum antiquum in illam regionem quae postea
Regio Caesarum appellabitur diffundere coepit. Anno 105 Traianus a Ravennae
portu ad Dacicas regiones profectus est: classis itum in Columna Traiana, quae
Romae in Foro posita est, videre exsculptum possumus, dum princeps cum militibus
suis navem conscendit.

Anno 402, Alaricus rex Visigothorum Italicam urbem Mediolanum obsidione clausit,
quae caput Imperii Romani Occidentalis fuit. Ergo imperator Honorius caput
imperii Ravennam transtulit, quae a paludibus et fossis protecta est.

Ravenna caput Imperii Romani Occidentalis usque ad finem imperii anno 476
mansit. Postea caput regni Odoacris et Ostrogothorum fuit. Deinde Ravenna a
Byzantio capta est et urbs maxima Italiae Byzantinae usque ad annum 751 mansit,
cum Langobardi Ravennam ceperunt.

Post cladem Langobardum contra Francos anno 774, Ravenna papae data est, et per
multa saecula ad Civitatem Ecclesiae pertinuit.

Post cladem Napoleonis anno 1815, Civitas Ecclesiae restituta est, sed anno 1860
Ravenna Regno Sardiniae (ab anno 1861 Regno Italiae) coniuncta est.

Ravenna, cum Cervia, sedes episcopalis metropolitana est, cum nomine
Archidioecesis Ravennatensis et Cerviensis. Praesens archiepiscopus est
Laurentius Ghizzoni.

Ammonite, Bastia, Borgo Montone, Borgo Faina, Borgo Masotti, Borgo Papale, Borgo
Sisa, Ca'di Guardia, Camerlona, Campiano, Carraie, Casal Borsetti, Casemurate,
Caserma, Castellaccio, Castiglione di Ravenna, Cilla di Savarna, Classe,
Coccolia, Conventello, Ducenta, Durazzano-Borgo Sisa, Filetto, Fornace
Zarattini, Fosso Ghiaia, Gambellara, Ghibullo, Glorie, Grattacoppa, Lido
Adriano, Lido di Classe, Lido di Dante, Lido di Savio, Longana, Madonna
dell'Albero, Mandriole, Marina di Ravenna, Marina Romea, Massa-Castello,
Mensa-Matellica, Mezzano, Osteria, Palazzone, Piangipane, Pilastro, Ponte Nuovo,
Porto Corsini, Porto Fuori, Punta Marina Terme, Ragone, Roncalceci, San Bartolo,
San Marco, San Michele, San Pietro in Campiano, San Pietro in Trento, San Pietro
in Vincoli, San Romualdo, San Zaccaria, Sant'Alberto, Sant'Antonio, Santerno,
Santo Stefano, Savarna, Savio, Torri, Villanova di Ravenna.



https://la.wikipedia.org/wiki/Panines

Panines (Sanscritice Pāṇini, scriptura Devanagari पाणिनि) fuit grammaticus qui
saeculo aut quinto aut quarto a.C.n. floruisse censetur. Glottologis recentibus
innotuit opere Aṣṭādhyāyī ('octo capitula') inscripto, quo regulas linguae
Sanscritae formulis brevissimis plene et compacte explicuit.

De vita Paninis fere nihil cognovimus: ipse enim de se nihil aperte scripsit.
Natum esse satis constat in oppido Śalātura prope Peucelaitidem provinciae
Gandaricae imperii Achaemenidarum. Quod oppidum primus verbis pellucidis
indicavit peregrinus Sinensis Buddhista Xuanzang. Is anno 630 per hanc regionem
iter faciens oppidum Solodulo (Śalātura) visitavit "quo loco Panines vir
eruditus natus est, artis grammaticae compositor". Quam rem, etiamsi post multa
saecula asseveratam, confirmant cognomen Sanscritum Śalāturīya ('qui Śalāturae
natus est'), interdum Panini illi ab aliis datum, verbumque exemplare Śalāturīya
ab ipso inter formulas operis sui comprehensum.

A plurimis, qui de Panine compendiose scribunt, saeculo IV a.C.n. floruisse
dicitur, a curiosioribus vel quinto, nonnullis haesitantibus, sed iam antiquius
a perpaucis. Eruditi enim de aevo Pāṇini iam saeculo XIX disputabant atque etiam
hodie sine ulla certitudine disputant. E rebus variis indicia extrahunt.
"Realia" interdum, scilicet quotidiana sibi coaeva, inter verba exemplaria
Paninis enumerantur: Parśu "Persae" a saeculo VI a.C.n. exeunte in regione
Gandarica noti; iavānī "varietas hordei", Iavanānī "Graecae", nomine Persico
appellatae et a saeculo fere V in imperio Persarum notae; kumāraśramaṇā
"samanaea virgo" fortasse Buddhistica religione (saeculo VI exeunte incepta) sed
fortasse alia haerens. Pāṇini grammatico Kātyāyana praecedit qui grammatico
Patañjali praecedit: hic anno circiter 150 a.C.n. floruisse censetur; Kātyāyana
inde anno 250 a.C.n. neque multo tardius, Pāṇini anno 350 a.C.n. neque multo
tardius floruisse potest.

Panines formula ad 3959 regularum redacta innotuit. Quae ars Paninia Aṣṭādhyāyī
morphologiam, syntaxin, semanticam linguae Sanscritae explicat. De primo textu
agitur partis grammaticae Vedangae, disciplinarum academicarum religionis
Vedicae historicae. Aṣṭādhyāyī est una ex primis libris artis grammaticae
Sanscritae notis, quamquam Panines priorum textuum qui sunt Unadisutra,
Dhatupatha, Ganapatha mentionem facit.



https://la.wikipedia.org/wiki/Masturbatio

Masturbatio sive mastupratio sive mastrupatio sive manustupratio sive
manstupratio seu manstrupatio est excitatio organorum genitalium hominis vel
animalis, maris vel feminae, plerumque ad accipiendam vel donandam voluptatem.

Masturbari a manu stuproque esse dictum videtur, quasi, qui masturbetur, is manu
stuprum committat.

Pueri omnes, virorum plerique saepius masturbari solent manu vaginae ad exemplum
composita mentulaeque ingestata. Quae res trusationis etiam nomen accepit. Cf.
enim Cat.c.LVI.: O rem ridiculam, Cato, et iocosam, / dignamque auribus et tuo
cachinno! / ride quidquid amas, Cato, Catullum: / res est ridicula et nimis
iocosa. / deprendi modo pupulum puellae / trusantem; hunc ego, si placet Dionae,
/ protelo rigida mea cecidi.

Praecipue mulieribus masturbationis modus est manu labia genitalia maxime
clitoridemque fricare, quoque uno digito sive digitis suis sive rebus
artificialibus uti vaginae suae excitandae causa, hoc facto, quoque punctum G
(quod summum excitationis ita appellatur) inveni posse.

Data crebritatis masturbationis difficile adquisitum. Secundum periodicum
Canadense "Now", 94% virorum et 84% feminarum masturbantur, et 10% virorum 3%
feminarumque masturbantur plus quam triciens et semel per mensem. Crebritas
masturbationis decrescit in senectute.

Ea carente et propositium procreativum et propostium conciliativum praesens in
vero verbo coitu, visitur conspectu Ecclesiae Catholicae Romanae et ecclesiarum
ritualum occidentalum sui iuris eius inordinatam esse.

Aliqui putabant et putant masturbationem in Bibliis Sacris esse damnatam (Gen 38
8-10):

Multi studiosi Bibliae aestimant tamen in hoc episodio de damnatione coitus
interrupti et non masturbationis agitur. Minus coitum per se vitium fuit quam
quod Onan fratrem suum liberos habere noluit. Apud Iudaeos antiquos enim mos
erat, si quis liberos gignere non potuit, frater auxilio esse debebat, ut ita
dicam, et liberi ita geniti pro liberis eius, qui non potuit, habebantur.

Adhuc hodie Cathechismus Ecclesiae Catholicae (2352) putat mastubationem "actum
intrinsece graviterque inordinatum", quia:

Religio Islamica deterret Musulmanos ne masturbentur, sed masturbationem
acceptam habet si adulterium impedit.



https://la.wikipedia.org/wiki/Lingua_Lusitana

Lingua Lusitana seu Lusitanica sive Portugallica est lingua Indoeuropaea
familiae Romanicae subiuncta. "Extremus flos Latii, incultus pulcherque": ita
appellatur ab Olavo Bilac (1865–1918), poeta Brasiliensi Parnassisticae scholae,
in poemate quod Lingua Lusitana inscribitur.

Homines lingua Lusitana non modo Lusitanorum loquuntur, sed hic sermo adhibetur
etiam in America Australi (Brasilia) atque in quibusdam Africa Austrina partibus
(sicut in Angolia, Mozambico, Guinea Bissaviensi) et Asiae (Goa) nec non in
Timoria Orientali atque in multis insulis et partibus orbis terrarum.

Lingua Lusitana, quamquam inter linguas Romanicas numeratur, etiam linguis
Gothica et Arabica adfecta est, nam primo Celtae in Lusitaniam invaserunt,
postea Romani, denique Visigothi et Arabes.

Salve, aurora! eia, refulge! Eia, anima valles, montes! Hymnos canta, o
Philomela, Hymnos jocundos, insontes! Quam pura, quam pudibunda Es tu, aurora
formosa! Diffunde odores suaves, Divina, purpurea rosa! Eia, surge, vivifica
Pendentes ramos, aurora! Aureos fulgores emitte, Pallidas messes colora!
Matutina aura, mitiga Solares nimios ardores; Inspira gratos Favonios, Euros,
Zephyros profectores. Eoa, Tithonia Diva, Fecundos campos decora, Canoras aves
excita O serena, bella aurora! Protege placidos somnos, Inquietas mentes
tempera, Duras procellas dissipa, Terras, flores refrigera! Extingue umbrosa
vapores, O sol, o divina flamma! Lucidas portas expande, Tristes animos
inflamma! Salve, aurora! eia, refulge! Eia, anima valles, montes! Hymnos canta,
o Philomela, Hymnos jocundos, insontes!

Hi versus, qui legendi Lusitane et Latine erant et scripti sunt ab Antonio de
Castro Lopes, magno Latinista et glottologo Brasiliensi (Urbe Fluminensi,
1827-1901), ostendunt consanguinitatem linguarum Lusitanae et Latinae. Castro
Lopes verba nova varia Lusitane pariebat pervulgata in Brasilia, e.g. convescote
(Anglice 'picnic', convivium subdiale) et cardápio (Francice 'menu', index
escarum). Lingua Lusitana autem Emendatione Orthographica anni 1941 mutata
expeditaque est.



https://la.wikipedia.org/wiki/Lingua_Italiana

Lingua Italiana, hodie rarius Italica (Italice italiano et lingua italiana), est
lingua Romanica familiae Indoeuropaeae, qua utuntur in Europa multi homines
(praecipue in Italia, Helvetia, Sancto Marino, Civitate Vaticana), nonnulli
quoque in Malta, Monaco, Croatia, Slovenia, Francia, Libya, Erythraea, Somalia,
atque communitates advenarum in America et Australia. Multi loquentes sunt
bilingues qui Italiana normativa et aliis linguis regionalibus pro patrio
sermone utuntur.

Lingua Italiana est publica et primaria in Italia, Vaticano Agro, et Republica
Sancti Marini, et publica etiam in Confoederatione Helvetica, Slovenia, Croatia
(accuratius in regione Histria).

Variis linguis dialectisque "Dachsprache" (lingua tectoria) est. Septentrionales
sunt dialecti Galloitalicae et Veneticae, etiam Histricae; exstant et Tuscae
dialecti necnon mediae Italiae dialecti, etiam Corsae. Sermones vero Italiae
meridionalis et Sardiniae Siciliaeque insularum a plurimis non in numero
dialectorum habentur, sed linguarum discretarum, ut linguae (Neapolitana, Sarda,
Sicula) vocentur.

Grammatica linguae Italianae Latinam originem monstrat magna similitudine.
Nonnullis partibus tamen grammatica Italiana a grammatica Latina differtur.

Lingua Italiana casus non habet. Complementa indirecta ex usu praepositionum
nascuntur. In lingua Italiana, aliter quam Latina, sunt articuli qui partim
statum nominis substantivi signant. Ergo sunt articulorum duo: articulus
definitus et articulus indefinitus. Etiam duae species sunt divisae in partes
complures, quae certae aestimantur: articuli generum masculini femininique (Quia
iam in sermone latino vulgari cottidiano tardo-antiquo substantiva casu
accusativo dici solebant, sc. in coniunctione cum verbis poscendi et praebendi,
emendi et vendendi ect., masculina (revera -us) a neutris (-um) magis magisque
non distinguebantur. Quo factum est, ut neque in lingua italiana neque in aliis
linguis e stirpe Romanica ortis genus neutrum permaneret.) Genus igitur nominis
substantivi ex articulis finibusque suis decerni potest.

Lingua latina non utitur non solum definitis, sed indefinitis articulis, nisi
numeralibus nominibus. Apud Italianam linguam similiter ac Theodiscam
generaliter duo nomina in forma non divertunt. In hoc casu apud exempla non
scribuntur articuli indefiniti, sed non significat linguam latinam non uti verbo
quae Italiane respondet ad uno, un, un'.

Genus nominis potest diligenter dicere quale genus nomen Italianum habeat.
Nomina plurima quae o (in lingua Latina: II et IV declinationes) finiuntur, sunt
masculini, exceptis e.g. la mano (manus, -us, f.). Nomina plurima quae a (in
lingua latina: prima declinatio) finiuntur, sunt feminini, exceptis vocibus
Graecis (il programma, il problema). Nomina quae e (in lingua latina: tertia et
quinta declinationes) finiuntur, possunt esse et masculina et feminina.

Numerorum singularium nomina finiuntur 'o', 'a', vel 'e'. Nomina quae o vel e
finiuntur, habet numerum pluralem i (in lingua Latina: secundae declinationis
vocum nominativa forma est i finitimae, quartae verum est -us; in tertia
declinatione est -es vel -(i)a; in quinta declinatione -es). Nomina quae a
finiuntur, in numero plurali finitur e. (in declinatione prima -ae).
Animadvertendum est in Latino sermone verba quoque esse, quae masculino genere
sunt, at pars est I. declinatio, quia finitur a. In lingua latina tantum in
adiectiva declinatione videntur hae voces divertere a generalibus nominibus I.
declinationis, sed in sermone vulgari etiam finis mutatur: eg. poeta > poeti
(latine: poeta > poetae), idiota > idioti (idiota > idiotae).

Verba Italiana habent coniugationes octo pro tempora decem et modos decem.
Pronomina personalia saepe non exprimuntur, quia coniugatio verbi quam personam
agitur monstrat. Pronomina personalia modo utuntur acuere.

La Toscana è una regione situata nel centro d'Italia. Questa regione, e
specialmente la città di Firenze, ha una posizione centrale geograficamente e
culturalmente.

Molti grandi personaggi della cultura italiana sono toscani: Dante Alighieri,
Leonardo da Vinci, Michelangelo e Galileo Galilei, vissuti nel 1200 - 1500. Fra
i toscani celebri nel 2000 ci sono: Andrea Bocelli, cantante, e Roberto Benigni,
premio Oscar per il film "La vita è bella".

Italiana ex sermone vulgari latino venit, quo Italiani tempore Romanorum usi
sunt. Per saecula sequentia lingua latina in linguam italianam mutata est.

Sermo cotidianus vel vulgaris hodie cognoscitus est inscriptionibus (praecipue
privatis) et libris qui vulgarem sermonem imitant, ut comediae. Sermo romanicus
autem non habemus ante aetatem medievalem.



https://la.wikipedia.org/wiki/Lingua

Lingua est humana multiplicum communicationis systematum discendorum et
adhibendorum facultas, qua sententiae inter homines mittantur et intelligantur.
Scientia linguae linguistica vel glottologia vocatur.

Complures bestiae complexis communicationis systematis uti possunt, sed multi
rerum naturarum investigatores putant haec systemata linguas non proprie
appellari.

Symbola lingua adiuncta per se sunt arbitraria; quamobrem hodie in orbe terrarum
sunt multae linguae distinctae.

Pactio de iuribus hominum invalidorum linguas etiam scripturam Braille et
linguas gesticulatorias includere definit.

Quaestiones de philosophia linguae (an verba peritias adsimulare possint,
exempli gratia) a talibus philosophis sicut Gorgia et Platoni in Graecia Antiqua
disputatae sunt. Disputatores quidam, sicut Russavius, animi ex motibus, atque
alii, sicut Kantius, solum ex cogitatione rationali linguam exortam esse
argumentati sunt. Philosophi vicensimi saeculi, ut Wittgenstein, postulaverunt
ipsam philosophiam vero linguae studium esse. Inter claros huius scientiae sunt
Ferdinandus de Saussure et Noam Chomsky. 

Aestimationes numeri linguarum in mundo inter 5 000 et 7 000 variantur.
Quaelibet aestimatio certa tamen, ex distinctione inter linguas dialectosque
aliquantulum arbitrario pendet. Linguae naturales sunt, quas aut loqui aut
designare homines possint; quaelibet attamen lingua potest in secundaria media
inscribi stimulis auditoriis, visualibus aut tactilibus utendo - exempli gratia
in scripturis graphica et braille aut in sibillatione. Hoc datur, quia lingua
humana ex modalitate non pendet. Secundum quas perspectivas philosophicas de
linguae definitione significationeque utaris, “lingua”, ut conceptus generalis,
aut ad habilitatem cognitivam communicationis systemata multiplicia discendi
atque utendi, aut ad descriptionem ordinum et regularum haec systemata
conficientium aut ad descriptionem enuntiationum secundum has regulas eductarum
referri potest. Linguae omnes ex processu semioseos ad signa significationibus
unicis convertenda pendent. Linguae oris et signorum continent et systema
phonologicum, quod gubernet, quemadmodum symbola formarent sequelas - sive verba
sive morphemata -, et systema syntacticum, quod gubernet quemadmodum verba atque
morphemata combinarentur ad sententias enuntiationesque formandas.



https://la.wikipedia.org/wiki/Iuno

Iuno (-onis, f.) fuit maxima dea Romana quae multis muneribus fungebatur : nam
erat dea matrimonii, partus atque omnino feminarum quae, ut viri per Genium
suum, sic per Iunonem suam iurabant. Non solum in vita privata pollebat, rebus
publicis quoque operam dabat : nam regno et imperio praeerat (Iuno Regina). Ne a
bello quidem abhorrebat ut quae multis investigatoribus modernis patrona
bellicae iuventutis visa est.

Deae Graecae Herae (Ἥρη aut Ἥρα) adsimulata est. Aliae deae externae, Etrusca
Uni et Carthaginiensis Tanit/Caelestis in eandem deam atque Iuno coaluerunt.

Animalia ei cara erant pavo, qui pro superbia et muliebri cupidine formositatis
stabat, capra, anser et aliquatenus (saltem Iunoni Sospitae dictae) serpens.
Mensem Iunium tamquam suum vindicabat nec, quamquam cum luna arte coniuncta
erat, tamen diem septimanae sibi dicatum accepit quia nulli planetae nomen suum
indiderat.

Postquam Herae adsimulata est, omnes fabulas Homericas vel Hesiodicas vel ab
aliis poetis de dea Graeca traditas ad Iunonem suam transtulere Romani, in
primis genealogiam divinam. Ut Hera filia Croni Rheaeque dicebatur, sic Iuno
fuit filia Saturni et Opis (unde Saturnia a poetis Latinis saepe appellatur),
soror eademque uxor Iovis, mater Vulcani Martis Hebae, soror Neptuni Plutonis
Cereris Vestae. Dum origines Romanas cum bello Troiano conectere cupiunt poetae
Latini novas fabulas mythologiae Iunonis addidere quorum plerasque in Aeneide
Vergiliana legere libet.

Vergilius mores deae Graecae retinuit, maiestatem, superbiam, iracundiam,
zelotypiam, in primis Troianorum odium e iudicio Paridis et raptu Ganymedis
ortum. Itaque ineunte Aeneide classis herois Aeneae saevae memorem Iunonis ob
iram iamdiu per maria errat atque multos labores perpessi sunt comites eius. Tum
Iuno Aeolo persuadet ut immissis ventis quorum custodiae praepositus erat
tempestatem magnam excitet, quae naves mergeret. At Neptunus postquam regnum
suum iniussu suo turbari sensit, e gurgite emersit et fluctus pacavit.
Conflictatae naves Aeneae in Africam adpulere prope Carthaginem , in qua urbe
Iuno lautissimo cultu fruebatur : unde dubitare non licet quin Iuno deae Poenae
Tanit adsimuletur, quae post Carthaginem deletam sub nomine Iunonis Caelestis
Romae et in Imperio Romano adorabatur. Libro quarto astutiis Aeneae matris,
Veneris, decepta Iuno amori Didonis et Aeneae favet dum sperat heroem Dardanum
sic ab Italia arcere posse. Sciebat enim, si in Italiam ad sedes fatis sibi
destinatas pervenerit Aeneas, fore uti progenies eius Romana olim Karthaginem
suam deleret. At fata mutare ne diis quidem licet. Itaque postquam maritum Iovem
precibus et minis inritis frustra fatigaverat exclamat :

Nec mora : per ministerium Allectus, monstri inferni, cruentum bellum inter
Rutulos et Dardanos ciet. Atque Turnum, ducem Rutulorum, usque ad mortem
tuetur : sed tanta fata multo sanguine effuso morari quidem potuit, abolere non
potuit. Pertinaciam odii personae suae miratus ipse poeta dubitanter quaerit :
Tantaene animis caelestibus irae?.

Extrema Aeneide tantum, postquam Iuppiter magnos honores apud Latinas gentes ei
pollicitus est, deponit iram :

Aliud testimonium malevolentiae Iunonis erga Romanos tradidit Ovidius cum
cecinit bello inter Titum Tatium et Romulum Iunonem portam urbis Romuleae clam
aperuisse ipsam ut viam militibus Sabinis faceret. Una Venus sensit atque a
Naiadibus templi Iani auxilum petivit, quae ingenti copia ferventis aquae
immissa hostes iam introeuntes reppulerunt (in aliis narrationibus eiusdem rei
ipse Ianus hoc egisse dicitur).

Item sexto libro ineunte Fastorum dea ipsa poetae explicat causas cur tamdiu
Troianis et Romanis irata fuerit, dum magnos honores a Latinis exigit quibus
compensentur Graeci et Carthaginienses et Sabini Romanis subiecti, quamvis pie
reverenterque Iunonem semper coluerint.

Non tantum tamquam paredram Iovis in triade Capitolina Etrusca, ubi sub umbra
mariti latebat, Iunonem venerabantur Romani sed multa templa et luci ei sacra
erant tam in Urbe quam in cetero Latio. Quia variis muneribus fungebatur illa
dea variis quoque appellationibus vel potius cognominibus numen eius
distinguebatur, quorum praecipua sunt : Iuno Regina, Iuno Lucina, Iuno Pronuba,
Iuno Iuga, Iuno Cinxia, Iuno Moneta, Iuno Sospita, Iuno Curitis, Iuno Caprotina,
Iuno Sororia, Iuno Covella...

Ut in Aeneide, Iuno Regina primo dea hostium fuit : cum enim dictator Camillus
anno 396 a.C.n. iamdiu Veientium civitatem obsideret, victoriam sibi ut pararet
poliadem deam illorum (Etruscam Uni ?) evocationis ritibus ad Romanos pellicere
suscepit. Quapropter si victor fuisset deae aeternam sedem et lautissimum cultum
Romae pollicitus est. De quo mira fabula tradebatur : nam cum, urbe capta,
Camillus statuam Iunonis e templo suo eripi atque Romam transferri iussisset,
miles quidam qui iussa persequebatur deam percontatus esse dicitur an Romam
venire vellet (incertum per iocum an serio) et mirantibus cunctis statua clara
voce respondisse se velle. Non multo post ipse Camillus templum in Aventino
monte Iunoni Reginae dedicavit. Postea fuit altera aedes Iunonis Reginae a
consule Marco Aemilio anno 187 a.C.n. bello Ligustico vota et octo post annos ab
eodem censore facto (179 a.C.n.) ad Circum Flaminium dedicata. Maxima dea
Carthaginensium, Tanit/Caelestis, et ipsa Iunoni Reginae adsimulata est (non
tantum a poeta Aeneidos!). Et Iuno Capitolina Regina nonnumquam dicebatur : illa
Iuno enim cum imperio regio coniuncta erat.

In nummis imperatricum Romanarum, quibus libenter adsimulabatur, Iuno Regina
saepe expressa est tamquam figura muliebris stans, pateram et sceptrum tenens.
Nonnumquam pavo ad pedes addebatur. Item in Faustinae minoris consecrationis
sestertio imperatrix tergo pavonis sedens et sceptrum tenens ad caelum effertur.

Iuno Sospita vel fortasse potius Sispes dea bellatrix erat quae Lanuvii, in
antiqua civitate priscorum Latinorum, colebatur : iam a tempore dissolutionis
Confoederationis Latinae (338 a.C.n.) cultus Sospitae Iunonis Romanis cum
Lanuvinis, qui tum civitate Romana donati sunt, communis factus est. In magno
honore enim illum cultum Romani habebant, ut apparet ex accurata descriptione a
Cicerone nobis relicta et multis nummis figuram eius exhibentibus. Nam tempore
Reipublicae liberae effigies Sospitae frequentior in denariis invenitur quam
universarum aliarum Iunonum : expressa est a monetariis gentium Mettiae, Papiae,
Prociliae, Rosciae, Thoriae. Aspectus insolitus erat : pelle caprina cornibus
praedita caput tergumque adoperta et soccis recurvis calceata hastam altera manu
vibrabat, altera scutum tenebat. Draco cristatus eam anteibat de quo ritus
dignus relatu memoriae mandatus est : nam virginitatem puellarum probaturi
Lanuvini eas, oculis prius fascia velatis, in speluncam obscuram templo vicinam
immittebant, serpentis ibi habitantis manu nutriendi causa ; si draco cibum
libenter acceperat, in complexum parentium sospites redibant : annus fertilis
futurus erat nec de virginitate earum dubitare licebat. Quae fabula in denario
gentis Rosciae conspicua est.

Templum Lanuvinum Iunoni Sospitae Matri Reginae (I.S.M.R. in denario gentis
Thoriae legitur : qui titulus ostendit deam et imperii et belli et fertilitatis
simul fuisse) dedicatum exeunte Bello Sociali a senatu Romano restitutum est.
Consules Romani ad sacra Iunonis Sospitae facienda Kalendis Februariis Lanuvium
pergere solebant. Nam illud templum ob antiquitatem multo venerabilius erat quam
templum Romanum a C. Cornelio Cethego anno 197 a.C.n. bello contra Insubres
Iunoni Sospitae votum et quarto dehinc anno ab eodem censore facto in Foro
Holitorio dedicatum. Etenim archaeologi fundamenta cuiusdam templi saxis
quadratis e topho "peperino" secundum ordinem Tuscanum aedificati ibi reperta ad
ultimam partem sexti saeculi a.C.n. referunt. Et aedificia anteriora cultui
destinata fortasse iam octavo saeculo a.C.n. subter fuisse suspicantur

Iuno Curitis vel Curritis vel Quiritis dea bellatrix erat, hasta clipeoque
praedita et in curru stans quae maxime apud Faliscos iunonicolas per pontificem
sacrarium colebatur, unde cultus eius fortasse Romam evocatus est : certe
templum ei dedicatum in Campo Martio stabat, cuius dies natalis VI octobris
erat. Tiburte quoque cultus eius nobis per Servium et inscriptiones notus est.

Scriptoribus antiquis hoc cognomen a vocabulo Sabino, "curis", hastam
significante ductum visum est. Ita cum urbe Sabina Curibus et curiis (quas
moderni philologi potius a *co-viria ducunt), antiquis divisionibus populi
Romani in quibus dilectus militum fiebant, hanc appellationem cognatam esse
voluerunt. Preces Tiburtinae a Servio traditae Iunonem patronam curiarum
iuventutisque bellicae esse confirmant : Iuno Curitis tuo curru clipeoque tuere
meos curiae vernulas. Praeterea in omni curia Romana tabula Iunoni Quiriti
sacrata erat. Ita in traditione historica Romana Iuno Curitis est 'Iuno Hastata'
e Curibus a rege Tito Tatio Romam invecta ut patrona curiarum fieret. An revera
Iuno Curitis Iuno Sabina fuerit dubitare tamen licet : nec Falerii nec Tibur,
nedum Lanuvium in agro Sabino sunt. Postquam nomen civium, Quirites, e Curibus
etymologia populari duxerunt atque ad fabulam regis Titi Tatii rettulerunt,
philologi antiqui alias fabulas 'Sabinas' addere potuerunt ludi etymologici
continuandi causa. Sic saltem existimat Iacobus Poucet.

Nonnullos ritus feriarum Faleriis in Iunonis honorem celebratarum per quandam
elegiam Ovidii novimus : ad aram antiquam in luco sacro positam suovetaurilia
fiebant, cum pueri iaculis (curi ?) capram certatim venarentur ( praemium enim
ipsa erat illius qui vulneraverat). Qua statua deae curru vehebatur viae veste
sternebantur. Qui cultus tam Faliscus quam Tiburtinus Argo e Graecia in Latium
advectus a profugo comite Agamemnonis dicebatur et in inscriptionibus Iuno illa,
ut Hera, Argolis vel Argeia cognominatur. Multas similitudines Iuno Curitis cum
Iunone Sospita praebet.

Iuno Lucina, ut quae infantes in lucem edat, est patrona partus et mulierum
paturientium. Diebus festis matronae eam talibus laudibus canebant :

Templum ei Kalendis Martiis anni 375 a.C.n. in monte Esquilino a matronis
dedicatum est (Kalendae universorum mensium Iunoni sacrae erant). Die natali
huius templi Matronalia quotannis celebrabantur : matronae florum coronas deae
adferebant atque ture odorifero fumigabant. Annalium scriptor Lucius Piso et
poeta Ovidius auctores sunt ante templum aedificatum ibidem Romanos Iunonem in
luco sacro veneratos esse, iam tempore regum Romuli et Servii Tullii. Ubi
docuisse ritum Lupercalium sterilitatis amovendae causa narrabatur (Ovidius) et
Romani si qui liberi eis nati essent nummum deae consecrabant (Lucius Piso). Hoc
modo Romani noviter natos homines numerabant et censebant (similiter mortuos ad
templum Libitinae). Domi quoque circa partus tempus mulieres et earum propinqui
Iunonem Lucinam venerabantur, dum tabulas et aram ad dona accipienda adponunt.
Tum nisi solutis prius omnibus nodis tam in vestitu quam in capillis ad sacra
adire nefas erat (quia nodi per sympahiam partum impedire credebantur).

In quo munere dolorum partus levandorum certamen erat inter Dianam et Iunonem
adeo ut Catullus non dubitarit canere Iunonem Lucinam nomen Dianae esse cum
parturientibus adest :

Etenim Lucina dea sui iuris primo fuit ; postea sive Dianae sive Iunoni
adsimulata est.

In nummis imperatricum Iuno Lucina infantem tenet vel etiam inter plures
infantes stat. In sestertio quodam Lucillae (Lucii Veris uxoris et filiae Marci
Aurelii) sedens expressa est altera manu florem prae se porrigens, altera
infantem linteis involutum tenens.

Iuno caerimoniis nuptiarum praesidebat atque paene omnes ritus matrimoniales
suam Iunonem habebant. Iuno Pronuba nuptias inibat, Iuno Domiduca puellam ad
domum mariti ducebat, Iuno Iuga vel Iugalis coniuges sub iugum matrimonii
coniungebat, Iuno Cinxia vel Cinctia cingulum nuptae prima nocte solvebat...

Iunoni Caprotinae mulieres et ancillae Nonis Iuliis (7 Iulii), quae ideo Nonae
Caprotinae dicebantur, ramo et lacte caprifici, quae arbor est ficus sine cultu
humano crescens, sacra faciebant. Causa harum caerimoniarum ad hanc fabulam
referebatur : urbe Roma a Gallis circa 390 a.C.n. capta et incensa, finitimi
populi, postquam Galli abierunt, infirmis adhuc rebus Romanis, excidium Urbi
minabantur nisi uxores et filias sibi dedissent. Senatoribus in maximis
angustiis de ea re consulentibus, ancilla seu Tutela seu Philotis nomine hoc
strategema excogitavit : ancillae vestitum et ornatum dominarum indutae in earum
vice traditae sunt. Tunc viros in castris hostium specie festivitatis ad
ebrietatem provocavere. Cum temulenti fuere mulieres in ramos cuiusdam caprifici
ascenderunt atque inde signum Romanis dederunt, qui properanter advenientes
facilem victoriam adepti sunt. E qua victoria magni honores, in primis libertas
et vestitus quem semel induerant, illis ancillis a senatu decreti sunt. Nonae
Caprotinae memoriam huius facti celebrare dicebantur. Eruditi moderni nonnulli
illas ferias velut Saturnalia muliebria fuisse suspicantur, quo die ancillae et
servae magna licentia fruebantur. Nomen earum capram quoque, animal cum Iunone
coniunctum, in mentem inducit. Certe lac caprifici insigne ubertatis fuit et
Iuno Caprotina dea fertilitatis erat.

Alii auctores antiqui, quorum opinionem Plutarchus nobis tradidit, et Poplifugia
quae die 5 Iulii celebrabantur et Nonas Caprotinas ad Romuli mortem referebant,
qui ad paludem 'Caprae' dictam tempestate horrenda et tenebris deficiente sole
repente subortis ab oculis populi sublatus erat. Etenim Poplifugia et Nonae
Caprotinae arte coniuncta fuisse credebantur.

Nonnulli numismatistae Iunonem Caprotinam in denario gentis Reniae circa 138
a.C.n. percusso agnovisse voluerunt, in quo denario dea quaedam bigis caprarum
(vel hircorum) vehitur.

Aedes Iunonis Monetae Kalendis Iuniis anni 344 a.C.n. in Arce dedicata est,
postquam dictator Lucius Furius Camillus (filius magni Camilli) bello cum
Auruncis anno priore eam voverat. Secundum traditionem historicam Romanam eo
ipso loco aedificata est ubi domus Marci Manlii Capitolini anno 384 a.C.n. solo
adaequata erat postquam regni adfectationis convictum eum e saxo Tarpeio
praecipitavere. Eodem loco et regia Sabina Titi Tatii fuerat.

Duae dies quotannis Iunoni consacratae erant : Kalendae Iuniae, dies natalis
templi in Arce, qui dies dupliciter Iunonius dici potest quoniam Kalendae
universae a Martio ad Decembrem huic deae sacrae sunt et Iunius mensis a nomine
eius dictus vulgo habebatur, et dies 10a Octobris = a.d.VI Idus Oct., nescimus
qua de ratione.

Aliquanto postea anno 269 a.C.n. postquam thesauris argenteis Tarentinorum
potiti sunt, Romani primam officinam monetariam in Urbe instituerunt, quae in
Arce prope templum Iunonis collocata a cognomine deae nomen suum duxit. Ita mox
Iuno dea nummorum signatorum, quam hodieque monetam appellamus, facta est sive
casu ob fortuitam vicinitatem, sive quia iam antea illa dea auro et metallis
pretiosis prae-monetariis -id est metallis quibus ad res emendas vel summas
debitas solvendas ante monetam creatam pondo homines utebantur- praesidebat. Nam
explicatio cognominis Monetae difficilis est. Tres praecipuas coniecturas
etymologicas referre libet :

Anno 168 a.C.n. alterum templum Iunoni Monetae in Monte Albano a Gaio Cicereio
dedicatum est, quinquennio postquam ab eodem praetore bello adversus Corsos
votum erat. Initio Iuno Moneta non multum a Iunone Regina differre videtur :
ambo cognomina in quadam inscriptione apposita inveniuntur, quae fortasse origo
erroris Valerii Maximi fuit. Tempore vero imperatorum Romanorum, secundo et
tertio saeculo, Moneta in nummis saepe expressa est tamquam figura muliebris
bilancem et cornucopiam tenens. Tunc vinculo cum Iunone abrupto, allegoria
divina sui iuris fuisse videtur, ut multae aliae. Nam in illis nummis, ut aequum
est, Moneta cum effigie imperatorum coniuncta est, non cum efigie imperatricum,
ut Iuno Regina.

Iuno Sororia dicta et Ianus Curiatius in ritibus Kalendis Octobribus quotannis
apud Tigillum sororium celebratis consociati erant, quarum caerimoniarum origo
ad piaculum illius Horatii referebatur qui, postquam victis tribus Curiatiis
Latinorum imperium patriae suae dederat, sororem ira commotus occidit. Quia
tigillum illud duabus aris impositum speciem alicuius iugi praebebat, potuit
fieri ut antiquitus adulescentes e prima expeditione militari redeuntes sub
illud iugum incedere oportuerit ut caedem expiarent atque ita ad vitam civilem
redirent. Nonnulli eruditi obviam significationem cognominis secuti
existimavere, ut Ianum adulescentibus masculi sexus, sic Iunonem Sororiam
puellarum initiis praesedisse, transitum in vitam adultam indicantibus. Alii,
etymologiam sororiam a sorore tamquam popularem recusantes, putant hic Iunonem
patronam bellatorum iuniorum esse. Non liquet.

Iuno Covella erat dea lunae nascentis et crescentis. Ex illo antiquo tempore quo
Kalendarium Romanum ad vicissitudines lunae dirigebatur Kalendarum die
universorum mensium, simul atque nova luna conspicua esse renuntiabatur, rex
sacrorum et pontifex minor sacra faciebant. Quibus effectis et Curia calabra in
Capitolium convocata, sive quinquies si nonae quintus dies mensis erant sive
septies si septimus, clamabat pontifex 'calo Iuno Covella'. Eodem die regina
sacrorum in Regia Iunoni porcam vel agnam immolabat. Moderni saepe hoc verbum
cum 'cavo' vel 'coho' coniunxerunt, existimantes primis diebus lunaris mensis
lunam 'cavam' esse. Res obscura est sed simili modo Laurentes Iunonem Kalendarem
colebant.

Nomen Iunonis cum Iove cognatum esse negant hodie plerique philologi quia prima
littera d nusquam apparet (contra Iupiter est Diespiter et Dius Fidius) et u
longa non e monophthongizatione diphthongi ou vel eu nata esse videtur, cum ne
in inscriptionibus quidem archaevam orthographiam praebentibus diphthongus ullus
legatur. Si uxorem etymologicam Iovi quaeres, Dianam inveneris.

Hodie plerumque placet Iunonem e radice quam invenimus in iuvenis/iuventus
ducere, media syllaba compressa ut in comparativa forma iunior. Ita Iuno dea
virium iuvenilium esset. Contra etymologiam a iuvando a nonnullis auctoribus
antiquis propositam omnes aspernantur.

Omissa Triade Capitolina, in cultu quoque raro cum Iove coniuncta est, saepius
cum Iano tam in Kalendarum ritibus (Iuno Covella), quam in caerimoniis ad
Tigillum sororium celebratis (Iuno Sororia). Et cognomina amborum deorum
aliquatenus cognata inveniuntur : Ianus enim Iunonius vel Curiatius vel Quirinus
dicebatur, Iuno simili modo Curitis vel Quiritis.

Multas similitudines inter Dianam et Iunonem enumerare possis : utraque dea cum
luna coniuncta est, utraque partui et vitae feminarum praesidet, utraque
imperium regium tribuit (sacerdos Dianae Nemorensis titulum regis praeferebat et
ipsa patrona Confoederationis Latinae erat), utraque armis et nece delectatur
etiamsi Diana potius venatrix, Iuno autem bellatrix est. Parva discrimina post
confoederationem Latinam a Romanis victoribus dissolutam suadente mythologia
Graeca paulatim aucta sunt : tum luna Dianae potius obvenit, imperium regium
Iunoni, partus et feminae in medio positae remanserunt. Nisi quod Iuno patrona
matronarum in primis facta est, Diana, dea magis plebeia, quippe quae in
Aventino monte sedem suam habebat, etiam ancillis et servis praeest. Omnino
Diana rusticior est, ut quae silvis et locis incultis gaudet, Iuno urbanior et
ad iura societatis humanae pronior. Nihilominus difficile est credere deas tam
similes apud eundem populum natas esse : nonne multo verisimilius est Latinos
deam Uni iam cum Hera partim adsimulatam ab Etruscis mutuatos esse, ita ut par
deorum Etruscorum Ianus et Iuno (Ani et Uni) cum pare deorum Latinorum, Iove et
Diana, noviter commixtum sit, fabulis mythologiae Graecae melius ut aptarentur ?



https://la.wikipedia.org/wiki/Artes_liberales

Artes liberales sunt artes quae dignae idoneaeque putantur, ut homines liberi
beata mentis vita versentur, adversus eas inliberales artes, quae sunt ad fines
serviles, occupationales,? aut oeconomicas.

Cicero eruditionem perfecti oratoris disscribens artes liberales docuit
geometriam, musicam, studium litterarum poëtarumque complecti, cum scientiis
naturalibus, ethica, et civilitate.

Apud Romanos encyclion - ut ita dicam - septem artium disciplinam primus Marcus
Terentius Varro polyhistor protulit. Quae divisae in trivium et quadrivium
libris Martiani Capellae, Flavii Aurelii Cassiodori, Isidori de Sevilla Medio
Aevo traditae sunt.

Ita ab antiquitate usque ad aetatem mediaevalem tandem, artes liberales dicuntur
septem quae et eruditionem in monasteriorum scholis et curricula universitaria
constituebant. Hae artes in partes duas divisae sunt, trivium et quadrivium
appellatas:

Quadrivii disciplinae appellatae sunt post disciplinas in quas olim Pythagoriani
fautores omnem mathematicam diviserunt:



https://la.wikipedia.org/wiki/Argentina

Argentina (-ae, f.) (Hispanice: Argentina, ex verbo Latino argentum + -ina) est
civitas sui iuris in America Australi sita, cuius caput est Bonaëropolis.

Argentina fines cum Bolivia Paraquariaque septentrione, oriente cum Brasilia,
Uruquaria et Oceano Atlantico, australi cum Freto Drakeano et austroccidente cum
Chilia habet, et a tricies nongenties centena milibus hominum inhabitatur. Forma
gubernationis fuit res publica foederalis.praesidentialistica. Civitas Americae
Latinae cui est maxima productus domesticus grossus per capita (secundum
paritatis potestatis emptoriae normam) et maximus index incrementi humani) est.
Gubernatio rite Nación Argentina ('Civitas Argentina') Hispanice in multis
propositis legitimis nominatur.

Si spatium consideratur, Argentina Americae Australis secunda maxima civitas
post Brasiliam et orbis terrarum octava est. Continentalis superficiei area
2 766 889 chiliometrorum quadratorum est (1 078 000 km²) inter montes continuos
Andes occidente et australi, Oceanum Atlanticum oriente. Civitas Britannica
territoria gubernata Falklandiae (Malvinae) et insularum Georgiae Australis et
Sandvicensium Australium vindicat. Cum Antarcticae Argentinae nomine, 96 464
chiliometrorum quadratorum Antarcticae, alias vindicationes Tsilia et
Britanniarum Regno factas amplexa, vindicat.

Historia Argentinae cum primorum hominum adventu in regionem initium habet,
abhinc annorum 13 000 aestimato. Boreoccidentalis regio hodierni territorii
Incaici Imperii pars erat, et Pampae ab indigenis Americanis nomadibus dominatae
sunt. Mense Februario anni 1516, Ioannes Diaz de Solis, nauta Hispanus, navem in
aestuarium Fluminis Argentei gubernavit, et regionem nomine Hispaniae
postulavit. Hispanica colonizatio per saecula sextum decimum et septimum decimum
transcurrit. Argentinae nomen ex argento deducitur, magnae metalli summae in
manibus indigenarum inventae causa.

Ab Hispania libertas anno 1816 facta est, et innumerabiles rixas intestinas
effecit. Primae constitutionis proclamatio anno 1853 facta est; hodie adhuc
vigentis, mutationibus anno 1994 perfectis. Medio saeculo undevicensimo et usque
ad 1955 fere, civitatis historia intestinis certaminibus inter conservativos
militares et cives liberales notata est, inter quos Peronistici motus principium
eminet, Bello Orbis Terrarum II conficiente. Inter annos 1955 et 1983, permulti
civiles militaresque praesides in gubernatione se alternaverunt, cum crebris
seditionibus et violentarum dictaturarum implantatione. De illo tempore,
Argentina democratia secum magnam oeconomicam perturbationem habet, quae suum
extremum attigit, praesidente Ferdinando de la Rúa cum recessione sine
praecedentibus in civitate.

Post emendationem anni 1994, Argentinae constitutio potestatum exsecutivae,
legisferae et iudicialis separationem instituit, seu civitatis, seu provinciarum
planarum. Praeses et praeses vicarius suffragio universale per quadriennium
mandatum eliguntur, cum solum una reelectione? consecutiva permissa. Praeses
(Hispanice Presidente de la Nación Argentina) simul caput civitatis et
gubernationis est. Hic libere administros nominat et instantis periculi causa
aut necessitatis causa leges ferre per decretum potest.

Argentinum parlamentum (Hispanice Congreso Nacional) duas cameras habet: Senatum
(Hispanice Senado) cum septuaginta duo scamnis et Cameram Legatorum (Cámara de
Diputados) cum 257 sodalibus. De anno 2001, senatores suffragio universale in
provinciis et in Capite Foederale eliguntur, unaquaeque cum trium senatorum
sexennio mandatum fungentium iure. Tertia Senatus scamnorum pars quoque biennio
eliguntur. Camerae Legatorum sodales quadrienniis mandatis eliguntur.

Argentina in viginti tres provincias et una civitas autonoma divisa est. Hae et
sua capita sunt:

Provincia Boni Aëris et urbe autonoma? Bonaëropolitana exceptis, ceterae
provinciae interprovincialia integrationis foedera quattuor regiones ad diversa
proposita conformantes obsignaverunt:

Legitima tota superficies est 3 745 247 chiliometrorum quadratorum, quorum
2 780 400 Americano continenti et 964 847 Antarctica continenti respondent.
Publici quidem et privati Argentini fontes territoria Insulae Malvinae et
adiacentes insulas adhuc considerant, totam superficiem ad 3 761 274
chiliometrorum quadratorum augentes.

Per numerum civium, Argentina est octava orbis terrarum civitas et quarta
Americae, post Canadam, Civitates Foederatas, et Brasiliam.

Argentina in partes tres schematice dividi potest: fertiles Pamparum planities
media in civitate, quae Argentinarum agriculturalium opum medium sunt,
Patagoniae aequum media Meridie usque ad Terrae Ignium, aliquando planum,
aliquando undulatum, et montes continuos Antisenses per cum Chilia limitem,
cuius maximum culmen mons Aconcagua, 6960 metra altus, est.

Principalia flumina Paraquarium (Hispanice Paraguay), Vermiculum (Hispanice
Bermejo), Coloratum (Hispanice Colorado), Uraquarium (Hispanice Uruguay), et
maximum omnium, Parăna (Hispanice Paraná) sunt. Duo ultima ante ostium Oceani
Atlantici coniunguntur aestuarium Flumen Argenteum conformantia. Argentinum
clima plerumque temperatum cum extremis de subtropica septentrione ad aridum vel
subantarcticum Australi extremo.

Tota finium area 9376 km quinque civitates vicinas tangentium: Tsiliam,
Boliviam, Paraquariam, Brasiliam, Uraquariam. Latissimus finis cum Tsilia est
(5150 km), per totos montes continuos Andium.

Septentrione Boliviam civitatem Paraquariamque tangit, et septentrionale
extremum in fluminum Grandis (in provincia Sancto Ioanne et Moxineri (Hispanice
Mojinere) (in provincia Soteria) confluentia est.

Meridie Tsiliam et Oceanus Atlanticus tangit, cum Promunturium Sanctus Pius
meridionale extremum esset, in Insula Magna (in provincia Terra Ignium,
Antarctica et Insulis Atlantici Australis) situm.

Oriente Brasiliam, Uraquariam, et Oceanum Atlanticum tangit. Orientalis extremus
locus municipii Bernardi de Irigoyen (in provincia Missionibus Boreoriente est.

Occidente Chiliam tangit. Occidentalis extremus locus inter colles Agassem
(Hispanice Cerro Agassis) et Bolados (Hispanice Cerro Bolados) in Hortis
Nationalibus Molium Glaciatarum (in provincia Sancta Cruce) est.

Maxima reipublicae pars in australi zona temperata est. Etiam in aliquibus
regionibus tropicis et subtropicis, arida et frigida climata sunt, coniuncta cum
aliis propter magnas altitudinum variationes.

Argentina Americae Meridionalis secunda a maxima oeconomia est, et una cum
Brasilia, Paraquaria, Uraquaria, et Venetiola partem Mercatus Communis
Meridionalis format.

Argentinus productus domesticus grossus (PDG) anno 1998 contentionis principatum
expertus est, 299 billiones dollariorum pro pondere (Hispanice peso) adsecutus.
De hoc anno, continuos casus passus est, infimum limitem anno 2002 assecutus.
Anno 2013, PDG 610 billiones dollariorum assecutus est, Argentinam loco 21º
globalis classificationis et loco tertio in America Latina relinquens.

Quia Pampam possidet, quam fertilissimum soli genus orbis terrarum, in magna
frumentorum productione eminet, praesertim tritici, (15 miliones tonnorum),
maysis (19 miliones tonnorum), et soiae (18 miliones tonnorum). Post quae,
ilicis Paraguariensis, avenae et hordei, helianthi, solani, et xyli productiones
sunt.

Res pecuaria magni ponderis est Argentinae oeconomiae. Bovilla caro et lana
productae in civitate inter orbis terrarum optimas sunt, cum refrigerationis
artificia et carnorum et subproductorum tractatio mentionis digna essent. Annua
carnis productio circiter tres milliones tonnorum est. Argentinum armentum
circiter 49.5 millionibus bovum et 13 milionibus ovium componitur. Annua lanae
productio 62 milia tonnorum aestimatur.

Annua piscatoria Argentinae productio circiter 1.2 millionum tonnarum est, inter
quam merlucii et loligines eminent.

Circa 95 centesimae Argentinorum cutis candidae, Europaeorum, praesertim
Hispaniorum et Italorum, posteri sunt. Ingens hominum immigratio ex Italia et
Hispania venitorum inter exeuntem saeculum undevicensimum et ineuntem
vicensimum, qui olim maximam multitudinem indigenarum et mixticiorum denique
diluerunt. Quod evidens est geneticis investigationibus, 56 centesimae
Argentinorum aliquos maiores indigenas habere indicantibus. Nuper,
Paraquariensium et Bolivianorum immigrantium incrementum videtur.

Solemnis lingua Argentinae lingua Hispanica est, usitate Castellana (Hispanice
Castellano) ab Argentinis nominata. Phoneticum studium Laboratorio
Investigationum Sensoriorum CONICET et Universitate Torontina conductum
Bonaëropolitanorum (nominatorum Hispanice porteños) accentum simillimum Italicae
dialecti Neapolitanae, quam aliae in mundo fabulatae linguae esse monstravit.
Itala immigratio et aliae Europaeae immigrationes momentum habuerunt ad sermonem
gregarium Lunfardum (Hispanice Lunfardo), quo regio Flumen Argenteum loquuntur,
et qui vernaculare aliarum regionum vocabularium etiam permeat.

Argentini maximam Hispanophonam societatem universe eo quod voseo (pronominis
vos pro tú (tu) usus, alternativarum verbalium formarum usum etiam causans)
nominatur utentem formant. Praevalentissima dialectos Argyropotamica (Hispanice
rioplatense) est cuius locutores sinum Argyropotamicum praecipue colunt.

Theodisce inter 400 000 et 500 000 Argentinorum cum Germanis maioribus
loquuntur, quamquam ut circiter 1 800 000 essent affirmatum est. Lingua
Theodisca tertia aut quarta fabulatissima lingua est in Argentina.

Secundum schedam, circiter 1 500 000 Italiane locutorum (lingua Italica secunda
nationis fabulatissima) et 1 000 000 Orientaliter Arabice locuti sunt, sed hi
numeri probabiliter non diutius vigentes sunt, quia iuniores generationes
generatim pro Hispanica commutant et maiorum lingua domi non loquuntur. Idem
phaenomenon linguae Gallaicae qua multi Hispani immigrantes utebantur, linguae
Iiddicae et linguae Iaponicae applicatur. Quarum usus vergit, quia respectivae
immigrationis undae finiverunt primo seculi vicensimi medio.

Aliquae indigenae communitates autochtonas linguas servaverunt. Guaranice aliqui
Boreoriente loquuntur, praesertim in Fluentis ubi statu solemni fruitur et in
Missionibus. Quechice aliqui Boreoccidente loquuntur, et localis varians in
Sancto Iacobo ad Uligĭnes est. Aymare Bolivianae communitatis homines in
Argentinam e Bolivia migrantes loquuntur.

Recentiores immigrantes linguas Sinicam Coreanamque, praecipue in Bonaëropolin
portaverunt. Anglice, Lusitane Brasiliane et Francogallice parvi ambitus
loquuntur. Lingua Anglica usitatissima lingua in scholis docta est cum Lusitana
et Francogallica longe post se.

Argentini praecipue religiosi sunt. Circa 93 centesimae Romani Catholici se
declarant secundum schedas dissimiles, quamquam plerique non practicantes? sint;
ecclesia affiliationem? 70 centesimae aestimat. Secundum Constitutionem,
Catholicismus Romanus Argentinae gubernationi sustentandus est. Nihilominus, hoc
ut Catholica Reipublicae Argentinae religio solemnis sit et ut in gubernatione
laborantes hanc fidem habeant non implicat.

Evangelicae ecclesiae locum de decennio 199 consecuta sunt et sui assectatores
adhuc amplius 3.5 milionum summam conficiunt, circiter 10 centesimas omnium
incolarum. Protestantes generis posteris traditi communitates in plerisque locis
adsunt.

Mormones amplius 330 300 discipulorum sumam conficiunt, septima a maxima
conglobatione in mundo.

Civitas totius Americae Latinae maximam Iudaicam multitudinem etiam hospitio
accipit, circa 2 centesimas incolarum.

Religio Islamica in Argentina circiter 1.5 centesimas multitudinis, id est,
circiter 500 000 aut 600 000 aestimati (quorum 93% Sunnitae sunt) constituit.
Argentina maximarum meschitarum etiam domus in America Latina est, Argentinae
Musulmanae communitati servientium.

Circa 7 centesimae Argentinorum irreligiosi, saeculares, vel athei considerari
possunt.

Secundum mores posteris traditos, Argentina rerum publicarum Americae Latinae
una cum maximo vitae gradu indicatur. Nihilominus, ob prolatam oeconomicam,
politicam socialemque crisin? quae civitas nuper vastavit, res indicatoriae
sociales notabilem iniuriam passae sunt. Vetus media classis Argentina hodie
minuta incolarum fimbria est, propter novorum pauperum numerum.

Quamquam in rerum asperitate adhuc est, Argentina bonum systema educationis
(primaria educatio, verbi gratia, gratuita et obstringens pueris inter sex et
quattuordecim annos natis) et parvam analphabetismi taxationem inter alias res
indicatorias propitias etiamnunc ostendit.

Argentina Europaeum et autochthonum momentum in sua gastronomia habet, sed
propter pampam Uraquariae et Brasiliae finitimam cuius antiqua activitas?
oeconomica est res pecuaria, usitata varia fercula bovilla carne et lacteis
deductis fundantur. Bonaërensibus in popinis, carnes assae botuli (picanna
Brasiliensis), dorsum tenerum, intersecta caro et costa communia sunt. Praeter
caseos variatos et bellaria lactea, alfaxores, socolatae et tubera communes
sunt. Citri maximae sucus communissimus est et gasosi frigidi potus forma
inveniri potest. In panificio, crustulum (Hispanice media luna, Francogallicae
originis) bona petitio ut theam cum lacte in variis civitatis tabernis
caffaeariis et popinis sectetur est.

In cultura Argentinae, litterae universalis elocutionis nomina habent, inter
quae Georgius Ludovicus Borges, Iulius Cortázar, Dominicus Faustinus Sarmiento,
Adolfus Bioy Casares et Ernestus Sabato eminent.

Pediludium videtur praecipua Argentinae ars athletica, post quod tenniludium,
certamina autocinetica, et ludus follis ovati sequuntur. Praecipuus rivalis
selectionis Argentinae pediludicae (nominatae "Albicaelestis", Hispanice La
Albiceleste) Brasilia est. Populo gratissimae consociationes pediludicae in
Argentina Boca Juniors sive CABJ, River Plate sive CARP, Independiente sive CAI
et San Lorenzo de Almagro sive CASLA.

Praecipuum Argentini pediludii nomen Iacobus Hermannus Maradona, in Calice Orbis
Terrarum 1986 in Mexico Albicaelestis selectionis heros est, et in duplo
principatu mundano pediludico manus dux.

Praecipuum autocineticorum certaminum Argentinorum nomen Ioannes Manuel Fangio
est, gubernator qui quinquiens Formulae 1 victor mundanus fuit tempore quo
gubernatores habiliores et minus autocinetis pendentes erant.



https://la.wikipedia.org/wiki/Unionis_Europaeae

Unio Europaea est consociatio plurimarum Europae civitatum sui iuris quae in
rebus civilibus, oeconomicis, et iudicialibus cum respectu democratiae et iurum
humanorum ad bellum prohibendum collaborant, sed ex Consilio Europae distingui
debet, quamquam omnis Unionis Europaeae civitas socius Consilii Europae est.
Sedem Bruxellis, Argentorati, et Luxemburgi habet. Incolarum circiter 503
milliones sunt. Linguae publicae unionis viginti quattuor numerantur.

Europa post secundum bellum mundanum prostrata et diruta iacuit. Erant tamen,
qui reconciliationem inter nationes Europaeas instituere vellent, ut bella nova
prohiberentur. Inter quos Robertus Schuman, minister a rebus exteris Francicus,
administrationem communem carbonis et chalybis (opum nempe ad bellum gerendeum
necessariarum) proposuit.

Anno 1951, sex civitates—Belgica, Francia, Italia, Luxemburgum, Nederlandia et
Germania occidentalis—Lutetiae Communitatem Europaeam carbonis et chalybis
creaverunt.

Anno 1957, ab iisdem civitatibus Foedere Romano pangendo Communitas oeconomica
Europaea (CEE) et Communitas Europaea energiae atomicae (CEEA sive Euratom)
institutae sunt. Natus est "communis mercatus Europaeus", quo liber commeatus
bonorum, ministrationum, pecuniarum et hominum effici posset.

Anno 1960, Consociatio Europaea liberi commercii (EFTA) creata est, qua
civitates Europaeae, quae extra Communitatem oeconomicam erant, in rebus
oeconomicis aggregarentur.

Anno 1968, Unio telonaria instituta est: intram Communitatem oeconomicam
Europaeam omnia vectigalia sublatae sunt.

Anno 1979, primum Parlamentum Europaeum electum est. Praeterea Systema
monetarium Europaeum (SME) institutum est, quo commutatio monetarum sive pretium
nummorum in Europa stabile factum est.

Anno 1986, Foedus unicum Europaeum (EEA) ictum est. Quo progressus usque ad
mercatum unicum, qui die 1 Ianuarii anno 1993 efficertur, definiti sunt.

Cum anno 1989 "velum ferreum" cecidit, spes maioris Europae liberae crevit; die
3 Octobris anno 1990 duae Germaniae civitates iterum coniunctae sunt; dictatura
communistica superata nationes Europae mediae et orientalis democratiam
introduxerunt.

Anno 1992, Foedere Traiecti Mosae icto ex Communitate oeconomica Europaea Unio
Europaea (UE) facta est, cui non solum in rebus oeconomicis, sed etiam in multis
aliis rebus politicis auctoritas competit (inter graviora sunt Unio monetaria ac
oeconomica Europaea et moneta communis, cooperatio securitati fovendae, nova
consilia communia sicut rerum externarum et communis securitatis, civitas
Europaea).

Anno 1997, Foedere Amstelodami icto instituta Unionis Europaeae novis
necessitatibus accommodata sunt.

Anno 1999, moneta communis nomine Euro ab undecim civitatibus Unionis Europaeae
adoptata est (usque ad annum 2013 aliae quattuor sequentur). Initio non erant
nummi vel chartae argentariae, sed tantum in negotiis nummis carentibus
adhibebatur.

Anno 2001, Foedere Nicaeensi rationes definitiae sunt, quibus sociae futurae
accipiendae et quomodo institutiones mutandae essent. Praeterea de securitate
corroboranda, de defensione communi ac de iuridica cooperatione in re poenali
actum est.

Die 13 Decembris anno 2007, Foedus Olisiponense ictum est (die 1 Decembris anno
2009 ratum est), quod foedus de Unione Europaea (antea Foedus Traiecti Mosae
dictum) et foedus communitati Europaeae condendae renovavit. Praeterea foedus
Euratom commutatum est. Gravissimas res constitutionis anno 2004 conscriptae,
postea autem a civibus Franciae et Nederlandiae plebiscito reiectae hoc foedere
amplectuntur.

Sociae civitates Unionis Europaeae aream 4 423 147 chiliometrorum quadratorum
amplectuntur. Summus Unionis Europaeae mons est Rupes Alba altitudinis 4810
metrorum in Alpibus sita. Locus maxime depressus est Zuidplaspolder in
Nederlandia 7 metra sub maris aequore situs. Litora 65 993 chiliometrorum ad
regiones, clima, res oeconomicas maxime pertinent.

Una cum externis Franciae departamentis et territoriis, quae extra continentem
Europaeam collocata sunt, sed ad Unionem Europaeam pertinent, Unio Europaea
plurima climatum genera comprehendit, a climate polari (in Europa
septentrionali) usque ad clima tropicale (Guiana Francica), qua re medium
meteorologicum totius Unionis inane est. Maxima incolarum pars in regionibus
climatis oceanici sive temperati (Europa boreo-occidentalis et media),
mediterranei (Europa meridiana) aut continentalis, calidis aestatibus tamen,
(Balcania septentrionalis et Europa media) habitat.

Maxima incolarum Unionis Europaeae pars in urbibus vivit (circiter 75%; numerus
crescit, ut coniciatur anno 2020 circiter 90% incolarum in sive prope urbes
victuros esse). Urbes per totam Unionem diffusae sunt, quamvis magnus numerus
earum in et circa civitates Benelux sitae sint.

Origo hodiernae Unionis Europaeae fuerunt communitates Europaeae annis 1951 et
1957 conditae (Communitas Europaea carbonis et chalybis, Communitas oeconomica
Europaea et Communitas Europaea energiae atomicae). Sociae erant civitates
Belgica, Francia, Italia, Luxemburgum, Nederlandia et Res publica Foederalis
Germanica.

Unio Europaea a sex civitatibus condita usque ad hunc diem in communitatem 27
civitatum crevit. Civitates, quae sociae factae sunt, partem maiestatis earum
relinquere debuerunt, ut in Unionem acceptae sint.

Civitas Unionem Europaeam intratura Criteriis Hafnianis, quae anno 1993 Hafniae
constituta sunt, respondere debet. Democratiam stabilem, quae iura humana et
leges tutetur, requirit; praeterea ut oeconomia mercatus liberi contentioni
oeconomicae in Unione Europaea par sit et regulae muniaque communitatis, legibus
Unionis Europaeae inclusis, observentur. Num civitas criteriis respondeat,
Concilium Europaeum decernit.

Nullae civitates sociae Unionem reliqerunt, etsi Groenlandia (provincia autonoma
Daniae) anno 1985 se recepit. In foedere Olisipone icto nunc regulae provisae
sunt, quae sequendae sunt, si civitas socia Unionem relinquere vult.

Die 1 Maii anno 2004 Unio Europaea maxime amplificata est, cum Estonia,
Lettonia, Lituania, Polonia, Cechia, Slovacia, Slovenia, Hungaria, atque Graeca
Cypri pars et Melitta ad Unionem Europaeam adiunctae sunt. Hoc modo pristinus
limes inter civitates occidentales orientalesque (vide: Velum ferreum) demum
superatus est.

Croatia die 1 Iulii anno 2013 civitas socia vicesima octava fiet, suffragio
civium Croatiae de societate die 22 Ianuarii anno 2012 in favorem reddito.

Sunt sex civitates candidatae: Albania, Islandia, Macedonia, Mons Niger, Serbia,
Turcia. Aliae (sicut Bosnia vel Kosovia) inter candidatas futuras numerantur.

Quattuor civitates, quae Consociationem Europaeam liberi commercii (EFTA)
efficiunt (quae non sunt sociae Unionis Europaeae) partim normas Unionis
susceperunt: Islandia, Lichtenstenum et Norvegia, quae ad communem mercatum
pertinent, et Confoederatio Helvetica, quae multis foederibus bilateralibus cum
Unione Europaea coniuncta est. Parvae civitates Europaeae, Andorra, Monacum, Res
publica Sancti Marini et Civitas Vaticana, Eurone utuntur et etiam aliis modis
cum Unione Europaea cooperantur.

Septem instituta unionis ex articulo XIII Foederis de Unione Europaea constituta
sunt:

Consilium Europaeum est summum Unionis Europaeae corpus, quod ex 28 ducibus
(sive gubernationis sive civitatis) civitatum sociarum Unionis una cum
praesidibus Consilii Europaei (nunc Donaldus Tusk) et Commissionis (nunc Ioannes
Claudius Juncker) constat.

Commissio Europaea est rectio Unionis. Sedes eius est Bruxellis. Ioannes
Claudius Juncker munere praesidis fungitur.

Una cum Parlamento Europaeo Consilium Unionis Europaeae, sive Consilium
ministrorum est pars potestatis legiferae unionis.

Parlamentum Europaeum, vel senatus Europaeus, est parlamentum unionis, cui 751
legati sunt, quos cives Europaei suffragio universali elegunt. Una cum Consilio
Unionis Europaeae Parlamentum Europaeum legiferam unionis potestatem efficit.
Cum in Consilio Unionis Europaeae sint delegati gubernationum, legati
parlamentarii cives Europaeos repraesentant, qui eos elegerunt. Martinus Schulz
munere praesidis nunc fungitur.

Argentaria primaria Europaea, cuius sedes est Francofurti ad Moenum, est summa
seu media argentaria civitatum, quae euronem monetam publicam introduxerunt. Una
cum mediis civitatum sociarum unionis argentariis systema format argentariarum
Europaearum mediarum. Politicam monetarium harum civitatum administrat et
imprimis stabilitatem pretiorum conservare studet. His diebus Marius Draghi
munere praesidis fungitur. Condita est anno 1998 ex Foedere Amstelodami icto.

Curia Unionis Europaeae est iudicium Unionis Europaea anno 1952 Luxemburgi
creatum, quod omnes res forenses comprehendit. Curiae est praestare, ut leges
secundum interpretationes ac praecepta foederum observentur, et ius Europaeum a
curiis gentiliciis rogata interpretatur. Discernenda est ab Iudicio Europaeo pro
Iuribus Humanis.

Curia Rationum anno 1975 Luxemburgi creata quotannis de usu pecuniae Unionis
referre debet. Si res dubiae vel etiam fraudulosae inveniuntur, officio
fraudibus prohibendis nomine OLAF traduntur.

Linguae publicae Unionis Europaeae sunt viginti quattuor: linguae Anglica,
Bohemica vel Cechica, Bulgarica, Croatica, Dacoromanica, Danica, Estonica,
Finnica, Francogallica, Graeca, Hibernica, Hispanica, Hungarica, Italica,
Lettonica, Lithuanica, Lusitana, Melitensis, Nederlandica, Polonica, Slovaca,
Slovena, Suecica, Theodisca. Lingua Latina autem inter linguas publicas non est.

Vexillum Europae est vexillum Unionis Europaeae ac Consilii Europae ab anno
1955. In usum Unionis Europae confirmatum est anno 1986. A colore caeruleo
caelum, dum a duodecim stellis aureis harmonia repraesentatur.

Hymnus Europae est hymnus Unionis Europaeae et Consilii Europae. Musica hymni
est pars ex ultimo motu symphoniae nonae Ludovici van Beethoven. Dum huic
symphoniae verba Friderici Schiller sunt ("Freude, schöner Götterfunken"), hymno
Europaeo verba non sunt.

Europa in mythologia Graeca fuit filia Agenoris, Phoenicum regis, et Telephassae
(vel secundum alios Argiopes), soror autem Cadmi, Thebarum conditoris. Ex Iove
tres filios genuit, Minoen, Rhadamanthum, Sarpedonem.

Cum inter virgines comites in Phoenico litore luderet Europa, Zeus/Iuppiter eam
conspexit ac statim pulchritudine formae exarsit. Tum, ne a Iunone/Hera uxore
vel a quoquam alio agnosceretur, in tauri albi speciem auratis cornibus sese
transfiguravit et gregi regio sese immiscuit: sic ad virgines accessit. Europa
primo timida, mox forma et blanditiis tauri placata, ita confidens facta est ut,
cornibus adprehensis, in tergum consederit. Praeda potitus Iuppiter eam trans
mare in Cretam portavit, ubi Europam stupravit. Ex quo concubitu tres clarissimi
filii nati sunt. Cur ab ea una ex quinque partibus orbis nominata sit, non
liquet.

Europa rapta, iussu patris quattuor fratres eam per orbem frustra quaesiverunt
et nova regna condiderunt: Cadmus, qui Thebas condidit; Cilix, qui nomen suum
Ciliciae dedit; Phoenix, a quo Punici et Phoenices dicti; Phineus, qui rex in
Thracia factus est.



https://la.wikipedia.org/wiki/Psychologia

Psychologia est academica et adhibita disciplina scientifica quae rationes
mentis ac morum cognoscit. Psychologia immediatum? spatium intellegendorum
individuorum atque globorum habet et statuendis generalibus principiis et
investigandis specificis casibus, et secundum multas versiones, ultimo animo
intendit societati prodesse. Hoc campo, professionalis factitans aut
investigator psychologus nuncupatur, et velut scientificus socialis, moris, aut
cognitivus describi potest. Psychologi munera rationum mentis in singulis ac
societatibus intellegere conantur, dum etiam physiologicos ac neurobiologicos
rationes subiacentes sub quibusdam cognitivis functionibus et moribus
investigant.

Inter notiones a psychologis investigatas sunt perceptio, cognitio, attentio,
motus animi, phaenomenologia, motivatio, rationes cerebri, personalitas, mores,
et relationes interpersonales. Variorum generum psychologi etiam inconscium
considerant. Psychologi ratione empirica utuntur ad inferendas causales et
correlationales relationes inter psychosocialia variabilia. Empiricarum et
deductivarum rationum usui addentes, aut dissidentes, aliqui, praesertim clinici
et consiliarii psychologi, aliquando symbolica interpretatione et aliis
inductivis technicis confidunt. Psychologia scientia media describi potest, quia
psychologica inventa investigationi et conspectibus e scientiis socialibus,
scientiis naturalibus, medicina, et humanitatibus, tali philosophia,
conectuntur.

Donec psychologica gnaritas taxationi psychologicae et valetudinis mentis
problematum tractationi adhiberi solet, etiam ad intellegenda et solvenda
quaestiones in multis dissimilibus activitatis humanae sphaeris? dirigitur.
Plerique psychologi in aliquo therapeutici muneris genere involvuntur, quod
clinico, consiliario, scholari ambitu colunt. Multi scientificas investigationes
de ampla varietate quaestionum relatarum ad mentales processus moresque faciunt,
et usitate in facultatibus psychologiae operantur aut aliis academicis ambitibus
(e.g. in scholis medicis et nosocomiis) docent. Aliqui industrialibus
organizationalibusque ambitibus aut laborant aliis campis, sicuti humanae vitae
cursu ac senescentiā disportibus, valetudine, et mediis, non minus quam forensi
investigatione atque aliis aspectibus legalibus.

Vocabulum psychologia ad verbum 'studium animae' significat, quia ψυχή 'flatum,
spiritum, animam' et -λόγος 'studium' aut 'investigationem' significat. Latine
vocabulo psychologia primum usus est Marcus Marulo, humanista et Latinista
Croatus, in libro Psichiologia de ratione animae humanae saeculo quinto decimo
exeunte aut saeculo sexto decimo ineunte. Prima cognita vocabuli psychology
Anglice mentio fuit Stephani Blancardi anno 1694 in The Physical Dictionary, ubi
verbum ad anatomiam, quae de corpore agitur, et psychologiam, quae de anima
agitur, refert.

Psychologiae studium philosophico in ambitu originem trahit ab antiquis
civilizationibus Aegypti, Graeciae, Sinarum, Indiae et Persiae. Historiographi
antiquorum Graecorum philosophorum scripta, inter quae Thalis, Platonis et
Aristotelis (praesertim tractatus De anima), putant primum significativum corpus
locuples in Occidente de psychologica cogitatione. Tam antique quam saeculo
quarto a.C.n., Graecus physicus Hippocrates rationem condidit ut morbis mentis
physicae, potius quam divinae, naturae erant.

Germanus physicus Gulielmus Wundt psychologicam repertionem intra laboratorii
ambitum introduxisse creditur. Psychologiae experimentalis pater appellatus,
primum laboratorium psychologicum in Alma Matre Lipsiensi anno 1879 condidit.
Animum attendit ad rumpendos rationes mentis in basicissima? elementa, partim
incitatus analogiā cum recentibus profectibus in chemia et eius prospera
investigatione de elementis ac materiae structura. Quamquam ipse Wundt
structuralista non erat, eius discipulus Eduardus Titchener, celeber homo in
primaeva Civitatum Foederatarum psychologia, structuralista cogitator erat,
oppositus functionalisticis appropinquationibus.

Functionalismus formatus est velut reactio contra structuralisticae cognitionis
scholae rationes et valde affectus est opere Gulielmi James, philosophi,
scientifici et psychologi Americani. Qui ut psychologia practicum valorem habere
deberet et ut psychologi quomodo mens operari hominum beneficio posset invenire
deberent sentivit. In cuius libro Principia Psychologiae, anno 1890 edito,
quaestionum multis fundamenta peperit quas psychologi secutis annis explorarent.
Inter functionalistas cogitatores Ioannes Dewey et Herveus Carr numerantur.

Alii saeculi undevicensimi contributores huic campo sunt Germanus psychologus
Hermannus Ebbinghaus, antecessor in experimentali memoriae studio, qui
quantitativa exemplaria actus discendi et oblivionis in Universitate Berolinensi
evolvit; et Russo-Sovieticus physiologus Ioannes Pavlov, qui in canibus
processum discendi postea coërcitionem classicam nuncupatum invenit atque
hominibus eum adhibuit.

Ineunte decennio 196, technicae experimentales antea a Gulielmo Wundt, Gulielmo
James, Hermanno Ebbinghaus et aliis positae reiteratae sunt, quia psychologia
experimentalis magis magisque cognitivista, scilicet in informatione ac
tractatione versata, facta est, et, denique, partem amplioris scientiae
cognitivae constituit. Primis annis, haec evolutio revolutionaria visa est, quia
non solum respondebat sed reegit in cogitationis nixus, inclusis psychodynamica
et moratismo, qui praeterea evoluti erant.

E decennio 190, Sigmundus Freud Austriacus medicus psychoanalysin excogitavit,
quae rationem investigandae mentis et interpretandae experientiae,
systematizatam collectionem theoriae de moribus et psychotherapiae formam
psychologicum ac commotionalem angorem, apprime inconscium conflictum,
tractantem comprehendebat. Sigmundi Freud theoria psychoanalytica magnopere in
interpretatoriis methodis, introspectione et observationibus clinicis fundata
est. Notissima facta est, magnopere quia themata talem sexualitatem,
repressionem, et inconscium velut generales psychologicae evolutionis aspectus
attingit. Quae magnopere themata silenda illo tempore considerata sunt, et
quibus Sigmundus Freud catalytrum? praebuit ut aperte in perurbana societate
dissererentur. Clinice, Freud ad innovandam associationis liberae rationem et ad
creandum oniromantiae? desiderium adiuvit.

Sigmundus Freud insigniter Helvetium psychiatram Carolum Jung affecit, cuius
psychologia analytica alternativa psychologiae profundi forma facta est. Alii
notissimi psychoanalytici medii saeculi vicensimi docti psychoanalystas,
psychologos, psychiatras et philosophos includunt, inter quos erant hi
cogitatores: Ericus Erikson, Melania Klein, Donaldus Winnicott, Catharina
Horney, Ericus Fromm, Ioannes Bowlby et Sigmundi Freud filia Anna Freud. Per
saeculum vicensimum, psychoanalysis se in varias cogitationis scholas evolvit,
quarum multae Neofreudianae classificari possunt.

Psychoanalytica theoria et therapia a psychologis velut Ioanne Eysenck et a
philosophis velut Carolo Popper improbatae sunt. Carolus Popper, philosophus
scientiae, psychoanalysin scientificam disciplinam male putata esse arguit,
quandoquidem Ioannes Eysenck psychoanalyticis dogmatibus experimentalia data
repugnavisse dixit. Exeunte saeculo vicensimo, facultates psychologiae
scientifice ordinatae erant, theoriam Freudianam marginantes et eam velut
"desiccatum et mortuum" historicum artefactum dimittentes. Nihilominus
investigatores in emergente neuropsychoanalyseōs campo aliquas Sigmundi Freud
ideas scientificis ambitibus propugnavere, dum humaniorum docti Sigundum Freud
non esse "scientificum prorsus, sed . . . interpretem" sustinebant.

In Civitatibus Foederatis, moratismus dominans schola per decennium 196 factus
est. Moratismus est disciplina ineunte saeculo vicensimo ab Ioanne Broado Watson
statuta et ab Eduardo Thorndike, Clerico Leonardo Hull, Eduardo C. Tolman
posteaque a Burrho Friderico Skinner ambiata extensaque. Theoriae discentiae
emphasin in modis ponunt quibus homines suis ambitibus praedisponi aut
condicionari possunt ut se quibusdam modis gerant.

Condicionatio classica primum moratisticum exemplar fuit. Quod proponebat ut
morum proclivitates immediatis associationibus inter varios ambitales stimulos
et voluptatis aut doloris sequentis gradu determinarentur. Morum formae, tunc,
in condicionatis organismorum responsis ad ambitales stimulos consistere
intellegebantur. Stimuli influxum exercere putabantur pro sua priore repetitione
aut pro praevia associati doloris aut voluptatis intensitate. Multa investigatio
in animali experimentatione in laboratorio fundata consistebat, cuius plebis
favor augebat dum physiologia sollertior fiebat.

Burrhi Friderici Skinner moratismus cum suis decessoribus philosophicam
inclinationem ad positivismum et determinismum condividit. Mentis contenta
scientifico scrutinio non aperta esse et scientificam psychologiam in
observabilium morum studio emphasin posituram esse credebat. Relationes inter
mores et ambitum attendit et publicas ac privatas mores velut functionem
organismi cum suo ambitu interagendi analyzavit. Moratistae plerumque reiecerunt
aut emphasin sustulere in dualisticis explanationibus velut "mente" aut
"conscientia"; et, pro investiganda "inconscia mente" inscientiam subiacente,
locuti sunt de "contigentiā formatis moribus" ubi inscientia exterius manifesta
facta est.

Notanda incidentia in moratismi historia Ioannis Broadi Watson Experimentum
Parvi Alberti, ubi adhibita est condicionatio classica humani pueri evolutioni,
et dissimilitudinis clarificatio inter condicionationem classicam et
condicionationem operantem sive instrumentalem, primum a Miller et Kanorski et
postea a Burrho Friderico Skinner, sunt. Burrhi Friderici Skinner versio de
moratismo emphasin in condicionatione operante posuit, per quam mores suis
consequentiis corroborantur aut hebetantur.

Linguistae Noam Chomsky critica de moratistico acquisitae linguae exemplari late
putatur ut decretorius factor in moratismi eminentis declivi. Martinus Seligman
et sui collegae canium condicionationem in effectus ("inconstabilitatem
instructam") moratisticis praedictionibus oblocutos inducere reppererunt. Sed
Burrhi Friderici Skinner moratismus non mortuus est, forsitan partim, quia
prosperas practicas adhibitiones genuit. Moratismi collapsus velut dominans
exemplar in psychologia, nihilominus, viam novo dominativo paradigmati,
cognitivis appropinquationibus, dedit.

Psychologia humanistica annis 1950 exstitit quasi motio behaviorismum et
psychoanalysin retro agens. Phaenomenologiae, intersubiectivitatis ac primae
personae categoriarum usu, humanistica consideratio totum hominem—haud fractas
personalitatis aut cognitivae perfunctionis partes—conspicari quaerit.
Humanismus praesertim et solum humanas quaestiones utputa individualem liberam
voluntatem, profectum personalem, autorealizationem, autoconceptum, mortem,
solitudinem, liberum arbitrium et sensum vitae incumbit. Humanistica
consideratio ob suam emphasin in subiectivo significato, determinismi reiectione
et curā positivi profectus magis quam pathologiae distinguebatur. Aliqui
humanisticae cogitationis scholae conditores Americani psychologi erant:
Abrahamus Maslow, qui humanarum necessitatum hierarchiam formulavit, et Carolus
Rogers, qui therapiam collineatam ad clientem creavit et evolvit. Postea,
psychologia positiva humanistica themata ad scientificos explorationis modos
pandit.

Wolfgangus Köhler, Maximus Wertheimer, et Conradus Koffka psychologiae
gestalticae scholam condidere. Haec consideratio in notione ut homines res
sicuti unificata tota experti sunt fundatur. Haec psychologiae consideratio in
Germania et Austria per exeuns saeculum undevicensimum coepit velut responsum
moleculari structuralismi considerationi. Potius quam cogitationes ac mores in
minima elementa abrumpere, gestaltica opinatio experientae totum fundamentale
esse et totum suarum partium summae dispar esse affirmat.

Psychologia gestaltica cum Friderici Perls therapia gestaltica non confundenda
est, quae solum peripherice psychologiae gestalticae conectitur.

Decenniis 196 et 197, Rollo May, psychologus Americanus operibus philosophorum
Martini Heidegger Germani et Severini Kierkegaard Dani valde affectus et
psychoanalytice exercitatus, exsistentialem psychologiae ramum novavit, qui
psychotherapiam exsistentialem comprehendit, therapeuticam rationem quae
operatur acceptione ut penitus conflictus intra quemdam debeatur individui
obstantiae cum exsistentiae praesumptis.

Exsistentiales psychologi ab aliis velut humanisticis crebro classificatis
discrepat in suo comparative neutrali naturae humanae conspectu et in suo
relative positiva anxietatis aestimatione. Exsistentiales psychologi emphasin in
humanisticis mortis, liberi arbitrii, ac sensus vitae thematibus ponunt,
suggerendo ut sensus vitae mythis aut narrativis schematibus conformari possint
et ut ali possit accepta liberi arbitrii condicione ad authenticum, licet crebro
anxium, respectum mortis et aliorum futurorum prospectuum.

Victor Frankl, Austriacus exsistentialista psychiatra et Holocausti superstes,
therapeuticae sensus vitae vis testimonium e meditationibus quas e suo ipso
imprisonamento? contulit deduxit, et variationem exsistentialis psychotherapiae
logotherapiae nuncupatae creavit, exsistentialisticae analyseōs genus (ipsius
individualis vitae) voluntatem sensus conspiciens sicuti oppositam Nietzscheanae
Alfredi Adler doctrinae de voluntate potestate aut doctrinae de Sigismundi Freud
voluntate libidinis.

Praeter Rollonem May et Victorem Frankl, Ludovicus Binswanger psychoanalysta
Helveticus et Georgius Kelly Americanus ad exsistentialem scholam pertinere dici
possunt.

Psychologia cognitiva psychologiae ramus mentales processus, inclusis solutione
problematum, perceptione, memoriā, et discentiā, explorans est. Sicuti amplioris
scientiae cognitivae campi pars, hic psychologiae ramus ad alias disciplinas,
inclusis neuroscentiā, philosophiā, et linguisticā, refertur.

Noam Chomsky ad incohandam revolutionem cognitivam in psychologia adiuvit, cum
moratisticas notiones stimulum, responsum, et confirmationem impugnavit. Noam
Chomsky tales ideas, quas Burrhus Fridericus Skinner ab experimentis cum
animalibus in laboratorio mutuatus erat, intricatis humanis moribus, praeprimis
linguae adquisitioni, solum levi ac vago modo adhiberi posse argumentatus est.
Axioma ut homines instinctu sive nativa facilitate adquirendae linguae nascantur
in controversiam vocavit moratisticam positionem ut omnia morum genera, inclusā
linguā, discentiae et confirmationi contingens sit. Discentiae socialis
theoretici, sicuti Albertus Bandura, impuberis ambitum ipsum moribus observantis
capitis contribuere posse arguerunt. Psychologi illationes de processibus
mentalibus e communibus phaenomenis talibus fallaciis opticis faciunt.

Interim, technologiam accumulare adiuvit ad renovandam gravitatem et fidem in
mentalibus statibus et repraesentationibus (scilicet cognitione) quae extra
moratistarum favorem cecidit. Anglicus neuroscientista Carolus Scotus
Sherrington et Canadensis psychologus Donaldus Olding Hebb experimentalibus
methodis ad coniungenda psychologica phaenomena cum cerebri structura et
functione usus est. Cum informatica et intellegentia artificialis surrexissent,
analogia inter informationem ab hominibus tractatam et tractationem
informationis per machinas deducta est. Investigatio de cognitione se practica
post Secundum Bellum Mundanum praestitit, cum adiuvit ad comprehendendam armorum
operationem. Per exeuns saeculum XX, nihilominus, cognitivismus dominans
paradigma factus erat, et psychologia cognitiva sicuti popularis ramus orta est

Cum non solum absconditam mentem explorari debere sed etiam methodon
scientificam huic studio in usu esse debere sumptum esset, psychologi cognitivi
tales conceptus sicuti tractationem subliminalem et memoriam implicitam
statuerunt loco psychoanalytici conceptus mentis subliminaris aut moratistici
conceptus morum contingentiā conformatarum. Moratismi et psychologiae cognitivae
elementa synthetizata sunt ad formandum fundamentum therapiae
cognitivo-moratisticae, psychotherapeuticae formae accommodatae per rationes
quas Albertus Ellis Americanus psychologus et Aaron T. Beck psychiatra
Americanus evolverunt. Psychologia cognitiva iuxta cum aliis disciplinis sicuti
philosophiā mentis, informaticā et neuroscientiā sub comprehensivā scientiae
cognitivae disciplinā subsumpta est.



https://la.wikipedia.org/wiki/Mors

Mors (-tis, f.) est finis omnium biologicarum functionum quibus animantes
substinentur. Nonnulla phaenomena quibus mors causari solet sunt senectus, nex,
suicidium, praedatio et alimentatio prava. Mors saepe censetur esse occasio
ingrata et tristis propter terminum affectionis qua cum mortuo compartiebatur
dum vivebat.

Omnes formas animantium moriuntur, habitent in terra vel in aere vel in mari. Et
omnes formas vitales alimento egent ad mortem vitandam, tum ipsum alimentum est
clavis vita. Res alendae esse potest plures varias res in formis suis; ambas
materiam biologicam vel non biologicam, ut animalia, fructus, gramen, plantas,
aquam, lucem stellarum, et aerem.

Quomodo in morte vides, facit quomodo vales quando personas, creaturas, et
animalia, obeunt. Sunt qui solite tristes fiant, qui tristissimi fiant, et qui
tristissimi fiant ut longissimum tempus eam vincere capiant, et certae tales
personae etiam se ipsos nocent ut sensus negativorum evadere, atque sunt qui vix
tristes fiant itaque certam imaginem mortis habeant.

Olim homines putaverunt hominem mortuum esse cum palpitatio cordis desiisset,
sed nostra aetate nos mori constat, cum opus cerebri terminatur. Singulae autem
cellulae corporis lente etiam aliquibus horis post mortem cerebri moriuntur.

Praecipuae mortis causae in civitatibus opulentibus sunt: infarctus cordis,
ictus, cancer; olim cum antibiotica ignota essent, fuerunt infectiones. Etiam
mors voluntaria dum depressionis, vexationis, paupertatis vel suae honoris
causa.

Buddistae in reincarnationem credunt, videlicet formae novae assumptio in
singulas vitas. Post mortem, altera vita assumpta est secundum iudicium
percedentis vitae. Si electus vixerit probe, ei tribuenda est conditio melior,
si improbe peior. Ista via est ad illuminationem

In Bibliorum Sacrorum libro Genese, narratur homines mori debere, quod Adam
Evaque, protoparentes Dei mandati immemores, peccaverint: "Propterea, sicut per
unum hominem peccatum in hunc mundum intravit, et per peccatum mors, et ita in
omnes homines mors pertransiit, eo quod omnes peccaverunt" (Epistula ad Romanos
5:12).

Mors tamen non est putanda poena a Deo inflicta, sed mutatio vitae, quia
secundum Christianos vita mutatur non tollitur, quamobrem una ex primis curis
Christianorum cultus mortuorum fuit, cultus singularis proprius tantum huius
religionis. Sacerdos commendat defuncti animam misericordiae Dei, invocans
caelestes potestates ne eum in tenebris relinquant; postquam corpus benedicit,
quia Christiani putant carnem sacram, propter quod cymiteria vocata sunt etiam
campi sancti, scilicet sanctificati corporibus sepultorum. Cohors familiarum et
amicorum comitat feretrum usque ad cymiterium, ubi perfecta est celebratio et
offerta extrema salutatio.

Christiani aliaeque religiones mortuos resurrectione, qua Deus omnes iustos
donaverit, ad vitam redituros esse credunt. Alii reincarnationem fieri posse
docent, qua animae vita nova affectae in altero corpore floreant post mortem
corporis pristini. Resurrectionis ergo alia est ratio, alia reincarnationis.

Post mortem omnia mortui bona heredibus traduntur (successio mortis causa).
Absentia longa (exempli gratia secundum legem Italicam decem annos) morti tamen
aequiparatur.



https://la.wikipedia.org/wiki/Luxemburgum

Luxemburgum est civitas sui iuris in Europa Occidentali sita, quae terrarum
Unioni Europaeae sociatarum secundum Melitam est minima, a solis occasu
Belgicam, a meridie Franciam, ab ortu denique solis Germaniam spectat. Continet
silvam Arduennam, fluvios autem Mosellam, Suram, Alisontiam, Uram.

Annis 1815-1867 Luxemburgum pars Foederationis Germanicae erat. Annis 1815-1890
rex Nederlandiae etiam Dux Magnus Luxemburgi fuit. Die 19 Aprilis 1839
Luxemburgum libertatem a Nederlandia accepit, quae die 11 Maii 1867 a
civitatibus ceteris probata est.

Die 23 Novembris 1890 Gulielmus III, rex Nederlandiae et dux magnus Luxemburgi
mortuus est. In Nederlandia ei Gulielmina prima regina Nederlandiae successit,
in Luxemburgo Adolphus dux magnus.

Bello mundano I et II Luxemburgum a copiis Germanicis occupatum est. Die 31
Augusti 1942 incolae Operistitium generale contra occupationem civitatis
fecerunt.

Post bellum 1945 confectum et Luxemburgum liberatum terra a primordio foederis
Beneluce et Unioni Europaeae sociata est, simul cum Belgia, Francia, Germania,
Batavia, Italia. Ab anno 2000 Henricus Luxemburgi Magnus Dux est. Atque sedes
Curae Unionis Europaeae et Curiae Europaeae stant.

Et Theodisca et Francogallica institutae sunt linguae administrativae. Cives
vero Luxemburgenses imprimis lingua Luxemburgensi, quae est dialectus
Theodisco-Mosellanea, loquuntur. Quae consilio anno 1983 capto magis magisque in
vita publica, sicut in rebus typographicis conficiendis, adhibetur.



https://la.wikipedia.org/wiki/Georgia

Georgia (Georgiane: საქართველო Sakartvelo) est civitas in Caucasica Eurasiae
regione sita. In Asiae Occidentalis et Europae Orientalis compito sita ab
occidente Ponto Euxino, a septemtrione Russiā, a meridie Turciā ac Armeniā et ab
austroriente Atropatená terminatur. Caput et maxima urbs est Tiphlis. Georgia
territorium 69 700 chiliometrorum quadratorum seu 26 911 milium passuum
quadratorum tegit et numerus incolarum eius est 3.75 milliones. Georgia unitaria
semipraesidialis respublica est, cuius gubernatio per democratiam
repraesentativam eligitur.

Per Aevum Classicum aliquot libera regna, ubi hodie est Georgia, condita sunt.
Regna Colchis et Hiberia Christianismum ineunte saeculo IV adoptavere, quod
effecit, ut antea praecipui paganismus, Zoroastrismus et Mithraismus gradatim
exstincti essent. Unificatum Regnum Georgianum (Georgiane საქართველოს სამეფო)
summam politicam et oeconomicam vim attigit rege Davide IV et reginā Thamare
saeculis undecimo et duodecimo. Postea area capta est ab variis magnis imperiis
per saecula, inter quas Safavidae (Persice صفویان), Afsharidae (Persice سلسله
افشار) et Kadiaridae (Persice ‏قاجاریه) erant. Exeunte saeculo duodevicensimo,
Regnum Cartlico-Cacheticum (Georgiane ქართლ-კახეთის სამეფო) foedus cum Imperio
Russico ferivit, et haec area a Russiā anno 1801 annexa est. Cuius ultimi
dominatio super Georgiam anno 1813 per Foedus Gulistanense (Russice Гюлистанский
договор; Persice عهدنامه گلستان; Armeniace Գյուլիստանի պայմանագիր; et
Atropatenice Gülüstan müqaviləsi) cum Iraniā Kadiaridicā confirmata est. Post
brevem independentiae periodon, quae Res Novas Russicas anni 1917 secuta est,
Georgia ab Unione Sovieticā anno 1921 occupata et pars illius sicuti Res Publica
Socialistica Sovietica Georgica (Georgiane საქართველოს საბჭოთა სოციალისტური
რესპუბლიკა; et Russice Грузинская Советская Социалистическая Республика) facta
est. Post libertatam anno 1991 captam, consecutam postcommunistica Georgia
turbulentiam civilem et oeconomicam crisin per fere totum decennium 200 passa
est. Quae usque ad anni 2003 Res Novas Rosarum (Georgiane ვარდების რევოლუცია)
duravit, post quas nova gubernatio democraticas et oeconomicas reformationes
introduxit.

Georgia Consilii Europae et GUAM Consociationis Evolutionis Democraticae et
Oeconomicae (Anglice GUAM Organization for Democracy and Economic Development;
Russice Организация за демократию и экономическое развитие — ГУАМ; Georgiane
სუამი; Ucrainice Організація за демократію та економічний розвиток ГУАМ;
Atropatenice GUAM Demokratiya və İqtisadi İnkişaf naminə Təşkilat; et Moldavice
GUAM) membrum est. Duas de facto independentes regiones, Abasciam (Georgiane
აფხაზეთი; Abasce Аҧсны; Russice Абхазия et Armeniace Աբխազիա) et Alaniam
Meridianam (Georgiane სამხრეთ ოსეთი; Ossetice Республикæ Хуссар Ирыстон; et
Russice Республика Южная Осетия), continet, quae limitatam internationalem
agnitionem post anni 2008 Bellum Russo-Georgianum adeptae sunt. Georgia et magna
internationalis communitatis pars has regiones partem Georgici suvereni
territorii penes Russicam militarem occupationem esse putant.

Europaeum vocabulum "Georgia" probabiliter ortum est e Persicā Georgianorum
designatione gurğān, quae saeculis undecimo et duodecimo adaptatae sunt viā
Syriaci vocabuli gurz-ān/gurz-iyān et Arabici ĵurĵan/ĵurzan. Eius origo clara
non est, sed fortasse ad Hyrcaniam, quae Persice گرگان/gorgān, scilicet "locus
luporum", dicitur, referatur. Nomen a Crucesignatis sicuti "Georgia" redditum
est, clare affectum a Sancto Georgio seu Georgio Albo (Georgiane თეთრი გიორგი),
nationali Georgianorum sancto.

Persicum nomen in Palaeoiranico vocabulo vrkān, scilicet "terra luporum",
pergit, quod, ex coniecturā, ad transcaspianum toponymum gorgān (scilicet
Hyrcaniam) refertur, etiam reflectum Armeniace sicuti Virk' (Վիրք) et in fonte
classici nominis "Hiberiae seu Iberiae". Persicum nomen etiam Russice sicuti
gurzi (гурзи) exeunte Mediaevali perihodo adoptatum est, sed postea hoc
vocabulum in Gruziya (Грузия) versum est, quae est forma reflecta nomini
Georgiae in numerosis linguis olim in Imperio Russico adhibitis .

Autochthonicum nomen est Sakartvelo (საქართველო; scilicet, "terra
Cartvelianorum"), derivatum e praecipuā mediā Georgicā regione Carthliā
(Georgiane ქართლი), relatā e saeculo IX et extenso usu referente ad totum
Mediaevale Regnum Georgianum (Georgiane საქართველოს სამეფო) per saeculum XIII.
Autodesignatio, quā ethnice Georgiani utuntur, est Kartvelebi (ქართველები,
scilicet "Cartveliani"). Mediaevalia Chronica Georgiana (Georgiane ქართლის
ცხოვრება) eponymum Cartvelianorum atavum, Carthlum, pronepotem de Iapheth,
praesentant. Nomen Sakartvelo (საქართველო) e partibus duabus consistit. Eius
radix, kartvel-i (ქართველ-ი), denotat incolam praecipuae mediorientalis
Georgicae regionis Carthliae seu Hiberiae sicuti nota est in fontibus ex Imperio
Romano Orientali.

Antiqui Graeci (Strabo, Herodotus, Plutarchus, Homerus etc...) et Romani (Titus
Livius, Tacitus etc...) ad primaevos occidentales Georgianos sicuti Colchidos et
ad orientales Georgianos sicuti Hiberos (Ἴβηρες in aliquibus Graecis fontibus)
referunt.

Hodiernae Georgiae territorium incolebat Homo erectus e Palaeolithico.
Protogeorgicae tribūs saeculo duodecimo a.C.n. primum scripta in historia
apparuerunt.

Archaeologica reperta et mentiones antiquis in fontibus primigeniarum
politicarum civitatisque formationum elementa metallurgicis aurariisque alti
gradūs technicis, quae a saeculo septimo a.C.n. et ultra incipere insignita
revelant. Revera primigenia metallurgia, ad culturam Šulaveri-Šomu [ru]
(Georgiane შულავერი-შომუთეფეს კულტურა) adscripta, in Georgiā per millennium
sextum a.C.n. coepit.

Perihodos classica vidit oriri primigenias Georgicas civitates Diauehos
(Georgiane დიაოხი) saeculo XIII a.C.n.; Colchida (Georgiane კოლხეთი) saeculo
VIII a.C.n.; Saspires (Georgiane სპერი) saeculo VII a.C.n.; et Hiberiam
(Georgiane იბერია) saeculo VI a.C.n.. Saeculo IV a.C.n. unificatum regnum
Georgianum -primaevum organizatae alti gradūs civitatis exemplum penes regem et
aristocraticam hierarchiam- conditum est.

In Mythologiā Graecā Colchis locus Velleris Aurei ab Iasone et Argonautis
quaesiti in Apollonii Rhodii carmine epico Argonauticis erat. Velleris Aurei
incorporatio in mythum fortasse derivata est e locali consuetudine utendi
velleribus ad cribrandum pulverem aureum e fluminibus. Nuncupata ab
autochthonibus Lazica (Georgiane ეგრისის სამეფო) Colchis etiam campus proelii
per Bellum Lazicum inter Imperium Byzantinum et Persiam Sassanidarum fuit.

Postquam Imperium Romanum suam Caucasicae regionis occupationem anno Domini 66
versus vicinum perhostile Regnum Parthorum, quod regionem possidebat, complevit,
Georgica regna carptim Romae clientes civitates et socii per paene 400 annos
erant. E primis saeculis post Christum natum Cultus Mithrae, pagana credibilia
et Zoroastrismus in Georgia communiter colebantur. Anno Domini 337 rex Mirian
III Christianismum religionem civitatis declaravit, quod magnum stimulum
progressioni litterarum artiumque dedit et ultimatim primas egit in formandā
unificatā Georgicā natione. A rege Miriane III acceptus Christianismus effective
regnum ligavit ad vicinum Imperium Romanum Orientale, quod fortem influxum in
Georgiam per paene mille annos exercebat determinandis mutis e praesenti
culturali eius identitate?. Acceptio ad lentum sed certum Zoroastrismi declive
adduxit, qui, usque ad saeculum V post Christum natum, aliquod sicuti secunda
instituta religio in Hiberiā (seu Georgiā Orientali) factus esse videtur et late
ibi cultus est.

Primaeva regna dissoluta sunt in varias feudales regiones ineunte Medio Aevo.
Quid fecit facile, ut Arabes maiorem Georgiae Orientalis partem saeculo VII
caperent. E saeculo VII usque ad saeculum X Georgia Imperii Cosrici pars fuit.

Variae independentes regiones se unico regno Georgiae non coniunxerunt usque ad
ineuns saeculum XI.

Quamquam Arabes caput Tiphlem (Georgice თბილისი) anno Domini 645 ceperunt,
Carthlia-Hiberia considerabilem independentiam penes locales Arabicos
gubernatores retinuit. Princeps Asot I (Georgice აშოტ I), regnans e 813 usque ad
830, -etiam Asot Curopalatēs nuncupatus- primus e familiā Bagratidā rex factus
est. Regis Asot regnum perihodon fere mille annorum incepit, per quam
Bagratidae, sicuti nobilis domus cognotae, saltem partem hodiernae reipublicae
rexerunt. Bagrat III (Georgice ბაგრატ III) e 1027 usque ad 1072 regnans
Occidentalem et Orientalem Georgiam univit.

Regnum Georgianum (Georgiane საქართველოს სამეფო) suum zenith saeculo XII et
ineunte saeculo XIII attigit. Haec perihodos ubi regnavere inter annos 1089 et
1125 David IV, nuncupatus David Constructor (Georgice დავით აღმაშენებელი), et
inter annos 1184 et 1213 eius neptis Thamar (Georgiane თამარი) ample Aetas Aurea
Georgiana aut Renascentia Georgiana denominatur. Haec matura Renascentia
Georgiana, quae Europaeae analogae antecessit, commoventibus militaribus
victoriis, territoriali expansione, et culturali renascentiā in architecturā,
litteris, philosophiā et scientiis depicta est. Aetas Aurea Georgiana magnarum
cathedralium, romanticarum poëseōs ac litterarum et epeos "Eques pelle
pantherina indutus" (Georgice ვეფხისტყაოსანი) haeredium liquit.

David Constructor Aetatem Auream Georgianam expulsionem Selgiukidarum Turcarum e
natione incepit, cum in praecipuo Proelio Antiqui (Georgice დიდგორის ბრძოლა)
anno 1121 vicisset, et Georgicum culturale et politicum pondus ad meridiem
versus Armeniam et ad orientem versus Mare Caspium expandit.

Annorum undetriginta regnum Thamaris, primae feminae Georgiam gubernantis,
felicissimum in Georgianā historiā putatur. Thamari titulus "rex regum" (mepe
mepeta) datus est. In neutralizandā oppositione successit et se energetico
externo programmate quod aemularum potentiarum, Selgiukidarum et Byzantii,
collapsione iutum est implicavit. A potente militari manu sustenta Thamar suorum
decessorum successūs construere pergere potuit ad consolidandum imperium
dominatum in Caucasum, quod extensum est super magnis partibus hodiernarum
Atropatēnēs, Armeniae et Turciae occidentalis non minus quam partibus
septemtrionalis Iraniae, usque ad suam collapsionem ob Mongolicos impetūs per
duo decennia post Thamaris mortem anno 1213 effectam.

Regni Georgiani restauratio retardata est postquam Tiphlis a Chorasmico duce
Geladdinus (Persice جلال ‌الدین) anno 1226 capta et destructa erat. Mongoles a
Georgio V (Georgiane გიორგი V), Demetrii II (Georgiane დემეტრე II) filio,
expulsi sunt, qui nuncupatus est "Illustris" (Georgiane ბრწყინვალე) propter suum
munus redintegrandarum praeviae fortitudinis et Christianae culturae. Georgius V
ultimus magnus unificatae civitatis Georgianae rex fuit. Quo mortuo dissimiles
locales gubernatores pro suā independentiā e centrali Georgicā gubernatione
pugnavere, quoad Regnum omnino saeculo XV dissolutum est. Georgia aliquot
funestis Tamerlanis invasionibus amplius debilitata est. Invasiones perrexere,
quod regno nullum tempus redintegrationis dedit, cum et Mauroprobatades (Persice
قرا قویونلو) et Aspropobatades (Persice آق قویونلو seu آغ قویونلو) Turcomanni
incursiones in meridionales eius provincias constanter facerent. Regnum igitur
Georgianum in anarchiam anno 1466 collabit et scissum est in independentia regna
tria et quinque semi-independentes principatūs. Vicina magna imperia
subsequenter intestinā debilitatae nationis divisione abusa sunt, et ex ineunte
saeculo XVI usque ad ineuns saeculum XIX Safavida Irania (et successivae
Iranicae dynastiae Afsaida ac Quadzarica) et Imperium Ottomanicum orientalem et
occidentalem Georgiae regiones, respective, subiugavit.

Regionum rectores, quae partim autonomae manebant, pluries rebelliones fecere.
Attamen consequentes Iranianae et Ottomanicae invasiones localia regna et
regiones valde debilitavere. Sicuti assiduorum bellorum et deportationum
resultatio, Georgiana populatio ad 250 000 incolas exeunte saeculo XIX decrevit.
Georgia Orientalis (Georgice აღმოსავლეთი საქართველო), regionibus Carthliā
(Georgiane ქართლი) et Cachetiā (Georgiane კახეთი) composita, Iranianae
suzerenitati ex anno 1555 subiecta fuerant post Pacem Amaseae (Persice پیمان
آماسیه et Turcice Amasya Antlaşması) cum vicinā aemulā Ottomanicā Turciā
obsignatam. Mortuo Nadiro Sacho (Persice نادر شاه) anno 1747, ambo regna se ex
Iranianā dominatione liberavere et se coniunxere per personalem unionem penes
energeticum regem Heraclium II anno 1762. Georgiam Orientalem quodammodo
corroboravit et eius autonomiam per Iranicam Zandicam (Persice سلسله زندیه)
perihodon confirmare potuit.

Anno 1783 Foedus urbis Georgiae (Russice Георгиевский трактат et Georgiane
გეორგიევსკის ტრაქტატი) primum inter Georgianam civitatem et Imperium Russicum
fuit; pridie Idus Septembres anni 1801 hoc ultimum sibi Georgiam orientalem et
anno 1810 independentia ultima Georgica territoria annexuit abolitione
ecclesiastici patriarchatūs et autocephaliae anno 1811 consequente. Anno 1878
omnia praesentia Georgica territoria Imperii Russici partem facebant. Anno 1879
natus est Goride (Georgiane გორი) Iosephus Stalin suae nationis, Russiae et
totius orbis terrarum historiam signaturus.

Post Primum Bellum Mundanum et Res Novas Russiae, die 22 Aprilis anni 1918,
electa nationalistarum manus activa e 1890 et mensevici independentiam e Moscuā
declaravere, ut Georgia formaret cum Armeniā et Atropatēnā Re Publicā
Democraticā Foederativā Transcaucasiā (Georgice ამიერკავკასიის დემოკრატიული
ფედერაციული რესპუბლიკა; Armeniace Անդրկովկասյան Դեմոկրատական Ֆեդերատիվ
Հանրապետություն; et Atropatenice Zaqafqaziya Demokratik Federativ Respublikası)
capite Tiphle et die 26 Maii anni 1918 Georgianam civitatem nomine Rei Publicae
Democraticae Georgianae (Georgiane საქართველოს დემოკრატიული რესპუბლიკა)
restauravere; comitia victa sunt a mensevicis a Noë Iordaniā ductis.

Die 25 Februarii anni 1921 Sovieticae copiae a Georgiano Iosepho Stalin ductae
ad finem Rem Publicam Georgianam adduxerunt, incorporantes eam in Unionem
Sovieticam anno 1922, quamquam Georgiani usque ad Augustum anni 1924
resistebant. Initio erat pars Transcaucasicae Socialisticae Foederativae
Sovieticae Rei Publicae, semper capite Tiphle, sed e 1936 facta est autonoma
sicuti Res Publica Socialistica Sovietica Georgiana (Georgice საქართველოს
საბჭოთა სოციალისტური რესპუბლიკა et Russice Грузинская Советская Социалистическая
Республика).

Post perestroikam, die 28 Octobris anni 1990, prima libera nationalis Sovieti
comitia a nationalisticis partibus victa sunt. Sicuti independens civitas denuo
nata ex Unionis Sovieticae dissolutione die 9 Aprilis, post referendum pridie
Kalendas Apriles, quod 98.9% Georgianorum independentiae faventium vidit,
Georgia nomen Rei Publicae Georgiae adoptavit.

Independente Georgiā orti sunt separatistici conflictūs in regionibus Abasciā
(Georgiane აფხაზეთი; Abasce Аҧсны; Russice Абхазия et Armeniace Աբխազիա) et
Alaniā Meridianā (Georgiane სამხრეთ ოსეთი; Ossetice Республикæ Хуссар Ирыстон;
et Russice Республика Южная Осетия), quae se independentes proclamavere.

Anno 2004 Res Novae Rosarum (Georgiane ვარდების რევოლუცია) praesidem Michaëlem
Saakašvili in munus adduxit, quod simul ulteriorem politicam abitionem a Moscuā
causavit. Eodem anno Georgia proprium officiale nomen in "Rem Publicam Georgiam"
mutavit.

Augusto anni 2008 novi conflictūs in Alaniā Meridianā exarserunt profectis
Georgianis viribus hanc in regionem et postea Russiā respondente -Russicae
copiae in regione ex Unione Sovieticā ad tuendam pacem dissolutione aderant- cum
portus Phaseōs (Georgice ფოთი), praecipuum strategicum centrum ad distribuendum
carburans in Ponto Euxino, bombardatus esset et oppugnatores capti essent.
Georgia omnes cives ad arma convocavit declarato statu belli. Pergentibus
militaribus actionibus, quae zonam afficiebant, exercitus Russicus copias in
Alaniam et Abasciam misit ad opprimendos secessionistas. Insequentibus diebus
Russicae actiones certatae areae non restrictae sunt, sed etiam Georgicum
territorium involverunt, cum Exercitūs Russici copiae urbem Goridem (Georgiane
გორი), 90 chiliometra a Tiphle distantem, et urbem Phasin (Georgice ფოთი) et
alia minora loca occupaverunt, quod Georgianos recedere ad defendendum caput
coegit. Prius ignistitii foedus obsignatum est a Georgiā et Russiā die 15
Augusti anni 2008. Exercitūs Russici summum consilium copiarum recessum e
occupatis Georgiae zonis intra dies decem complevisse declaravit, dum Georgiana
pars adhuc praesidia inspectionis in suo territorio esse et recessum e portu
Phaseōs non complevisse observavit. Parlamentum Georgianum, extraordinariā
sessione conventum, statum belli usque ad 8 Septembris anni 2008 prorogavit.

Georgia apud lineam divisoriam inter Europam et Asiam intra Caucasi regionem
sita est. Quia eius territorium plerumque Caucasi Maioris meridie est, Georgia
culturaliter historiceque Europae pars esse generatim putatur.

Georgia montana et subtropica natio est, 69 700 km2 lata (cum Abasciā et Alaniā
Meridianā). Natio communes limites terrestres cum nationibus quattuor habet: cum
Russiā septemtrione (723 km), cum Atropatēnā oriente (322 km), cum Armeniā
meridie (164) et cum Turciā autroccidente (252 km). Occidente, natio finitima
Ponto Euxino est. Hodie, Georgia cum independentistis in provinciis Abasciā et
Alaniā Meridianā confligit, dum autroriente gubernatio Atropatēnica in suum
territorium Complexum Monasticum Davidis Garedzensis (Georgiane დავითგარეჯის
სამონასტრო კომპლექსი et Atropatenice Keşiş dağ məbədi) integrare reclamat, ex
Unionis Sovieticae collapsione anno 1991.

Georgia una e tribus nationibus Transcaucasiae, regionalis Caucasi divisionis,
cum Atropatēnā et Armeniā, est. Natio praecipue montana est, sed sunt nationis
regiones aliis amoenitatibus depictae, sicuti Oropedio Dzavachetico (Georgiane
ჯავახეთის ზეგანი), apud limites Armeniacos. Septemtrione autem limites Russici
veri naturales limites sunt qui componuntur magno iugo montium, Caucaso Maiore
(Georgiane დიდი კავკასიონი; Russice Большой Кавказ; et Atropatenice Böyük Qafqaz
Dağları), oppositione cum Caucaso Minore (Georgiane მცირე კავკასიონი; Armeniace
Փոքր Կովկաս; et Atropatenice Kiçik Qafqaz Dağları), meridionalem nationis partem
occupante. Tertium et quartum summum altissimum e Caucaso in Georgiā invenitur:
Schara (Georgiane შხარა), 5 058 chiliometra alta; et Casbekius (Georgiane
ყაზბეგი et Ossetice Сæна), 5 047 chiliometra altus.

Gurges Corvi-Kruberi (Georgiane კრუბერის გამოქვაბული et Russice Пещера
Крубера-Воронья), in Abasciā sita, profundissimus naturalis gurges cognitus in
mundo est. Qui 2000 metra profunditatis superat.

Urbes, villagia et communitates rurales plerumque in altitudinibus conduntur,
exceptis eis conditis apud Pontum Euxinum, talibus Dioscuriade (Georgiane
სოხუმი; Abasce Аҟәа; Armeniace Սուխում; et Russice Сухум sive Сухуми), Phaside
(Georgice ფოთი) et Bathei (Georgiane ბათუმი). Sic, caput Tiphlis (Georgiane
თბილისი) in mediā altitudine 572 metrorum situm est, dum aliquae villagia in
altissimis Caucasi montibus sita sunt, quod ad eorum accessum difficilem reddit
et ea inducunt in autarchiam et reliquae nationis dissimilem culturam,
hereditatem antiquorum temporum et paganorum credibilium ex Antiquitate. Ex unā
parte, hic status nationis incolis proderat: reverā, cum Georgia grassationum,
vastationum et invasionum terra per totam suam historiam fuisset, qui montes
incolebant se liberabant ex eis et quamobrem conservantur aliquae religiosa
aedificia trahentia originem a Superiore Medio Aevo.Urbes, villagia et
communitates rurales plerumque in altitudinibus conduntur, exceptis eis conditis
apud Pontum Euxinum, talibus Dioscuriade (Georgiane სოხუმი; Abasce Аҟәа;
Armeniace Սուխում; et Russice Сухум sive Сухуми), Phaside (Georgice ფოთი) et
Bathei (Georgiane ბათუმი). Sic, caput Tiphlis (Georgiane თბილისი) in mediā
altitudine 572 metrorum situm est, dum aliquae villagia in altissimis Caucasi
montibus sita sunt, quod ad eorum accessum difficilem reddit et ea inducunt in
autarchiam et reliquae nationis dissimilem culturam, hereditatem antiquorum
temporum et paganorum credibilium ex Antiquitate. Ex unā parte, hic status
nationis incolis proderat: reverā, cum Georgia grassationum, vastationum et
invasionum terra per totam suam historiam fuisset, qui montes incolebant se
liberabant ex eis et quamobrem conservantur aliquae religiosa aedificia
trahentia originem a Superiore Medio Aevo.

Georgia numerosis fluminibus et cursibus aquarum transitur. Praecipuum Cyrus vel
Cyrrhus vel Corius (Palaeograece ὁ Κῦρος; Turcice Kura; Georgice მტკვარი;
Atropatenice Kür; Armeniace Կուր; Curdice rûbara kur‎) est quod cursum 1 515
chiliometra longum habet et cuius fons Turciae boreoriente est, antequam caput
Georgicum Tiphlem transeat et Mare Caspium in Atropatēnā influat. Sunt quoque
alia ponderis flumina talia Alazani (Georgiane ალაზანი et Atropatenice Qanıx) et
Phasis (Georgiane რიონი et Palaeograece Φᾶσις). Verumtamen eorum nullum
navigabile est. E decennio 200 ergasteriis hydroelectricis instructa sunt.

Georgiae clima subtropicum occidente et mediterraneum oriente est. Caucasi
Maioris iugum variationes moderat quia saepto contra frigidos ventos e
septemtrionem venientes prodest. Calidus et umidus Ponti Euxini aër faciliter in
occidentales litorales planities intrat. Clima secundum distantiam a Ponto
Euxino et altitudinem variat. In litorali Ponti Euxini longitudine, ex Abasciā
in Turcicos limites, et in regione Colchide dictā (intestinis litoris terris
humilibus), dominantes climatis subtropici characteres alta uligo et fortes
praecipitationes (e 1 000 in 2 000 mm per annum, Ponti Euxini portus Bathys 2
500 mm per annum accipit) sunt. Plurimas arecacearum varietates in his
regionibus crescunt, ubi temperatura media e 5 ºC hieme in 22 ºC aestate
transit. Orientales Georgiae planities a Ponti Euxini affectionibus montibus
clima continentalius offerentibus proteguntur. Temperatura aestate mediā inter
20 et 24 ºC est, hieme inter 2 et 4 ºC. Uligo levior et media pluviometria inter
500 et 800 mm per annum est. Clima alpinum in orientalibus occidentalibusque
montibus est, inter 2 100 et 3 600 m, non minus quam in semiaridā regione super
oropedio Cambysis (Georgiane იორი et Atropatenice Qabırlı) austroriente. Altā
altitudine, praecipitationes aliquando ter maiores quam in orientalibus
planitiebus sunt et nix et gelu per totum annum adsunt.

Terrae motūs et delabacula montanis in zonis praecipua minatio vitae et bonis
sunt. Ex antiquissimis historicorum seismicae activitatis vestigiis in Georgiā
unum suum originem ab anno 1088 trahit, cum terrae motus urbes et fortalitias
destruxit, Georgio II rege; quod prodesset, apud alia, praetexto dimittendi eius
proximo anno. Nuperius, citari potest terrae motus Goridis (Georgiane გორი) anno
1920 aut delabacula in Azariā seu Adiariā (Georgiane აჭარა) anno 1989 quae milia
hominum Georgiae autroccidente moverunt. Anno 1991, duo delabacula multa
villagia in mediā septemtrionali Georgiā et in Alaniā Meridianā destruxerunt.

Propter altum prospectum et demissam latitudinem, Georgia domus circiter milibus
specierum vertebratorum (330 avium, 160 piscium, 48 reptilium et 11 amphibiorum)
est. Magnorum carnivororum numerus silvas incolat, ursi arctoi, lupi, lynces et
pardi Ciscaucasici. Phasianus Colchicus endemica Georgiae avis est quae late
introducta est per reliquum orbem terrarum sicuti praecipua caro ferina.
Specierum invertebratorum numerus altissimus esse consideratur sed data per
altum publicationum numerum distribuuntur. Aranearum catalogus in Georgiā, verbi
gratiā, 501 specierum includit.

Parum amplius 6 500 specierum fungorum, inclusis lichenis formā speciebus, e
Georgiā perscriptae sunt, sed hic numerus procul a completo abest. Verus totus
nuerus fungicarum specierum in Georgiā apparentium, inclusis nondum perscriptis
speciebus, proximus est ut maior sit, datā plerumque acceptā aestimatione ut
solum 7% omnium fungorum usque adhuc in toto orbe terrarum inventae sint.
Quamquam expeditae informationis quantitas adhuc minima est, primus conatus ad
aestimandum fungicarum endemicarum specierum numerum in Georgiā factus est et 2
595 specierum ad tempus identificatae sunt sicuti possibiles endemicis nationis.
1 729 specierum vegetalium perscriptae sunt e Georgiā consociatione cum fungis.
Verus vegetalium specierum in Georgiā apparentium numerus proximus ut
substantialiter maior sit est.

Ex anni 1991 Aprili independens et Consilii Europae membrum e die 27 Augusti
anni 1999, Georgia respublica praesidentialis est. Autumno autem anni 2007,
orthodoxus patriarcha monarchiam constitutionalem restaurare proposuit, quod
prosperitatis aliquod apud oppositionis lineas accepit, quae moleste auctas
praesidis Michaelis Saakašvili potestates ferebat. Hic ultimus se magnae
Caucasicae dynastiae, Bagratidarum, membrum esse indicavit et munerum
possessionem super Davidis Constructoris sepulcro instruxit. Alaniae Meridianae
et Abasciae eventūs postea hanc ideam in recessum relegavere.

Potestas exsecutiva a praeside, Georgio Margvelašvili e 17 Novembris anni 2013,
repraesentatur, qui eligitur quinquennio. Primus Minister, Georgius
Kvirikašvili, e 30 Decembris anni 2015, praecipuas potestates habet.

Potestas legisfera a Parlamento Georgiae (Georgice საქართველოს პარლამენტი)
habetur, a 150 deputatorum quattuor annorum mandato electorum compositum.

Tribunal Supremum maximam iudicialem potestatem constituit. Quod a iudicibus a
Parlamento, praeside commendante, quattuor annorum mandato electis componitur.
Etiam est Tribunal Constitutionale.

Georgia bonas rationes cum suis directis vicinis (Armeniā, Atropatēnā et Turciā)
sustinet et membrum est Nationum Unitarum, Consilii Europae, Syndicatūs
Mercaturae Mundanae, Consociationis Cooperationis Oeconomicae Ponti Euxini,
Organizationis Securitati Coöperationique in Europa Favendis, Communitatis
Electionis Democraticae, GUAM Consociationis Evolutionis Democraticae et
Oeconomicae et Argentariā Asianā Evolutionis. Georgia etiam politicas,
oeconomicas et militares rationes cum Iaponiā, Uraquariā, Coreā Meridianā,
Israële, Taprobanā, Ucrainā et multis aliis nationibus sustinet.

Crescens Civitatum Foederatarum et Unioni Europaeae pondus in Georgiā,
praesertim per propositam adscriptionem in Unionem Europaeam et Consociationem
ex Pacto Atlantico Septentrionali, Statunitense militare auxilii programma
Exercitandi et Instruendi et oleiductūs Bacuae, Triphlis et Pyramopoleōs
constructionem crebro Triphlis relationes cum Moscuā tetendit. Georgiana decisio
favendi suae praesentiae in coalitionis viribus in Iraco praecipuum inceptum
fuit.

Georgia in praesenti operatur ut ipsa plena sodalis Consociationis ex Pacto
Atlantico Septemtrionali sit. Augusto anni 2004, Georgiana Propositio
Individualis Actionis Sodalitati (Anglico acronymo IPAP) officialiter
Consociationi ex Pacto Atlantico Septemtrionali oblata est. Die 29 Octobris anni
2004, Concilium Atlanticus Septemtrionalis consociationis CFAS Georgianam
Propositionem Individualis Actionis Sodalitati approbavit, et Georgia in
secundum Integrationis Euro-Atlanticae gradum moveri perrexit. Anno 2005,
propter Praesidis Georgiani decisionem, civitatis commissio instituta est ad
implendam Propositionem Individualis Actionis Sodalitati, quae
interministerialem circulum a Primo Ministro ductum praesentat. Commissioni
munus ut Propositionis Individualis Actionis Sodalitati impletio coördinaretur
et regeretur assignatum est.

Die 14 Februarii anni 2005, foedus de Sodalitate pro Pace (Anglico acronymo PfP)
inter Georgiam et CFAS vigescuit, quare internuntius Caucaso Meridionali
Georgiae assignatus est. Die 2 Martii anni 2005, foedus obsignatum est
comparatione ut hospes natio iuvaret et CFAS vires et operarii transirent. Inter
6 et 9 Martii anni 2009, temporarius taxatorius grex ad implendam Propositionem
Individualis Actionis Sodalitati (Anglico acronymo IPAP) Tiphlem venit. Idibus
Aprilibus anni 2006, disceptatio de taxationis relatione de implendā
Propositione Individualis Actionis Sodalitati in CFAS Praetorio, intra formam
26+1, habita est. Anno 2006, Parlamentum Georgianum rogationi unanimiter
suffragatum est quae Georgiam in CFAS integrari deposcebat. Plerique Georgiani
et Georgiani politici nisum CFAS sodalitati faventem defendebant.

Georgius W. Bush primus munus sustinens Statunitensis praeses qui nationem
visitavit factus est. Via ad Aëroportum Internationalem Tiphlis ducens abhinc
agnominata est Via Lata Georgius W. Bush. Die 2 Octobris anni 2006, Georgia et
Unio Europaea coniunctam propositionem de consenso textu referente ad
Propositionem Actionis inter Georgiam et Unionem Europaeam intra Programma
Europaeum Vicinitatis obsignavere. Propositio Actionis formaliter sessione
Concilii Coöperationis inter Unionem Europaeam et Georgiam die 14 Novembris anni
2006 Bruxellis approbata est.

Georgia propemodum mille militum a CFAS ductis Viribus Internationalibus Auxilii
et Securitatis (Anglico acronymo ISAF) in Afganiā contribuit, quod eam fecit
maximam nationem contributoriam copiarum per capita missioni. Anno 2015, unus et
triginta milites mortui sunt, omnes in expeditione Harxianae (Afganice et Darice
هلمند), et 435 vulnerati sunt, inclusis quinque et triginta amputatis.

In Georgiā, legum exsecutio a Ministerio Rerum Internarum conducitur et
praebetur. Recentibus annis, Sectio Vigilum Circuitorum Ministerii Rerum
Externarum Georgiae radicalem transformationem experta est, cum vigiles nunc
aliquae praecipua munera quibus antea dicatae independentes agenturae
fungerentur absorbuissent. Apud nova munera quibus vigiles funguntur sunt
limitum securitas et telonialia munera et contractam securitatis provisio; hoc
ultimo munere dedicati "vigiles securitatis" fungitur. Explorationis collectio
pro nationali securitate nunc Servitii Exploratorii Georgiani responsalitas est.

Anno 2005, Praeses Michael Saakašvili totam vigilum viatoriorum vim (circa 30
000 vigilum numerantem) Vigilum Nationalium Georgianorum propter corruptionem
dimisit. Nova vis tunc subsequenter per novos tirones constructa est. Ministerii
Rerum Externarum Statunitensis Institutum Internationale Narcoticorum et Rerum
Exsecutoriarum Legum auxilium conatibus exercitationis praebuit et monitoriā
aptitudine agere pergit.

Nova vis Patruli primum aestate anni 2005 ad commutandos vigiles viatorios, vim
de pervulgatā corruptione accusatam, introducta est. Vigiles numeri emergentiae
002 diaconiam anno 2004 introduxerunt.

Iura humana in Georgiā nationis constitutione praestantur. Est independens
publicus iurum humanorum defensor a Parlamento Georgiano electus qui talia iura
exsequi certum efficiat. Georgia Conventionem Marginalem de Protectione
Minoritatum Nationalium anno 2005 ratam fecit. Organizatio re publicā vacans
"Tolerance", in suā alternativā relatione de impletione, loquitur de celere
deminuente numero Atropatēnicarum scholarum et de casibus designandorum
gymnasiarchorum non Atropatēnice loquentium.

Gubernatio reprehensa est propter suum allegatum usum excessivae vis
diprotestere 26 Maii anni 2011 cum demonstrantes a Ninā Burjanadze, apud alios,
ductos gasio lacrimogeno et glandibus cummeis dispersit postquam Viam Latam
Rustaveli diei independentiae pompae expedire recusarent quamquam
demonstrationis permissus expletus erat et quamquam oblatum erat alternativum
locum eligere. Iurum humanorum activistae demonstrationes pacificas esse
affirmavere, gubernatio autem multos demonstrantes personatos et gravibus
baculis ac ampullis Molotovianis armatos esse ostendit. Georgianae oppositionis
dux Nina Burjanadze accusationes de destinando praxicopēmate infundatas esse et
demonstrantium actiones legitimas esse dixit.

Georgianum vexillum nationale sive vexillum crucum quinque restituta est usui
officiali die 14 Ianuarii anni 2004, post interregnum circiter 500 annorum.
Antea regni Mediaevalis Georgiani vexillum fuit.

Georgiae insigne adoptatum est Kalendis Octobribus. Partim fundatum est in
insigni Mediaevali dynastiae regiae Bagratidae Georgianae.

Sunt duo leones rapaces sicuti sustentacula. Qui scutum cum imagine Sancti
Georgii, sancti patroni Georgiani, draconem occidentis tenent. Scutum coronam
regiam Georgianam suā parte superiore possidet.

Tavisupleba (scilicet "libertas"), litteris Georgianis თავისუფლება, est Georgiae
hymnus nationalis. Novus hymnus Georgicus adoptatus est die 23 Aprilis anni
2004, exacte quinque mensibus post praesidis Eduardi Ševardnadze, antiqui
ministri rerum externarum Unionis Sovieticae, dimissionem.

Divisio administrativa Georgiae valde centralizata est. Georgia superiori gradū
divisa est in regiones novem (Georgiane მხარეები), in respublicas autonomas
(Georgiane ავტონომიური რესპუბლიკა) duas et in caput Tiphlem, quod etiam regionis
statū fruitur. Medio gradū inveniuntur municipia (seu raiones seu dictrictūs) 73
et locali gradū circiter mille oppida et communitates rusticae sunt.

Sunt duae respublicae autonomae intra Georgiam: Azaria seu Adiaria (Georgiane
აჭარა), capite Bathei (Georgiane ბათუმი), et Abascia (Georgiane აფხაზეთი; Abasce
Аҧсны; Russice Абхазия; et Armeniace Աբխազիա), capite Dioscuriā (Georgiane
სოხუმი; Abasce Аҟәа; Russice Сухум sive Сухуми; et Armeniace Սուխում). Abascia a
gubernatione foederali non regitur sed, Russiā et fere sine internationali
agnitione iuvante, regitur a factione separatistica. Reverā ibi est continuus
status extraordinarius. Politica Abasciae instabilitas et antigeorgianus
regionalis gubernationis habitus ut amplius 250 000 Georgianorum e territorio
fugerent praeterea adduxit, quare compositio ethnica et populositas totalis
significative modificata est. Quamobrem nullae fidae statisticae promptae de
Abasciae populositate.

Etiam in Azariā fuerunt, Unione Sovietica dissoluta, separatisticae
inclinationes. Nihilominus, fuit gubernatio Georgiana media qui? rursus
magnopere regionem in Georgianam civitatem integraverunt.? Azaria Georgianae
reipublicae autonomicae status habet.

Regiones inter 1994 et 1996 praesidiali decreto introductae sunt. Quae
temporariae sunt donec secessionistica Abasciae (Georgiane აფხაზეთი; Abasce
Аҧсны; Russice Абхазия; et Armeniace Աբխազիա) et Ossetiae Meridionalis (Ossetice
Республикæ Хуссар Ирыстон, Russice Республика Южная Осетия, Georgianice სამხრეთ
ოსეთი) problemata solverentur. Velut administativus quarum dux commissarius
civitatis (Georgice სახელმწიფო რწმუნებული), informaliter gubernator nuncupatus,
factus est. Qui a Praeside eligitur et dimittitur. Regiones vicissim in
municipia (Georgiane მუნიციპალიტეტი) nonnulla subdivisae sunt. Ossetia
Meridionalis administrative ad regionem Carthliam Inferiorem (Georgiane შიდა
ქართლი) pertinet, attamen, sicuti Abascia, extra Gubernationis Centralis
temperationem et penes haud agnitam internationalem temperationem est, quamquam
Russia gubernationem separatisticam adiuvat.

Regiones et respublicae autonomae vicissim divisae sunt in municipia (seu
raiones seu districtūs) 67 et sex urbes independentes (Georgice დამოუკიდებელი
ქალაქი); Tiphlem (Georgiane თბილისი), Cytaeam (Georgiane ქუთაისი), Rusthavium
(Georgiane რუსთავი), Phasida (Georgiane ფოთი), Bathyn (Georgiane ბათუმი) et
Dioscuriada (Georgiane სოხუმი).

Sicuti pleraeque gentes Caucasicae, Georgiani praecipuis ethnicis Europae et
Asiae categoriis non insunt. Lingua Georgiana, pervasivissima apud Linguas
Cartvelianas, nec Indoeuropaea nec Turtica nec Semitica est. Praesens Georgiana
seu Cartveliana natio orta esse creditur e fusione inter aborigines seu
autochthonicos incolas et immigrantes qui se ad Caucasum Meridionalem ez
Anatoliae directione remotā antiquitate movere. Antiqua Iudaica Flavii Iosephi
chronica mentionem fecere Georgianorum sicuti Iberes qui etiam nuncupati Thobel
Tubal sunt.

Ethnici Georgiani circiter 84% hodiernarum Georgianorum incolarum 4 661 473
(secundum aestimationem Iulii anni 2006) constituunt. Inter alia ethnē Abasci,
Osseti, Armenii, Atropatenici, Graeci Pontici (hic in Graecos Caucasicos et
Urumos haud Turcas se putantes divisi), Iudaei et Russi sunt. Iudaei Georgiani
una inter antiquissimas Iudaicas communitates in toto orbe terrarum sunt.

Pervulgatissimus circulus linguiticus familia Cartveliana est, quae linguas
Georgianam, Mingrelicam et Lazicam includit. Linguae officiales in Georgiā
Georgiana iuxta cum linguā Abascā officiali intra regione autonomā Abasciā est.
Georgiana prima propemodum 71% incolarum lingua est, quam sequuntur lingua
Russica cum 9% incolarum, lingua Armenia cum 7%, lingua Atropatenica cum 6% et
aliae linguae cum 7%.

Ineunte decennio 200, dissolutā Unione Sovieticā, violenti conflictūs
separatistici in regionibus autonomis Abasciā et Ossetiā Meridionali erupere.
Multi Osseti in Georgiā habitantes nationem reliquere, praesertim in Russicam
Ossetiam Septentrionalem Alaniam. Nihilominus, amplius 150 000 Georgianorum
Abasciam reliquere, eruptis hostilitatibus anno 1993. E Turcis Meschetiensibus
(Turcice Ahıska Türkleri et Georgice თურქი მესხები) qui anno 1944 abstracti sunt
exiguus numerus in Georgiam ex anno 2008 redivere.

Anni 1989 census 341 000 ethnicorum Russorum aut 6,3% incolarum, 52 000
Ucrainorum et 100 000 Graecorum in Georgiā retulit. E 1990, 1,5 miliones
Georgianorum nationalium reliquere. Saltem, milio immigrantium e Georgiā
legaliter aut illegaliter in Russiā vivunt. Index migrationis certus -4,54 est,
exclusis Georgianis nationalibus qui peregri vivunt. Georgia attamen ab
immigrantibus e toto orbe terrarum per suam independentiam habitata est.
Secundum anni 2006 statisticas, Georgia plerosque immigrantes e Turciā et Sinis
accipit.

Plerique Georgiae incolae (83,9% anno 2002) Christianismum Orthodoxum colunt.
Ecclesia Orthodoxa Apostolica Georgiana (Georgiane ქართული მართლმადიდებელი და
სამოციქულო ეკლესია) una apud antiquissimas Christinas Ecclesias in toto orbe
terrarum est et suam apostolicam conditionem a Sancto Andreā asserit. Primā
saeculi IV parte, Christianismus sicuti religio civitatis in Hiberiā (in
praesenti Carthliā seu Georgiā Orientali) adoptatus est gratiā missionarii
operis a Christianā Georgianā Cappadociā facti. Ecclesia autocephaliam per
Medium Aevum adepta est; quae, Russis nationem regentibus, abolita, a
Patriarchatu Oecumenico Constantinopolitano anno 1990 reposita et omnino agnita
est.

Specialis Ecclesiae Orthodoxae Georgianae status officialiter in Constitutione
Georgianā et anni 2002 Concordato agnoscitur, quamquam religiosa instituta a
civitate separata sunt et omnes cives libertatem cultūs habet.

Apud religiosas Georgiae minoritates Christiani Armeni (3,9 %), Musulmani (9,9%)
et Catholici Romani (0,8%) sunt. Religio Islamica ab Atropatenicis Siiticis
Musulmanis Austroriente, ab ethnicis Georgianis Sunniticis Musulmanis in
Adiariā, a Lazice loquentibus Sunnitis Musulmanis non minus quam a Sunnniticis
Turcis Meschetiensibus iuxta fines cum Turciā repraesentatur. Sunt etiam
Musulmanorum Hellenophonorum (Graece Ελληνόφωνοι μουσουλμάνοι), Hellenoponticae
originis, et Hemsinensium seu Musulmani Armeniaci (Armeniace Համշէնցիներ et
Turcice Hemşinliler) minores communitates, quae ambae originem habent ab
Ottomanicae aerae conversis ad Turcicam religionem Islamicam ex Anatoliā
Orientali qui suas sedes collocavere in Georgiā secuti Lalae Mustăphae Paschae
expeditionem Caucasicam quae induxit ut Ottomani nationem anno 1578 caperent.
Georgiani Iudaei suae communitatis historiam a saeculo VI deducunt; quorum
numerus ultimis decenniis propter magnos gradūs immigrationis versus Israëlem
decrevit.

Non obstante longā religiosae harmoniae historiā in Georgiā, fuere casūs
discrimitationis religiosae et violentiae contra haud "traditionales fides",
sicuti Testes Iehovah, a asseclis amissi e statu clericali Orthodoxi sacerdotis
Basilii Mkalavišvili.

Georgiae cupri, mangani et, limitatius, carbonis opes sunt. Hydroelectrica
productio ponderis est. Eius PDG per capita 5 400 dollariorum Statunitensium
anno 2011 erat. Georgia 2 189 milliarda dollariorum Statunitensium anno 2011
exportavit. Apud praecipuas eius merces exportatas vehicula, laetamina, nuces,
fresa, aurum et cuprum rude sunt. Haec anno 2011 7 058 milliarda dollariorum
Statunitensium anno 2011 importavit. Apud praecipuas merces importatas fomites
fossiles, vehicula, machinas, grana ac alia agraria producta, non minus quam
pharmaceutica producta sunt.

Televisio, commentaria et diaria omnia in Georgiā geruntur et a publicis et a
lucrativis corporationibus quae a praeconio, subnotatione et aliis reditibus ad
venditiones relatis pendent. Constitutio Georgiae libertatem sermonis praestat.
Sicut natio in transitione, Georgicum mediorum systema sub transformatione est.

Mediaticus Georgiae ambitus liberrimus et variatissimus in Transcaucasiā manet,
non obstante longinquā politizatione et polarizatione hunc campum affectante.
Politica pugna ad moderandam divulgationem sine directione anno 2014 etiam eam
reliquit.

Magna Georgianarum domorum percentatio televisionem habet et plerique
radiophonum habent. Pleraeque Georgianae societates mediorum communicationis
suas sedes in capite et maximā urbe, Tiphlem, habent.

Hodie vectura in Georgiā ope ferriviae, viarum, navium et itineris aërei
praebetur. In Caucaso et apud Ponti Euxini litus sita, Georgia praecipua civitas
est per quam energiae importationes ad Unionem Europaeam ex vicinā Atropatenā
transeunt. Traditionaliter civitas in praecipuo itinere mercatorio e
Septemtrione in Meridiem inter Russiam Europaeam et Asia Occidentalem ac Turciam
sita erat.

Recentibus in annis Georgia ingentem pecuniae quantitatem in modernizandis
vecturae reticulis collocavere. Novarum autoviarum constructioni primae datae
sunt et, sic, maiores urbes velut Tiphlis suarum viarum qualitatem valde
melioratam viderunt; nihilominus, interurbanarum viarum qualitas egens manet et
ad hodiernum tempus solum una, ს 1, constructa est secundum autoviariam normam.

Georgianae ferriviae praecipuam vecturae arteriam Caucaso repraesentant, quia
maximam proportionem viae Pontum Euxinum Mari Caspio conectentis constituunt.
Quod vicissim eos proficere sivit recentibus in annis propter auctam energiam
exportatam ex vicinā Atropatenā versus Unionem Europaeam, Ucrainam et Turciam.
Viatorum diaconiae a publicā societate ferriviariā Sakartvelos Rkinigza
(Georgice საქართველოს რკინიგზა) geruntur, dum oneris gestio a numero operatorum
cum licentiā efficitur. Ex anno 2004, societas ferriviaria Sakartvelos Rkinigza
intervallatum programma renovandae classis et restructurandorum moderatorum
passa est cuius propositum viatoribus efficientiorem commodioremque diaconiam
praebere est. Infrastructurae evolutio etiam alta ferriviario proposito fuit,
dum praecipuus nodus coniunctionis Tiphlitanus novam ordinationem in propinquo
futuro passus esse exspectatur. Apud alia incepta constructio oeconomice
praecipuae ferriviae inter Chorzenēn, Tiphlem et Bacuam est, quae primā vice
maiorem Caucasi partem Turciae intervallo recepto conectet.

Aëria et maritima vectura in Georgiā evolvitur, cum hac primā praecipue
uterentur plerique viatores et esset haec ultima oneribus. Georgia in praesenti
quattuor internationales aëroportūs habet; quorum maximus est longe Aëroportus
Internationalis Tiphlitanus Siota Rustaveli (Georgice თბილისის შოთა რუსთაველის
სახელობის საერთაშორისო აეროპორტი), societatis aëronauticae Georgian Airways
(Georgice ჯორჯიან ეარვეისი) centrum, quae conexūs cum multis magnis Europaeis
urbibus offert. Alii aëriportūs in hac natione valde subevoluti sunt aut
programmato commeatū carent, quamquam, nuperrime, conatūs perfecti sunt ad
solvenda ambo problemata. Est portuum numerus iuxta Georgianum Ponti Euxini
litus, quorum maximus et occupatissimus est Portus Batheos; etsi haec urbs ipsa
statio balnearis est, eius portus praecipuum onerum terminale in Caucaso est et
crebro eo utitur vicina Atropatenē sicuti transitūs loco ad efficiendam
energeticam perlationem versus Europam. Programmatae et conductae diaconiae
navis traiectoriae viatoribus Georgiam Ucrainae et Turciae conectunt.

Educativum Georgiae systema late modernizantes, quamquam controversas,
reformulationes ex anno 2004 passum est. Educatio in Georgiā obligatoria est
omnibus pueris inter sex et quattuordecim annos natis. Scholare systema divisum
est in elementariam (sex annos; inter sex et duodecim annos natis), basicam
(tres annos; inter duodecim et quindecim annos) et secundariam (tres annos;
inter quindecim et duodeviginti annos natis), aut alternative polytechnicum
institutum (duos annos). Studentes cum scholae secundariae testimonio accessum
ad educationem superiorem habent. Solum studentes qui Examina Nationalia
Unificata superaverunt ad educationis superioris institutum publice missum
adscribi possunt, secundum classificationem punctorum his examinibus obtentorum.

Pleraque instituta tres studii ordines offerunt: Baccalaureatūs Programma (e
tribus ad quattuor annos); Gradūs Magistralis Programma (per duos annos); et
Doctoratūs Programma (per annos tres). Etiam est Periti Certificati Programma
quod unius ordinis programma educationis superioris e tribus ad sex annos durans
repraesentat. Ex anno 2008, educationis superioris instituta viginti publice
missa sunt a Ministerio Educationis et Scientiae Georgiae. Index
Scholarizationis Grossus in primariā erat 94% perihodo inter 2001 et 2006.

Tiphlis praecipua Georgici educativi systematis arteria facta est, praesertim
cum Primae Reipublicae Georgianae creatio anno 1918 modernorum, Georgicophonorum
educativorum institutorum conditionem permisisset. Tiphlis domus aliquot
praecipuis educationis superioris institutis in Georgiā est, praeprimis
Universitati Publicae Medicae Tiphlitanae (Georgice თბილისის სახელმწიფო
სამედიცინო უნივერსიტეტი), quae sicuti Institutum Medicum Tiphlitanum anno 1918
condita est; Universitati Tphlisensi (Georgice ივანე ჯავახიშვილის სახელობის
თბილისის სახელმწიფო უნივერსიტეტი), quae condita est anno 1918 et manet
antiquissima universitas in totā Caucasi regione. Circiter cum 35 000 studentium
adscriptorum, facultatis et synergorum numerus in Universitate Tiphlisensi
propemodum 5 000 est. Georgiana praecipua et maxima technica universitas,
Georgiae Universitas Rerum Technici (Georgice საქართველოს ტექნიკური
უნივერსიტეტი), non minus quam Universitas Georgiae (Georgice საქართველოს
უნივერსიტეტი), Universitas Caucasi (Georgice კავკასიის უნივერსიტეტი) et
Universitas Libera Tiphlisensis (Georgice თავისუფალი უნივერსიტეტი) etiam Tiphli
sunt.

Gubernatio Georgica nunc curationem medicam cuius pecunia a civitate
suppeditatur fere ad 90% Georgianorum 4,5 millionum praebet. Sed oeconomici
periti Tiphli se utrum civitatis conatūs praebendae universalis curationis
medicae aerarium urgeant rogant.

Ad expandendum accessum ad demissi sumptūs assiduum aegroto medicum, gubernatio
ex anno 2014 denuo clinicas undecim montuosis areis adquisiverunt ut basicae
diaconiae praestentur quae privatae societates praebitoriae non offerant.
Civitas quoque trium nosocomiorum emptionem Tiphli finivit.

Periti ut primariam curationem medicam augere gubernationem altum sumptum
tractationis nosocomialis limitare et morborum praeventionem per praevias
diagnoses amplificare permitteret plerumque concurrunt. Sed strategiae
cohortandorum Georgianorum ut primariae curationi medicae -campo haud localiter
propter eius peritiam noto- confidant sicuti opus nondum satis progressum manet.

Georgica cultura per annorum milia evoluta est, conditis Hibericā et Colchicā
civilizationibus, quae perrexit, ascenso unificato Regno Georgiano, regente
unicā monarchiā Bagratidā. Georgica cultura litterarum classicarum, artium,
philosophiae, architecturae ac scientiae aetate aureā et renascentiā saeculo XI
fructa est.

Lingua Georgiana, et poëtae Siotae Rustaveli litterae Classicae Georgianae,
saeculo XIX post longam confusionis perihodon resuscitata est, quod romanticis
et mythistoricis modernae aerae, sicuti Gregorio Orbeliani, Nicolao Baratašvili,
Iliae Čavčavadze, Acacio Tsereteli et Vazhae-Pshavelae, fundamentum praestavit.
Georgica cultura per Graeciam Classicam, Imperium Romanum, Imperium Byzantinum,
varia succesiva Persica imperia (praesertim Imperium Achaemenidarum) et Imperium
Russicum affecta est.

Georgiani sua unica tria abecedaria habent, quae secundum traditionem a
Pharnabazo I Hiberiae saeculo III inventa sunt.

Georgia propter locupletem laographiam, unicam traditionalem musicam, theatrum,
cinematographiam et artem nota est. Georgiani celebres sunt propter suum
musicae, saltationis, theatri et cinematographiae amorem. Saeculo XX fuere
incliti Georgiani pictores tales Nicolaus Pirosmani, Vladimirus Gudiašvili et
Hellena Achvlediani; ballationis choreographi tales Georgius Balanchine,
Vachtangus Čabukani et Christiana Ananiašvili; poëtae tales Galaction Tabidze,
Vladimirus Asatiani et Muchranus Mačavariani; et theatrici ac cinematographici
dispositores tales Robertus Sturua, Tengiz Abuladze, Georgius Daneliya et Otar
Iosseliani.

Georgiana architectura multas per civilizationes affecta est. Sunt aliquot
dissimilia architecturalia genera castellis, turribus, aliis fortalitiis et
ecclesiis. Suaniae Superioris fortalitiae, et oppidum castellare Satili
(Georgice შატილი) in Chevsurethiā (Georgice ხევსურეთი), aliquae elegantissimorum
exemplorum de medaevali Georgicā castellari architecturā sunt. Apud alios
significativos architecturales Georgiae aspectūs via lata Siota Rustaveli
(Georgice რუსთაველის გამზირი), genere Hausmanniano, Tiphli et Centrum Historicum
sunt.

Georgica ecclesiatica ars una apud notissimos architecturae Christianae
Georgianae aspectūs est, quae classicum tholi genus originali basilicae generi
coniungit et quod nuncupatur genus crucis inscriptae Georgicae format. Crucis
inscriptae architectura in Georgiā per saeculo IX evoluta est; ante quam,
pleraeque Georgicae ecclesiae basilicae erant. Alia architecturae ecclesiasticae
Georgicae exempla extra Georgiam inveniri possunt: Monasterium Batzcovoense
(Bulgarice Бачковски манастир et Georgice პეტრიწონის მონასტერი) in Bulgariā
(anno 1083 a Georgico militari praefecto Gregorio Bakuriani aedificatum),
Monasterium Iberorum (Palaeograece Μονὴ Ἰβήρων; Neograece Μονή Ιβήρων; et
Georgice ივერთა მონასტერი) in Graeciā (a Georgianis saeculo X aedificatum), et
Monasterium Crucis (Hebraiceמנזר המצלבה‎ et Georgice ჯვრის მონასტერი)
Hierosolymae (a Georgianis saeculo IX aedificatum).

Ars Georgica e praehistoricas, Palaeograecas, Romanas, mediaevales,
ecclesiasticas, iconographicas et modernas artes visuales comprehendit. Unus
apud clarissimos Georgicos exeuntis saeculi XIX et ineuntis saeculi XX artifices
fuit primitivista pictor Nicolaus Pirosmani.Ļ

Georgia locupletem et vibrantem traditionem musicam habet, praesertim notam
propter primaevam polyphoniae progressionem. Polyphonia Georgica in tribus
vocalibus partibus, unico temperaturae systemate in perfectis quintis fundato et
harmonicā structurā parallelis quintis ac dissonantiis locuplete fundatur.
Singulae regiones in Georgiā suas singulas traditionales musicas habent; a
Persis affectos burdones ac obstinatuum similes monodiarios in Oriente,
complexos extemporales harmonias in Occidente et solida moventia accorda in
Suaniā.

Saltationes Georgicae locupletes sunt, genere fundatae in nationali stylo
traditionibusque. Divisae sunt in solitariam, parem et gregalem. Feminae decore
brevibus motibus se movent. Viri conatum pugnae ostendunt qui rapidis motibus,
saltibus in altum et fortibus rotationibus exprimitur. Et virorum et feminarum
dorsa semper recta et sine motū manent. Orchestra nationalis gregum
saltatoriorum Erisioni et Sužušvilebi in toto orbe terrarum nota est. Saltationi
Georgicae sunt variorum colorum habitūs, homines amplius quinque et triginta in
scaenā, multum energiae, multum dynamismi, vestimenti mutationes, mirabilis
illuminatio, originalis musica directe, accordia, tibiae Caucasicae et tympanum,
classis membranophonorum. Etiam choreographiae mirificae sunt, cum thematibus
bellorum, saltationum, matrimoniorum, festorum, traditionum Caucasicarum, multum
Georgicarum. In dierum festorum saltationes in usu sunt petris coronisque
elaborati habitūs. Postea ostenduntur saltationes celebrationum, saltationes
montanarum Caucasi regionum, donec desinit prima pars saltatione celebrationis
conubialis, quae includit incredibiles res petauristicas populi Georgiani
proprias, inter quas inveniuntur summis pedum digitis saltare, sine pedum
firmamento, non minus quam 360 graduum gyri et magna saltuum rerumque
petauristicarum multiplicitas quae saltatores apparere faciunt velut si volent.
Est magna saltationum series in Georgiā, apud quas excellunt cartuli (Georgice
ქართული), chorumi (Georgice ხორუმი), atzaruli (Georgice აჭარული), cazbeguri
(Georgice ყაზბეგური), chandzluri (Georgice ხანჯლური), chevsuruli (Georgice
ხევსურული), mtiuluri (Georgice მთიულური), samaia (Georgice სამაია), cintouri
(Georgice კინტოური), dzeirani (Georgice ჯეირანი), partsa (Georgice ფარცა),
caratzocheli (Georgice ყარაჩოხელი), davluri (Georgice დავლური), etc...

Coquina et vinum Georgica per saecula evoluta sunt, adaptandis traditionibus
omnibus aeris. Una apud insolitissimas cenae traditiones est suphra seu mensa
Georgica (Georgice სუფრა), quae est etiam modus socializationis cum amicis et
familiā. Suphrae magister bibendi thamāda (Georgice თამადა) nuncupatur. Qui
etiam valde philosophicas propinationes ducit et omnes frui certum facit.
Aliquot historicae Georgianae regiones propter fercula sua notae sunt: v.gr.
globuli Georgici seu chincāli (Georgice ხინკალი), globuli carnis, ex Orientali
montanā Georgiā; et tyrositos seu chatzaphūri seu panis casei Georgicus
(Georgice ხაჭაპური), praesertim ex Imerethiā, Mingreliā et Adiariā. Praeter
traditionalia Georgica fercula, cibus ex aliis nationibus latus est in Georgiam
ab immigrantibus ex Russiā, Graeciā et nuper e Sinis.

Popularissimi disportūs in Georgiā pediludium, canistriludium, harpastum XV,
palaestrica, iudo et sublatio ponderum sunt. Historice, Georgia clara fuit
propter suam educationem physicam. Romani Georgianorum physicis qualitatibus
capti erant post videnda exercitatoria artificia antiquae Hiberiae. Palaestrica
historice praecipuus disportus in Georgiā manet et aliqui historici palaestricam
Graeco-Romanam multa Georgica elementa incorporare putant.

Intra Georgiam, unum popularissimorum generum palaestricum est genus Cacheticum.
Erat numerus aliorum generum olim quae non in usu sunt hodie. Verbi gratiā,
Chevsurethia regio Georgiae tria dissimilia palaestricae genera habebat. Apud
alios populares disportūs saeculo XIX alsulegia equestris et lelo, traditionalis
Georgicus ludus in cuius locum postea harpastum XV substituit, erant.

Primus et unicus autocinetodromus Caucasicā in regione in Georgiā situs est,
Autocinetodromus Internationalis Rusthaviensis (Georgice რუსთავის ავტოდრომი),
initio anno 1978 aedificatus, anno 2012 denuo apertus est post totalem
reconstructionem viginti milliones dollariorum constantem. Autocinetodromus
requisitis Gradūs 2 societatis FIA satisfacit et in praesenti seriem cursum
autocineticum Legendarum (Anglice Legends car racing) et certamina Formulae
Alpha hospitat.

Canistriludium semper unus apud notos disportūs in Georgiā fuit et Georgia
aliquot illustrissimos lusores in turmā nationali Unionis Sovieticae habebat,
sicuti Otar Korkia, Michael Korkia, Zurabus Sakandelidze et Levan Mosešvili.
Turma BC Dinamo Tbilisi (Georgice საკალათბურთო კლუბი ,,დინამო’’) claro certamine
Euroligā (Anglice Euroleague) anno 1962 vicit. Georgiae sunt quinque
canistrilusores in NBA: Vladimirus Stepania, Iacobus Tsakalidis, Nicolaus
Tskitišvili, Tornicius Šengelia et praesens turmae Milwaukee Bucks canistrilusor
Zaza Pachulia. Alii clari canistrilusores Euroligae bicampio Georgius Šermadini
et Euroligae lusores Manutzar Markoišvili et Victor Sanikidze sunt. Hic
disportus favorem populi in recentibus annos denuo assequitur. Turma
canistrilusoria nationalis Georgica (Georgice საქართველოს ეროვნული საკალათბურთო
ნაკრები) se qualificavere in campionatū EuroBasket per ultima tria certamina ex
anno 2011.



https://la.wikipedia.org/wiki/Cursus_electronicus

Cursus electronicus sive cursus publicus electronicus est modus praecipuus quo
homines ab anno 1990 epistolas per interrete quotidie communicant, protocolo
Simple Mail Transfer Protocol (SMTP) annixi. Epistola hoc systemate missa
litterae electronicae sive electrogramma (-tis n.) nominatur. Quae epistola
constat in capite et corpore. In capite rei titulus et aliae res de scriptore
ostenduntur, et in corpore litterae epistolae ipsae praebetur.

Alius modus quo epistolas, nuntia, notasque electronice communicari possunt est
programmatura protocolo annixa, sicut Short Message Service (SMS) aut Multimedia
Messaging Service (MMS); exempli causa: textus electronicus, fabulatio
electronica, IM, vici, etc.

Inscriptio electrica sive inscriptio cursualis electronica nominatur cuiusque
"inscriptio cursualis", quae in cursu electrico adhibetur. Inscriptiones
electronicae nunc formam habent "Iulius.Caesar@imperium.it", ubi "Iulius.Caesar"
est pars localis (nomen usoris), @ est symbolum quod "in, ad" significat, et
"imperium.it" est nomen dominii (domain name).



https://la.wikipedia.org/wiki/Circuitus_Franciae_2016

Circuitus Franciae 2016 est centesima prima editio Circuitus Franciae,
certaminis birotationis. Die 24 Novembris 2014 Societas Disportus Amaury
nuntiavit certamen in Manica departamento Francico primum in historia circuitus
incipere. Certamen unam stationem in Andorra habet.

Viginti duo manus editioni 2016 Circuitus Franci intersunt. Omnes duodeviginti
WorldTeams UCI invitati sunt, et revera interesse debent.

Praecipui equites dilecti ante certamen fuerunt Christophorus Froome, Nairo
Quintana, et Albertus Contador. Alii petitores praecipui in classificatione
generali fuerunt Ricardus Porte, Thibaltus Pinot, Fabius Aru, Geraint Thomas,
Vincentius Nibali, Romanus Bardet, et Tejay Van Garderen.

Iter Circuitus Franciae 2016 a Christiano Prudhomme directore certaminis in
Palatio Congressuum Lutetiae die 20 Octobris 2015 revelatum est. Duos certaminis
temporis eventus continet, quorum ambo sunt petitorum singulorum. Auctores
stationes reliquas undeviginti in tres categorias dividunt: stationes planas,
stationes montanas mediocres, et stationes montanas. Sunt quinque stationes
montanae, quarum quattuor in culmine montis finient: statio 9, ad
Andorra-Arcalis; statio 12, ad Montem Ventosum; statio 17, ad Finhaut Émosson;
et statio 19, ad Saint-Gervais-les-Bains. Auctores duo dies otii mandaverunt.
Certamen certamini prioris anni est 174.7 chiliometra longius.

Christophorus Froome, summus athleta defendens, postquam iter nuntiatum est
dixit se spectare cursum ei accommodare melius quam cursus prioris anni. "Puto,"
ait, "perfectum birotarium vincere, sed statio quae mihi eminet profecto est
Mons Ventosus."



https://la.wikipedia.org/wiki/Benedictus_XVI

Benedictus XVI papa, natus Iosephus Aloisius Ratzinger (in vico Mercatello ad
Aenum Germaniae die 16 Aprilis 1927) est pontifex Romanus emeritus et fuit
pontifex maximus Ecclesiae Catholicae Romanae a die 19 Aprilis 2005 usque ad
diem 28 Februarii 2013. Benedictus XVI factus papa a cardinalibus in conclavi
secundo die suffragiorum est. Eius apostolica sententia "Cooperatores veritatis"
a versu VIII Epistulae III Ioannis deprompta est: "Nos ergo debemus sublevare
huiusmodi, ut cooperatores simus veritatis."

Die 11 Februarii 2013 papa Benedictus XVI ex inopinato nuntiavit se a munere
discessurum esse die 28 Februarii 2013.

Ante eum solum septem papae (Pontianus, Clemens I, Silverius, Benedictus IX,
Gregorius VI, Gregorius XII atque Caelestinus V) ante mortem sedem sanctam
reliquerunt.

Natus in vico Bavarico die Sabbati Sancti, Iosephus Ratzinger eodem die in
Vigilia Paschali baptizatus est more fidei Catholicae Romanae. Bene meruit in
ludis patriae, sermonem Latinum discens inter ceteras disciplinas. Ipse,
secundum legis praeceptum, anno 1941 ad Iuventutem Hitleranam accessit, sicut et
ceteri aequales. Secundum leges populi sui, in militibus Germanicis inscriptus
vergente belli fine stationem suam reliquit domumque revertit. Studiis
theologicis incubuit et die 29 Iunii 1951 una cum Georgio Ratzinger fratre,
sacerdos a Michaele Cardinale de Faulhaber ordinatus est. Ab 1958 Ratzinger fuit
theologiae dogmaticae et historiae dogmatis professor Frisingae, Bonnae,
Monasterii, Tubingae (1966-1969) et Ratisbonae. Tubingae theologi Ioannis Küng
qui hodie ipsum papam acri subtilique ingenio et iudicio percenset, socius et
collega fuit.

Ex anno 1962, Iosephus Ratzinger Concilio Vaticano Secundo interfuit; erat
consiliarius Iosephi Cardinalis Frings, qui eum theologiae peritum magni
aestimavit.

Archiepiscopus Archidioecesis Monacensis et Frisingensis institutus et
cardinalis anno 1977 a Paulo VI creatus est. Anno 1981, a Ioanne Paulo II
praefectus Congregationis pro doctrina Fidei in Vaticano factus est.

Anno 2005, a S.R.E. cardinalibus in summum pontificem electo, nomen "Benedicti
XVI" sibi imposuit, recordans papam Benedictum XV, qui tempore Belli Orbis
Terrarum I strenue pro pace se impendit, et Sanctum Benedictum, qui culturam
Europaeam saeculis V et VI maxime fovit.

Benedictus XVI est primus papa ab anno 1008 (Stephanus IX) qui in Germania
hodierna natus sit, sed est primus papa Germanicus ab 1523. Die 14 Septembris
huius anni Hadrianus VI Romae mortuus est. Illo tempore Batavia, ubi Hadrianus
VI natus est, ad nationem Germanicam pertinebat. Benedictus XVI est decimus
Romanus pontifex qui non Italicus fuit. Subsecutus est Ioannem Paulum II, qui
primus pontifex post annum 1523 fuerat, qui non in Italia natus est.

Benedictus XVI insigne paparum substantialiter mutavit. Eius insigne non iam a
tiara coronatur, sed a mitra. Elogium eius est "Tu es Petrus et super hanc
petram aedificabo ecclesiam meam."

Mense Augusto anno 2005 Coloniae Agrippinae, Dies Mundiales Iuventutis a papa
Benedicto XVI, magno concursu cardinalium et episcoporum facto, coram circa uno
millione fidelium sollemniter celebrati sunt.

Die 24 Martii 2006, Benedictus XVI quindecim cardinales creavit, inter quos
duodecim nondum octoginta annos nati erant, ut papam eligere possent. Mense Maio
2006, iter in Poloniam fecit, et mense Iulio in Hispanicam urbem Valentiam.
Aestate 2006, Tarcisius Cardinalis Bertone successor Cardinalis Angeli Sodano in
munus Secretarii Status a papa Benedicto XVI factus est.

Mense Septembri 2006, Benedictus XVI in patriam suam, Bavariam iter fecit. Apud
universitatem Ratisbonae, sermonem de fide et ratione in religione Christiana ac
Islamica habuit, qui non recte intellectus est et in orbe terrarum controversias
et etiam tumultus concitavit. Die 28 Novembris, ipse iter in Turciam, primam
civitatem cultu Islamico motam a se visitatam, coepit. Urbes Ancyram et Ephesum
et Constantinopolim visitavit, ubi patriarchae oecumenico Bartholomeo I
occurrit. Mense Decembri, papae opinio contra euthanasiam controversias in
Italia concitavit.

Anno 2007 mense Maio in Brasiliam et mense Septembri in Austriam Benedictus XVI
itinera fecit.

Die 7 Iulii 2007 Benedictus XVI litteras apostolicas Motu Proprio datas Summorum
Pontificum promulgavit, quae decernunt ritum Tridentinum sanctae missae a sancto
papa Pio V constitutum et a Ioanne XXIII anno 1962 postremum recognitum in
omnibus dioecesibus orbis terrarum rursus permitti. Paulo post Congregatio pro
Doctrina Fidei argumentum epistulae encyclicae papae Ioannis Pauli II Ut unum
sint abunde confirmavit. In eo dicitur Ecclesiam Catholicam solam et veram
ecclesiam esse (cf. Textus Latine).

Die 24 Novembris 2007 Benedictus XVI viginti tres novos cardinales, inter quos
duodeviginti electores, creavit.

Inter vigiliam Paschae Benedictus XVI Magdi Allam scriptorem diarii Italicum
oriundum ex Aegypto, qui semper pugnax contra religionem Islamicam est et de
suspicatis periculis eius scribit, baptizavit. Baptismo Magdi Allam testis
adstitit Mauritius Lupi, publicus factionis dextrae Forza Italia vir.

Die 24 Ianuarii 2009 papa Benedictus XVI sacrorum interdictum contra episcopos
Fraternitatis Sacerdotalis Sancti Pii X, anno 1970 ab archiepiscopo Francico
Marcello Lefebvre conditae, abolevit. Hoc decretum per orbem terrarum
controversias iterum concitavit, quia unus fraternitatis episcopus, Ricardus
Williamson, dictus est inter colloquium percontativum cum televisione Suecica
habitum holocaustum umquam factum esse negavisse . Post has res gestas
Benedictus in multis difficultatibus cum fidelibus sed etiam cum episcopis
quibusdam versatur et de hoc epistula mense Martio 2009 edita questus est.

Eodem tempore multi (et etiam episcopus quidam) intellegere non potuerunt cur
Benedictus XVI et Conferentia Episcoporum Italiae dixissent contra patris eius
voluntatem Eluanam Englaro, mulierem quae septendecim annos sine sensu propter
autocineti sinistrum casum manserat, artificiose nutriendam esse.

Quod denuo ad Italiam attinet, multi diurnarii putant rem incomprehensam papam
nihil dixisse de Silvii Berlusconi modo vivendi, quem ipsi scribunt dissolutum
esse. Benedictus invicem Berlusconi in aeroportu et postea scribae a secretis
eius Ioanni Letta obviam se dedit.

Post haec, diari episcoporum Avvenire praefectus, diurnarius catholicus Dinus
Boffo, qui etiam Silvium Berlusconi propter vitam eius percensuerat, ut
Ecclesiam defenderet, se a munere removere debuit quia diaria quae ad Berlusconi
pertinent scripserunt Boffo homophylophilum fuisse.

Die 17 Ianuarii 2010, secundus papa post Ioannem Paulum II, synagogam Romanam
invisit. Homilia Contionatoris Domus Pontificalis Raineri Cantalamessa tamen die
2 Aprilis 2010 inter missam Diei Passionis Domini coram papa ipso per orbem
terrarum novas controversias concitavit, quia diariorum et proculvisionum
libellos accusatorios contra Ecclesiam Catholicam propter presbyterorum
turpitudines contra pueros cum holocausto comparavit. Potius tamen dicatur quod
Cantalamessa locum epistulae proferebat sui amici Iudaei, qui hanc comparationem
fecerat, et de turpitudinibus ipsis nihil dicere voluit.

Sunt praeterea qui subiciant Ratzinger ipsum, cum Monacensis archiepiscopus
esset, presbyterum quendam texisse qui actus sexuales cum puero gesserat,
quamquam ut papa a nonnullis habetur magis quam decessores sui contra haec
crimina fecisse.

Die 24 Maii 2012 Papae Benedicti XVI servus, Paulus Gabriele, comprehensus est
quia secrete papae epistulas abstulerat et diurnario vendiderat.

Die 11 Februarii 2013, in consistorio, Papa Benedictus XVI libere abdicationem
suam annuntiavit. Qua de causa hora vicesima diei 28 Februarii expleta, sicut
ipse Benedictus XVI decreverat, Apostolica Sedes vacare coepit, ita ut omnia
quae ad novum Conclave convocandum praescripta erant mox fierent. Eadem die
Sanctae Romanae Ecclesiae Camerarii fuit privatis Romani Pontificis aedibus
sigilla apponere. Decani autem Cardinalium Collegii fuit, ubi primum a Cardinale
Camerario vel a Praefecto Domus Pontificiae de Pontificis documento abdicationis
fuerit edoctus, omnibus Cardinalibus hanc nuntiare, eosque convocare ad Conclave
ut novus Romanus Pontifex eligeretur.

Die 23 Martii 2013 primus, quem documenta quidem adtestentur, historiae
congressus inter duos papas, Franciscum et decessorem eius papam emeritum
Benedictum XVI, habitus est.

Die 27 Aprilis 2014 Franciscus suorum decessorum Ioannis XXIII et Ioannis Pauli
II canonizationem celebravit, papa emerito Benedicto XVI praesente.

Mense Decembri 2015 Romae adfuit, cum iubilaeum extraordinarium anni 2016
coepit.

Die 13 Martii 2007 Benedictus XVI adhortationem apostolicam postsynodalem
Sacramentum Caritatis promulgavit, quae usum linguae Latinae promovet et
caelibatum presbyterorum confirmat.

Die 13 Aprilis 2007 prima pars et anno 2011 secunda pars libri, quem papa de
Iesu Christo scripsit et scripturus est, edita est.

Die 30 Novembris 2007 secundae litterae encyclicae Benedicti XVI de spe, quibus
initium Spe Salvi, die 7 Iulii 2009 tertiae Caritas in Veritate, promulgatae
sunt, quae editae sunt die 7 Iulii 2009, datae autem 29 Iunii.

Die 2 Octobris 2012 nuntiatur novas litteras encyclicas de fide mense Ianuario
2013 editum iri sed haec epistula Lumen Fidei solum successore Benedicti papa
Francisco regnante et sub nomine eius, die 5 Maii 2013 edita est.

Die 26 Martii 2006 papa Benedictus XVI duodecim cardinales electores (et alios
tres non electores) creavit. Cardinales electores erant:

Die 24 Novembris 2007 papa Benedictus XVI duodeviginti novos cardinales
electores (et alios quinque non electores) creavit. Cardinales electores erant:

Die 20 Novembris 2010 Benedictus XVI viginti novos cardinales electores (et
alios quattuor non electores) creavit, qui erant:

Die 18 Februarii 2012 duodeviginti novos cardinales electores (et alios quattuor
non electores) creavit, qui erant:

Benedictus XVI die 24 Novembris 2012 sex novos cardinales electores creavit, qui
sunt:



https://la.wikipedia.org/wiki/Bavaria

Bavaria (Theodisce Bayern), seu rectius Res publica libera Bavariae (Theodisce
Freistaat Bayern) est una ex sedecim foederalibus terris Germaniae. Caput est
Monachium. Primus minister est Horatius Seehofer. Peregrinatores ex variis
civitatibus Bavariam visitant ad montes, oppida, monumenta, aedificia videnda.

Nomen Bavaria originem ducit e gente Germanica, cuius homines Baiuvarii
appellantur. Illi inter migrationem gentium de oriente in fines qui olim fuerunt
Raetia, provincia imperii Romani, migraverunt. Ibi anno 565 civitatem suam
creaverunt, cuius caput erat dux. Sub Merovingis haec res publica fuit pars
imperii Francorum. Anno 780, Carolus Magnus Tassilonem III, ducem Baiuvariorum
vicit; quod fuit finis civitatis Baiuvariorum.

Post perniciem Carolingorum in Bavaria iterum duces regebant. Ex anno 1070 sub
Welfis potestas ducum Bavaricorum iterum crescit. Certamen inter Welfos et
Staufos anno 1180 victoria Friderici I Barbarossae super Henricum Leonem finitum
est. Nunc regio orientalis Austria (Ostmark) secata est, et tempus ducum minorum
finitum est.

Bavaria est res publica libera, divisa in provincias septem: Bavariam Superiorem
et Inferiorem; Palatinatum superiorem; Franconiam Superiorem, Mediam, et
Inferiorem; et Suebiam.

Provinciae terrae Bavariae cum nota magistratus communali et compendiariis
litteris Administerii Bavarici Rerum Interiorum haec sunt:



https://la.wikipedia.org/wiki/Archaeologia

Archaeologia est scientia exstantium antiquitatum, quae multum historiae
auxilium confert. Etenim, velut scientia rerum antiquarum non solum historiae
scriptis sed etiam inscriptionibus, aedificiis, supellectilibus, ornamentis,
sepulcris, ceterisque rebus ad humanam vitam pertinentibus quae auxilium
supersunt ducit.

Nomen archaeologiae a vocabulis Graecis ἀρχαῖος archaios 'antiquus' et λόγος
logos 'studium' deducitur.

Saepe labor archaeologicus est per agros ambulare, fictilia colligendi causa.
Archaeologi hunc modum prospectionem vocant. Prospectio archaeologica ita est
modus agros et montes recensendi et evidentias archaeologicas colendi. In
prospectione ambulanti per agrum, archaeologi in singulam lineam ambulant, in
spatiis aequis dispersi. Tandem in charta agri inventa collocant. Postea,
evidentia in laboratoriis analyzatur. Saepe ante ambulationem, archaeologi
studium de regione faciunt in libris antiquis aut incolis inquaerens.

Adsunt aliae methodae prospectionis praeter ambulationem. Photographia aerea est
studium imaginum locorum, ut monumenta aut relicta monumentorum ab aere videri
possint. Quoque adsunt methodae prospectionis per geophysicam.

Adsunt methodae permultae, per quas possibile est aetatem accurate rerum aut
obiectorum investigare. Praeclarae methodae declinationis atomorum radiactivorum
in usu sunt.

Carbonium 14 est methoda ad calculandam aetatem rerum archaeologicarum, solim si
rebus insunt materiae substantiae organicae. Inventa est haec methoda anno 1949,
a W. F. Libby.

Dendrochronologia est disciplina chronologica, quae aetatem lignorum et
tabularum dat, ob comparationem inter annullos arborum.

Stratigraphia est studium stratuum in quodam loco archaeologico. Ob legem
superimpositionis stratuum, stratus profundissimus est stratus veterrimus.



https://la.wikipedia.org/wiki/Star_Wars

Star Wars (scilicet "bella stellaria" in lingua Anglica) est universum ficticium
generis scientiae ficticiae, quod in pelliculis, libris, libris nubeculatis,
seriebus televisivis, ludis electronicis, ludicris, et ceteris consistit. Hoc
universum in ipsa serie pellicularum (nunc septem), moderatoris cinematographici
Georgii Lucae creata, pondus suum fortasse primum habet, et cum pellicula Star
Wars Episode IV: A New Hope, primigenie Star Wars appellatum, ab anno 1977,
coeperat.

Star Wars in galaxia longinquissima in futuro technologiae progressivae agit.
Plurimae species ficticiae in Star Wars sunt, sed homo prima acta visaque est.
Pluria genera robotorum quorum homines, aliae species, urbes, et cetera,
adiuvant, etiam sunt. Vectus spatiales ad planetas aliarum systematum solarium
possibiliter sunt, et plurimi mundi ficticii sunt. Fere totus galaxias systema
politicum communis habet; res publica galactica, ad imperium galacticum tet
mutata.

Ab imperio capta Princeps Leia in basim pugnatae, qui stella mortis nominatur,
portatur. Ante captatum Leia efficaciter temptat robotas R2-D2 et C-3PO cum
orato auxilio mittere. Robota in planeta Tatooine advenit et Obi-Wan Kenobi unum
equestrem iediorum nuntium reportant. Is cum agricola Luke Skywalker, cuius
pater etiam Jedi erat, ad salvandum principissam Leiam proficiscitur. Iis in
astronavi quaerentibus Han Solo, magistrem astronavis et transportatorem
mercibus nefastis, et Chewbacca, illius gubernatorem unum Wookiee, conveniunt.
Cum Falcone Mille Annorum ad stellam mortis volant et principissam Leiam
liberant. Deinde Obi-Wan, qui incepit docere Luke equestrem Jedis essendum,
Darth Vader eius discipulum pristinum obviat. Obi-Wan a Vader interfecto alii ab
stellam mortis effugiunt et in castram rebellionis veniunt. Catra a basi
pugnatae impugnatur. In proeliuo mundo ingenti succedit Luke cum pugnatoribus
rebellionis delere.

Nonnullis annis proelio gesto, castra rebellionis in planeta Hoth a imperio
invenitur et impugnatur. Pugatores pro libertatem proelium perdunt et effugere
debent. Luke Skywalker venit in Dagobam, planetam quandam remotam, ad discendum
ab Yoda magistro Jedis. Postquam in Falconem Mille Annorum effugerunt,
Principissa Leia et Han Solo cum Chewbacca in planeta Bespine a Darth Vader
captantur. Luke istud per vim sentit et disciplinam interrumpit. Properans ad
adiuvandum amicos suos contra Darth Vader pugnat. Cum eo Luke cognoscit illum
patrem suum esse. Vader devincit filium suum et dextram manum eorum amputat.
Leia cum Lucio evadit a Bespine sed Vader Han Solo gelaritur et eum praedatori
Boba Fett dat.

In planeta Tatooine, sunt Principissa Leia et Luke Skywalker noviter Jedi factus
, Han Solo captivus a Jabba Hutt aere alieno liberandusque ex vinculo Hutts.
Interim imperium novum stellam mortem construit castrae. Rebelliones castram
imperfectam oppugnante, Lucius sua sponte licet capi se ab Imperio ut Darth
Vader patrem suis obviam eat. Imperator, qui item in stellam mortis est, cum
Darth Vader conatur Luke in malae parte virium inducere. Ob ea rem certamen
inter Lucium et eum patrem evenit. Nunc Luke Vader devincit et dextram manum
eius amputat. Denegato a Luke in malam partem convertere Imperator eum necare
vult. Autem Vader suum valium salvate et imperatorem caedit. It factus Vader
laesus est et propterea paulum post moritur placato cum vilium suum. Postea
deleta stellae mortis a pugnatoribus rebellionis succedit et imperium galacticum
superatum est.

Annis triginta post De Reditu Jedi Fabula committit. Prima Societas cinceribus
Imperii Galactici exierat quod Principissa Leia Refragatioque pugnant. Jedi
Magistrum Lucium circumspectant. Intra inquasitionem novis viris vident: Rey,
frumentator quae potest calere vim; et Finn, Stormtrooper qui Primam Societatem
descivit; et Poe Dameron, optime magister in Refragatione. Han Solo eos iuvat in
labori tollere Astracidae Castram Primae Societatis, qua Nova Republicae
Refragationemque pugnat. Opponent Kyle Ren, malam virum cum historia arcana; et
Imperatorem Hugam, principem Astracidae Castrae.

Arma visia in universo ficticio gladius lucidus (vel luxgladius) est. Non tote
claro dictum est armis quae materiae consistunt, sed lamina aut plasmatis aut
laserris consistunt, et lamina etiam in variis coloribus sunt. Arma amborum Jedi
(Latine fortasse "Zedaea") et Sith (Latine fortasse "Sithia") adhibentur, ambium
genera duo bellatorium sunt ubi Jedi protagonistae sunt et Sith antagonistae.

Vehiculis videntur sunt naves spatiales, naviculae spatiales, et vehicula
pendentia, sicut vehicula pendentia militaria et taxiraedae pendentes.

Sunt plurimae formae vitales ficticiae in Star Wars, ambo pristinae et
intelligentes, sed homo primum actus et visus est. Gravissimae dicere sequentium
sunt:

Religio Jediismus vocatum (Latine fortasse "Zedaeanismus") realitate est, quod
de philosophicis et ideis spiritualibus Jedi est, sed fundator et structura ut
religiones maiores non habet.



https://la.wikipedia.org/wiki/Religio_Islamica

Islam (Arabice الإسلام ʾislām, IPA praecipue [ʔɪsˈlæːm] et [ʔiˈslaːm]), vel
Religio Islamica, est religio monotheistica, abs Alcorano libro sacro articulata
et a fidelibus verbum Dei (Arabice الله, Allāh) ad verbum habita, secundum
doctrinas ordinariumque exemplum (Sunnah appellatum, ex hadit compositum)
Mahometi, ultimi prophetae Dei. Adsectator religionis Islamicae appellatur
Musulmanus.

Religio Islamica saeculo septimo ineunte in Arabia a Mahometo propheta condita
est. Cum fere 1.6 milliardis fidelium post Christianam (cum fere 2.2 milliardis)
hodie in orbe terrarum numero fidelium secunda est religio. Decem civitates,
quibus est maxima omnium Musulmanorum pars, sunt Indonesia (12.9%), Pakistania
(11.1%), India (10.3%), Bangladesha (9.3%), Aegyptus et Nigeria (utraque 5%),
Irania et Turcia (utraque 4.7%), Algeria (2.2%) et Marocum (fere 2%). In his
civitatibus plus quam duae partes omnium Musulmanorum vivunt.

Duo sunt fundamenta litteraria religionis Islamicae: primum Alcoranus, qui
verbum Dei Mahometo revelatum habetur; secundum narrationes (Hadit) de vitae
moribus (Sunnah) Mahometi, cuius in mores velut "legati Dei" ac exempli se
Musulmani formare debent. Omnes ex his litteris sumptae regulae ius Islamicum
(شريعة saria) efficiunt.

Musulmani credunt Deum esse unum et incomparabilem, et propositum vitae humanae
esse hunc deitatem venerari. Verbum quidem Islam significat 'mentis et spiritús
deditionem' ad hoc numen, vel 'submissio' (erga id). Ei etiam credunt Islam esse
absolutam et universam primordialis fidei patefactionem, quae multis temporibus
locisque a nuntiis Dei revelata est, inter eos Abraham, Moyses, et Iesus, quos
ei habent prophetas. Tradunt priores nuntios et patefactiones partim mutatas vel
corruptas fuisse, sed Alcoranum enimvero esse integram et ultimam Dei
patefactionem. Inter notiones moresque Musulmanorum religiosos sunt Quinque
columnae Islamicae, quae pro fundamentalibus venerationis notionibus usibusque
necessariis sunt, et lex Islamica (Saria), quae paene omnem vitae societatisque
aspectum tangit, consilium in rebus multiplicibus suppeditans, ab aerario et
salute, ad militiam et circumiectum.

Dividuntur in nonnullas factiones Musulmani, inter quas Sunnitae Siitaeque.
Siitae credunt auctoritatem, propheta defuncto, recte in Ali generum Machometi
transmissam esse, absque illo in familiam eius; Sunnitae contra credunt illam
auctoritatem per electionem transmissam esse, itaque Omari successoribusque
eius. Invenies et Sunnitas et Siitas per mundum Islamicum dispositos;
praeponderunt tamen Siitae in Irania, Mesopotamia Libanoque, Sunnitae alibi.

Est etiam tertia factio, Secta Charigitica appellata, quae olim magnam Africae
Septentrionalis partem occupabat, hodie tantum in Omania (vide Ibaditae) et in
tribus parvis Africae Septentrionalis regionibus fideles complures habet.

Religio Islamica varios locos quasi sacros habet. Principalis est Mecca, ubi
sanctuarium Caaba ponitur et quo Musulmani peregrinationem (hajj) faciunt; hi
peregrinatores nomine hajji honorantur. Etiam Medina (urbs prophetae) et
Hierosolyma sacrae vocantur.

Hegira (Arabice hijra) fuit fuga Mahometi discipulorumque suorum a Mecca ad
Iathrib, quod oppidum postea nominatur "Oppidum Prophetae" (Madinat an Nabi),
vel breviter Medina.



https://la.wikipedia.org/wiki/Pellicula

Pellicula, vel taeniola, est opus artis cinematographicae quae consistit in
sequentia imaginum photographicarum machina cinematographica exceptarum quae ope
proiectoris cinematographici ostendi possunt.

Pelliculae sunt facta culturalia culturis creata, quae culturam idem demonstrant
atque igitur culturam afficiunt. Pelliculae esse gravissima opera artis
videntur.

Praeter taeniam celluloidis, pellicula est etiam ipsa fabula cinematographica
quam actores agunt.

Pelliculae theatris cinematographicis destinatae adhuc fiunt in solitis
pelliculis a triacetato cellulosae compositis, cuius formatus est 35
milimetrorum (35 mm), nempe idem atque adhibetur in photographia classica ut
"magnitudo universalis", quamquam in photographia photogrammata imprimuntur modo
horizontali dum in cinematographo imprimuntur modo verticali eaque de causa sunt
aliquanto minoris magnitudinis.

His ultimis annis magis magisque adhibentur pelliculae digitales, praesertim in
pelliculis televisualibus necnon documentariis pelliculisque amatorum.

Cinematographia est primum conventicia. Multos homines et multa tempora habere
ad faciendam pelliculam fere oportet. Totus labor manipuli cinematographici in
ordines dividitur. Tempus faciendi est omnis divisa in partes quinque:

Pelliculae saepe in categorias themate dividuntur. Imprimis in fictione et
documetario dividuntur.



https://la.wikipedia.org/wiki/Iazium

Iazensis musica sive musica iazzica est musica saeculo vicensimo orta, unus e
pluribus eventibus occursus musicarum Africae et Europae in continenti Americana
Septentrionali. Sunt alia musicae genera prognata dum haec geruntur, posteriorá
saeculi undevicensimi incipiendi parte, in primis musica Brasiliae et Cubae in
America meridionali (etiam appellatae musica Latina). Alterum genus musicum ex
America Septentrionali oriundae est blues, sed difficile est definire limites
exactos inter cunctos modos propter magnam commotionem mutuam. Notabile generis
iazensis indicium est magna improvisationis licentia.

Urbs Nova Aurelia in civitate Ludoviciana patria esse musicae jazz dicitur.
Ferdinandus "Jelly Roll" Morton clavilista et compositor, ibi natus, contendit
se ipsum inventorem esse musicae jazz, anno 1902. Sicagum autem, post annum
1917, fuit medium musicae jazz per praesentiam musicorum praeclarissimorum
(exemplorum gratiae, tubicenum Iosephi "Regis" Oliver et Ludovici Armstrong,
discipuli sui). A quarto decennio saeculi vicensimi, Novum Eboracum locus
potentissimus in progressione musicae jazz putatur.

Genus musicae jazz annorum 1930 impetus (Anglice: swing) appellatur, et indicium
illius aetatis est sonoritas magnorum gregum. Greges maximae "influentiae"
annorum 1930 sunt:

Illo tempore, nova musici species surgit: solista? instrumentalis. Primus
saxophonista auctoritatis maioris fuit Coleman "Bean" Hawkins, sed Lester "Prez"
Young "stilum" contrarium de aequo effectu creavit. Praecipue celebra fuit eius
"cooperatio"? cum Gulielma Holiday cantrice. Alii saxophonistae eaedem aetatis
fuerunt Ioannes Hodges et Beniaminus Webster, et tubicines "influentiales"?
istius generis fuerunt Rex Eldridge, Rex Stewart, Carolus Shavers, et 'Henricus
"Red" Allen.

Bello Orbis Terrarum II gesto, jazz modernum nascitur (genera anteriora musicae
jazz veteris sive traditionalis partes formant). Primum genus huius linguae
musicae "bebop" (verbum Anglicum) appellatur, cuius procreatores sunt

Verbum bebop ipsum non habet unam significationem tantum; dicitur fictio
onomatopoetica esse figurarum quae invenerunt tympanistae styli novi, praecipue
Kennethus Clarke.

Sexto decennio saeculi exstabant duo magnae musicae jazz "substili," hinc jazz
frigidum (Anglice: cool jazz), cuius capita sunt

Sequebantur permulti musici coloris albae de occidentali Civitatum Foederatorum
Americae litore (exemplorum gratia, "Short" Rogers, Chet Baker, Shelly Man,
Ricardus Kamuca, et Iosephus Mondragon). Inclutissima compositio eventu (hoc
est, coram publico largo) musicae jazz integrae, Cape Quinque (Anglice: Take
Five; Paulus Desmond scripsit), est exemplum clarissimum musicae jazz frigidae.

Et illinc bebop durum, subgenus praecipuum musicorum Africano-Americanorum,
exemplorum gratia

Post annum 1960, coepit in progressione musicae jazz repletum experimentorum
decennium. Genus ipsum jazz liberum nominatum est pro Jazz Liberum, albo
saxophonistae Texiani, Ornetti Coleman. Praeterea, Quattuor Ioannis Coltrane
fecit conlationem magnam genere novo (Amor Supremus, Ascensio, Navis Solis,
Expressiones). Alii musici generis jazz liberi sunt:

Annos 1960, 1968, et 1969, Miles Davis fecit alba Modo silentio et Coctum
scorti, quae generaliter habentur pro initio musicae fusionis. Consortia egregia
musicae fusionis comprehendun:

Annis 1970, multi musici non se absterrebant a maximis concessionibus ad
insulsitates musicae popularis istae aetatis (exempli gratia, saxophonista
Grover Washington Iunior)

Ex 1970 et 1980 sunt permulta musicae jazz subgenera. Winton Marsalis, tubicen
de Nova Aurelia, est propugnator factionis musicorum qui praeferunt jazz modo
vetere psallatur, sed notiones contrarissimae extant. Exempli gratia, Ioannes
Zorn saxophonista contendit per "culturam Iudaicam validamque," et jazz
Europaeum confirmatur (Ioannes Garbarek Norvegiae, Martialis Solal Franciae, et
alii).

Composistiones musicae jazz sunt innumerabiles. Exstant tamen nonnulla centena
carmina praelata, quae orbe integri usurpantur musicis. Partes illarum carminum
(Anglice: standards) simile est cantu firmo Mediae Aetatis Europaeae, sed
fundamenta sunt improvisationum.

Glaucum Sancti Ludovici, Infra Ad Ripam, Pannus Tigri, Quando Sancti Invadent,
Infirmarium Sancti Iacobi, Glaucum Viae Piscinae....

Canticula non sunt compositiones musicorum generis jazz, sed partes comoediarum
musicalium vel imaginum moventium. Compositores celebri sunt Georgius Gershwin,
Coelius Porter, Hieronymus Kern. Omnia Res Quae Es, Tempus Aestivum, Dies
Nebulosa, Stella Luce Stellarum, Domina Esto Bene, Et Nocte Et Die....

Saltus Billii, Recte Sine Venatorem, Septem Glaucum, Monachus Glaucus, Nunc Est
Tempus, Sandus....

Cape Ferroviam "A", Rosa Mellis, Dulce Georgia Fusca, Animo Sentimentale, Non
Significat Rem Nisi Tenet Impetum....

Nox Tunesiae, Gloriosando, Confirmatio, Evidentia, Cum Anima, Avis Paradisi,
Quasimodo....

Caligulae Suecae Meae, Sanctus Thomas, Somnium Nicae, Adeps, Calypsum Ubique....



https://la.wikipedia.org/wiki/Beliza

Beliza est parva Mesoamericae civitas, a septentrione Mexico, ab oriente Sinu
Honduriae, et meridio-occidentali Guatemala finitima, cuius caput est
Belmopanum. Usque ad annum 1973, terra Honduria Britannica nominabatur.
Sententia civitatis est Sub Umbra Floreo. Lingua Anglica est lingua officialis
Belizae, dum plurimas alias linguas etiam loquuntur, ut linguam creolam
Belizensem, Hispanicam, Garifuna, Kekchi, Mopan Mayensem, Yucatec Mayensem,
Saxonicam Mennonitam, et Cantonensem.

Terra usque ad Europaeorum adventum, a Mayis colebatur. Medio saeculo
duodevicensimo Anglici herbarii litus pervenerunt. Hispani usque ad regionem
adhuc non advenerunt. Anno 1968, Civitates Foederatae Americae arbitrationes
iudex fuerunt ut Regnum Unitum et Guatemala libertatem Belizae agnoscerent, quod
assecutae sunt anno 1981. Guatemala rem publicam anno 1992 agnovit.

Belizae septemtrio praesertim in litoralibus planitiebus planis palustribusque,
dense alicubi silvosis, consitit. In meridiem montes continui inferiores Montium
Majorum, quorum superius culmen in Beliza Acumen Victoria, 1160 metra elevatum.
Beliza inter flumina Fundum (Anglice Fundo) et Sarstunum (Anglice Sarstoon)
collocatur, dum flumen Beliza media in civitate fluit. Per Caribicum litus
scopuli curalii sunt. Beliza saepti curalii longissimi occidentale in
hemisphaerio et post Magnam Curalii Obicem secundi longissimi in mundo.

Clima loci est tropicum et generatim calidissimum humidissimumque. Pluviosa
tempestas a Maio usque ad Novembrem durat, in qua naturalia pericula velut
typhones et inundationes communia sunt.

Parva essentialiterque? privata Belizana oeconomia praecipue in agricultura, in
agrariae basis industria, et in mercotechnia fulcitur, cum periegese (praesertim
ad autonomam catadysem relatis areis) et aedificatione oeconomico in pondere
ultimis annis crescentibus. Saccharum agrarium maximi ponderis productum est, et
paene dimidii exportationum responsile est, dum banana in civitate maxima operis
conductoria est. Citricorum productio per viam Hummingbirdanam? ponderis
industria constituitur.

Gubernationis expansivus, monetarius ficalisque actus, Septembre anni 1998
coepti, productum domesticum grossum (PDG) 6.4 centesimas anno 1999 et 10.5
centesimae anno 2000 augere fecere. Augmentum ob globalem oeconomicam
decelerationem et typhonibus nocitas agriculturam, piscatum, periegesemque anno
2001 3 centesimas recessit. Praecipui fontes gubernationem praeoccupantes
rapidum commercialis defectionis et debiti externi augmentum adhuc sunt.
Principalis propositum propinquuum paupertatem deminuere est, internationalibus
donantibus adiuvantibus.

Hodie plures Belizani extra civitatem (praesertim in Civitatibus Foederatis quam
in Beliza ipsa vivunt, et producti domestici grossi valde significativa pars de
pecunia istis emigrantibus missa veniunt.

Belizana demographia maxime polyphylica ascendentia componitur. Circa hominum
dimidium Belizanorum mixtae, Majae Europaeaeque (mixticiae) ascendentiae est, 25
centesimae hominum Afrae ascendentiae et Afroeuropaea (creolae) et circa 10
centesimae Maji et circa 6 centesimae Afroamerindii (Garifuni). Caeteri
Europaeae, Indae, Sinensis, Boreoamericanae, Medii Orientis originis circulos
comprehendunt.

Lingua Anglica est publica. Plerique Belizani qui de vicinis civitatibus nuper
non immigraverit saltem basicam? linguae Anglicae notitiam habent. Lingua
Anglica et creolus Anglicus per litus et in media meridieque civitate
praedominant.? Occidente septemtrioneque, lingua Hispanica fabulatior? est.
Lingua Hispanica circa 50 centesimae hominum materna est et secunda lingua alio
20 centesimae fabulatur.? Varii Maji circuli Linguas Majas fabulant? et creolam
Anglicam dialectum, Anglophonarum insularum Caribeano in mari creolis dialectis
similem, a plerisque fabulatur.? Aliquae meridianae Belizae communitates
praesertim Garifune loquuntur.

Circa 50 centesimae hominum Catholicum Romanum sunt. Ecclesia Anglicana et alii
Christiani Protestantes circuli caetera componuntur. Circa 5 centesimae quorum
germanophonae communitatis Mennonitae est.

Beliza Anglice Hispaniceque loquitur. Civitas Britannica colonia iam fuit,
quamobrem cum Angliae accentu Anglice loquitur. Beliza sic infra Mexicum est, ut
de hac civitate influxiones accipiat.

Belize praesertim Catholica civitas est, multae scholae cum nominibus sanctorum
aut cum biblicis referentiis nominantur et religiosa educatio curriculum
participat.

Televisio praecipue importata, generatim de Americae totius nationibus,
programmata exhibit. Obscurae pellis homines sunt et etiam divites eremitae
sunt.

Serpentium crocodylorumque praesentia aliquis in locis palis fictas domus
aedificandas esse, cum ligneis fundamentis, ad protegendum faciunt. Subterraneae
cavernae ad protegendum contra tropicales typhones sunt.



https://la.wikipedia.org/wiki/Drama_(fictio)

Drama (ex Graeco δρᾶμα 'actio', ex Graeco δράω 'facere, agere') est disertus
fictionis modus in perfunctione repraesentatus. Actio dramatis in theatro, ab
actoribus super pulpito ante audientiam collaborativos productionis modos et
conlectivum receptionis genus sumit. Structura textuum dramaticorum, aliorum
litterarum generum sic dissimilis, ab hac productione conlaborativa et
receptione conlectiva recta impellitur. Hamlet, tragoedia Anglica Gulielmi
Shakesperii (1601), et Oedipus Rex, tragoedia classicum Athenarum Sophoclis
(circa 429 a.C.n.), sunt inter opera artis dramaticae summo artificio facta.
Exemplum hodiernum est Long Day's Journey into Night Eugenii O'Neill (1956).

Personae duae cum dramate consociatae usitatam divisionem genericam inter
comoediam et tragoediam repraesentant. Quae Thaliam et Melpomenen, Musas
Graeciae antiquae, imitantur: Thalia musa comoediae (vultu ridente), Melpomene
musa tragoediae (vultu flente). Discrepatus est modus dramaticus, plerumque
genus poesis habitus, cum modis epico et lyrico post Poeticam Aristotelis
vulgatam (circa 335 a.C.n.)—primum opus theoriae dramaticae.

Drama saepe cum musica et saltatione coniungitur: drama in opera usitate penitus
canitur; ludi musici plerumque diverbium et cantus habent; et in nonnullis
dramatis generibus, insigniter inter quae melodrama et Nō Iaponiensi, musica
incidentalis vel adiunctio diverbium exornat. Certis historiae temporibus (in
antiquo Romano et hodierno Romantico), nonnulla dramata ad legenda potius in
scaena repraesentata scripta sunt.



https://la.wikipedia.org/wiki/Collegium_(ius)

Collegium vel Corporatio in re iuridice dicitur societas quae etiam persona
(entitas legalis) est distincta a personis realibus in ea societate
participantibus. Olim, syndicus vel actor dicebatur qui pro collegio agebat, et
idem hodie saepe dicitur rector, praeses, praesidens, aut consul (princeps
magistratus exsecutivus).

Collegii status beneficium est separatio legalis perfecta inter collegii iura et
civium participantum iura. Ergo, exempli gratia, si collegium cadit, cives
collegio participantes solas pecunias collegio collocatas amittunt, nec omnes
suas pecunias.

Quamquam per leges Romanas antiquas tres aut plures homines collegium formare
possunt, collegii forma multum a legibus civitatum pendet. Plurima hodie
collegia sunt societates anonymae quae sortes propter contributa argentaria
dant. Quapropter plurimis in nationibus duae collegii formae distinguuntur:
privata et publica, secundum modum per quem collegiorum sortes vendere possunt.
Si sortes in foro publice vendere possunt, collegium dicitur publicum; privatum
autem dicitur collegium quod suae sortes publice vendere non sinit.

Quia mos est vectigalia sola super quaestum imputare, saepe duae aliae
collegiorum formae etiam distinguuntur: lucrativa et non-lucrativa. Collegii
plurimi sunt societates lucrativae cuius propositum primum est divitias creare.
Alia collegia cuius propositum non est oeconomicum dicuntur non lucrativa.

Hodie multa collegia sunt tam magna per totum orbem extensa ut internationalia
vel globalia dicuntur.



https://la.wikipedia.org/wiki/Atropatene

Atropatene (etiam Media Atropatene) fuit regnum liberum, quod imprimis in
regione hodiernarum Iraniae provinciarum Ardabil, Atropatenes occidentalis et
Atropatenae orientalis iacebat. Saepe praecursoria hodiernae civitatis
Atropatenae habetur.

Regio Achaemenidis regnantibus ad Mediam pertinebat, maxima incolarum pars erant
Medi, caput Ecbatana.

Regno Persico ab Alexandro III, rege Macedonum, everso tamen satrapes provinciae
Achaemenidarum Mediae nomine Atropates, Persa nobilis, in officio permanebat,
etsi antea copiis Medis praefuerat. Alexandro mortuo Media meridiana una cum
Ecbatana ad imperium Seleucidarum venit, Mediam septentrionalem autem Atropates
retinuit, qui regnum liberum ac domum regiam condidit. Ex auctore civitas Media
Atropatene vocata est.

Terra maxima ex parte montuosa, metallis carens, tamen climate mediterraneo agri
culturae idonea, praeterea loci natura adeo munita, ut vix expugnari posset.

Caput Atropatenes fuit Gazaka (hodie Ganzak). Prope urbem arx Phraaspa sita
erat, quam loco Takht-i Suleiman fuisse arbitrantur. Ambitus exactus nescitur,
limes borealis a lacu Urmia in septentriones versus erat. Controversiae cum
Armenia in occidentem sita ortae non esse videntur.

Atropatene Hellenismo efficaciter restitisse ac traditiones Persicas retinuisse
videtur. Praeterea diu locus medius Zoroastrismi habebatur, quod autem his
diebus varie disputatur.

Imperio Alexandri dilapso Atropatene quiete libertate fruebatur, donec Antiochus
III Magnus terram in clientelam subegit, qui status postea Parthis imperantibus
permanebat. Tamen Atropatenae exercitus fortis erat, qui equitatu nitebatur.

Pompeius Darium regem Atropatenae vicit. Postea Marcus Antonius contra Parthos
per Armeniam Atropatenamque profectus in Gazaka oppugnanda decidit.

Pauca de Atropatene e fontibus antiquis nota sunt, pauca effossiones
archaeologicae de regno in lucem produxerunt. Regnum apud Plutarchum,
Ptolemaeum, Cassium Dioem, Appianum, Strabonem, Plinium maiorem et Polybium
memoratur, non autem est opus, quod plura de Atropene narret.



https://la.wikipedia.org/wiki/Michael_Rocard

Michael, vulgo Michel Rocard (Curbaviae die 23 Augusti 1930 natus; die 2 Iulii
2016 mortuus), fuit politicus et socialista Francicus qui primus minister annis
1988-1991 meruit.

Michael Rocard natus est in oppido Curbavia Sequanae (sed hodie Altorum
Sequanae) regionis Insulae Franciae die 23 Augusti 1930. Alumnus est
universitatis Parisiensis, ubi litteris studuit, deinde Instituti Scientiarum
Politicarum et Scholae Nationalis Administrationis eiusdem urbis. Socialista est
ab anno 1949, factionibus variis se adiungens. Legatus est ad Conventum
Nationalem annis 1969-1973 rursusque 1978-1993 pro circulo Evelinarum. Anno 1969
candidatus est ad praesidis officium, vocum 3,61 % referens. Magister civium
electus est communis Confluentii S. Honorinae Evelinarum ab anno 1977 usque ad
1994. Minister meruit, primis ministris Petro Mauroy et Laurentio Fabius, ab
anno 1981 ad 1985. Primus minister Franciae fuit a die 12 Maii 1988 usque ad
diem 15 Maii 1991, praeside Francisco Mitterrand. Breviter annis 1993 et 1994
secretarius principalis factionis Socialisticae meruit. Legatus est ad
Parlamentum Europaeum annis 1994-2009; senator fuit Franciae annis 1995-1997 pro
praefectura Evelinarum.



https://la.wikipedia.org/wiki/Gens_humana

Gens humana est usitatum speciei nostrae nomen; naturale autem nomen est Homo
sapiens.

Homo sapiens est sola generis Hominis species viva, familiae Hominidarum et
ordinis Primatum. Homines hodiernas corporis conformationes habentes Africa
abhinc annorum circa 200 000 orti sunt, et perfectam morum hodiernitatem abhinc
circa annorum 50 000 adsecuti sunt.

Quia hominibus est cerebrum humanum maxime evolutum, eo est ei sensus
subiectivus abstractionis quo homines ratiocinari, lingua loqui, in mentem
introspicere, quaestiones censere, et solutiones invenire possunt. Haec mentis
facultas, cum erecto corporis habitu et manibus liberis res tractantibus,
hominibus sinit instrumentis omnium generum uti ad tractandum plus quam quaequam
orbis terrarum speciem vivam. Etenim adhibet cognitionis gradum altiorem, sicut
agnitionem sui ("ratiocinor ergo exsisto"), memoriam, rationem, ratiocinationem,
et sapientiam praebens. Item habent notiones attributionum definientes rerum
quae "personam" conformant.

Hominibus est unica peritia ad versanda systemata communicationis ut de se
dicant, excogitationes inter se permutent, et res communiter ordinent. Ei
multiplices structuras sociales fingunt, quae in multis gregibus una agentes et
contendentes coexsistunt, inter quas familiae, pleraque cognationis retia, et
civitates, a moribus et legibus temperatae. Interactiones sociales inter homines
variissimas statuerunt aestimationes, normas sociales, et ritus, qui una sunt
fundamenta societatis humanae. Quia in omni continente, etiam Antarcticam,
habitant, homines sunt species cosmopolita.

Aestimavit Divisio Civium Numeri Consociationis Nationum anno 2011 civium
numerum esse circa 7 billiones, et aestimavit Ministerium Census Civitatum
Foederatarum eum esse circa 6.97 billiones. Insigniter desiderant homines eorum
circumiectum intellegere et adfigere, res per scientiam, philosophiam,
mythologiam, et religionem et alias superstitiones explicare et tractare
petentes. Hoc naturale noscendi studium evolutionem instrumentorum promotorum et
sollertiarum excitavit, quae per culturam traduntur; homines quidem sunt sola
species quae ignem sibi facit, cibum sibi coquunt, induunt sibi vestem, atque
multas alias technologias et artes excogitant et adhibent, praecipue litteras,
musicam, saltationem, et alias artes quae ex aestimatione pulchritudinis
dependent. Investigatio hominum est scientifica anthropologiae doctrina.

Naturali homo sexus duos habet; mas feminaque. Differentiae naturales communes
inter eos sunt. Mas longior et fortior quam femina est atque vocem obscuriorem
habet. Femina parem pectoris magni habet qui in muliere mamma appellatur. Quando
mulier infantem nata est, lac in mamma creatur. Mas plus pilum corporis quam
femina habet. De organo coitus et reproductioni, mas penem habet et femina
vaginam.

Aliquando mutationes naturales sexus in evolutione fetus fieri possunt. Tales
homines intersexuales et transsexuales appellantur. Populus quoque est qui eius
sexus mutare vult. Saepissime a viro ad mulierem est. Praeter sexus naturales,
nonnullus populus talis generis etiam est. Multi tales homines etiam actrices
pornographicae sunt. In pornographia, nominibus Anglicis tribus noti sunt;
transexual, shemale ("eamas") et ladyboy ("dominapuer"). Thailandiae saepissime
ladyboy appellantur. In Thailandia quoque multus populus tali generi humani est.

Homines sunt species hodierna inter animalia multicellularia, longaeviorum.
Sciuntur igitur homines plus quam centum viginti annos aetate maiores. Talis
longaevitas est res genotypica, cui phaenotypus (modus hominum vivendi) favet.

Homo sapiens evolutione ex specie Hominis erecti in Africa evolutus est. Ante
circiter centum milia annorum Homo sapiens ex Africa migrare coepit.

Omnes homines eiusdem speciei sunt. Varietates conspicuae non sunt scientificae.
Analyses geneticae monstrant diversitatem genorum in hominibus Africanis maximam
esse, sed minimam in Europaeis Asiaticis Americanisque. Diversificatio hominum
extra Africam viventium circiter ante quinquaginta ad decem milia annorum
accidit.

Si phylum inter hominem est, disputabiliter est. Illi qui in phylo hominis
credunt sunt et illi qui non credunt. At re vera variationes generis hominis
sunt, sicut homo Europaeus, Asiaticus, Africanus, Orientis Medii, Indiani, Indi
Americani Septentrionales, Indi Americani Australes, et cetera, et in his
subvariationes sunt.

Partu corpus hominis circa 270 ossa habet, sed tempore rei adultae aliqua ossa
cofuderunt et tum sceletum 206 ossium consistit.

Hodie populatio humana Telluris circiter 7 billiones est, numerus qui
permagnopere planetae esse considetur. Plerumque homines in urbibus et oppidis
habitant, in nationes divisis. Minor numerus hominum etiam primitive in tribibus
habitat, qui in plerumque continentes est. Quaeque natio a politicis propriis
gubernatur, quo democratia est usitata et opinabilis. Omnes nationes in
gubernatione communi quoque cooperantur, sicut Parlamentum Europaeum,
parlamentum Unionis Europaea.

Homo studium robotis humanis habere videt, qui in societate operari et habitare
opinabile est. Solum problema est res defectae in technologia, primum facultas
itui, primum, et personalitas progressiva ut hominis. Robota primitiva, aut
progressiva in sensu hodierno, quae homo non similant pars societatis
oblectamento et auxilio iam sunt, sicut Asimo et Nao.

Androides viro et gynaecoides mulieri appellantur ea robota quae homines vident,
i.e. aspectum et habitum. In praesens sedere, primum, et stare modo possunt
velut loqui et canere. Iaponia natio ducens in ambo robotica et ipso androide
est. Persona praeclara in robotica est Hiroshi Ishiguro, machinator roboticalis
et director Laboratorii Roboticalis Intelligentis, qui proprius androides, copia
a se, etiam habet.

Cyborg est mixtio hominis et partium machinalium, quod aliquando in cultura
populari apparet, sicut in multiserie Star Trek ubi videmus Borg, malus esse
proscriptum, et Terminator in multiserie eiusdem nominis, hominem eradicare
proscriptum.



https://la.wikipedia.org/wiki/Croatia

Croatia, plenius Res publica Croatia (alia nomina: Chroaeia, Chroatia,
Chrobatia, Croacia, Gruacia) sive nomen antique Liburnia (Croatice: Republika
Hrvatska), est civitas Europaea, ad finem Maris Mediterranei, Mediae Europae, et
Balcaniae (antiqui Haemi) iacens, capite Zagrabia (antiquo Andautonia).
Septemtrione Sloveniae Hungariaeque, Boreoriente Serbiae, Oriente Bosniae et
Herzegovinae et Meridie Monti Nigro finitima est. Occidente Mari Hadriatico
alluitur et maritimum limitem cum Italia, Sinu Tergestino, possidet.

Medio Aevo, saeculis nono et decimo, Croatia fuit regnum liberum; postea, per
saecula undecimum ad quartum decimum, subregnum in dicione Hungarica subiunctum.
A saeculo quinto decimo usque ad saeculum undevicensimo, in Imperio
Austro-Hungarico fuit ducatus Croatiae et Slavoniae, atque temporibus
recentioribus (1918–1990), fuit una ex rerum publicarum Iugoslaviae.

Croatia membrum Consociationis Nationum, Consociationis ex pacto Atlantico
Septentrionali, Consociationis pro Securitate et Cooperatione in Europa,
Consilii Europae et Concilii Salutis Consociationis Nationum et praeterea
candidatus Unionis Europaeae intrandae est.

Toponymum "Croatia" e Slavonico vocabulo horvat "monticolas" significante venit.
Gentilicium Latine "Croatus-i" substantivo masculino, "Croata-ae" feminino,
"Croatum-i" neutro et "Croaticus-a-um" adiectivo est.

Praesentis Croatiae territorium e Praehistoria habitatum est. In Palaeolithico
Medio, Neanderthalenses Crapinae (Croatice: Krapina) erant. Ineunte Neolithico
culturae Gerontopolitana (Croatice: Starčevo), Vintzaica (Croatice: Vinča),
Pegepolitana (Croatice: Sopot), Lycocoeladica (Croatice: Vučedol) et Pharensis
(Croatice: Hvar) per hanc regionem patebant. Aetas Ferrea culturae Hallstatticae
(Proto-Illyricorum) et culturae Tenicae (Proto-Celtarum) vestigia reliquit.

Croatiae hodiernae territorium in Aevo Antiquo gentibus Illyricis (sensu lato)
plerumque incultum erat: Histrii in paeninsula Histria, Liburni in Dalmatia
septentrionali et insulis adiacentibus (Croatice: Kvarner), Delmatae in media
Dalmatia, Iapodes in vallibus intermontanis Croatiae mediae, atque gens
Pannonica Iasi nominata in Croatia septentrionali et gentes Celtici sicut
Scordisci ad Savum flumen (Croatice: Posavina) et Boii in extremo boreali ad
flumen Muram. Etiam complures minores gentes cognitae sunt: Ortoplini,
Parentini, Mannii, Pleraei, et aliae ad litus Hadriaticum, atque Colapiani,
Varciani, Segestani, Andizetes, Breuci, et aliae in Croatia media. Illyricum
libera civitas erat usque ad Romanam occupationem anno 168 a.C.n..

Imperio Romano Occidentali collapso, provinciae Pannoniae et Dalmatiae ab Hunnis
captae sunt et postea ab Ostrogothis et a Byzantinis.

Praesentis Slavae gentis maiores in Croatia saeculo VII domicilium collocavere.
Anno 925 tunc Dux Tomislavus rex Croatorum coronatus est, dum regnum terras
inter flumen Dravum (Croatice: Drava) et Mare Hadriaticum (Croatice: Jadransko
more) comprehendens creatum est. Hoc regnum usque ad exeuns saeculum XI duravit,
mortuo ultimo Croatorum rege, cum Hungari reges Croatiam regere coepissent.

Ab Ottomanis Balcania capta, Croaticae terrae inter Musulmanicum et Christianum
mundos finitimae factae sunt (cum Septemtrione Croaticis manibus et Meridie
Ottomanicis manibus).

A Germania Nazistica capta die 6 Aprilis anni 1941, Iugoslavia scissa est et
fascista Antonius Pavelić libertatis Croaticae Civitatis dux factus est. Quo
duce, centeni milium Serbiorum, Iudaeorum, Zingarorum et Croatorum adversorum
regimini in campis concentrationis deleti sunt.

Finito secundo bello mundano, Iosephus Broz Tito non solum Nazisticos invasores
et suos complices vicerat sed etiam omnes Iugoslavicas respublicas circum
Communisticam Civitatem coniunxerat. Saeculare odium inter Serbios et Croatos ab
Iugoslavicis auctoritatibus reprimebatur.

Iosepho Broz Tito mortuo, anno 1980, fragilizationis processus in Iugoslavicarum
rerumpublicarum unione incepit. Hic status adhuc gravior cum oeconomica crisi in
Europa Orientali Communisticorum regiminum dissolutionem et oeconomiae mercatus
adaptationis difficultates comitata factus est. Croatia, cum sua oeconomia
evolutissima inter Iugoslavicas respublicas, Nationalistica voluptate communi
cum omnibus Iugoslavicis rebuspublicisi non effugit. Die 25 Iunii anni 1991,
post plebiscita quae obruentem victoriam Separatistis dedere, Croati suam
separationem ab Iugoslavia nuntiavere. Statim, Croaticum trritorium ab Exercitu
Foederali invasum est, cuius dominium Serbii tunc habebant et qui pro Serbicis
minoritatibus Croatiam incolentibus (circiter 10%) incolarum intervenit. Die 23
Decembris 1991 Croatiae libertas a Germania probata est. Ob violentos conflictus
inter Croatos et Serbios et Croaticum territorium a Serbicis militiis occupatum,
Consociatio Nationum militariter ad pacem firmandam intervenere. Anno 1992,
respublica libera agnita est. Anno 1995, in bene successa operatione militari,
Croatia, sine adventicio auxilio, fere omnia sua a Serbiis occupata territoria
recuperavit, quod fuit prima clades usque ad tunc terribilis invincibilisque
Iugoslavici exercitus (Croatice: Jugoslavenska narodna armija et Serbice:
Југословенска народна армија). Anno 1998, sub forti internationali pressione,
Iugoslavia ultimum Croaticum territorium occupatum, Sclavoniam Orientalem,
reddidit.

Francisci Tudjman, primi praesidis electi, gubernatio controversa: dum suam
nationem in libertatem ducebat et occupata territoria sine adventicio auxilio
recuperabat et Bosnios et Croatos in lucta pro Bosniae et Herzegovinae libertate
adiuvabat, de rei pressoriae censura et Serbiorum Croatiam incolentium
expulsione accusabatur. Quo mortuo, eius administratio anno 1999 finivit. Ex
illo tempore, quamquam problemata similia aliarum Europae Orientalis nationum
eis oppetit, Croatia vehemens oeconomicum incrementum experitur, cuius processus
in infrastructurae modernizatione et in iuridici systematis transformatione quae
democratiam et ingressum in Unionem Europaeam et in Consociationem ex pacto
Atlantico Septentrionali consolidet consistit.

In praesenti, Croatia fortissimarum oeconomiarum unam inter antiquas
Iugoslavicas respublicas et secundam in Balcanica regione, solum post Graeciam
possidet.

In Regno Croatiae mediaevali, lingua Latina fuit publica, et documenta publica
atque inscriptiones regiae ex eo tempore plerumque Latini sunt, sed plebs etiam
scripturam Glagoliticam et suam linguam Slavam in forma archaica Chakaviana in
usu habebat (haec sermo Chakaviana mediaevalis hodie solum in insulis Adriaticis
et paeninsula Histria in usu est).

Postea, Domo Habsburgensi imperante in ducatu Croatiae et Slavoniae saeculis
quinto decimo–undevicensimo lingua Latina ut lingua publica servabatur, ne
theodisca vel hungarica lingua in Croatia et Sclavonia introduceretur. Ideo in
Croatia usque ad annum 1848 lingua Latina unica publica fuit, et huius in
contione ducali sermones obligatae Latinae in usu erant, atque leges novae solum
in Latino editi sunt. Ephemerides Zagrabienses 'Acta Publica Hebdomadalis' in
Zagabria ad annum 1772 in Lingua Latina editi sunt.

Croatia linguam Latinam diutissime per totum millennium, id est a saeculo nono
usque ad undevicensimo, in usu publico perpetuo habuit. Postea, lingua neolatina
aliquantulum mutata in Croatia in Ecclesia Catholica Romana perstitit, atque
etiam nobilitas Croatica sermonem Latinum saepe in eventis sollemnibus
usurpavit. Etiam in Lingua Croatica syntaxis Romana et verba permulta Latina
assimilata sunt, quam ob rem a ceteris linguis Slavicis haec Lingua Croatica
classica saeculis sexto decimo–undevicensimo, propter lexicon semi-Romanum,
maxime distinguebatur.

Ab anno 1918 Croatia Iugoslaviae iuncta erat, et tum solum linguae Slavicae
saeculo vicensimo permissae erant. In linguam hybridam Serbocroatam introducta,
syntaxis Romana et verba permulta Latina ex Croatia eiecta sunt, et verbis
Turcicis vel Balcanicis commutata sunt. Postea lingua Latina sicut lingua aliena
in scholis maioribus solum addocta est, praecipue in Collegio Classico Zagrabiae
saeculis sexto decimo–vicensimo. Anno 1972, cum in Croatia systema educationis
ministro Stephano Šuvar auctore secundum canones communisticos omnino reformatum
sit, institutio linguae Latinae est abolita. Iugoslaviae post dissolutionem anno
1991 in Croatia libera scholae classicae complures gradatim renovatae sunt, et
hodie lingua Latina in hac civitate iterum addocta est.

Constitutione anno 1990 decreta, Croatia est respublica democratica. Anno 2000,
semipraesidialis gubernationis systema pro parlamentarismo reliquit.

Croatia Consociationis Nationum, Consilii Europae, Consociationis pro Securitate
et Cooperatione in Europa, Societatis pro Pace et aliarum consociationum socia
est.

Praeses reipublicae (Croatice: predsjednik) est dux Civitatis, quinquenni
mandato eligitus. Virum Armatorum archistrategus est, et etiam primum ministrum
nominaturus est, parlamento assentiente, et aliquod ponderis in externa
civilitate habet.

Parlamentum Croatiae sive Congregatio (Croatice: Sabor) corpus legisferum cum
160 deputatorum, qui populari suffragio ad quattuor annorum mandatum eliguntur,
est. Sessiones plenariae Congregationis locum e 15 Ianuarii ad Idus Iulios et e
15 Septembris ad 15 Decembris habent.

Gubernatio Croatiae (Croatice: Vlada), a primo ministro ducta, a duobus primis
ministris vicariis et a quattuordecim ministris cum muneribus de particulares
activitatis campos integratur. Ramus exsecutivus est responsalis? proponendarum
legislationis sumptuumque existimationis, exsequendarum legum, et
determinandarum externarum internarumque reipublicae rationum.

Habet Croatia iudiciale trium graduum systema—in Tribunali Supremo, tribunalibus
comitatus, et tribunalibus municipalibus consistens. Tribunale Constitutionale
de rebus erga constitutionem relatis decernit.

Croatia est Europaaea respublica cuius territorium peculiarem formam, similem
soleae ferreae, ostendit considerabili cum vicinarum civitatum numero; Slovenia,
Hungaria, Serbia, Monte Nigro et Bosnia et Herzegovina, praeter maritimum litus
cum Italia in Mari Hadriatico. Suum continentale territorium in partes duas
Portu Noumensi, in Bosnia et Herzegovina, dividitur.

Mari Hadriatico perfusum, litus Croaticum satis reductum est, cum paeninsulis,
sinibus et amplius milibus insularum quae topia paria Graeco litori formant.

Una harum insularum, Pelagusa (Croatice: Palagruža) propior Italiae (revera
aliquibus occasionibus Italici litoris luces videri possunt) quam Croatico
litori est.

Inter praecipuas Croaticas urbes Zagrabia, Spalatum, Tarsatica, Mursa, Ragusium,
et Carlostadium (Croatice: Karlovac) excellunt.

Inter archipelaga Celadussae insulae (Croatice: Kornati) et Brevonae insulae
(Croatice: Brijuni) excellunt.

Croatiae oeconomia in diaconiis et industria, praesertim in chemico, navali et
metallo-mechanico campis, fundatur. Periegesis magnus redituum fons. Productus
domesticus grossus pro capite anno 2008, pro par acquirendi potestate, 18 575
dollariorum Statunitensium sive 63,2% mediae in Unione Europaea, secundum
Eurostat, fuit.

Post-Communistica Croatica oeconomia est. Exeunte decennio 199, ineunte
oeconomicae transitionis processu, eius status beneficiosus erat sed graviter
bello, anno 1995 finito, nocitus est.

Inter praecipua problemata structuralis inopia operarum et oeconomicarum
emendationum quantitates quas aliquae oeconomistae insufficientes putant sunt
quia publicam repugnantiam adspicit. Imprimis sollicitans obsoletum systema
iudiciale est, maxime in eo quod attinet ad possessionem agrorum publicatorum
per Communisticum perihodon. Verumtamen, talia problemata magnarum
mobilitationum propositum sunt ut per legales emendationes ambitu actionum ad
intrandum in Unionem Europaeam eventas resolvantur.

Ita natio oeconomicum incrementum rapidum experitur ad parandam adhaesionem
Unioni Europaeae, quae iam Croatiae praecipua socia commercialis est, et
Croatica oeconomia ab Aerario Monetario Internationali evoluta (magni reditus)
putatur.

In censu anni 2001 Croatia 4 437 460 incolarum habebat (numerus incolarum
aestimatus Iunio anni 2006 4 494 749 erat). E censis incolis, 4 399 364
(99.14 %) hominum ius civitatis Croaticum habebant, e quibus 44 340 (1%) duplex
ius civitatis habebant. 17 902 (0.0%) hominum ius civitatis adventicium
habebant, apolides 9811 (0.2 %) erant, dum e 10 383 (0.3%) hominum nationalitas
ignorabatur.

Croatica emigratio stabilis fuit, Croati peregre incolentes amplius duo
milliones sunt, e quibus numerosissima communitas domicilium in Civitatibus
Foederatis habet (Croatice Hrvatska bratska zajednica nuncupata). Croatico in
parlamento sive Congregatione aliqui deputati Croaticas communitates peregre (et
Croatos Bosniae et Herzegovinae autochthones) repraesentantes sunt.

Croati (Croatice: Hrvati) ad Slavicam familiam pertinent. E praesentis Ucrainae
area oriundi, Croati in hodiernam Croatiam circiter saeculo septimo venerunt.
Croaticae communitates autochthones etiam Bosniam et Hezegovinam, Hungariam,
Sloveniam, Serbiam (Voivodinam), Montem Nigrum (Sinum Risonicum) incolunt,
praeterea historicae Croaticae coloniae in Austria (Burgenlandia) et in Italia
(Molensi regione sunt.

Natio praesertim a Catholicae religionis Croatis (89.63%) incolitur. Inter
allophylos Orthodoxae religionis Serbi (4,54%), (Islamicae religionis Bosniaci
(0.5%), Hungari (0.37%) et circiter 20 000 Italorum (scilicet 0.45% circa)
excellunt qui inter Histriam, Tarsaticam, Dalmatiam (Iaderam, Spalatum),
Sclavoniam (Posegam), et Moslavinam (Sisciam) sparguntur, quod Italicae
praesentiae reliquum est quae ante secundum bellum mundanum in praesentibus
Croaticis terris circa 300 000 hominum consummabat.

Serbi, aream e saeculo XVI incolentes, in praeterito a Imperii Austro-Hungarici
functionariis componebantur et militaris castae genus reliquis incolis parce
insertum constituebant. Saeculis consumptis, status mutatus est et Serbicum
ethnos Croaticis incolis insertum est. Primo bello mundano finito, Regnum
Serbiorum, Croatorum et Sloveniorum constitutum est et ethne inter milia
tensionum convixerunt, incluso trium Croaticorum deputatorum homicidio in
Parlamento anno 1928, quod omnes Croaticos deputatos cavaedium perpetue
relinquere causavit. Coniunctionum depravatio ad Serbiorum caedem per bellum
mundanum secundum induxit, ubi libera Croatiae civitas, a dictatore ustasa
Antonio Pavelić ducta, Serbicum ethnos insectata est. Ineuntibus ethnicis
decennii 200 bellis et Serbia et Monte Nigro Croatiam aggressis, Serbici incolae
in Craenae (Croatice: Krajina) et Sclavoniae zonis densabantur, et 12% totius
numeri incolarum in Croatia constituebant. Craenae Serbii se liberae a Croatia
proclamavere, eadem autodeterminationis iura exercere volere asserentes quae ad
libertatis declarationem ipsius Croatiae induxerant. Recuperata Craena cum
Operatione Tempestate, circiter 400 000 Serbiorum fugerunt, a Croaticis copiis
instatorum et fabulis, aliquando praeconice inflatis, de caedibus a Croatico
exercitu perpetratis conterritati. Ultimis Croaticae gubernationis annis, Unione
Europaea incitante, aliquae res effectae sunt ut Serbii e Croatia fugituri
redeant. Serbiorum pars redivit sed Serbiorum percentatio in Croatia adhuc fere
duas tertias partes diminuta est.

Bosniam et Herzegovinam circiter 700 000 Croatorum incolunt, ubi trium ethniarum
communitatum praecipuarum constituentiumque una sunt.

Croatiam anno 2001 20 000 civium ad ethnicum circulum Italicum pertinentium
inhabitant (censu anni 2001 19 636 talis nationalitatis et 20 521 cum patrio
sermone Italico declarati sunt), qui 51 Communitatibus Nationalibus Italicis
localibus? vitam dant et in Unione Italica cum sede Tarsaticae dispositi sunt.
Praesertim in Histriae, Tarsaticae, Liburnicarum insularum, Dalmatiae areis
domicilium habet. Solum in Histriae (regionis Histrianae, quae nihilominus
Boreorientalem paeninsularem partem non comprehendit,) parte, Tarsaticae et in
Apsori archipelago ab aliquibus communalibus statutis velut autochthonici
incolae agnoscuntur, dum in ceteris Liburnicis et Dalmaticis terris eis nullum
particularem statum agnoscuntur. In tali Italico ethnico circulo tum Venetophoni
autochthones incolae (in Boreoccidentali Histria et Dalamatia) tum
Histriotophoni (in Austroccidentali Histriano litore) adscribuntur. Per saeculum
undevicensimum considerabilis Italorum opificum numerus in Zagrebiam et in
Sclavoniam (Posegam) habitaturi iverunt ubi eorum descendentium multi in
praesenti vivunt. Semper in Histria (in Valli Arsiae et in Seiani (Croatice:
Šušnjevica et Žejane, respective) parva Istroromanorum ethnica communitas, e
Romania oriunda, adest, cuius lingua, Latinae originis Dacoromanicae similis,
fere ob Croaticam extincta est. Alius ethnicus circulus originarie Romanice
loquens Nigri Latini (Croatice Morlaci) est, incolae consimiles Istroromanorum
hodie solum ab aliqua parva communitate repraesentati, quorum lingua fere
exstincta est.

Lingua publica Croatica, Slavica circuli Meridionalis lingua est, quae
abecedario Latino utitur. Quinque centesimae incolarum aliis linguis (Serbice,
Hungarice et Italice) loquitur. In Regione Histriana, lingua Italica publica
est, quamquam tutelae gradus Italici nationalis allophyli dissimillimus inter
zonas est.

Praecipua religio Christiano-Catholica (73,53% secundum Catholica rationaria )
est, quem Christiano-Orthodoxa (4.4%) et Islamo-Sunnitica (1.3%) sequuntur.

Croatica cultura in longa historia, tumultuosa et varia, fundatur e qua multa
monumenta et artificiosa scientificaque opera servavit. Croatia septem monumenta
Patrimonium Mundanum putata et octo consaepta nationalia habet. Focale sive
croata, populare vestiarium frustulum, praecise e Croatia oritur.

Croatia mundo multos praeclaros homines, scriptores, musicos, pictores,
sculptores, architectos, scientistas, philosophos et milites dedit. Inter quos
maximi ponderis sunt tres Praemio Nobeliano laureati: Ivus Andrić Praemio
Nobeliano Litterarum laureatus et Vladimirus Prelog Leopoldusque Ruzicka Praemio
Nobeliano Chemiae laureati.

Croaticae litterae longam decem saeculorum traditionem habent, inventis primis
textibus saeculo undecimo, qui e Slavonica lingua conversiones, Abecedario
Glagolitico scriptae, (liturgica scripta, hagiographiae et apocrypha) erant, in
Slavicis et Byzantinis Mediaevalibus litteris inspiratae, velut Missale
Kioviense (saeculo undecimo), Tabula Bescanovensis (anno 1100) et Lex
Vinodolensis (anno 1288). De eo quod ad synchronas Croaticas litteras attinet,
auctores excellere possunt velut: Drago Kekanovič; Petrus Budak (1919); Ioannes
Aralica (1930); Marianus Matković (1915–1985), Realistici Socialistici generis
cum "Casus graduati Wagner" (Croatice: Slučaj maturanta Wagnera, 1953),
"Saltatio circum mortem" (Igra oko smrti, 1955), "Mercatus somniorum" (Croatice:
Vašar snova, 1959), et "Dei etiam patiuntur" (Croatice: I bogovi pate); et
Borgesiani Goranus Babič, Paulus Pavličić (1946), Stephanus Čuić (1945), Goranus
Tribuson (1948), Vlatco Pavletić (1930), Ivus Frangeš (1920) et Sunimirio Majdak
(1938).

Croaticus hymnus nationalis Lijepa naša domovino (Latine: "O pulchra nostra
patria") nominatur. Textus, Antonii Mihanović, primum anno 1835 in
chronographico Dánica ("Luciferum" significante) cum titulo Hrvatska domovina
(Latine: "patria Croatica") editus est. Musica decennio 185 ab Iosepho Runjanin
scripta est.

Postea, anno 1861, partitura varias parvas mutationes, ab Vatroslavo
Lichtenegger effectas, experta est. Anno 1891 cantio ut hymnus publica in
expositione a Societate Oeconomica Croatico-Slavica Zagrabiae perfecta canta
est. Quia Croatia saeculo undevicensimo Imperii Austro-Hungarici partem
formabat, sicut hymnum nationalem Austriacum habebat. Pridie Kalendas Martias
anni 1972 prima Constitutionis Croaticae emendatio hanc cantionem velut publicum
reipublicae hymnum enuntiavit (quamquam in hoc momento temporis Croatia adhuc
Iugoslaviae partem formabat). Croatiae libertate anno 1990 capta, textus levibus
mutationibus adfectus est.

Ludi athletici populo gratissimi in Croatia sunt pediludium, manufollium,
canistriludium, alsulegia aquatica et teniludium. Repraesentatio pediludica
Croatica (Croatice: Hrvatska nogometna reprezentacija) tertia in Certamine
Mundano Pedilusorio anni 1998 perfecit et Davor Šuker Calceum Aureum velut lusor
cum maximo follium numero in porta consecutus est. Repraesentatio pediludica
Croatica nuper quintum locum in Classificatione Mundana FIFA attigit, quamquam
in praesenti decimo loco est. Civitas iuxta cum Hungaria in instruendo
Campionatu Europaeo Pediludico anni 2012 defecit, ubi ad ultimum gradum advenit
sed coniuncta petitio Polono-Ucrainana electa est. Gradu societatum societas NK
Dinamo Zagreb campio in Cantharus Expositionum perihodi 1966–1967 fuit.

Repraesentatio manufollica Croatica (Croatice: Hrvatska rukometna
reprezentacija) mundi campio anno 2003 fuit et bis victrix in Olympiis anni 1996
et anni 2004. Ioannes Balić multot optimus manufollii lusor in mundo putatus
est. Societas RK Zagreb Europae campio bis fuit et societas RK Bjelovar semel
eodem campionatum consecuta est.

Repraesentatio canistriludica Croatica (Croatice: Hrvatska košarkaška
reprezentacija) tertia in Campionatu Mundano Canistriludico anni 1994, secunda
in Olympiis anni 1992 et tertia in Campionatu Europaeo Canistriludico annis 1993
et 1995 perfecit. Croaticae canistriludicae turmae quinquies campiones Europae
coronatae sunt: ter societas KK Split et bis KK Cibona. Tertia celeberrima
canistriludii societas KK Zadar est.

Repraesentatio alsulegiae aquaticae Croatica (Croatice: Hrvatska vaterpolska
reprezentacija) praesens campio in mundo est. Societas Mladost Europae campio
septiens fuit et cum titulo Optimae Societatis Saeculi XX a Liga Europaea
Natationis assignata est. Repraesentatio teniludica Croatica (Croatice: Hrvatska
teniska reprezentacija) in Cantharo Davis anno 2005 vicit.

Tenilusor Goranus Ivanišević inclitissimorum lusorum unus anno 2001 Grande
Slamum Wimbledonense vincens est, ut Iva Majoli victrix in Certamine Rolandi
Garros anno 1997 fuit. Alii praeclari lusores sunt: Ioanna Kostelić et Ivitsa
Kostelić in nartatione; Blanca Vlašić in ludo gymnico campestri; Doimus
Draganja, Sania Jovanović et Durđitsa Bjedov in natatione; Drazenus Petrović,
Crasimir Ćosić, Antonius Kukoč et Dino Rađa in canistriludio; Matthias Ljubek in
caudica; Zelico Mavrović et Matthaeus Parlov in pugilatu; Branco Cikatić et
Mirco Filipović, "Cro Cop" celebriter nuncupati, in kick-boxing; Goranus Reljic
in artibus martialibus mixtis; et Tamara Boroš in teniludio mensali.



https://la.wikipedia.org/wiki/Aethiopia

Aethiopia vel Amharice ኢትዮጵያ Ityop'iya, olim Abyssinia, est civitas sui iuris in
Africa Orientali sita et antiquissima civitas Africana. Sola inter omnes
civitates Africanas, Aethiopica monarchia suam libertatem per omnem aetatem
colonialem conservavit, nisi spectas ad Italicam occupationem (inter annos 1935
et 1941, dum bellum mundiale alterum geritur).

Circa annum 970, Iudita regina Christianos in Aethiopia persecuta est, et regni
Axumitani labem acceleravit. Quam cum chronographi Aethiopum Hebraeam fuisse
ducent, aliqui hodierni studiosi de hac re dubitant, et paganam fuisse
suspicantur. Inferiore Medio Aevo ineunte Regnum Aethiopicum natum est,
Christianitatis in Africa propugnaculum.

Saeculo undevicensimo exeunte Europaei Africam fere omnem coloniis subigerant.
Anno 1870 portus Arsinoes (Amharice: assab), prope Meridionalem Maris Rubri
introitum, Italica societate effectoria emitur, sultano cedente. Quod eventum
Italicae coloniae in Erythraea fundamenta iacit. Coloniae expansio conflictui
causam dat cum Imperio Aethiopico, a nego Menelik II gubernato, qui proelio
Aduae anni 1896 exercitum colonialem vicit, Imperii libertatem servans. Italia
et Aethiopia pactum Uccialorum obsignant, quo relationes inter duas civitates
sanctae sunt.

Die 3 Octobris 1935, Italia sine belli denuntiatione in Imperium Aethiopicum
impetum fecit. Etiam chemicorum armorum usu (praesertim mortiferi gasii yperiti)
Itali Aethiopicam defensionem vicerunt et ad caput Neanthopolitanum die quinto
Maii anni 1936 pervenerunt. Aethiopia igitur ad imperium coloniale Italicum in
Africa Orientali Italiana annecta est. Altero bello mundiale, Aethiopia ab
Anglis anno 1941 subacta est, qui Haile Selassie denuo regnum deferunt. Ipse
imperavit usque ad annum 1974, quo militaris coniuratio, Amharice Derg nominata,
Imperium abrogavit et socialisticum regimen creavit, duce Mengistu Haile Mariam.
Annis 1984 et 1985, respublica tam gravem annonam pacta est ut fere octo
miliones hominum pererent. Cruentis tumultibus, seditionibus, perdurantibus
siccitatibus et refugorum problemate exhaustum, regimen denique a seditiosorum
coalitione (Fronte Seditiosum Democraticae Aethiopiae) anno 1991 expellitur.
Anno 1994, Concilium Constituens eligitur et prima comitia cum multis partibus
celebrantur anno 1995. Maio anni 1998 propter limites contra Erythraeam bellum
ortum est, annis duo pugnatum, quod coalitionem in potestate firmavit sed
graviter reipublicae oeconomiam debilitavit.

1.127.127 km² lata, Aethiopia 27ª civitas secundum magnitudinem est (post
Columbiam), similis Boliviae.

Magna Aethiopiae pars in Cornu Africae, orientalissima Africae continentis
parte, comprehenditur. Sudaniam Occidente, Erythraeam et Dzibutum Septemtrione,
Somaliam Oriente et Keniam Meridie tangit. In Aethiopia incomposita montium
summa (Acrochorum Aethiopicum) et disiunctorum aequorum Valle Fallitae divisorum
est quae Austrorientalem et Boreorientalem civitatis partem dirimit et vallibus,
stepis, semisolitudinibus circumdatur. Magna territorialis diversitas magnam
climatis, terrae, naturalium gignantium et incolatarum arearum varietatem
determinat.

Erythraeae secessio anno 1993 civitatem aditu ad Mare Rubrum privavit.
Subdivitur in novem regiones aut civitates (Amharice: kilil) et in duas urbes
statuarias (Amharice: astedader akababi). Civitates subdividuntur in 68 zonas
quae denuo in 550 pagos (Amharice: woreda) et sex singularia pagi subdividuntur.
Infra sunt novem regiones et duae urbes statutariae (hae ultimae in cursivis):

Ferrivia unica quae Neanthopolem cum Dzibuto trans Diredavam coniungit, a Gallis
anno 1917 constructa est,

Aeriportus Internationalis Bolei, Neanthopole, ultimis annis meliorem effectum
est et excellentem ad Africanam normam considerari potest; societas effectoria,
Ethiopian Airlines, praeclara inter Africanas societates fama fruitur, maxime
propter bonam selectionem et gubernatorum exercitationem (plerumque in
Britannico Regno effectam). Aethiopia regularis intestinis connexionibus fruitur
non solum cum praecipuarum urbium sed etiam parvorum pagorum cum aeriportibus,
velut Lalibelae, traditionalis peregrinorum destinatio et recentius
periegeticorum.

Aethiopia adhuc periegeticum propositum periculosum est, accommodatae
infrastructurae nondum sunt. Nihilominus Aethiopica gubernatio periegesin futuro
praecipuorum lucrativorum fontium unam civitati considerat. Pecunioso et bene
erudito periegetico, locali cultura et naturali pulchritudine tracto,
collineatur. Anno 1998, circiter 250 000 hominum Aethiopiam visitaverunt;
attamen, in praesenti plerique salutatores Aethiopiam obiter vel ob negotia
eunt.

Aethiopici populi copia ultimis decenniis a 33,5 milionibus, qui anno 1983
numerabantur, anno 2006 ad 75,1 miliones pervenit. Gentium maxima est varietas,
quarum plerique Semiticis aut Chusiticis linguis utuntur. Oromi, Amhari, et
Tigraii et Somalienses amplius tres multitudinis quadrantes constituunt, sed
amplius 80 dissimiles ethnici globi in Aethiopia, quorum aliqui minus quam
10 000 hominum habent.

Aethiopes et Erythraei, praeprimis Semitophoni, conlective sibi hābešā
(Amharice) alludunt, quamquam alii hoc nomen repudiant eo quod solum quibusdam
phylis adludit. Arabica huius vocis forma (الحبشية) antiqui nominis Aethiopiae,
Abyssiniae, etymon Latinae linguae et aliis Europaeis linguis est.

Secundum Aethiopicum reipublicae censum anni 1994, Oromi maximus ethnicus
circulus in Aethiopia cum 32.1%. Amhari 30.2% sunt, dum Tigraius populus 6.2%
multitudinis sunt. Alii ethnici globi aut phylai sunt hi: Somalienses 6%,
Guragei 4.3%, Sidami 3.4%, Volaeti 2%, Afarenses 2%, Hadiii 2%, Gami 1%.

Lingua Anglica extera lingua quam amplissime loquuntur et in secundariis scholis
instructionis medium est. Lingua Amharica primariae scholaris instructionis
lingua erat, sed multis locis permutata est localibus linguis velut lingua
Oromica et lingua Tigrinnica. Aethiopia proprium alphabetum, Geezicum sive
Aethiopicum nominatum, et calendarium habet. Lingua Geezica, solemnis prisca
Regni Axi lingua, principalis liturgica lingua Tevahedicae Orthodoxae,
Catholicae Aethiopicaeque Ecclesiarum et Iudaicae Bēta 'Isrā'ēl communitatis
hodie manet, sine maternis locutoribus.

Secundum recentissimum publicum anni 1994 censum, Christiani 61%, Musulmani 33%,
et traditionalium religionum cultores 5% civitatis multitudinis constituunt,
quod ad praesentia accommodato Libro Factorum Mundanorum Centralis
Intellegentiae Agenturae (Anglice: CIA World Factbook) adsentitur, ubi Religio
Christiana amplissime colitur in Aethiopia, quamquam Civitatum Foederatatum
Civitatis Departimentum contradictoria schemata habet, Religionem Islamicam tam
aut paulo magis cultam conlocantia; ergo recensio opus esset (Sunnitica Religio
Islamica 45–50%, Orthodoxa 40%, Protestans 5%, et reliquae traditionales).
Orthodoxus Christianismus Aethiopiae Centro et Septemtrione praevalet dum
Orthodoxi et Protestantes Christiani Aethiopiae Meridie et Occidente magnam
repraesentationem habent.

Antiquus Iudaicus allophylus (Geezice Bēta 'Isrā'ēl) Boreoccidentalem Aethiopiam
colunt, tametsi multi Israelem ultimis saeculi vicensimi decenniis emigraverunt
per redemptorias missiones ab Israelitica gubernatione factas, Operationem
Moysen et Operationem Salomonem. Aliqui Israelitae et Iudaici eruditi hos
Aethiopicos Iudaeos historicas "Perditas Tribus Israelis" considerant. Aliquando
Christianismus in Africa Europaea importaticia cum colonialismo venta putatur,
sed hic Aethiopiae casus sic non est.

Regnum Axum primarum civitatum rite Christianismum adoptantium una fuit, cum
Tyrius Sanctus Frumentius, frēmnāṭōs et abba selama 'pater pacis' in Aethiopia
nominatus, regem Aezanam saeculo quarto convertit. Aliqui Evangelium in
Aethiopiam adhuc superiore tempore intravisse credunt, quia regalis praefectus
se a Philipo Evangelista in Actuum Apostolorum capite nono baptizatum
describitur. Hodie, Ecclesia Tevahedica Orthodoxa Aethiopica, Orientalis
Orthodoxae pars, facile maxima ecclesia, quamquam Protestantium (p'ent'ay)
Amharice ecclesiarum numerus et Ecclesia Tehadesica Orthodoxa Aethiopica nuper
progressa est. De saeculo duodevicensimo relative? parva Ecclesia Catholica
Aethiopica Uniata in plena communione cum Roma fuit cuius fautores minus quam 1
centesima multitudinis constituunt.

Nomen Aethiopiae (Hebraice: kush) Bibliis saepe citatur (37ies. in Versione
Regis Iacobi. Abyssinia in Alcorano et in Haditho etiam citatur. Dum aliqui
Aethiopes kush (quod Chusum Latinizatur) Biblicas mentiones suo proprio prisco
civili cultui applicari opinantur, flumen Gihon, Nili aliud nomen, hanc regionem
transire dici indicantes, plerique haud Aethiopici eruditi vocis usum ad Regnum
Cusumimprimis aut ad Africam,excepto Aegypto, generatim referre putant. Aliqui
Biblicum Chusum magnam terrae partem esse Septemtrionalem Aethiopiam,
Erythraeam, et maximam hodiernae Sudaniae partem includentem? argumentati sunt.
Capita Biblici Chusi urbes in Septemtrionali Sudania essent.

Religio Islamica in Aethiopia de religionis originibus est; anno 615, cum
Musulmanorum circulus a Machometo ut insectatione in Mecca fugirent et in
Aethiopiam peregrinarentur monitus est, cui Asama ibn Abjar, pius Christianus
rex, praeerat. Insuper etiam, Bilalus, primus muezzinus, homo ut fideles
precationi convocet electus, et Machometi principalium sociorum unus Aethiops
erat.

Numerosae autochthones Africae religiones in Aethiopia sunt, praesertim longe in
Austroccidentalibus et Occidentalibus limitibus sitae. Generatim, plerique (haud
Chalcedonii Tevahedici Orthodoxi Aethiopici) Christiani generaliter in montanis
terris, dum Musulmani et traditionalium Africarum religionum fideles inferiores
regiones nationis Oriente et Meridie colere solent.

Aethiopia etiam motus Rastafariani spiritualis patria est, cuius fautores
Aethiopiam Sion esse credunt. Rastafariani Imperator Haile Selassie I Iesum,
humanam Dei incarnationem vident, apparenter ab ipso Haile Selassie I haud
impertita visio, qui Aethiopicae Orthodoxae fervens fautor erat. Sion conceptum
etiam crebrum inter Aethiopicos Orthodoxos Christianos, quamquam separatum et
difficile conceptum, ad Mariam, matrem Iesu, figurative sed etiam ad Aethiopiam
Christianismi a Musulmanis et aliis religionibus circumdati propugnaculum (sicut
Mons Sion in Bibliis) referens, repraesentat. Etiam voce Sion utuntur ut ad
Axum, antiquum caput et religiosam Aethiopicorum Orthodoxorum Christianorum
sedem, aut ad eius principalem ecclesiam, Ecclesia Nostrae Dominae Mariae
Sionitae nominatam, referant. Bahaismus de decennio 195 consessus est, et hodie
praecipue Neanthopole sed etiam in suburbiis Yeka, Kirkos, et Nefas Silk Lafto
concentratur.

Civitas de anno 1989 Auctoritatis Intergubernativae Incremento, Afrocornuvicis
nationibus formatae politico-commercialis ordinationis, partem facit.

Aethiopici Consilii Constituentis electio, a 547 sodalibus compositi, Iunio anni
1994 facta est; hoc consilium Decembri eiusdem anni Rei Publicae Democraticae
Foederalis Aethiopiae constitutionem probavit. Primo Aethiopico nationali
parlamento, vere popularium comitiorum fructui, et variis regionalibus
parlamentis comitia facta sunt Maio et Iunio anni 1995. Pleraeque oppositionis
partes haec comitia boycottare elegerunt. Magna partibus Frontis Contumacis
Democraticae victoria fuit. Observatores ex aliis rebus publicis et haud
gubernativae procurationes ut oppositionis partes participare potuissent si
voluissent notare fecerunt.

Rei Publicae Foederalis Democraticae Aethiopicae gubernatio magistratum init
Augusto anni 1995. Primus Praeses electus Negassus Gidada fuit. Primi
administri, Melis Zenawi, Fronte Contumace Democratico Aethiopiae ducta
gubernatio ethnici foederalismi politiam evexit, reddendis potestatibus
regionalibus auctoritatibus, ethnica compositione fundatis. Aethiopia hodie
novem administrativas regiones semiautonomas tributorum exigendorum et
autonomice erogandorum potestatem habentes. Sub praesenti gubernatione,
Aethiopes maiore politica participatione et politico iurgo liberiore quam quovis
alio momento eorum historiae anteriore fruuntur, quamquam aliquae fundamentalia
iura, inter ea libertas preli, revera paulo circumscribuntur.

Senis Zenawi gubernatio rursus electa est anno 2000 in Aethiopicae historiae
primis polycommicis comitiis. Praesens praeses Gima Wolde-Giorgis est.

In ultimis comitiis anno 2006 celebratis munere functa gubernatio victa est in
sedibus comitialibus capiti, cum fere octoginta suffragiorum differentia, sed
munus mansit e rure profectorum suffragiorum opera vicisse asseverando.
Numerosae Neanthopolitanorum et aliarum urbium civium protestationes cum igneis
contentionibus confecerunt ubi hominum decenae, forsan centenae, necati sunt.

De anno 1991, Aethiopia "bonas relationes" cum Civitatibus Foederatis et
Occidentali Europa statuit et oeconomicum firmamentum substantiale ex
Occidentalibus nationibus et ex Argentaria Mundana invenit. Anno 2004 gubernatio
amplius duos miliones hominum ex aridis superioribus terris Orientalibus
transducere coepit rationem ut hae novae systematizationes cibi inopiam
imminuissent afferens.

In Aethiopia denuo celebrata sunt comitia Maio anni 2005, cum excentualis
suffragatorum principatus esset. Quamquam Unionis Europaeae observatores in
talibus comitiis internationales iuxtis liberisque suffragiis regulas violari
indicaverunt, alii globi dissimilem conclusionem venerunt. Declaratio 14
Septembris Unione Africana facta, quidem, magnam Aethiopum partem "sanum in
democraticis exemplaribus compromissum" ostendere laudat; postridie, Carterianus
Civitatum Foederatarum Situs (Anglice: Carter Center of the United States)
conclusit: "pleraeque comitialium circumscriptionum resultationes iduum Maiorum
suffragiis et tabulatione fundatae credibiles sunt et competitivas condiciones
reddunt."

In extera politia dominatur "tensio" cum vicina Erythraea: de limitibus inter
ambas nationes conflictus, anno 2000 cum pacto Icositano finitus, pacificis
relationibus inter ambas nationes superatus non est, et de limitibus discordia
manet. Communium ambabus civitatibus "problematum"? unum considerabilis
apparatuum indisplosorum (UXO) et metallorum contra homines et vehicula variorum
generum numeri praesentia repraesentatur.

Oeconomia in gravissimis condicionibus versat, profecto bellum civile et crebra
siccitas Aethiopiam pauperrimarum nationum unam in mundo fecerunt, revera in
Indice Incrementi Humani classificatione 169º loco est. Agricultura
traditionalibus methodis efficitur et praecipuae productiones sunt in
superioribus terris caffea (exportationi), holera, legumina, et frumentum, dum
umidioribus in locis xylon et tabacum. Res pecuaria evolutissima est, sed
silvaticae opes parcae sunt, et in hypogaea platini aurique deposita sunt.
Industria textili alimentariaque productione se continet. Aethiopia adhuc
periegeticum propositum periculosum est, accommodatae infrastructurae nondum
sunt. Nihilominus Aethiopica gubernatio periegesin futuro praecipuorum
lucrativorum fontium unam nationi considerat. Pecunioso et bene erudito
periegetico, locali cultura et naturali pulchritudine tracto, collineatur. Quia
mari finitima non est, Aethiopia portus non possidet, et Erythraeis et
Dzibutensibus fidit.

Secundum Argentariae Mundanae Globalis VIDH/SCDI Programmatis (Anglice Global
VIH/AIDS Program) caput, Aethiopia solum unum medicum pro 100 000 hominum habet.
Nihilominus, Consociatio Mundialis Sanitatis in sua Relatione Salutis Mundana
anni 2006 (Anglice: 2006 World Health Report) 1936 medicorum (anno 2003) numerum
dat qui circiter 2.6 pro 10 000 conformant. Globalizatio nationem afectare
dicitur, cum nonnullis educatis peritis Aethiopiam relinquentibus ad meliorem
oeconomicam opportunitatem in Occidente. Quamquam Aethiopica gubernatio nuper
totam per nationem salaria peritis auxit, generalis medicus familiae saltem
85iens maius salarium accipere potest in Civitatibus Foederatis laborando quam
in Aethiopia. Anno 2006, fuerunt plus Aethiopes exercitati medici Sicagi quam
Aethiopiam totam incolentes.

Educationi in Aethiopia dominatur Ecclesia Orthodoxa per multa saecula usque ad
saecularis educationis adoptionem decennio 190. Electae hominum manus, praecipue
Christiani et centralis generis Amharici incolae, maiorem privilegii partem
habebant, usque ad annum 1974 cum gubernatio rurales areas assequi conabitur.
Praesens systema ruris simillima scholaria schemata sequitur velut superius
decennii 198 systema cum profundioris regionalizationis additione, quae ruralem
educationem propriis linguis in plano elementario dat, et cum plus pecunia
destinata ad Educationis Campum. Generalis educationis cursus in Aethiopia
primariae scholae sex anni inferioris secundariae scholae quattuor anni et
superioris secundariae scholae duo anni est. Quotidie, augere elementariarum
scholarum numerum quaeritur ut iuvenes legere et scribere doceant.



https://la.wikipedia.org/wiki/Ucraina

Ucraina (Ucrainice Україна, tr. Ukrajina) est civitas sui iuris in Europa
Orientali sita. A Russia in oriente et boreoriente, Ruthenia Alba in
boreoccidente, Polonia, Slovacia, et Hungaria in occidente, Romania et
Respublica Moldavica in meridioccidente, et Ponto Euxino et Palude Maeotis in
meridie et meridioriente circumventa est. Area geographica est 603 628
chiliometra quadrata, secunda civitas confinis in continente Europaea, post
Foederationem Russicam. Caput est Kiovia. Lingua publica est lingua Ucrainica.

Antiqua Ucrainae terra nomine Latino classico Sarmatia ac etiam ex parte Scythia
cognita est. Saeculis mediaevalibus nomina Russia, Ruthenia, et Roxolania, ipso
vulgo Rus' (Русь), ut designationes terrae Slavorum orientalium (i.e.
territoriorum Ucrainae, Rutheniae Albae, et partis Russiae Europaeae nostri
temporis) introducta sunt, et sensu stricto saepe denotationes solum terrarum
Ducatuum Kioviensis, Czernihoviensis, et Haliciae Volhyniaeque (i.e. territorii,
nunc ad Ucrainam pertinentis), cum terrae Rutheniae Albae in Lituania et ducatus
Ruthenici partium aquilonis in Moscovia comprehenderentur.

Nomen Ucraina ipsum primo commemorata est sub anno 1187 in annalibus
Kioviensibus ut appellatio territorii Ducatus Pereaslaviensis (qui cum Kioviensi
et Czernihoviensi ad nucleum historicum civitatus Russicae antiquae pertinebat).
Eodem nomine in annalibus Russicis (Ruthenicis) sub annis 1189, 1213, 1280, et
1282, Haliciam, Volhyniam occidentalem, Chelmiam, et Podlachiam significans. In
annalibus ac litteribus publicis Polonicis et Lituanicis saeculorum
quattuordecimi–septindecimi, nomine Ucraina sensu latiore terrae Ruthenicae
Haliciae, Volhyniae, Kioviae, Podoliae, et Braczlaviae, sensu limito sane
territorium ad fluxum medium Danapris dicebantur. Eadem significatio huius
nominis etiam a medio saeculi septindecimi, post creationem civitatis Cosacicae
Exercitus Zaporoviensis conservabatur. Postquam illa ad regnum Russicum
Moscoviense, dein Imperium Russicum adiuncta fuit, appellatio Ucraina connecta
est cum regione prope Danaprim, nomine Russia Minore et Parva (confer Russia
Magna et Maior) ut synonymum habens, etiam ut denotatio terrarum prope
Charcoviam erat in usu. In Lexico Universali Iohannis Hofmanni, anno 1698 edito,
Ucraina descripta est provincia Poloniae ("Vocatur aliter Volhinia inferior seu
Palatinatus Kioviensis, ab eius urbe primaria Kiovia, & Braczlaviensis") et
Moscoviae. Dimidio secundo saeculi undevicesimi et initio saeculi vicesimi nomen
Ucraina significationem suam ut nomen terrae suae, quae olim Ruthenia vocabatur,
amplificavit, nomen ipse gentile Russi seu Rutheni (русини, tr. rusyny) gradatim
a nomine Ucraini (українці, tr. ukrajinci) substitutum est. Anno 1917, declarata
est prima civitas, se 'Ucrainicam' publice vocans (Res Publica Popularis
Ucrainica).

Etymologia nominis Ucraina obscura est. Opinione divulgata, significatio
historica est 'limes', 'margo', seu 'fines extremi' (concer Russicum окраина,
tr. okraina cum hac notione). Exempli gratia, secundum explanationem Lexici
Universalis Hofmanni, Ucraina Poloniae "sic dicitur tanquam posita in limite
Moscoviae et Tartariae minoris," Ucraina Moscoviae est "sic dicta quasi limes,
quia posita est in limite Tartariae minoris seu Precopensis." Plurimi autem
erudi Ucraini nostri temporis opinionem eam tamen negant. Sententia illorum,
Ucraina seu vulgo Ukrajina (Україна), est mixtura nominis substantivi krajina
(країна) vel kraj (край) 'terra', cum u (у) 'suum' significanti. Ergo, Ucraina
vero 'terram suam' ut contrarium 'terrae alienae' denotat.

Homines primi in terra Ucrainica circa 900–800 milia annorum retrorsum
habitabant, cum homines speciei Homo sapiens circa 40–35 milia annorum retro
formati sunt. Inter culturas archaeologicas in Ucraina inventas, notandae sunt
Trypilliensis (4000–2100 a.C.n.), Jamna (2800–2300 a.C.n.) et Srubna (1700–1300
a.C.n.).

Cum iam in antiquitate in territorio Ucrainae hodiernae regna Scytharum,
Sarmatarum, Gothorum, ac gentium aliarum exsistebat, initium verum civitatis et
culturae Ucrainicae Russia Kioviensis saeculorum noni–tredecimi putatur, e cuius
successoribus fuit Regnum Russiae, quod saeculis tredecimo–quattuordecimo in
terris Ucrainae occidentalis nostri temporis exsistebat. Postea terrae
Ucrainicae comprehensae sunt in Regno Polonico et Magno Ducatu Lituaniae, qui
saeculo sedecimo regnum foederale formaverunt.

Formatio civitatis Ucrainicae hodiernae conecta est cum bello annis 1648–1657
contra regnum Poloniae et Lituaniae a Bohdano Chmielnicio ducto. Belli causa,
civitas Cosacorum Zaporoviensium in Ucraina formata est, dein inter Poloniam et
Russiam divisa. In Imperio Russico terrae Cosacorum Ucrainensium ad dimidium
secundum saeculi duodevicesimi autonomiam certam habebant, quo tempore, post
divisiones regni Polono-Lituanici, terrae Ucrainae occidentalis in Imperium
Austriacum comprehensae sunt, cum Ucraina media et orientalis vero pars Russiae
essent.

Annis 1917–1918, post res novas Russicas, creatae sunt nonnullae res publicae
Ucrainicae, inter quas Res Publica Popularis Ucrainica, Civitas Ucrainica, Res
Publica Popularis Ucrainica Occidentalis. Anno 1917 declarata et anno 1919 de
facto firmata est Res Publica Sovietica Socialistica Ucrainica, quae maiorem
terrarum Ucrainicarum partem comprehendit, et anno 1922 pars Unionis Sovieticae
facta est. Ucraina occidentalis, tempore Belli Orbis Terrarum II, pars RSS
Ucrainicae facta est, et Crimaea ad eam adiuncta est anno 1954. Unione Sovietica
dissoluta, Ucraina anno 1991 res publica sui iuris facta est.

Ucraina est res publica democratica, cuius constitutio hodierna anno 1996
accepta est. Potestas executiva in Ucraina repraesentata est a Praeside et
Grapheo Ministrorum. Institutum legum latoris reipublicae est parlamentum,
Concilium Publicum Ucrainae (Верховна Рада України, tr. Verchovna Rada Ukrajiny)
vocatur.

Ucraina 24 regiones (in sg., область, tr. oblast’) comprehendit. Kiovia
metropolis est urbs dignitatis civitatis. Praeterea, secundum positionem
officialem Ucrainae (quae a multis aliis civitatibus mundi sustinetur) partes
eius de iure sunt res publica autonoma Crimaea et urbs dignitatis civitatis
Sebastopolis (quum terrae illae de facto inclusae sunt in Foederationem
Russicam, mense Martio anno 2014).

Ucraina in Europa Orientali patet, inter Poloniam, Rutheniam Albam, Russiam,
Moldaviam, Romaniam, Hungariam, et Slovaciam sita.

Regiones vastaeque plerumque Ucrainae occupant. 95 % terrae sunt planities.
Montes Carpates in occidentali Ucrainae parte siti sunt.

Maria, litora Ucrainae e meridie alluentes, sunt Pontus Euxinus (Mare Nigrum) et
Palus Maeotis (Mare Asoviense). Ucraina plus quam 63 milia fluminum rivorumque
habet, quorum maxima sunt Danapris (Borysthenes), Danastris (Tyras), Danubius,
Pripetius.

Multae urbes in Ucraina sunt, quarum Kiovia, Charcovia et Odessa (statu 2013)
plus decies centena milia incolarum habent.

Ucrainae sunt permulta species animalium, fungrum, micoorganismorum, et
plantarum.

Ucraina plerumque dividitur in duas regiones zoologicas, quarum una, in oriente
civitatis inventa, in finientibus Europae terris consistit, ubi sunt usitatae
silvarum mixtarum species, atque in alia, in Ucraina orientali, species steppas
amantes vigent. In silvestribus civitatis regionibus, lynxes, lupi, sus scrofi,
martes, et species similes usitate inveniuntur, praecipue in montibus
Carpaticis, ubi multa mammalia praedatoria habitant, cum variis ursis brunnis.
Circa lacus et flumina, castores, lutrinae, mustelaeque Russicae habitant, dum
Cuprinidae, Abramis brama, et Siluriformes sunt pisces saepissime inventi. In
mediis et orientalibus civitatis regionibus, permulta Rodentia, inter quae
Cricetinae et Marmotini, habitant.

Plus quam 6600 specierum fungorum, inter quas species lichenata creantes, in
Ucraina descriptae sunt, sed hic numerus est imperfectus. Vera specierum
fungorum in Ucraina summa, inter quas species non iam descriptae, veri simile
est multo maior, quia aestimantur solum circa 7 centesimae omnium orbis terrarum
fungorum iam inventae esse.

Census civium, anno 2001 perfectus, 48 457 milia incolarum in Ucraina notavit.
Anno 2013 tamen aestimantur 45 495 252 hominum Ucrainam incolere. (locus
tricensimus in mundo). E censu anni 2001, 32.5 milia (67.2%) incolarum Ucrainae
in urbibus habitant, et numerus mulierum (53.7%) maior est quam numerus virorum
(46.3%).

Secundum censum anni 2001, maior pars (77.8%) civium Ucrainae sunt gente
Ucraini, gentes minores autem sunt Russi (17.3%), Rutheni Albi (0.6%),
Moldaviani (0.5%), Tatari Crimenses (0.5%), Bulgari (0.4%), Hungari (0.3%),
Dacoromani (0.3%), Poloni (0.3%), Iudaei (0.2%), Armeni (0.2%), Graeci (0.2%),
Tatari (0.2%).

Constitutio Ucrainae linguam Ucrainicam ut publicam civitatis linguam statuit,
adiumentum ei suppenditans. Possibilitas usus liberi et protectio linguae
Russicae et aliarum linguarum gentium minorium etiam declaratae sunt in
Constitutione Ucrainica . Secundum censum anni 2001, Ucrainica est lingua
natalis pro 67,5 %, Russica vero pro 29,6 % populationis Ucrainae.. Illic circa
53 % civium Ucrainae Ucrainice et 45 % Russice inter se communicant. Lingua
Ucrainica in occidente, medio et oriente septentrionali Ucrainae praevalet,
Russica tamen in oriente meridiano et meridie (e.g., in Crimaea) huius terrae
dominatur.

Ucraina est terra publice saecularis, ubi constitutio libertatem sentiendi
declarat.

Principalis religio in Ucraina est Christiana Orthodoxa, hodie ibi divisa inter
ecclesias tres: Ecclesia Orthodoxa Ucrainica Patriarchatus Moscuensis, Ecclesia
Orthodoxa Ucrainica Patriarchatus Kioviensis, et Ecclesia Orthodoxa Autocephalis
Ucrainica. Locum secundum numero secutorum suorum Ecclesia Graeco-Catholica
Ucrainae tenet. Circa decies centena milia hominum (2.19% omnium) in Ucraina
sunt Catholici (ut plurimum, Poloni et Hungari gente). Protestantes Ucrainici
totinem numerant. Praeterea, circiter 500 milia Musulmanorum in Ucraina colunt,
quarum fere 250 milia sunt Tatari Crimenses.

Cultura Ucrainae origine sua conecta est cum cultura Ruthenica antiqua, ubi
saeculo decimo sumptio religionis Christianae accidit, quae momentum magni
valoris in evolutione culturae fuit. Quia terrae Ucrainicae in regna alia
comprehendebatur, homines nobiles Ucraini a saeculo sexto decimo culturam
Polonicam, a saeculo duodevicesimo vero Russicam large acceperunt. Idcirco
fundamenta culturae Ucrainicae propriae cultura populi rustici (agricolarum,
cosacorum, fabrorum) facta sunt.

Ex hominibus Ucrainicis in cultura emeritis sunt, inter quos Gregorius
Skovoroda, philosophus, scriptor, musicus; Ioannes Kotljarevs'kyj poeta
dramaticus; Nicolaus Gogol, scriptor; Tarasius Ševčenko, poeta et pictor;
Nicolaus Kostomarov historicus et scriptor; Alexander Potebnja, philologus et
philosophus; Elias Repin, pictor; scriptores Ioannes Franko et Michael
Kocjubyns'kyj; poetria Lesja Ukrajinka; Vladimirus Vernadskij, rerum naturae
investigator et philosophus; Ioannes Poddubnyj, athleta; Antonius Makarenko et
Basilius Suchomlyns'kyj, paedagogi ac scriptores; Georgius Kondratjuk et Sergius
Korolëv, eruditi ac inventores; Alexander Dovženko, Alexander Ptuško et Sergius
Bondarčuk, moderatores cinematographici; Ioannes Kozlovs'kyj et Demetrius
Hnatjuk cantores. Sed idcirco Ucraina olim parte sua maxima ad Imperium Russicum
et dein ad Unionem Sovieticam pertinebat, Ucraini noti (nonnumquam ad Russiam
migrantes et opera sua Russice creantes, ut, e.g., Gogol) saepe inter homines
claros Russicos seu Sovieticos numerantur.

Ucraina est terra industrialis et agraria. Nonnullas species cibariorum
exportat. Industria Ucrainica repraesentatur a constructione machinarum,
metallurgia, naphtochemia, etc. Moneta est hryvnja.



https://la.wikipedia.org/wiki/Tokium

Tokium (Iaponice: 東京, Tōkyō, scil. "caput orientale", sed ante 1868 江戸, Edo,
scil. "aestuarium") est mundi maxima urbs habitata Iaponiae sita atque caput
Iaponiae. Tokium est praefectura Iaponiae a gubernatore recta. A die 2 Augusti
2016 Yuriko Koike officium gubernatricis implet, prima mulierum. Tokium habet
circa 9 000 000 incolarum in urbe, et circa 36 000 000 in regione metropolitana,
et Tokium est una urbium densitatis incolarum maximarum. Tokium etiam est sedes
Imperatoris Iaponici.

Urbi Tokio clima est subtropicum humidum per enumerationem Köppen–Geiger,
aestatibus calidis humidisque, hieme mitiori atque interdum frigidiori;
temperatura aëris media mense Ianuario 5° atque mense Augusto 26.5°, minima
inter 1° et 23°, maxima inter 9.5° et 31°, sed minima extrema usque hodie nota
−9.2°, maxima extrema 39.5°; pluviis mense Decembri ad 51 mm tantum, mense
Septembri 210 mm, anno toto non minus quam 1 529 mm, nivibus mensibus Ianuario
cum Februario ad 10 mm elevatis, pluvio diurnali omnino maximo 270.5 mm die 9
Octobris 2004; diebus pluviosis per annum totum fere 114 incidentibus;
humiditate relativa inter mensuras 52% (mense Ianuario) et 75% (mense Iulio)
reperta, horis solis fulgentis per annum totum 1 877 relatis.



https://la.wikipedia.org/wiki/Taberna_(commercium)

Taberna est cella intra aedificium quo commercium geritur, primum aut semper
venditio mercium. Varia genera tabernarum sunt ubi quaeque aut diversae res aut
per thema vendunt. Habemus e.g. taberna cibaria, vestina, electronica,
instrumentosa, suppellicoria, taberna quae nonnullae res vendunt, etc. Nonullae
tabernae in emporiis inveniuntur. Certae tabernae etiam cibus praeparant.

Operatores, i.e. tabernarii, varias res propositas habent, e.g. merces
praeponere, operationes arcariae, etc. Hodie nonnullae tabernae cibariae
automata expensoria habet ubi aut per tabellam aut pecuniam solvis, contra cum
interactione cum tabernario arcario. Hodie nonnullae tabernae situs proprios
etiam habent quo merces mandare potes quas aut ad institutum arcessioni
mandatorum aut ad tuam domum transportantur.

Taberna velut mercatus a temporibus antiquis fuerunt. E.g. domus Romanorum
antiquorum Imperii Romani, aut omnes aut plerumque, tabernas habebant ubi
populus, non membra familiae Romanae habitatae, operabantur.



https://la.wikipedia.org/wiki/Res_publica_Coreana

Res publica Coreana (Coreane [Hangul] 대한민국|대한민국; [Hania] 大韓民國), vulgo Corea
Meridiana, est civitas in Asiae paeninsula Coreana sita, cuius caput Seulum est.
Rei publicae praeest Pak Gyunhye, praeses duodevicesimus. Lingua publica Coreana
est, quae hodie plerumque litteris Hangul scribitur. Moneta vŏn (원 / 圓)
appellatur.

In septentrione, zona dearmata 238 chiliometra longa posita est inter Coream
Meridianam et Coream Septentrionalem.

Corea Meridiana duodecima oeconomica potentia mundana hodie est secundum
calculum PDG in PAP, et quinta decima secundum usitatum monetarium criterion.

Hanguk, nomen quod Austrocoreani suae civitati dant, 'Civitatem Hanorum' (한국 /
韓國) ad verbum significat, ex praehistoricae gentis nomine quae Paeninsulae
Coreanae Meridiem incolebat (non confundenda cum Sinensibus hànzú).

Civitatis cognomen 'Populus Subfrigidi Matutini' (Haniā 朝鮮), praesertim male
versum 'Populus Matutini Tranquilli", est.

Daehan Minguk quoque in usu est, 'Rempublicam Coreae' vel ad verbum 'Magnam
Rempublicam Hanicam' (대한민국 / 大韓民國) significans.

Indicia archaeologica paeninsula Coreana ab hominibus e Palaeolithico Inferiori
incoli suggerit. Historia civitatis cum Regno Tiosoniensi Priore (고조선 / 古朝鮮)
anno 2333 a.C.n. a Tangune condito incipit. Regnum Tiosoniense Prius expansum
est dum maiori Septemtrionalis Coreae parti et aliquibus Manchuriae regionibus
imperaverit. Regnum Tiosoniense Prius dissolutum est, quod locum tempore ante
Tria Coreae Regna dedit.

Per prima saecula post Christum natum, regnorum Puionesis (부여 / 扶餘), Ocieonensis
(옥저 / 沃沮), Dongyensis (동예 / 東濊) et Samhanensis (삼한 / 三韓) confoederatio
paeninsulam et Manchuriae Meridiem occupavit. Inter omnes has parvas civitates,
Cogurio (고구려), Paecce (백제 / 百)濟), et Silla (신라) crevere dum in tota paeninsula
dominaverint; haec sunt Tria Coreae Regna. Trium Coreae Regnorum unificatio, per
Sillam, anno 676 Civitatum Septemtrionis Meridieique tempus aperuit, ubi maior
paeninsulae Coreanae pars in dicione Sillae Unitae erant, dum Regnum Bohaiense
(발해) in septemtrionales Cogurionenses regiones dominabatur. In Silla Unita
promotae sunt artes ac poësis et ibi floruit Buddhistica cultura. Rationes inter
Coream et Sinas relative pacificae fuere hanc per tempur. Nihilominus, Silla
Unita debilior intestinorum conflictuum causa facta est et Imperio Coreano
Priori (고려 / 高麗) se dedidit. Regnum Bohaiense, septemtrionale eius vicinum, se
civitatem Cogurioni succendentem formavit. Per maximae expansionis tempus Regnum
Bohaiense in maiorem Manchuriae partem et aliquas Russiae regiones dominatum
est. Cecidit penes Cathainos anno 926. Post pugnarum perihodon ad dominandum in
regionem, Taeio Vangeo (왕건 / 王建) Imperii Coreani Prioris id unificavit. Cum
Silla, Imperium Coreanum Prius civitas culturalis fuit.

Mongolica Coreae invasio saeculi tertii decimi delilius Imperium Coreanum Prius
fecit. Nihilominus, Imperium Coreanum Prius perrexit in gubernanda Corea velut
tributarium Mongolum socium. Collapso Imperio Mongolico, Imperium Coreanum Prius
independens reliquit. Dynastia Tiosoniensis anno 1388 potestatem assecuta est
post rebellionem a stratego Yi Songkye ductam.

Generalis Yi Songkye Regnum Tiosoniense (조선 / 朝鮮) novum Coreae nomen, referens?
ad Regnum Tiosoniense Prius, declaravit et caput ad Seulum movit. Primi ducenti
Dynastiae Tiosoniensis anni pace, Hangule saeculum quartum decimum a rege Seiong
Magno creato et Confucianismi ortu pondereque notati sunt. Saeculo sexto decimo
exeunte, Regnum Tiosoniense ab Iaponia, nuper unificata, invasum est. Propter
priora pacis saecula, dynastia Tiosoniensis technologice parata non erat et tota
paeninsula ruta est. Attamen, Coreanum dominium in mare perrexit, ab admirali Yi
Sunsin ductum. Sericae Dynastiae Ming interventio Iaponiam pedem referre anno
1598 coegit.

Per ultimos Domi Tiosoniensis annos, ob Coreanam interclusionis rationem,
civitas Regnum Eremiticum nuncupata est.

Anno 1897 aedificatum Imperium Coreanum(대한제국 大韓帝國), civitas prima moderna
historiae Coreanae. Imperium Coreanum(대한제국 大韓帝國) anno 1910 exstinctum est, cum
Corea Iaponiae annexa est nam gente resistente, penes Iaponiam usque ad Belli
Orbis Terrarum Secundi finem anno 1945 mansit. Bello a Sociis confecto, Unionis
Sovieticae et Civitatum Foederatarum copiae dominatae sunt in partes
septemtrionalem et meridianam respective.? Quamquam erat destinatum unificandae
Coreae in Declaratione Cahirensi anni 1943, incipiente Belli Frigidi
antagonismo, statutae sunt duae gubernationes separatae, altera communistica in
parte septemtrionali, altera capitalistica in meridiana.

Die 25 Iunii 1950, Corea Septemtrionalis Meridiem invasit, Bello Coreano
incipiente. Sovietica interclusio Consociationi Nationum, et ergo, sine
potestate vetiti, Consociationem Nationum intervenire permisit ubi superiores
communisticas vires totam civitat capere posse liquebat. Unio Sovietica et Res
Publica Popularis Sinarum Coream Septemtrionalem adiuvere, participantibus
multis Sericis copiis. Bellum denique quietis locum attigit. In anni 1953
indutiis, quas non obsignaverunt Corea Meridiana, paeninsula in duas partes e
zona dearmata divisa est. Nullum foedus pacis obsignatum est, ergo duae
civitates technice bellum adhuc trahunt.

Anno 1960, Revolutio Aprilis, scholaris sublevatio, autocratici corruptique
praesidis Yi Syngman abdicationem produxit et civitas in gravem civilis
instabilitatis tempus cum generalis Pak Zionghi subitanea conversione anno
secuto finientem intravit. Pak Zionghi praesidis munus suscepit, donec anno 1979
interfectus sit; cuius gubernatio miro rapidoque oeconomico incremento, in
industrializatione ad exportationem destinata fundato, et severa repressione
politica pincta est.

Interfecto Pak Zionghi, civitas novam politicae instabilitatis tempus experta
est. Anno 1980 strategus Zion Duhwan subitaneam conversionem contra transitionis
gubernationem praesidis interinalis Tsoe Giuha duxit. Fuere reclamitationes et
manifestationes democratiae faventes totam per civitatem, praesertim urbe
Kuangiuensis, quo praeses quin speciales copiae miterentur non dubitavit, quod
nuncupatum est caedes Kuangiuensis. Anno 1987, Park Chul, iuvenis Universitatis
Nationalis Seulensis studens, excruciatus et interfectus est. Consocietas
Sacerdotum Catholicorum pro Iustitia (천주교정의구현전국사제단) studentem Park excruciatum
esse revelavit, quamobrem incepit demonstrationum manifestationumque seriem
totam per civitatem. Manifestationes crevere cum alius studens, Lee Han Yeol
Universitatis Yonseiensis, bomba gasii necatus est dum manifestationi versus
gubernationem intererat. Motus, Resistentia Iunii nuncupatus, denique factionem
praesidis Zion Duhwan, Factionem Iustitiae Democraticae (민주정의당 / 民主正義黨),
democratica suffragia convocare coegit.

Anno 1988, Seulum hospitio Olympia Aestiva accepit. Anno 1996, Respublica Coreae
Consociationis pro Oeconomica Cooperatione et Evolutione membrum facta est.
Quamquam crisin pecuniariam anni 1997 passa est, civitas rapide recreata est et
adhuc incrementum crescit velut oeconomica regionis potentia.

Iunio 2000, velut Rationis "Radii Solis" praesidis Kim Daeziung pars, celebrata
est congressus summus inter duas Coreas Pyeongyangi, Coreae Septemtrionalis
capite. Eodem anno, antiquus praeses Kim Daeziung Praemio Nobeliano Pacis
Componendae laureatus est propter eius opus democratiae iuribusque humanis
favens in Corea Meridiana et in Asia Orientali generatim et propter pacem et
reconciliationem cum Corea Septemtrionali imprimis.

Corea Meridianas Meridianam Paeninsulae Coreanae partem occupat, quae per 1100
chiliometra ex Asiana continente patet. Montana paeninsula Mari Flavo occidente
et Mari Iaponico oriente circumdatur. Meridianae in extremo Fretum Coreanum et
Mare Sinense Orientale sunt. Corea Meridiana 100 032 chiliometrorum quadratorum
lata est.

Reipublicae terra in regiones generales quattuor dividi potest quae sunt: regio
orientalis altorum montium et angustarum planitierum litoralium; regio
occidentalis cum amplis planitiebus litoralibus et pelvibus; regio
austroccidentalis cum montibus et vallibus; et regio austrorientalis, ubi amplia
pelvis Fluminis Nacdongum excellit. Prominentia praesertim montana est, et maior
soli pars incultivabilis est. Inferiores terrae, imprimis occidente et
austroriente sitae, solum 30 centesimae totius terrestris areae constituunt.

Circiter tria milia insularum, plerarumque parvarum desertarumque, ob
occidentalia meridianaque litora inveniuntur. Jeju (제주도 / 濟州道) circiter centum
chiliometra e meridiano litore invenitur. Est maxima insula in civitate, 1845
chiliometrorum quadratorum lata. In Jeju inventus est locus altissimus Coreae
Meridianae, Hallasan (한라산 / 漢拏山), exstinctus mons ignifer 1975 metrorum altus
supra aequor maris. Inter orientalissimas insulas Ulleungdo (울릉도 / 鬱陵島) et
Scopuli Liancourt sunt; inter meridianissimos locos Marado et Scopulus Socotra
(이어도 / 離於島) sunt. Sunt circiter viginti saepta nationalia, quae, iuxta cum
aliquos naturales locos, magno favore inter periegetas gaudent, velut theae sata
Comitatus Boseongensis (보성군 / 寶城郡) aut saeptum oecologicum Sinus Sucheonensis
(순천만) in provincia Diella Meridiana (전라남도 / 全羅南道). Praecipua flumina Han (한강 /
漢江) et Nacdongum (낙동강 / 洛東江) sunt, in montano systemate Taebaecensi (태백산맥 /
太白山脈) orta. Flumen Han versus litus currit in Mare Flavum influens, dum flumen
Nacdongum, extensius, versus Meridiem profluit donec Fretum Coreanum attingat.

Praecipuum clima in Corea Meridiana continentale est. Per breve pluviarum tempus
iangma nuncupatum, quod exeunte Iunio incipit et finit exeunte Iulio, civitas
hippalo affecta est, cum abundantibus praecipitationibus aestate. Hiemes
gelidissimae possunt, cum minima temperatura usque ad -20 °C in
septemtrionalissima civitatis parte. Seuli, media temperatura inter -7 °C et
1 °C hieme variat, dum Augusto ascendit inter 22 °C et 30 °C. Temperaturae
magnae sunt per hiemem iuxta meridiana litora et valde minimae in montanis
intestinis. Praecipitationes in aestivis mensibus, ex Iunio in Septembrem
concentrantur. Eodem tempore, meridianum litus typhonibus obnoxium est, qui
fortes ventos et intentas pluvias afferunt. Praecipitatio media annua inter 1370
mm Seuli et 1470 mm Pusani variat.

Vegetatio magis in civitate abundans silvae temperatae caducifoliae et mixtae
typica est. Ibi vegetabiles species caducifoliae, velut acer, ulmus ac populus
et perennifoliae velut pinus ac abies inveniuntur. Litoralibus in zonis
meridianis solum dissimiles species inveni possunt, quae reliqua in civitate non
crescunt, velut bambuseae, laurus, et quercus. Silvae fere duas partes
territorii civitatis tegunt, quamquam earum extensio continenter humanas propter
activitates deminuunt.

Silva mixta depingitur quia hospitio et multas magnorum parvorumque mammalium
species et magnam avium ac insectorum quantitatem accipit. Mammalia rodentia,
hystricomorpha, lepora, falcones, strigidae, et aliae parvorum animalium species
humanis impactibus supervixere, qui has species pro domesticis animalibus
talibus canibus, felibus, equis, inter alia substituere. Nihilominus, magnae
mammalium species, inter quas tigrides, pardi, ursi, lynces, exstinctionis
periclitatae praecipue propter constantes venationes et habitationis
destructionem inveniuntur.

Quia una zonarum vigilatarum in toto orbe terrarum ob accessus restrictionem
omnibus civibus est, Zona Coreana dearmata unus principalium locorum naturalium
in civitate est, ubi servatur una maximarum arearum ad conservandarum regionis
flora (summa)s ac faunas endemicas. Magna zonae pars, naturaliter segregata,
(circiter 1000 chiliometra quadrata) facta est unus naturalium locorum bene
praeservatorum et ultimum refugium variarum periclitatarum specierum.
Oecologistici et scientifici circuli circiter 2 900 vegetalium specierum, 70
mammalium et 320 avium varietatum in zona agnoverunt. Aliae investigationes de
regione effectae plurima exemplaria et alias species quam in circumdantibus
regionibus esse aestimant.

Per primos viginti urbani incrementi annos, quod medio decennio 198 incepit,
pauci conatus effecti sunt ut circumiecta natura servaretur. Excessivae
industrializatio et progressio oeconomica desilvationem continuamque
oecosystematum destructionem causavere. Nuperrime conatus effecti sunt ut
solvantur haec problemata, incluso quinquenni proposito "incremento viridi"
nuncupato, cum impensa 84 millionum dollariorum, cum quo gubernatio technologiis
et energiarum productioni quae circumiectam naturam curant favere tendit.

Oeconomica ars oecologiae gerenda nagna? strategica deflexio in Austrocoreana
oeconomia est quae fere 2 centesimae PDG civitatis consumit. Oecologisticum
inceptum varia proposita comprehendit, inter quas birotationis rete, energiae
solaris usus, deminutio vehiculorum fomitis fossilis utentium, et oecologicarum
technologiarum usus incrementum. Respublica in animo habet interretiale ultimae
generationis rete construere, quod bis rapidius praesentibus fascia lata
diaconiis erit, ut deminuatur energiae consumptio.

Nuperrime aqua per canalem ducta Seuli secura humanae consumptioni facta est,
quamobrem urbis functionarii eam ambiverunt, velut in Arisu, ut persuaderentur
cives eam consumere. Quoque multiplices actiones in anadasōseōs ambitu effectae
sunt. Aliud multimillionarium urbis propositum fuit restauratio Cheonggyecheonis
(청계천), viridarii medio Austrocoreano capite siti, quod antea autovia transitum
est. Austrocoreanis ponderis flagitatio qualitas aëris est, quia quotannis
subnotantur problemata velut pluvia acida et sulphuris dioxydati praesentia in
aëre, inter alia. Multae agnitae haec difficultates sunt factum Coreanae
proximitatis Sinis, unae praecipuarum civitatum atmosphaerae
contaminatorissimarum gradu totius orbis terrarum.

Corea Meridiana est socius Protocollou Ambitalis Antarcticae, Foederis
Antarctici, Conventionis de Diversitate Biologica, Protocollou Kyotensis
(formans cum Mexico et Helvetia Circulum Integrationis Ambitalem, cum
Conventionis Compagium Consociationis Nationum de Mutatione Climatis
supervisione). Participat etiam varia foedera conventionesque de oecologicis
rebus laborantium, inter quas erēmopoiēsis, species periclitatae, mutatio
ambitalis, materiarum periculosarum deiectio in aërem, probationum nuclearium
prohibitio, ozonosphaerae servatio et hygrobiotopōn servatio.

Respublica Coreana civitas progressa, stabilis, democratica est, ubi potestas
condividitur inter praesidem et legumlatores. Dux civitatis Reipublicae Coreanae
praeses, populari suffragio per quinquennem perihodon electus, est. Simul et
repraesentans maximi ponderis in republica et virum armatarum praefectus dux
est, quoque magnum potestatis exsecutivae gradum possidet, et primum ministrum
cum Conventus Nationalis probatione et Consilii Civitatis membra designat.
Consilium Civitatis, vicissim, ab ipso praeside, primo ministro et consilii
omnibus duodeviginti ministris integratur.

Potestas legisfera Coreana ab unicamerali corpore nuncupato Conventu Nationali
(국회 / 國會) repraesentatur, cuius membra per quattuor annorum perihodon eliguntur.
Conventus in praesenti 299 membrorum habet, quorum 243 per populare suffragium
eliguntur et reliqui per repraesentationem proportionalem designantur. Nationale
iudiciale corpus a Tribunali Supremo Coreae Meridianae (대법원 / 大法院)
repraesentatur; cuius iudices a praeside designantur, assentiente Conventu
Nationali.

E 1948, Respublica Coreana per sex constitutiones gubernata est. Omnis
constitutio creationem novae Austrocoreanae reipublicae significat. Praesens
gubernatio "Sexta Respublica" cognoscitur, vigente Constitutione 1988.

Inter praecipuas Austrocoreanas factiones politicas Nostra Factio (우리당), Factio
Saenuriana (새누리당), Factio Democratica Laboris (민주노동당 / 民主勞動黨) et Factio
Democratica (민주당 / 民主黨) sunt. Anno 2003, Factionis Democraticae Millennii
(postea Factionis Democraticae) pars se separavit Nostram Factionem formantes,
quae ultima cum exigua maioritate in Conventu Nationali in comitiis legiferis
Aprilis 2004 vicit, sed non id consecuta est secutis in comitiis. Conservativa
factio Factio Saenuriana et Centristica Factio Democratica oppositionem
politicam conformant. Sinistristica Factio Democratica Laboris, iuncta cum
collegiis opificum, ordinis operarii affectus repraesentat.

Corea Meridiana rationes diplomaticas circiter cum 170 civitatum in mundo habet.
Respublica etiam Consociationis Nationum socius ex 1991 est, cum conversus est
in civitatem sodalem iuxta cum Corea Septemtrionali. Kalendis Maiis 2007,
antiquus ab exteris negotiis minister, Ban Gi-mun, secretarii generalis
Consociationis Nationum munus suscepit.

E Maio 2007, Corea Meridiana et Unio Europaea foedus liberi commercii stipulata
est ut commercialia repagula inter ambas entitates deminuerentur; idem factus
est cum Canada et Nova Zelandia. Anno 2010, respublica in Commitatu Auxilii
Progressioni Consociationis Cooperationis et Evolutionis Oeconomicarum admissa
est, prima civitas quae postquam auxilium ex hoc organismo acciperetur commutata
est in pleni iuris membrum. Novembre 2010, Seulum hospitio tholum G-20 accepit.

Longa invasionum historia ab vicinis et tensio adhuc irresoluta cum Corea
Septemtrionali ut civitas 2.6 centesimae PDG et 15 centesimae dispensationis
annuae in viribus armatis impenderet fecere, dum servatur servitium militare
obligatorium. Corea Meridiana sexta civitas sui iuris in mundo secundum
activarum? copiarum numerum et secunda secundum subsidiariorum et duodecima
secundum deffensionis dispensationem est. Respublica, cum media 3,7 millionum
militarium inter quinquangenta milliones hominum, secundum indicem militum pro
capite post Coream Septemtrionalem habet.

Austrocoreanae vires armatae ab exercitu, classi, classi aëria, manuballistariis
classiariis, et subsidiarii constituuntur. In zona dearmata conglobantur fere
duo milliones copiarum. Constitutio ut omnes autochthones Austrocoreani viribus
armatis per biennium servire debeant determinat. Nihilominus, evenere
certationes dialecticae de nova accommodatione durationis in servitiis
militaribus, et etiam de servitii militaris obligatorii eliminatione. Nuper
gubernatio varios studentes ex isto servitio sic exemit ut permissa sit maxima
pervestigatio in investigationis campis. Adventiciae originis Austrocoreani ex
servitio militari eximuntur. Iuxta cum militibus, aliqui Austrocoreani eliguntur
ut serviant per biennium programmati de "Incremento Coreano Exercitui Civitatum
Foederatarum" (Anglice KATUSA).

Austrocoreanus exercitus amplius 23 000 covinorum ignivomorum operativorum
possidet, dum classis sexta in toto orbe terrarum secundum navium venatoriarum
numerum est. Classis aëria nona secundum magnitudinem intra suum genus est et
praecipue Statunitensia aëroplana incursitantia habet, inter quas F-15E, KF-16
et KAI T-50 Golden Eagle.

Per Bellum Coreanum, Civitates Foederatae certum militum numerum ponderis
Austrocoreano in territorio collocatum ut rempublicam defendant casu
Boreocoreanorum impetuum. Istorum militum numerus ad amplius 29 000 militum
ascendit. Medio anno 2007, Departimenti Defensionis Civitatum Foederatarum
secretarius et Minister Defensionis Nationalis Coreae Meridianae ut
Austrocoreani denuo operativum dominium in suas vires 17 Aprilis 2012
susciperent determinavere. Exercitus Civitatum Foederatarum nova manus belli,
probabiliter "Manus Coreae" (Anglice KORCOM) nuncupata fieri poterit.

Divisio gradu provincialis in Corea Meridianae est quadripertita et quattuor
circuli sunt; provinciae (도 / 道), provinciae autogubernantes propriae (별 자치도  /
特別自治道), urbes speciales (특별시 / 特別市) et urbes metropolitanae (광역시  / 광역시).

Notae: 1 e 2000; 2 km²; 3 per km²; 4vide Nomina Seuli; 5 Taeieono excluso; 6
Taegu excluso

Populus Coreanus est inter homogeneissimos, ethnice linguisticeque, in mundo,
cum solum uno allophylo, parva Serica communitate. Coreani Manchuriam per
numerosa saecula incoluere et adhuc est minoritas in Sinis. Iosephus Stalin
milia Coreanorum invitorum in Mediam Asiam (antiquam Unionem Sovieticam) ex
Vladivostokio (Russice Владивосток) et Khabarovopoli (Russice Хабаровск) misit.
Plerique Coreani in Iaponia e coloniali tempore inveniuntur.

Politica, socialis oeconomicaque instabilitas in Corea Meridiana multos
Austrocoreanos ut extra rempublicam, praesertim in Civitates Foederatas et
Canadam, emigrarent adduxit.

Urbs Seulum una inter magnas zonas metropolitanas in toto orbe mundano est.
Cuius spissitudo eam unam urbium "numericissimarum" in hodierna oeconomia
globaliter religata fieri permisit.

Lingua Coreana est lingua publica et Coreae Septentrionalis et Meridiana et,
iuxta cum Mandarinica, Praefecturae Autonomicae Coreanae Yambianensis (Sinice
延边朝鲜族自治州, Coreane Hangulice 연변 조선족 자치주), in Manchurica Sinarum area. In Corea
Meridiana sunt circiter quinquaginta milliones locutorum dum in Corea
Septentrionali circiter viginti tres milliones locutorum. Alii magni
Coreanophonorum circuli in Sinis (circiter 1,8 milliones locutorum), in CFA
(circiter 900 000 locutorum), in antiqua Unione Sovietica (circiter 350 000
locutorum), in Iaponia (circiter 700 000 locutorum), in Canada (circiter
100 000), in Malaesia (circiter 70 000) et in Australia (circiter 150 000)
inveniuntur. Aestimantur esse circiter 700 000 hominum sparsorum per totum orbem
terrarum qui Coreane loqui possunt propter muneris requisita (verbi gratia,
venditoribus et mercatoribus cum Coreanis contactibus), propter matrimonio cum
Coreanis et propter iucunditatem de lingua.

De genealogica Coreanae classificatio disceptatur. Alii linguistae eam intra
linguas Altaicas comprehendit, dum alii eam linguam segregatam putant. Coreana
est agglutinativa in sua morphologia et S-O-V in sua syntaxi. Velut Iaponica et
Vietnamica, Coreana multum vocabularium a Sinica mutuata est aut vocabularium ad
instar Sinicae creavere.

Moderna Coreana fere exclusive Hangulico alphabeto scribitur, quod inventum est
saeculo quinto decimo. Quamvis Hangul logographicum videri possint, immo est
phonematicum alphabetum in syllabicis summis dispositum. Quaeque summa saltem in
duabus ex 24 Hangulicis litteris sive iamonibus; saltem in una e 14
consonantibus et in una e 10 vocalibus. Historice, alphabetum complures
additionales litteras sive obsoletos iamones habebat. Hania et Latinum
abecedaria aliquando intra Hangulicos textus, praesertim in Corea Meridiana,
includuntur.

Ex 2005, fere totorum Austrocoreanorum dimidium irreligiosam praeferentiam
expremit. Inter reliquos incolas, plerique Buddhistae aut Christiani sunt.
Secundum censum 2007, 29.2 centesimae incolarum tunc Christiani (e quibus 18,3%
Protestantes, 10.9 centesimae Catholicos Romanos se identificabant), dum 22.8
centesimae erant. Inter alias religiones sunt Islamismus et novi motus
religiosi, inter quos Ieungismus, Cheondoismus, et Vombuddhismus. Prima religio
culta Muismus fuit. Hodie, pro libertate religionis constitutio spondet et non
est civitas confessionalis.

Christianitas praecipua Coreae Meridionalis religio est, amplius
Austrocoreanorum religiosorum credentium dimidium habens. Sunt circiter 13.7
milliones Christianorum hodie in Corea Meridionali, e quibus fere duae tertiae
partes ad Protestantes ecclesias pertinent, dum fere 37 centesimae ad Ecclesiam
Catholicam Romanam pertinent, e quibus tres archidioeceses metropolitanae habet:
Kvangiuensis, Seulensis et Taeguensis. Protestantismus e decennio 199 pro
Catholicismo Romano decrevit. Corea Meridionalis etiam secunda civitas secundum
numerum missionariorum missorum est, post Civitates Foederatas.

Buddhismus in Coream anno 372 introductus est. Secundum censum civitatis anno
2005 factum, Corea Meridionalis circiter 10.7 milliones Buddhistarum habet.
Hodie, circa 90 centesimae Coreanorum Buddhistarum ad Ordinem Iogyensis (대한민국 /
大韓民國) pertinent. Plerique Thesauri Nationales Austrocoreani Buddhistica
artefacta sunt. Buddhismus religio civitatis in Corea e Perihodo Civitatum
Septemtrionalium et Meridionalium (대한민국 / 大韓民國, quod non confundendum cum
moderna divisione Coreae) usque ad Imperium Coreanum Prius (고려 / 高麗) fuit,
antequam supprimeretur pro Neoconfucianismo per Dynastiam Tiosoniensem.

Paulo minus quam 30 000 Austrocoreani Musulmani esse putantur, sed aliqui 100
000 habitantium adventiciorum operariorum e Musulmanis civitatibus, praecipue e
Bangladesha et Pacistania.

Corea Meridionalis rapidum processum oeconomici incrementi et integrationis in
mundanam oeconomiam sic habuit ut unus ex Quattuor Tigridibus Asianis sit. Bello
Coreano confecto, PDG pro capite ad eandem libram pauperissimarum Africarum et
Asianarum civitatum erat; attamen hodie Austrocoreanus PDG pro capite est
circiter vicies Boreocoreanus et ad altissimam libram oeconomiarum minus
evolutarum in Unione Europaea.

Decennii 199 prosperitas obtenta est gratia systematis arctarum conexionum inter
gubernationem Coreanam et societates mercatorias (inter quas, magna conglomerata
sive chaebola (재벌 / 財閥), quod credita directa, importationum restrictiones,
quibusdam societatibus pecuniam praebere et magnam operariorum productivitatem
comprehendebat. Gubernatio materia rudem et provectam technologiam importare
promovit cum detrimento innecessariorum bonorum, compendium et collocarionem
pecuniariam magis quam consumptionem hortata. Anni 1997 Crisis pecuniaria Asiana
postea structuralem debilitatem exemplaris incrementi Austrocoreani monstravit,
velut magnam relationem inter debitum et aequilibrium, creberrimum subsidium
aeris alieni et indisciplinam campi pecuniarii. Anno 1998, incrementum 6.6
centesimae deminuit et postea dedit saltum 10.8 centesimae anno 1999 et 9.2
centesimae anno 2000. Incrementum adhuc descendit anno 2001 3.3 centesimae,
causa oeconomiae mundanae effrenatae, exportationum collapsarum et perceptionis
ut valde necessariae camporum argentarii et industrialis reformationes
obstruerentur. Nihilominus, industria et constructione impulsum, incrementum
5,8% habuit, quamquam infirmum mundanum incrementum. Multum evoluta technologia
industrialis est, praesertim propter tres magnas societates Samsung, LG
Electronics et Hyuindai.

Educatio fundamentalis prosperitati consideratur, est igitur magnae gubernativae
attentionis meta cum sumptibus correspondentibus ad 4.2 centesimas PDG. Secundum
anni 2006 data e relatione Programma Evaluationis Internationalis Studentium
organizationis Consociatio pro Oeconomica Cooperatione et Evolutione, civitas
primo loco secundum problematum resolutionem, tertio loco secundum mathematicam
et undecimo loco secundum scientiam collocata est. Systema educativum
technologice progressivum est et fuit prima civitas quae omnes civitatis ludos
litterarios et scholas secundarias fasciae latae Interreti instruxit. Hac cum
infrastructura, civitas primos libros definitivos digitales in mundo evolvit,
qui distribuendi sunt gratis educationis primariae et secundariae usque ad 2013
studentibus.

Centralizata administratio scholis praesidet et eas administrat ad educandos
pueros e paedotropheo usque ad tertium ultimumque annum educationis secundariae.
Civitas nuper novum educativum programma adoptavit quod adventiciorum studentium
in Corea Meridionali numerum augere quaerit. Iuxta Ministerii Educationis,
Scientiae et Technologiae aestimationes anno 2010 duplicatus esset pensionum
numerus advenis, quorum numerus 100 000 studentium attingere deberet. Annus
scholaris in duobus semestribus dividitur. Primum medio Martio incipit et medio
Iunio finit, dum secundum semestre exeunte Augusto incipit et anni secuti
Februario finivit. Horaria exacte definita non inveniuntur, quia variant
secundum scholas.

Corea Meridionalis satellites duos in orbitam proiecit: Arirang-1 anno 1999 et
Arirang-2 anno 2006, velut suae consociationis pars ad explorandum spatium iuxta
cum Russia. Centrum Spatiale Naro (나로우주센터 / 羅老宇宙), sui generis primum in
civitate, conclusum est anno 2008, Goheungi (고흥 / 高興) in provincia Diella
MeridianaDiella Meridiana. Anno 2009, Austrocoreanum spatiale vehiculum
reciprocum Narone avolavit sed suam missionem non complevit. Aprili 2008, Yi
So-yeon prima Coreana fuit quae in spatium volavit in Russica aëronavi Soyuz
TMA-12. Iunio 2010, secundum vehiculum par antecessori eiectum est, sed diruptum
est paulo post suam depulsionem.

E 2003 robotica in civitatum praecipuorum investigationis et evolutionis
propositorum catalogum comprehensa est. Anno 2009, gubernatio destinata ad
construenda robotorum consaepta oblectaminum Inchoni et Hipporopoli (Coreane
Hangulice 마산시; Haniā 馬山市), mixtā, publicā privatāque, pecuniā iuvatum,
nuntiavit. Anno 2005, Institutum Coreanum Scientiae et Technologiae secundum
robotum humanoides in mundo, HUBO, evolvit. Maio 2006, Instituti Technologiae
Industrialis Coreae (한국생산기술연구원 / 韓國生産技術硏究院) grex primum Coreanum androides,
EveR-1, evolvit.

E decennio 199 Austrocoreana gubernatio pecuniam active collocavit in evolvenda
civitatis industria biotechnologica. Campus medicus destinatarius magnae partis
e huius industrialis generis productione est, vaccinarum et antibioticorum
productione comprehensa. Nuperrime, investigatio et evolutio de genetica,
praesertim de clonatione, attentionem attraxit, e prima clonatio cane, Snuppy,
facta et e clonatio duarum feminarum speciei periclitatae facta ab Universitate
Nationali Seulensi, anno 2007. Rapidum biotechnologicae industriae incrementum
in ponderis probationem ad temperandam eticen professionalem excessit, velut
evenit cum noto scientistae Hwang Woo-Suk casu.

Vectura in Corea Meridionali super extensis ferriviario ac autoviario retibus et
maritimis et aëriis nexibus evolvitur. Laophoria, taxiraedae, metropolitanae et
tramina mera oeconomicaeque itinera in intestina Corea Meridiana praebent.
Praecipuae urbes metropolitanum rete habent, inter quas Seulum, cum decem lineis
per varios colores bene distinctis. Aliae urbes cum metropolitana Pusanum,
Taegu, Taeieonum, Quansua, et Inchonum sunt, dum aliis metropolitana in
constructione est. Aliquibus in stationibus commutatio est cum Korail,
ferriviaria civitatis linea. Adsunt etiam diaconiae laophoriorum interurbanorum.

Viariae arteriae in Corea Meridionali in autovias, vias civitatis et alias
categorias inferioris gradus classificantur. Adsunt circiter 3000 chiliometrorum
autoviarum, a societate Korea Highway Corporation gestarum.

Korail commeatum ferriviarium in praecipuis Austrocoreanis urbibus in praecipuis
viis gerit, inter quas sunt lineae Gyeonguiensis et Donghensis-Bucbuensis quae
denuo statim Coream Septemtrionalem conectet. ferriviarium civitatense systema
Coreanum rapidas diaconias inter varias urbes in linea Gyeongbuensi permittit,
gratia traminis KTX, creati collaborantibus Francia et Iaponia; nihilominus
Gubernatio Coreana independenter adhuc novum tramen creare proponit.

Praecipuus internationalis aëroportus est Aëroportus Internationalis Inchonensis
(인천국제공항 / 仁川國際空港). Corea Meridionalis octo aëroportus internationales et septem
domesticos aëroportus habet. Societas aëria Korean Air et Asiana Airlines sunt.
Ponderis etiam autocinetica industria: Kia, Hyundai, SsangYong et Daewoo (in
Europa Chevrolet Corea) bona fama gaudent.

Corea Meridionalis quinto mundano loco secundum energiae nuclearis productionem
et secundo loco in Asia ex 2010 est. Energia nuclearis in Corea Meridionali 45%
electricae productionis praebet, et investigatio est activissima cum
investigatione de progressivorum reactoriorum varietate, incluso parvo reactorio
modulari, cum investigatione de liquido metallico rapido transmutationis
reactorio et de magnae temperaturae hydrogenii generationis adumbratione.
Productionis benzinicae productionis et purgamentariae tractationis technologiae
etiam localiter evolutae sunt. Etiam incepti ITER membrum.

Corea Meridionalis emergens reactoriorum nuclearium exportatoria civitas est,
foederibus conclusis cum Phylarchiarum Arabicarum Confoederatione ad construenda
et servanda quattuor reactoria nuclearia, cum Iordania ad investigandum
reactorium nuclearium et cum Argentina ad construenda et reparanda aquae gravis
reactoria nuclearia. Corea Meridionalis etiam liceri parat ad construensum aquae
levis reactorium Argentinae.

Corea Meridionalis uranio locupletato utere aut traditionalem locupletationis
technologiam sponte evolvere non permittitur, propter Civitatum Foederatarum
politicam pressionem, dispar plerarumque nuclearium potentiarum talium Iaponiae,
Germaniae et Franciae, competitorum Coreae Meridianae in internationali mercatu
nucleari. Hoc impedimentum Austrocoreano autochthonico industriali incepto
intemporarias diplomaticas rixas inter ambas civitates socias incitavit. Dum
Corea Meridian suam nuclearem technologiam electicitatis generatoriam et
reactores nucleares exportare bene gerit, ea in mercatu apparatuum
locupletationis nuclearis et purgationis capitalizare nequit, quod impedit Corea
Meridionalis magis suam exportatoriam aediculam expandat. Corea Meridionalis
unicas technologias velut pyrepexergasiam ad circumveniendos hos obices et ad
quaerendam magis proficuam aemulationem quaesivit. Nuperrime Civitates
Foederatae cautae fuere de Austrocoreano nucleari programmate, quod Corea
Meridiana instat ut sit solum civili usui.

Quamquam exspectatio vitae in Corea Meridiana vehementer 1950 crevit, civitas
adhuc praecipua salutis aerumnia sustulit. Aerumnia una impacta ambitalis
contaminationis incolis graviter urbanitatis est. Secundum Ministerium Salutis
et Opitulationis (보건복지부 / 保健福祉部) morbi chronicus responsales plerorumque
morborum in Corea Meridionali sunt, condicio aggravata quia salutis systema
magis tractationem quam impeditionem attendit. Morborum chronicorum incidentia
in civitate 24 centesimas circumagunt. Aestimantur circiter 33 centesimae
adultorum incolarum fumare. Praevalentiae index Viro Immunitarii Defectus Humani
(VIDH) exeunte 2003 minor quam 0,1 centesimae. Anno 2001, Gubernationis
Centralis sumptus curis salutis respondebant circiter ad 6 centesimas PDG.
Homicidii index in civitate 26 pro 100 000 anno 2008 fuit, maxima inter
civitates progressas.

Praecipua inter media communicationis in civitate diaria, radiophonia, et
interrete sunt. Diurnariorum ars incepit aperto adventicio commercio saeculo
undevicensimo, et ex illo tempore orta est magnus editionum librorum numerus.
Inter Austrocoreana praecipua diaria The Chosun Ilbo, JoongAng Ilbo et Dong-A
Ilbo sunt. Omnia haec diaria Coreane scribuntur, licet sint publicationes
Anglice periegetis et residentibus advenis. Inter quae excellunt The Korea
Herald, The Korea Times, et JoongAng Ilbo.

Velut diaria, pleraeque radiophonicae stationes Coreane emittuntur, licet sint
stationes quarum tota programmatio est Anglice. Pleraque radiophonica
programmata Coreanam et pergrinam musicas mixtas transmittunt, dum idem evenit
cum radiodiurnis, fabulis radiophonicis et disportivis programmatibus.

Programmata televisifica locali lingua etiam trasnmittuntur, incluse adventiciae
pelliculae, quarum voces transmutantur ad linguam Coreanam in tramitibus
televisionis apertae. Praecipuae civitatis stationes Korean Broadcasting System,
Munhwa Broadcasting Corporation, Educational Broadcasting System, et Seoul
Broadcasting System sunt. Etiam tramites cum transmissione solum Anglice sunt,
velut Arirang TV.

Interrete praecipua quotidianae Austrocoreanorum vitae pars factum est, quia
novem quorumque decem domiciliorum Interretis diaconias habent. Est singula
civitas cui est maximus numerus usuariorum Interretis, et sui conexus inter
maximae velocitatis eos in toto orbe terrarum inveniuntur. Etiam est princeps in
technologia DMB et maximum numerum societatum praebitoriarum Interretis gradu
internationali habet.

Corea Meridionalis suam traditionalem culturam cum vicina Corea Septemtrionali
condividit. Nihilominus duae Coreae dissimiles `praesentes formas in suis
culturis evolvere, praesertim divisa paeninsula anno 1945, Bello Orbis Terrarum
Secundo confecto. Licet Coreana cultura ab vicina Republica Populari Sinarum
affecta sit, respublica culturalem identitatem? unicam et dissimilem aliarum
civitatum evolvere assecuta est. Ministerium Culturae et Periegeseōs active?
traditionalibus activitatibus? et hodiernis culturae formis per conlocationis
pecuniariae et educationis programmata favet.

Industrializatio et urbanitate facta multas mutationes moribus populi Coreani
apportavit. Oeconomicae et modi vivendi mutationes Austrocoreanos ut se in
magnas urbes, praesertim in caput, conglobent adduxit. In praesenti sunt novem
loci Mundi Hereditas ab UNESCO in austrocoreano territorio classificati.

Praeter classicas populares expressiones, recens Austrocoreana cultura, quae
novas formas, tales fabulas televisificas, cinematographiam et musicam popularem
comprehendunt, significative in dissimilibus mundi locis assimulata est. Hoc
phaenomenon, in principio Fluctus Coreanus nuncupatum, expansum est in alias
Asianas civitates, inter quas Iaponia, Vietnamia, et Sina.

Coreana ars Buddhismo et Confucianismo valde affecta. Inter evolutissimas artes
plasticas inveniuntur pictura, calligraphia et fictile. Coreana pictura
antiquissima est: Pictura Parietalis Cogurionensis, adhuc servata, originem a
Trium Regnorum tempore trahit, quamvis haec ars suum culmen per Imperium
Coreanum Prius attigerit. Pleraque opera religiosorum thematum sunt, et topia
per apicem tempore Dynastiae Tiosoniensis evoluta sunt. Calligraphia evoluta est
eodem tempore cum pictura et aliis artibus activis, quia ante alphabeti Coreani
sive hangulis inventione in usu erat hania sive scriptio Sinensis.

Fictile et sculptura duo inter antiquissimas artes plasticas Coreano in
territorio cultas fuere, quia sunt earum exempla e Neolithico (inter 6000 et
1000 a.C.n.). Cum Buddhismus una inter praecipuas Coreae religiones factus est,
multiplicata est Buddhae statuarum productio omnibus in chirotechnicis civitatis
technyphiis. Postea, fictile per Imperii Coreani Prioris epochēn creatum petrae
nephriticae coloris erat et, e saeculo XIV, forma communissima ornandorum
vasorum per caelaturas caesicii coloris super fundo albo erat.

In artis activae campo, saltatio et theatrum coniuncta evoluta sunt. Talchum
(탈춤) et buchaechum (부채춤) formae artis activae civitatis notissimae extra rem
publicam sunt. Saltationis contemporaneae initium in civitate originem ex
Iaponica occupatione trahit et ex illo tempore dissimilia saltationis genera,
sicut pantomimus ballationis, iazenzis et saltatio breakica, maius pondus
Austrocoreano in territorio nacta sunt. In theatro, cum saltationibus et
choreographiis spectamina sine dialogis inclusis pervulgantur, quod prospera
opera velut jump et nanta peperit.

Traditionalis civitatis vestis hambocum (한복 / 韓服) nuncupantur. Haec vestis
multas variationes habet, tales dopo (도포 / 道袍), durumagi (루마기) et ieogori (저고리);
sunt speciales vestes viris ac mulieribus et formalibus ac informalibus
occasionibus. Hamboci mos per saecula ex aetates in aetates sine patiendis
maioribus mutationibus in fabricatione et in pannorum usibus transmissa est. Ex
Occidentalium vestimentorum introductione saeculo vicensimo, hamboci usus
considerabiliter decrevit et in praesenti plerique homines solum eo in
caerimoniis velut matrimoniis, natalibus et diebus festis reipublicae utuntur.

Anno 1993, gubernatio Scholam Integralem Artis Coreae condidit, cuius propositum
artisticae magni gradus educationi favere est. Schola actionis, picturae,
saltationis, theatri, cinematographiae et sculpturae cursibus ministrat. Sunt
etiam alii privati organismi, velut Centrum Artis Seuli et Centrum Artis LG,
quae vulgant adventiciasque artem et culturam, praesertim in civitatem
adventicias magnae acclamationis productiones apportantia.

Praemoderna Coreae architectura dividi potest in duobus genera praecipua: id quo
palatiorum ac templorum structurae, et id quo communes hominum domus (cum
localibus variationibus) utuntur. Antiqui aedificatores systema firmamenti
tectis stramineis et contignationibus simplicibus ondolibus (온돌 / 溫突) nuncupatis
pictum adoptaverunt. Classes superiores altas domus cum tectis factis e
normalibus tegulis aedificabant. Nihilominus sunt multi loci, velut laographica
oppidula Hahoe, Yangdongum et Corea, ubi antique civitatis architectura
servatur.

Coreana architectura quotidiana utitur traditionali dancheongi (단청 / 丹靑)
technica, selectis coloribus descripta, qui in usu erant ad tegendas
aedificationes antiquorum Coreanorum regnorum, praesertim picturas parietales
antiquorum regiorum sepulcrorum; ruber, caeruleus, gilvus, albus, et niger. Hic
colores in usu fuere propter suas speciales proprietates ante naturalia
phaenomena, velut ventum, solem, pluviam, calorem.

Velut musica, Coreanae litterae in classicas et hodiernas etiam dividuntur.
Primae omnia opera ante et per Regnum Tiosoniense scripta comprehendunt. Quorum
pleraque haniā sive Sinico alphabeto scripta sunt, quamobrem varii auctores
veras Coreanas litteras aequaevas alphabeti hangulis ortui esse considerant.
Haec opera epicas historias, legenda et traditiones antiquorum Coreanorum
narrant, quae praeterea inserviunt tabulis historicis, cum regum priorumque
domorum chronicis. Ki Man-jung, Heo Gyung, Park Ji-won, et Yi Eok sunt auctores
excellentes illis temporis, dum Gu-unmong, Hong Gil-dong Jeon, et Hojil aliquae
opera scripta ab eis sunt.

Hodiernae Austrocoreanae litterae ad omnia opera scripta et edita e saeculo
vicensimo refert. Coreana mythistoria solum pondus hoc tempore assecuta est et
creberrime historicas propositiones Coreanae societati tractabantur, velut
Iaponica occupatio, Bellum Orbem Terrarum II, et Bellum Coreanum. Sicut
cinematographia et alia media communicationis, litterae a dictatorialibus
regiminibus obiurgatae sunt quae civitatem inter decennia 198 et 199
gubernaverunt. Inter Austrocoreanos scriptores excellentes sunt Yi Munyol,
Yong-Tae Min, Lee Cheong-jun, et Park Kyung-ri. Haec ultima seriei librorum Toji
nuncupatae auctrix fuit, quae unum operum maximi ponderis in Coreanis litteris
habetur et in collectione operum repraesentativorum Unescana comprehenditur.

E Coreana divisione, musica dividi coepit in duo genera quae sunt traditionalis
ac/sive laographica et moderna. Coreana musica traditionalis dissimilibus modis
per saecula evoluta est et ponderis munus in caerimoniis eventibusque implebat.
Primae Coreanarum musicae saltationisque formae originem a Trium Regnorum
tempore trahunt, quae amplius triginta dissimilibus instrumentis musicis
utebantur. Musica Coreana dividebatur in varia genera, secundum usum: muac
ritibus, talchum saltationibus cum personis, nongac agricolis et minyo generatim
populo erat.

Musica Coreana moderna, K-Pop nuncupata, pingitur usu carminum generis popularis
mixtorum cum elementis musicae laographicae Austrocoreanae. Alia genera cum
magna cavea in civitate rhythmus et caerulei, hiphop et musica electronica sunt.
Varii interpretes et greges musicorum autochthones limites transire et ab
auditoribus aliarum Asianarum civitatum, velut Sinarum, Iaponiae, Taivaniae, et
Hongcongi accipi quaesivere.

Coreana cinematographia varios successos internationali gradu obtinuit, quamvis
non gaudeat tantae populi aurae quam, exempli gratia, India et Iaponia. Prima
pellicula tota civitate producta The Righteous Revenge, a Kim Do-san anno 1919
moderara, fuit. Post quam cinematographatae sunt aliae pelliculae quae aliquod
successus in republica habuerunt, quamvis industria cinematographica solum post
Bellum Coreanum (inter 1950 et 1953) evenerit.

Ex illo tempore et usque ad 1972, Coreana cinematographia suam nuncupatam
aetatem auream vixit, ubi pelliculae liberissime politicas socialesque populi
opiniones exprimebant. Per decennium 199 libertatis loquendi repressio per
praesidis Pak Zionghi gubernationem effecta pellicularum productionem in
civitate decrescere provocavit, et industria cinematographica pondus perdidit.
Recentioribus annis, varii Austrocoreani pelliculae, moderatores et actores
gloriam internationalem obtinere adepti sunt, praemia in festis, velut Canuae,
consecuti.

Coreana coquina per socialium politicarumque mutationum saecula evolvit.
Ingredientia ferculaque variant secundum cuiusque provinciae culturam. Sunt
multa ferculs regionalia quae dissimilibus cum variationibus totam per civitatem
propagata sunt. Coreanae aulae regiae coquina omnes regionales cibos peculiares
regiae familiae conligere assecuta est. Iam diu alimentorum consumptio modorum
morumque serie et regiae familiae membris et Coreanis agricolis temperata est.

Coreana coquina praesertim in oryza, collyris, tōfu, holeribus, piscibus et
carnibus fundatur. Coreanus traditionalis cibus numero marginum cenae pingitur,
quae iuxta cum elixa brevis grani oryza apponuntur. Omnia fercula numerosis
marginibus cenae apponuntur. Inter traditionalia fercula consumptissima sunt
caro ignea (불고기), oryza mixta (비빔밥) et galbi (갈비).

Thea ponderis pars civitati in gastronomia est, et caerimonia theae una
traditionum radicatissimarum inter incolas est. Reipublicae theae frumentis,
herbis medicis, seminibus et fructibus parantur. Potiones alcoholicae e
frumentis e tempore priori saeculo quarto factae sunt. Inter praecipuos
Austrocoreanos liquores alcoholicos inveniuntur macgeolli (막걸리), haud expoliti;
vinum clarum (청주), medicum; et liquor ursus (소주), liquor distillatus. Macgeolli
basis ad fabricandas alias regionales potiones sunt, augendo aut deminuendo
fermentationis tempore.

Ars martialis taequondo e Corea orta est. Inter alias Austrocoreanas artes
martiales sunt hapcido (합기도 / 合氣道), taeccyeon (택견), tangsudo et cuxulvon (국술원 /
國術院).

Basīpĭla introducta est in Coream anno 1905 et ex illo tempore facta est una ex
artibus athleticis populo gratissimis. Organizatio Coreana Basipilae, anno 1982
instituta, fuit prima Coreae Meridianae professionalis liga athletica.
Austrocoreana turma Classicum Mundanum Basipilae anni 2006 tertio loco, secundo
loco editione anni 2009 finivit et anno 2008 clipeum aureum in Olympiis anni
2008 Pechini consecuta est.

Olympia Aestiva anni 1988 Seuli celebrata sunt, ubi Corea Meridiana quartum
locum secundum clipeorum numerum cum duodecim aureis, decem argenteis et undecim
aëreis attigit. Respublica assidue bonae resultationes in arte sagittandi,
teniludio mensali, pennaludio, patinatico velocitatis brevis callis, manufollio,
alsulegia glaciali, basipila, ziudone, patinatico, taequondone et sublatione
ponderum obtinet. Corea Meridiana plurimos clipeos in Olympiis Hiemalibus
assecuta est, collata aliis Asianis civitatibus. Anni 2010 Olympia Hiemalia
Vancuverii, civitas quattuordecim clipeos (sex aureos, sex argenteos, et duos
aëreos) consecuta est, quod usque ad 45 totum victorum clipeorum numerum (23
aureos, 14 argenteos et octo aeneos) elevavit.

Corea hospitio bis Ludos Asianos accepit, anno 1986 Seuli et anno 2002 Pusani,
et anni 2014 editio Icheoni eveniet. Iuxta cum Iaponia, hospitio anni 2002
Certamen Mundanum Pedilusorium accepit, ubi sua turma civitatis prima
Confoederationis Asianae Pedilusoriae (Anglice Asian Football Confederation)
turma quae paenultima exclusoria certamina attigit facta est. Inter alios magnos
internationales athleticas eventus qui in Corea Meridionali accidere excellunt
Ludi Asiani Hiemales anni 1999 in provincia Ganguonensi, Ludi Universitarii
Mundani Hiemales anni 1997 in Muiu ac Ieoniu et Ludi Universitarii Mundani
Aestivi anni 2003 in Daegu. Anno 2010 celebratum est Magnum Praemium Coreae
Meridionalis Formulae Unius in Circuitu Interbationali Coreae in Yeongamo (영암 /
靈巖). Anno 2011 celebratus est in Corea Meridionali Campionatus Mundanus Ludi
Gymnici Campestris in Daegu. Anno 2011 decretum est comitatum Pyeongchangensem
(평창군 / 平昌郡) hospitio Olympia Hiemalia anni 2018 accepturum esse.



https://la.wikipedia.org/wiki/Napoleo_I_(imperator_Franciae)

Napoleo seu Neapolio Bonaparte etiam Napoleo Bonapars (natus Napoleone di
Buonaparte Adiacii in Corsica die 15 Augusti 1769, mortuus in domicilio Longwood
appellato, insula Sancta Helena in Oceano Atlantico die 5 Maii 1821) erat dux
exercitus inter Res Novas Franciae, a 1799 anno usque ad 1804 annum, tyrannus
rei publicae (Francogallice: Premier Consul), ab 1804 anno Imperator Francorum
(Francogallice: Empereur des Français), ab 1806 rex Italiae protectorque
Foederis Rheni. Vir secundis adversisque iuxta famosus.

Constat Napoleonem unum ex optimis ducibus militaribus omnium temporum fuisse.
Primo praeceptis Suncii se dedit et eis paruit, cuius liber de Arte belli erat
1782 anno in Francicum traditus. Napoleonis gesta, hominis politici, post Res
Novas sunt etiam amplissima, cuius liber, Codex Civilis appellatur, cuius
iuribus adhuc in Francia servit et a promulgatione 1804 anni auctoritatem
vehementem in evolutione civili habent.

Napoleo Bonaparte fuit secundus natu octo liberorum. Quinque liberi plus nati
sunt, qui infantes omnes mortui sunt. Parentes ambo fuerunt minoris nobilitatis
Italicae; pater fuit Carolus Buonaparte, iurisconsultus, et mater Laetitia
Ramolino. Baptizatus est Catholicus 21 Iulii 1777 in Cathedrali Adiacii.

Difficile est dictu qua in natione Napoleo natus sit: Respublica Genuensis
Corsica potita est anno 1347 eamque regebat usque ad annum 1729, quo anno res
novae inceptae sunt. Bellum Corsici gerebant cum Genuensibus, postquam anno
1755, Paschali Paoli ducente, facta est Respublica Corsica. Annos 9 Genua
insulam iterum potiri conabatur, defessa deinde clam Franciae vendit 1764. Hoc
palam clamato belloque parvo inter annos 1768–1769 gesso, Corsica in Franciam
gradatim adsimilata est. Nationalismus autem inhibitus fervescitabat, et lingua
Italica fuit sua lingua materna. Napoleo ergo nominatus est nomine Italico
Napoleone di Buonaparte, Corsico Nabolione. Serius se appellare coepit Napoleo
modo Francico Napoléon Bonaparte.

Mense Ianuario anni 1779 Napoleo studia incepit Augustoduno in Francia, ut
linguam Francicam disceret. Maio eiusdem anni acceptus est in academiam
militarem Brienne-le-Château.? Late fertur sonu Corsico gravi locutum esse neque
Francicam linguam recte scribere didicit, quamobrem eum valde condiscipuli
eludebant. Brienne? Napoleo cognoscit Ioannem-Remigium Moët, praeclarum vinarium
vini spumantis, quocum facti sunt amici. Eorum amicitia secundum Ioanni-Remigio
provenit, nam eius vinum Napoleo exercitui victorio saepe emit cursumque
continenter divertit, si in itinere prope fuerant.

Anno 1785 Napoleo tribunus erat. Die 19 Decembris anni 1793 Telonem Martium
urbem in Francia australi sitam expugnavit, quae antea a militibus Britannis
atque Hispanis defendebatur. Quam ob rem generalis legionarius promotus est..
Anno 1795 Napoleo ad imperatorem designatus est, postquam motum Lutetiae
profligavit.

Senatus Rei Publicae Francicae ei die 12 Maii 1802 consulatum perpetuum obtulit.
Diebus 10 atque 12 Decembris 1802 - Napoleo Bonaparte Lutetiae coram legatis
Reipublicae Helveticae de optimo statu Helvetiae disseruit, quae tunc iurgiis
internis vexabatur.

Mense Iunio anno 1812, copiae Napoleonis Imperium Russicum sine declaratione
belli invaserunt et initio prospere bellabant. Exercitus Russicus, a ducibus
generalibus Michaele Barclay de Tolly et Petro Bagration ductus, se Francicis
dedit. Pugnae prope oppido Kliastitsi (quae ab 30 Iulii ad 1 Augusti durabat)
gratia, finitus est incessus copiarum hostiarum ad Petropolem. A 16 ad 18
Augusti accidit pugna Smolenscensis. A 20 Augusti impositus est novus copiarum
Russicarum dux: Michael Kutuzov. Die 7 Septembris (26 Augusti Calendarii
Iuliani) accidit pugna notabilis prope vicum Vorotunum (qui vulgo Borodino
dicitur), nunc in regione Moscuensi Russiae locatum. Initio Septembris, Russi
concesserunt de Moscua, quae urbs paulo post occupata est a copiis Napoleonis.
Sed mense Octobri anno 1812 Napoleo cum exercitu, cuius conditio facta est mala,
de Moscua concessit. Dein copiae Francicae cedebant et mense Decembri anno 1812
e Russia eiectae sunt. Tamen ei pax oblata est, si tantum Germaniam reliqueret.
Id Napoleo acerrime negavit.

16 Octobris - 19 Octobris 1813 Napoleo apud Lipsiam posteaque proeliis aliis
superatus est. 31 Martii 1814 exercitus Russiae, Borussiae, Austriae sociorumque
aliorum Lutetiam expugnaverunt. 2 Aprilis et Napoleo coactus est ex Lutetia
fugere. 12 Aprilis primo abdicavit et in exilium ire a ML fidis militibus
secutus in insulam Ilvam coactus est, ubi 4 Maii advenit. Mansit ei titulus
imperatoris et regnum per insulam decem milium incolarum. Sed hoc Napoleo
contentus non erat.

In Francia Ludovicus XVIII, frater Ludovici XVI regno potitus est, sed die 1
Martii 1815 Napoleo evasit ex insula cum militibus et navi egressus est in Valle
Aurea, oppidum parvulum in Provincia positum. Napoleo audacter per Provinciam,
regionem ut omnibus notus est filoborbonicam, progredi coepit et cum pervenisset
ad Gratianapolim 7 Martii Borbonica legio V se coniunxit cum manu Napoleonis.
Postea multae aliae legiones Borbonicum exercitum deseruerunt et se coniunxerunt
cum Napoleone; ipse Michael Ney, qui paulum antea regi dixerat: "Illiberalem
Corsum Lutetiam in ferrea cavea referam," secum Napoleone coniunxit. Postridie,
Ludovicus XVIII Lutetia fugit in Belgiam, et Napoleo Lutetiam ingressus est.

Napoleoni ergo pugnandum fuit, quamquam id non voluit, et rursus attulit
necessarium delectum, qui invisus omnibus erat. Quo facto, concripsit exercitum
ducentorum octaginta milia hominum, Britanniae, Russiae, Austriae et Borussiae
septigenti milia milites suppeditaverunt. Napoleoni statim proelium committere
melius esse visum est, nam si diutius expectavisset, hostes multo melius
exercitus paravissent. Napoleo iter fecit ducens exercitum centum viginti milia
hominum in Belgium, ubi dux Wellingtoniae et Blücher, habentes pro se quisque in
imperio similem exercitum, Britannicorum, Borussicorum et Belgarum compositum,
erant. Napoleo, in Waterloo, planitie apud Bruxellas posita, profligatus die 18
Iunii 1815, fugere debuit.

Napoleo die 22 Iunii secundo abdicavit. Cum Britannici eum comprehendissent, die
18 Octobris eius anni in Sanctam Helenam, insulam a Francia distantissimam et
parvulam, rursus exsulatus est. Illic mortuus est die 5 Maii 1821.

Nomen Napoleonis (Italice: Napoleone) deductum esse a nomine martyris Graeci
appellati Neopolus (aut Neopolas aut Neopolis) dicitur. Sed in maxima fontium ad
eum Latine spectantium parte, Napoleo legitur.



https://la.wikipedia.org/wiki/Mulier

Mulier (-íeris, f.) est homo feminini generis. Mulieres praegnantes fieri
possunt et infantes parere, id quod viri non possunt. Erant qui dicebant sexum
femineum "sexum debiliorem" vel "sexum secundum," quasi mulieres non aequales
viris essent; causam ad quam tempore magno consummato iniustitiae multae factae
quadam ex superstitione accummulabant. Etiam Conventio de Abrogatione in omni
forma Discriminationis contra Mulieres est ad sua iura.

Verbum mulier usitatum est latine; derivatio verbum autem non scitur. Fortasse
non est verbum Indoeuropaeum. Verbum femina minus saepe adhibetur apud auctores
Latinos. Videtur esse participium Indoeuropaeum e verbo temporali *dhēi
"sugere"; hoc est, femina est ea quae sugitur, quae mammam infanti dat.

Scriptores Romani aliis quoque verbis utuntur. Poetae, praecipue in elegiis,
puellam nominant mulierem quam amant, quod rectius significat libera iuvenis.
Exempli gratia, "An nova tristitiae causa puella tuae?" (Propertius, Elegia
1.18.10), aut

Coniunx feminina est uxor vel (rarius) marita, et mulier quae nondum nupsit est
virgo.

Mulieres a viris non modo biologia (hoc est, sexu) verum etiam cultura
differunt.

Quia mulieres sanguinem in menstruatione singulis mensibus emittunt, viri
plurium culturorum eas hoc tempore pollutas dicunt. Iudaei prisci, exempli
gratia, talem legem habuerunt, ut dicit Liber Leviticus 15.25-33.

Apud Romanos, feminae bonae dictae sunt quae unum tantum virum nubant, quae
bonae matres sint, quae lanam nereant et textiles texant. Exemplum clarissimum
est apud Livium (1.57):

Cornelia Sempronii, mater Tiberii Caiique Gracchorum, etiam exemplum est
virtutis femininae, secundum Romanos. Valerius Maximus hanc fabulam habet:

Habemus etiam epistulam quae manu Corneliae esse dicitur (in fragmentis Nepotis
conservatam), ubi Cornelia Caium monet ne tribunatum petat.



https://la.wikipedia.org/wiki/Miles_regularis

Miles regularis est « qui tribus religionis votis adstrictus, formulam vivendi,
auctoritate Ecclesiae approbatam, professus, cum hostibus fidei et religionis
christianae bella sive navalia, sive terrestria committit », miles igitur qui se
Militiae Regulari sive Ordini Militari, ut aiunt, iusiurando addicit..

Quamvis sint votis personalibus religionis ligati, attamen milites regulares
nullo modo neque clerici neque monachi sunt, quia solum socii ordinum
monasticorum contemplativorum qui "votum stabilitatis" in monasterio
pronuntiaverunt legitime monachi titulum queunt gerere. Milites Regulares non
sunt igitur monachi.

Nonnunquam igitur falso perperamque monachi dicuntur esse. Tamen inter
religiosos reputantur esse, etiam milites conjugati Ordinum militarium, ut sunt
in Hispania S. Jacobi Calatravae et Alcantarae, sunt vere et proprie religiosi.
Nihilominus « irregulares multorum militum Regularium mores ob oculos ponunt
nonnulli, et non esse Religiosos pronuntiant ».

Immo Ordo Melitensis reputabatur in regno Franciae ut patronatus laïcus quia non
sufficiunt tria vota ad religiosum faciendum, aliquid maius necessarium est.

Bernardus Claraevallensis eos milites Christi vocat, vocabulum miles Christi
usurpando, quo Sanctus Paulus utitur. Haec vocabula "militia Christi" et "miles
Christi", iam antiquitus in usu erant apud veteriores scriptores Christianos,
ita haec vocabula apud Serapionem inveniuntur, apud Orsiesium , "laboremus sicut
boni milites Christi" , apud Cassianum verba "miles Christi", inveniuntur in sua
Vita Hilarii. Verbum militia factum est verbum commune ad viam religiosam
describendam. Sed nullo modo haec verba "miles Christi" ad militiam terrestrem
et armatam pertinebant, unusquisque Christianus erat miles spiritalis Christi.
Igitur nullo modo est confundendum cum militia armata militum regularium
temporibus mediaevalibus.

Miles saeculi sive miles saecularis, qui in militia saeculari dimicat, igitur
per oppositionem dicebatur cum milite Christi.

Miles vocatur regularis quia huius generis milites secundum regulam vivunt
pronuntiantque vota religiosa "oboedientiae, castitatis et paupertatis.



https://la.wikipedia.org/wiki/Mahometus

Mahometus (Arabice محمد Muḥammad; de scriptura nominis Latina vide infra) fuit
religionis Islamicae conditor, quem Musulmani credunt ultimum Dei (Arabice الله
Allāh) nuntium prophetamque fuisse et ultimum legiferum in serie prophetarum
Islamicorum, et quem plurimi Musulmani[n 1] credunt ultimum prophetam ut docet
Alcoranus (33:40–40), cui traditus sit Alcoranus, Gabriele Archangelo ei verbum
Dei nuntiante. Musulmani ergo eum putant restitutorem primae fidei incorruptae
et monotheisticae Adae, Noe, Abrahae, Moysis, Iesu, et aliorum prophetarum.

Natus est Meccae anno fere 571, et mortuus Medinae, in Arabia occidentali, die 8
Iunii 632. Ipse fuit Abdullachi et Aminae filius, cui fuerunt nonnulli liberi,
inter quos Fatima Zahra filia.

Nomen Arabicum variis modis in litteras Latinas redditum est, ut Mahometus,
Muhammadus, Mahumetus, Machometus, Mahometes, Mahometes, Maometus et alia.

Nomen plenum eius fuit ابو القاسم محمد ابن عبد الله ابن عبد المطلب ابن هاشم (Abū
al-Qāsim Muḥammad ibn ʿAbd Allāh ibn ʿAbd al-Muṭṭalib ibn Hāšim)‎, hoc est
"pater Qasimi, Muhammadus, filius Abd-Allahi, filii Abd-al-Muttalibi, filii
Hašimi."

De nullo magnorum religionis auctorum Orientis tanti nuntii exstant quam de
Mahometo, qui quidem aut a fidelibus conscripti sunt, ut Mahometum prophetam
annuntiarent, aut ab inimicis (Christianis), qui eum "corruptorem" recusarent.
Fontes principales sunt:

In vita Mahometi indaganda scientia Islamica Alcoranum semper fontem primum
duxit. Secundum memoriam Islamicam, Alcoranus a quibusdam Mahometi sectatoribus
ipso ab initio (circiter ab anno 610) litteris mandatus est, primo in foliis
solutis (ṣaḥīfa, pl. ṣuḥuf / ‏صحف , صحيفة ‎ / ṣaḥīfa, pl. ṣuḥuf), maxima ex
parte in pergamena sive in animalium pelli (raqq /riqq / ‏رقّ ‎). Haec corpus
maṣāḥif (ex sing. muṣḥaf ‏مصاحف , مصحف ‎ / maṣāḥif, muṣḥaf) nominatum est.
Studiosi Islamici non consentiunt utrum ipse propheta Alcoranum composuerit an
compositio sub primo calipha Abu Bakr as-Siddiq (632-634) facta sit. Fontes
autem in hoc conveniunt Alcoranum ab Uthman ibn Affan (653-656) canonizatum
esse, exemplis discrepantibus deletis.

Interpretationes multorum Alcorani versuum (tafsīr) indicia praebent, quae ad
vitam Mahometi pertinent. Interpretes res gestas revelationis (‏أسباب النزول‎ /
asbābu ’n-nuzūl) in quibusdam versibus inventas collegerunt ac disputaverunt, ex
quo particularis exegeseos Alcorani ramus ortus est, qui nullos nisi illos
versus tractat, quorum revelatio ad certas vitae Mahometi res gestas refert.

"Vita Mahometi" (Sira) ab Muhammad ibn Ishaq conscripta, quae ab Ibn Hischam
redacta ac suppleta exstat, est fons traditionis profanae. Auctor multos nuntios
antiquiorum fontium, qui a saeculo septimo repetunt, suscepit. Historiographi
posteriores, sicut al-Tabari in sua Historia Mundi, citeriores nuntios
primordiales in "Vita Mahometi" non comprehensos acceperunt. Etiam quidam nuntii
ab 'Urwa ibn az-Zubayr ibn al-'Awwam († circa annum 712) litteris mandati, quas
ad Omayadarum Caliphum ʿAbd al-Malik ibn Marwān dedit, res singulas de
religionis Islamicae primo tempore magni momenti amplectuntur. Qui nuntii in
"Historia Mundi" supradicti al-Tabari, ut Hischam, 'Urwae filius, eos
tradiderat, comprehensi sunt. Auctoritas eorum a studiosis hodiernis non
dubitatur.

Praeter biographiam aliud genus litterarium vitam resque gestas Mahometi
tractat, scilicet sic dictae litterae "maghazi", in quibus bella prophetae,
postquam Medinam confugerat, usque ad mortem per annos singulos describuntur.
Opus huius generis maximi momenti ab al-Waqidi conscriptum est, qui usque ad
annum 823 Bagdati operatus est. Opus tribus voluminbus anno 1966 typis Arabicis
exscriptum est.

Quartum genus historiographicum sunt sic dicti "Libri classium" (kutub
al-ṭabaqāt); non res singulis annis gestas enarrant, sed argumenta secundum
annos, quibus quaeque persona descripta ad religionem Islamicam convertit
(sahaba), distributa sunt. Initium huius operis origini, vitae rebusque gestis
Mahometi dedicatum est. Notissimum huius generis opus a discipulo supradicti
al-Waqidi, Muhammed ibn Sa'd, conscriptum est, qui ex Basra oriundus anno 845
Bagdati mortuus est.

Temporis primarum revelationum fons maximi momenti est Sira (Vita Mahometi) ab
Ibn Ishaq scripta, quae in pluribus variantibus exstat. Mahometus quotannis unum
mensem in monte Hira prope Meccam versari solebat, ut ibi paenitentiam ageret.
Sub annum 610 ei archangelus Gabriel apparuisse dicitur, ut Mahometus ipse
affirmavit. Secundum Ibn Ishaq prima revelatio in somnio facta est, qua
Mahometus ad recitationem versuum hortatus sit.

Primi quinque versus surae 96 principium revelationum sive Mahometi prophetiae
esse dicuntur. Alii surae 74 versus 1-7 ut primos ponunt. Illo tempore Mahometus
circiter 40 annos natus erat. Etiam sura 10.17 hoc modo intellegitur:

Versio Latina verbum Arabicum ʿumuran, quod ad ad litteram "tota aetate" valet,
"quadraginta annorum" exprimit ita interpretationem usitatam Islamicam sequens.

Initio, fere usque ad annum 614, ut supradictus 'Urwa caliphae ʿAbd al-Malik ibn
Marwān nuntiavit, primores Corasini Mahometi doctrinas, quas et publice et
secreto ("sirran") pervulgavit, passi sunt. Cum autem idololatriam et
polytheismum maiorum agressus est, multi ei restiterunt. Res eo venit, ut
Mahometus ipse sectatoresque eius iniuriam passi sint. Cum maxima musulmanorum
pars ad societatis ordinem sic dictorum mustaḍʿafūn pertinerent, qui victus suos
mercando quaerebant, etiam a negotiis impediti sunt, ne amplius Meccae vivere
possent. Mahometus, cui Meccae domus Arqam ibn Abi Arqam praesidio fuit (cira
annum 614), quosdam sectatores in Aethiopiam, ubi erat Meccanorum locus
mercatorius, emigrare iussit (circa annum 615).

Ab historiographis primi musulmani dividuntur in eos, qui ante Mahometi in domum
Arqua ingressum ad Islam converterunt, alios, qui tempore, quo ibi moratus est,
et illos, qui in Aethiopiam emigraverunt.

Ex tempore quo calipha Abimelech (ʿAbd al-Malik ibn Marwān) Tholum Saxi in Monte
Templi urbis Hierosolymorum aedificavisset (691), sanctuarium sive oratorium
remotissimum (al-bait al-muqaddas aut al-bait al-maqdis) in sura 17,1 memoratum
cum Hierosolymis sive cum Meschita Distantissima (al-masǧid al-aqṣā) paucis
annis post erecta aequavisse videtur. In Tholi Saxi titulis temporis Omayadarum,
qui ex solis versibus Alcorani exstant, sura 17:1 deest. Ceterum etiam in
mescita Al-Aqsa hic versus non nisi in inscriptione saeculi undecimi invenitur.

Variis ex causis Mahometus colloquia cum incolis urbis Yathrib seruit ad
cognoscendum, si ibi sedem collocare posset: Religione poytheistica
offendenda—etsi al-Kaaba, sanctuarium Arabiae gravissimum, agnovit—sibi multos
inimicos fecerat; foedus cum incolis urbis Ta'if ad irritum ceciderat; multi
sectatores fugati erant; tandem patronus Abu Talib et Chadige uxor mortui sunt
(sub annum 619). Quidam nobiles urbis Yathrib, cui postea nomen Medina (plenius:
madīnat an-nabiy 'urbs prophetae') data est, Mahometo et sectatoribus eius
praesidium obtulerunt, quod inter annos 621–622 foedere ictum est.

Anno 622 vexatione augente Mahometus et sui Mecca exiverunt et Medinam fugerunt.
Medinam cum advenissent, multi Mahometum secuti sunt. Ista fuga, Hegira
appellata, est initium Islamici calendarii. Adventus in Qubā' prope Yathrib sita
postea in duodecimum Rabi’ primi anni lunaris calendarii Islamici (dies 24
Septembris anno 622) constitutus est. Anni subsequentes ex anno 622 numerantur
et anni Hegirae vocantur. Ergo annus 631, exempli gratia, est Annus Hegirae
decimus (saepe scriptus "10 AH") in Islamico calendario.

Societas Yathrib urbis, quae nunc Arabice al-Madina (Medina) vocatur, tempore
Hegirae aliter ac Meccae constituta erat. Incolae ad civitates gentesque inter
se contrarias Aus et Chasradsch pertinebant. Praeterea erant variae Iudaeorum
gentes, inter quas Banu n-Nadir, Banu Quraiza et Qaynuqa' plurimum potuerunt,
deinde nonnulli urbis incolae, qui iam ante Hegiram Musulmani facti quique
"adiutores" (al-Ansar) appellati sunt, postremo ii Mahometi sectatores, qui cum
eo Mecca fugerant et "emigrantes" (Muhadschirun) nominati sunt. Aliae sedes
Iudaicae erant a Medina in septentriones versae apud Khaibar.

Initio Mahometus omnes incolas in unam societatem coniungere studebat. A sic
dicto Pacto Medinensi, quod ad litteram in prophetae biographia ab Ibn Ishaq
conscripta servatum est quodque a studiosis, quamvis datatio disputetur, verum
agnoscitur, non solum omnibus Musulmanis et Iudaeis eadem iura praebentur, sed
etiam religiones agnoscuntur. Iudaei una cum fidelibus (id est, Musulmanis)
ummah constituunt: "Iudaeis est ipsorum religio (dīn), Musulmanis ipsorum."

Diserte et plane pacto exclusi sunt polytheistae ("al-muschrikūn"). Quomodo
pactiones cum Iudaeis, quarum historiographia Islamica mentionem facit, circa
singula conscriptae fuissent, nescitur, quod conditiones varie traduntur. Tales
pactiones autem inter Mahometum et Iudaeis exstitisse a studiosis ponitur.

Initio Mahometus ad distinctam segregationem ab aliis "possessoribus scripturae"
(„ahl al-kitāb“) annixus esse non videtur; iam Sura 109 ("Infideles") Meccae
relevata religiones "aliorum" agnoscit:

Primi de Mahometi vita fontes unanime referunt eum, dum Meccae vivit, in orando
inter Cabae angulos meridianum orientalemque stetisse, ubi erat lapis niger. Ita
se simul ad sanctuarium Meccanum et - ut Iudaei et Christiani - ad Hierosolyma
(bait al-maqdis) inclinavit. 17 mensibus post migrationem, mense Radzabo,
directio orationis (Qibla, Aarabice ‏قبلة‎) ab Hierosolymis ad Meccam mutata
est. Directio orationis secundum revelationem Surae 2, 143-146 mutata est.

Post hegiram - fugam Mecca in urbem Yathrib (sive Medinam) - Mahometus paulatim
etiam militaris suorum dux factus est. Initio tum paucos asseclas a bello
cohibuisse videtur, quod hic Alcorani versus primum post hegiram tempus
commemorans attestatur:

Denique ille versus revelatus est, quem exegesis Alcorani primam pugnandi
potestatem esse putat:

Bellum Meccanum plurimae incursiones in commeatus Meccanos anteierunt. Prima
pugna inter Musulamanos et gentem Corasinam anno 624 apud Badr commissa est.
Musulmani, qui agmen mercatorium ex Syria revertens opprimere studebant, a
copiis Meccanis Abu Sufyan duce necopinati ex insidiis agressi sunt. Quamvis
numero minores nec ad pugnam parati Musulmani victores prodierunt. De quo in
Alcorano legitur:

Mense Aprili eiusdem anni Mahometus gentem Iudaicam Banū Qaynuqāʾ, qui aurifeces
ac mercatores in urbe vivebant, in Wādī al-Qurā – a Medina in septentriones
versus –, postea in Syriam depulit.

De pugna apud Uhud commissa, qua Musulmani anno 625 a Meccanis victi sunt, longi
versus ad fideles docendos confirmandosque relevati sunt; in sura 3,173 e.g.
legitur:

Gens Iudaica Banū ʾl-Naḍīr,postquam diu sed frustra actum est -sedibus eorum
obsessis, palmis a copiis Musulmanis succisis - mense Augusto anno 625 Medinae
viciniam circiter 600 camelos secum ferens reliquerunt et primo in oasi Ḫaibar
sedes collocaverunt, deinde, postquam Mahometus eos anno 628 etiam illinc
exegit, in Syriam fugerunt. Tum Mahometus Ṣafiyyam, filiam ducis, quae praedam
ceperat quaeque musulmana facta est, in matrimonium duxit. Omnis sura 59
(al-Ḥašr, Latine "congregatio"), ut in exegesi Alcorani putatur, de gente Banu
Nadir expellenda narrat:

Anno 627 copiae Meccanae cum sociis Medinam oppugnaverunt (quae oppugnatio in
historiographia Islamica ġazwat al-ḫandaq, "bellum fossae", appellatur), sed
frustra. Meccanis regressis gentem Iudaicam Banu Quraiza trucidari iussit, quod
se in urbe defendenda - secundum traditionem Islamicam - non adiuvisset. Gens
Banu Quraiza ab urbe Medina in austro-orientem versus agros coluerat.

Dum urbs oppugnatur, gens Banu Quraiza formaliter recte egerat, Musulmanis ad
fossam effodendam palas commodaverant, contra autem aggressores cibo
instruxerant et cum eis clam egerant. Praeterea Mahometum ac asseclas a tergo
adoriri moliti erant.

Mahometus ex praeda inter alia Raiyḥānam accepit, quam concubinam habuit. Sunt,
qui eam postea religionem Islamicam secutam esse velint.

Mense Martio anno 628 (anno sexto post hegiram) Mahometus una cum sectatoribus
iter Meccam fecit, ut ibi parvam peregrinationem ('umra) conficeret. Cum autem a
Meccanis impeditus sit, prope sanctuarium Meccanum apud al-Hudaibiya foedus
initum est quinque conventa principalia comprehendens:

Receptum Mahometi multi sectatores - imprimis traditionis profugorum causa -
aegre passi sunt. Omnis sura 48 (al-Fath = eventus, victoria) de hac re agit,
quae autem res gestas victoriam Mahometi fuisse affirmat, quod expugnationem
oasis Khaibar, quae Iudaeis divitibus erat, comprehendit.

Oasi Khaibar mense Maio anno 628 expugnata Mahometus una cum 2000 sectatoribus
mense Martio anno 629 Meccam iit, ut ibi peregrinationem parvam ('umra)
conficeret. Quod Meccani conventa fregissent, mense Ianuario anno 630 exercitus
musulmanorum bene instructus Meccam expugnavit. Quod Mahometus unicuique, qui
pugna abstinuit, securitatem praestitit, Mecca paene sine caede capta est; soli
28 Meccani pugnantes ceciderunt, alii fugerunt. Mahometus nonnullas hebdomades
Meccae remansit, sanctuarium (Caba) purgavit, statuas deorum et in sanctuario et
in domibus privatis amoveri destruique iussit. In urbis vicinia templa deorum
al-Manât et al-'Uzza destruxit et gentes Beduinorum, ut religioni Islamicae se
coniungerent, invitavit.

Gentes fortissimos circa Meccam viventes nomine al-Ta'if mense Ianuario anno 630
- quamvis magno labore (de quo sura 9,25–26) - subactae sunt.

Pristinus Mahometi adversarius nomine Abu Sufyân, qui ante Meccam expugnatam ad
religionem Islamicam converterat, deam principalem al-Lât in Ta'if delevit.

Anno 632 Mahometus peregrinationem supremam Meccam fecit, mense Martio ineunte
cum asseclis Meccam advenit. In ritibus conficiendis singula caeremoniarum
constituit etiam quosdam mores antiquos (qui ante religionem Islamicam
exstiterunt) inserens.

Secundum traditionem Islamicam Mahometus in monte Araphat suram quintam edidit,
ut fidelibus quasi heredidatem relinqueret. Inter alia legitur:

Peregrinatio ultima, etiam "peregrinatio Islamica" dicta, rerum gestarum
Mahometi culmen fuit. Medinam reversus administrationem bellorum sociis (sahaba)
transtulit. Aegritudine subitanea affectus die 8 Iunii anno 632 in domo Aisa
uxoris necopinatus mortuus est. Nuntio mortis Medinae perturbatio magna orta
est, ut corpus eius, ut quidam historiographi narrant, totum diem neglectum
iaceret, donec in domo Aisae sepultum est. Sepulcrum Mahometi, una cum sepulcro
Abu Bakr et Umar ibn al-Chattab, hodie in Meschita prophetae, quae est Medinae
mescita principalis, invenitur.



https://la.wikipedia.org/wiki/Lentia

Lentia seu Lentium (Theodisce: Linz) est urbs in Austria ad Danubium flumen sita
et caput provinciae Austriae Superioris. Post Vindobonam et Graeciam numero
incolarum tertium locum inter urbes Austriacas tenet. Anno 2009, Lentia una cum
Vilna titulum capitis culturalis Europae tulit.

Iam quarto saeculo a.C.n., compluria oppida Celtica in ea regione, quam Lentia
hodierna occupat, sive in collibus sive in utraque Danubii ripa exstiterunt,
quorum unum in monte Freinberg vocato situm Celtarum lingua Lentos ('flexibilis,
incurvatus') appellatum esse videtur, quod nomen in posteriora castra Romana
translatum est.

Inter annos 166 et 180, dum bellum Marcomannicum geritur, Marco Aurelio
imperatore castra posita sunt. Quorum fit mentio in Notitia Dignitatum (circiter
420) sub nomine Lentia. Oppidum quamvis compluries a Germanis deletum, tamen in
Medium Aevum permanebat et ab saeculo octavo, cum Tassilone III duce in dicionem
ducatus Bavariae venit, denuo florescebat.

Anno 799, nomen vernaculum Linze primum litteris apparet, anno 806 Lentia
mercatus dicta est, sub annum 1240 urbi praetor et sigillum urbanum tributa
sunt. Cum urbs illo tempore in confinibus ducatus Austriae sita esset, portorium
exigebatur, quo incrementum civitatis magnopere augebatur, cuius rei testimonio
est novum forum anno 1230 creatum.

Ad 1600, maxima Lentiae pars incolarum confessioni Augustanae addicta, ecclesia
autem Catholica paene exstincta erat. Post Reformationem Catholicam, initio
saeculi decimi septimi habitam usque ad hodiernum diem, maior civium pars sunt
Catholici Romani. Lentia etiam est sedes episcopalis Ecclesiae Catholicae
Romanae, nomine Dioecesis Linciensis. Praesens Episcopus Ludovicus Schwarz anno
2005 nominatus est. Lentia multas ecclesias magnificas habet. Ecclesia
Cathedralis Nova principio saeculi vicesimi aedificata maxima Austriae
ecclesiarum est.

Schola episcopalis (antea "seminarium minus") nomine Collegium Petrinum anno
1897 condita est.



https://la.wikipedia.org/wiki/Finnia

Finnia sive Finlandia vel Finnonia (Finnice Suomi; Suecice Finland; Boreosamice
sive Lappice Suopma), rite Respublica Finniae est civitas sui iuris in Europa
Orientali sita. Paeninsula cum Sinu Finnico ad meridiem et Sinus Bothnicus ad
occidentem, civitas terrestres fines cum Suecia in boreoccidentem, Norvegia in
septentriones, et Russia in orientem. Estonia ad meridiem trans Sinum Finnicum
iacet. Finnia in geographica Fennoscandiae (Finnice Fennoskandia; Suecice
Fennoskandien) regione sita est, quae etiam Scandinaviam comprehendit. Finnica
Numerus incolarum erat 5.5 milliones anno 2014, propemodum eodem gradu per
ultima duo decennia manens. Plerique incolae in regione meridiana densantur. Per
terminus regionis, est octava a maxima civitas in Europa et rarissime habitata
civitas in Unione Europaea. Primum eius terrae nomen Latinum classicum erat
Fennia.

Finnia respublica parlamentaria est principali cum gubernatione Helsingiae in
capite et urbe maxima, fundata, gubernationibus locorum in communibus 317 et
Alandia seu Insulis Aboensibus, regione autonoma. Plus quam 1.4 milliones
hominum terram urbis Regionem Capitis incolunt, quod tertiam civitatis PDG
partem producit. Ex saeculo duodecimo exeunte, Finnia constitutiva Sueciae pars
erat, legatum in linguae Suecicae praevalentia et officialis eius status
reflexum. Adolphi Ivaris Arwidsson (1791–1858) notionis spiritu, "nos Sueci
noniam sumus, nos Russi fieri nolumus, sinite igitur nos Finnos esse", Finnica
nationalis identitas constitui coepit. Nihilominus, anno 1809, Finnia in
Imperium Russicum incorporata est sicuti autonomus Magnus Ducatus Finlandiae.
Anno 1906, Finnia secunda natio in toto orbe terrarum quae dedit ius suffragii
omnibus adultis civibus et prima in toto orbe terrarum quae totum ius suffragii
omnibus adultis civibus dedit fuit. Post Res Novas Russicas anni 1917, Finnia se
libera declaravit.

Anno 1918, nuper nata civitas bello civili dividitur, cum ad Bolsevicos proni
Rubri ab etiam nova Unione Sovietica adiuti contra Albos ab Imperio Germanico
adiutos pugnarent. Post brevem conatum constituendi regni, natio respublica
facta est. Per Secundum Bellum Mundanum, Unio Sovietica Finniam capere
saepenumero quaesivit, cum Finnia Careliae, Sallae, Kuusamonis et Petsamonis
partes et aliquas insulas amisit, sed independens mansit. Finnia se Nationibus
Unitis anno 1955 iunxit et officiale neutralitatis programma statuit. Foedus
Finno-Sovieticum anni 1948 Unioni Sovieticae aliquod ponderis in Finnica ratione
domestica dedit per Belli Frigidi aeram. Finnia se Organizationis Coöperationis
Oeconomicae et Evolutionis anno 1969, consociationis CFAS Sodalitati pro Pace
(Anglice Partnership for Peace; Francice Partenariat pour la paix) anno 1995,
Consilio Sodalitatis Euro-Atlantico (Anglice Euro-Atlantic Partnership Council;
Francice Conseil de partenariat euro-atlantique) anno 1997, et denique Eurozonae
eius inceptione anno 1999 iunxit.

Finnia relative? serius se industrializavit, magnopere agraria natio usque ad
annos 1950 manens. Cito provectam oeconomiam evolvit, dum modo Nordico latam
civitatem opitulationis construebat, quod pervulgatam prosperitatem et unum apud
maximum PDG per capita in toto orbe terrarum intulit. Nihilominus, ex anno 2012,
Finnici PDG incrementum negativum fuit, anteeunte nadir -8% anno 2009. Finnia
multis munerum nationalium mensuris excellit, sicuti in educatione, oeconomica
aemulatione, libertatibus civilibus, qualitate vitae, et progressu humano. Anno
2015, Finnia collocata est primo loco secundum Opes Humanas Mundanas et Indicem
Libertatis Imprimendi, et sicuti stabilissima civitas in toto orbe terrarum
secundum Indicem Civitatum Fragilium et secundo loco secundum Relationem
Mundanam de Lacuna inter Genera. Plerique Finni Ecclesiae Evangelicae Lutheranae
Finnicae asseclae sunt, quamquam libertas religionis constitutione Finnica
praestatur.

Prima cognita scripta nominis Finniae apparitio in runicis saxis tribus esse
putatur. Duo in Suecica provincia Uplandia inventa sunt et inscriptionem
finlonti (U 582) habent. Tertium in Gothlandia, apud Mare Balticum, inventum
est, inscriptionem finlandi (G 319) habens et originem a saeculo XIII trahens.
Nomen Finnorum tribui conexum praesupponi potest, qui primum anno Domini 98
memorantur. Hoc nomen Indoeuropaeum provenit fortasse ab verbo Germanico finn
("venator-convector" vel "vagus"). Sunt multa nomina locorum in Scandinavia quae
Finn continent (exempli gratia "Finmarchia", "Silva Finnorum").

Nomen autem Finnicum, Suomi, unde originem trahat, incertum est. Hae duae
theoriae in dubium vocandae sunt, quae aut a verbo Finnico suo ("palus") aut a
suomu ("squama") originem repetunt. Probabilius autem originem ducit a verbo
Proto-Baltico *žemē ("terra, regio"), a qua ductum est etiam nomen Samorum
gentis. Propositum est etiam id originem trahere a verbo Protoindoeuropaeo
*gʰm-on hominem significanti, quo, si verum sit, fiat ut ab eodem verbo atque
nomen Latinum homo originem ducat. Nomen Finniam significans in linguis Finnicis
Balticis, linguis Samicis, atque in lingua Lettonica, Lithuanica, Scotica,
Estonica similis est Suomi nominis; aliis in linguis idem est similis nominis
linguae Sueticae, alterae linguae publicae Finniae, in qua Finnia Finland
nominatur.

Secundum evidentias,? regio ubi nunc Finnia est occupata est ab homine primum
circa 8500 a.C.n. per Aetatem Lapideam, Aevo Glaciali retrocedente. Primi
meridiei nationalis incolae e praesentibus Civitatibus Balticis oriebantur,
septemtrionis autem incolae ex Europa Orientali, e praesentibus Russia et
Siberia, oriebantur. Provectissimae gentes probabiliter? venatores et agricolae
erant, in tundra et rebus quas mare offerre posset viventes. Fictile e 5300
a.C.n. cognoscebatur. Extensi permutatorii systematis exsistentia per perihodon
Mesolithicam propagatione amianti steatitique in Finnia Orientali et exsistente
ardesia in Scandinavia, Russia, Lacus Onegae meridie praeter Scandinaviam
Septemtrionalem indicatur. Suscipitur et probabile habetur ut linguis
Finno-Ugricis loquentes in regionem per Aetatem Lapideam venirent et
possibiliter primi Mesolithici coloni essent.

Culturae Fictilis Chordati adventus in meridionalia Finniae litora, circa 3200
a.C.n., agriculturae initio coincidisse potest. Nihilominus, provectissima
agriculturae regesta a praeterito millennio originem trahunt. Venatio et
piscatus adhuc ponderis partes oeconomiae sunt, praesertim in septemtrionali et
orientali civitatis partibus. Aetas Aënea (1500-500 a.C.n.) et Aetas Ferrea (500
a.C.n.-1200 a.D.) amplis contactibus cum Scandinavia, Russia Septemtrionali, et
regione Baltica designatae sunt.

Finnorum nomen saeculo primo exeunte in opere Taciti de Origine et Situ
Germanorum reperitur:

Utrum Fenni Taciti re vera fuerint genus Finnicum, an fortasse Samorum, an
neutrum, usque hodie disputatur.

Primi Suecici coloni Finnicum in litus Mediaevali epocha, adhuc saeculo XII,
egressi sunt, nationem sine ulla civitatis ordinatione divisam in locales
familiares tribus invenientes. Historici aiunt anno 1155 Finniam in potestatem
Sueciae venisse, anno 1150 religionem Christianam introductam esse. Religio
Christiana ab rege Suecico Erico IX in Finniam lata est bello quod Prima Suecica
Expeditio Sacra appellari solet. Archaeologica vestigia autem sunt quibus
Christiana religio in Finnia Meridionali ante annum 1150 fuisse videatur.

Anno 1293 castrum Viburgense, in medio Sinu Finnico aedificatum est ut Suecicae
occupationes in Finnia et Carelia consolidarentur. Anno 1249 Suecicus rex Birger
Jarl Secundam Suecicam Expeditionem Sacram duxit sic de iure Finnia in potestam
Sueciae venit et lingua Suecica quoad educationem et administrationem rei
publicae principalis facta est; Finniae autem lingua populi, clericorum
iudicumque lingua remansit. Societas in quattuor genera divisa erat: nobiles,
equites, clericos et agricolas iurum expertes, ex quibus maxima pars civitatis
constabat. Foedere Notteburgensi, anno 1323, constitutus est limes inter Finniam
Suecicam et Ducatum Novogardiensem.

saeculo XV a Michaele Agricola primi libri in Finnia editi sunt; eodem saeculo
Suecicum Imperium quoque ad Lutheranam religionem se convertit. Suecicum
Imperium in Finnia urbes condidit, sicut urbes Ingriam Caianiamque. Provinciae
praefectus Petrus Brahe decem urbes et primam Academiam Aboensem condidit.
Finniae exercitus in bellis Suecicis pugnavit et Finniae milites in exercitu
Suecico nomine Hakkapeliittas appellabantur. Saeculo XVIII, acre bellum inter
Sueciam et Russiam ut Russia bis nationem occuparet adduxit, Bellum
Septemtrionale Magnum fuit, per quod Suecia contra Daniam, Norvegiam et Rem
Publicam Utriusque Nationis pugnavit. Denique bellum conflictus restrictus ad
Sueciam et Russiam, Bellum Finnicum nuncupatus, factum est

Die 29 Martii anni 1809, postquam capta sit ab Alexandro I Russiae viribus
militaribus, Finnia facta est Magnus Ducatus Finlandiae, autonomus intra
Imperium Russicum usque ad exeuntem annum 1917. Per illud tempus,lingua Finnica
amplius spatium consecuta est et ex anno 1860 fortis motus popularis
nationalisticus crevit.

Anno 1835, editum est Kalevala, quod nationale epos factum est, et anno 1882
lingua Finnica lingua officialis in statuto nationali declarata est. Fames fere
15% incolarum inter 1866 et 1868 occidit, una apud maximas fames in Europaea
historia, quod Russiam ut nummaria ordinatio facilitaretur adduxit. Oeconomicum
politicumque incrementum rapidum fuit, PDG Statunitensi dimidio et Britannicae
tertiae parti aequipollens factus est.

Anno 1906, motus "Suffragium universale" nuncupatus in natione adoptatus est.
Nihilominus, relatio inter Magnum Ducatum Finlandiae et Russiam in crisin
intravit, cum gubernatio Russica, ob nationis incrementum, autonomiam initio
datam restringere vellet. Exempli gratia, Suffragium fuit, revera, fere
absurdum, quia Russicus tzar de quavis decisione in Parlamento Finnico habita
adopinari non debebat. In illo tempore, radicales liberales et socialistae
primas indepenndentiae vindicationes incepere.

Post Revolutionem Februariam, Finniae positio sicuti Russiae pars, praecipue a
democratis socialibus, dubitari coepit. Quia dux civitatis Russicus tsar erat,
non clarum quis dux exsecutivus post revolutionem esset erat. Democratae
nuncupatam "Legem Potestatis" obsignavere, quae maximam auctoritatem parlamento
daret. Nihilominus, gubernatio Russica non approbavit et parlamentum vi
dissolvit, quod consideratum est illegale a democratis, quia magna pars Russici
ponderis in Finnia "Lege Potestatis" finita est.

Nova comitia facta sunt et factio dextera vicit, quae praecipuus politicus
democratarum hostis erat. Victa factio resultationes accipere negavit et ut
parlamenti dissolutio extralegalis fuisset allegavit. Duae factiones, paene
aeque potentes, maxime antagonicae factae sunt.

Res novae Octobres denuo ludum mutavere. Subito, factio dextera rursus suam
decisionem obstandi transferentiae potestatis exsecutivae Russicae ad Finniae
consideravit, quoniam Russici radicales potestatem in Russia ceperant, dimisso
tsare Nicolao II. Potius quam coniunctus "Legi Potestatis" permanere, factio
nationalem independentim die 6 Decembris anni 1917 declaravit. Nationis
independentia Foedere Bressiciensi, die 3 Martii anni 1918 obsignato, agnita
est.

Post terribile bellum civile, factio dextera, a generali Gustavo Mannerheim
ducta, democratas vicit, qui a Russicis bolsevicis adiuvati sunt. Foedere
Bressiciensi obsignato, Germanicae copiae expositae sunt Hankonem et Idibus
Aprilibus anni 1918 Helsingiam cepere. Die 13 Maii celebrata est "Finniae Albae"
victoria, Russicis Sovieticis copiis natione discessis.

Die 9 Octobris anni 1918, Senatus Finnicus Germanum Fridericum Carolum Hassiae
regem elegit. Abolitio monarchiae in Germania etiam monarchiam in Finnia finivit
et ne quidem Fridericus nationem visitare potuit, a munere die 14 Decembris
abdicans. Finnia officialiter parlamentaristica facta est et Carolum Iohannem
Ståhlberg primum praesidem elegit.

Inter annos 1918 et 1920, Finnia nonullas incursiones in Russica territoria
fecit, quae Heimosodat nuncupatae sunt et quarum propositum erat Magnam Finniam
(Finnice Suur-Suomi; Suecice Storfinland) creare, quod non accidit. Foedus
Tarbatense, cum Russia pridie Idus Octobres anni 1920 obsignatum, limites inter
ambas nationes definivit.

Per Secundum Bellum Mundanum, Finnia et Unio Sovietica bis inter se pugnavere:
Bellum Hibernum (inter annos 1939 et 1940) et in huius belli continuatione inter
annos 1941 et 1944, per Operationem Barbarussam (Theodisce Unternehmen
Barbarossa), cum Germania in URSS invasit. Per 872 dies, Finnicae et Germanicae
copiae Leninopolin obsedere, unam apud praecipuas Sovieticas urbes. Germania
victa a orientalibus aciebus et ergo Sovieticis progressis, Finnia denuo foedus
pangere cum URSS et reparationis exigentias et dominium accipere coacta est.

Aliquot obsignata foedere inter annos 1947 et 1948 ut Finnia Unioni Sovieticae
bonam sui territorii partem cedere deberet determinavere, fuit Foedus Pacis
Moscuense. Finnia Unioni Sovieticae belli damna reparare et regionis Careliae
partes non minus quam urbium Sallae et Petsamonis partes cedere coacta est, quae
coniunctae 10% territorii et 20% industrialis capacitatis repraesentabant, apud
quas Portus Viburgensis. Circiter 400 milia evacuatorum istas terras reliquere.

Civitas subsidium Consilii Marshalliani (Anglice Marshall Plan), elaborati ad
denuo structurandam Europam, reiicere debuit sed clam protecta est a Civitatibus
Foederatis, quae iuvere in evolutione et contribuere iuxta cum democratis ad
libertatem civitatis servandam. Finnia commercium cum Britanniarum Regno
constituere coepit et belli reparationes nationem in industrialem potentiam
transformavere. Adhuc reparationibus Unionis Sovieticae effectis, natio, quae
aliquarum opium naturalium sicuti petrolei et ferri inops erat, partim ab URSS
oeconomicis rebus pendebat.

Anno 1950, Finnicorum operariorum dimidium agrariis areis erat et 30% urbanas
areas incolabant. Novae opportunitates in industria commercioque homines in
urbes attraxere. Olympia aestiva anni 1952 multos periegetas in nationem tulere.
Cum annis 1970 laboris opportunitates non crescerent, milia hominum in
praecipuam Sueciae aream, praesertim inter 1968 et 1970 migravere. Finnia active
commercialem liberationem Argentariae Mundanae, Fundi Monetarii Internationalis
et Conventus Generalis de Vectigalibus ac Commercio participavit.

Quamquam neutra manet per Bellum Frigidum conata est, Finnia "Zona Cana" inter
Occidentales nationes nuncupata est. Tractatus Amicitiae, Coöperationis et
Assistentiae Mutuae Finnosovieticus (Finnice YYA-sopimus eli sopimus
ystävyydestä, yhteistoiminnasta ja keskinäisestä avunannosta; Suecice Fördrag om
vänskap, samverkan och ömsesidigt bistånd; Russice Договор о дружбе,
сотрудничестве и взаимной помощи между СССР и Финляндией) Unioni Sovieticae
magnum pondus intra Finniam dedit, cui magno fructu carpsit praeses Urho
Kekkonen contra suos adversarios. Qui effectivum monopolium in rationibus cum
URSS mansit, quod multo eius auram popularem auxit. Etiam conatus est politicas
declarationes vitare quae antisovieticae putarentur, quod "finlandizatio"
nuncupatum est. Haec censura quoque litteris et cuivis medio communicationis
proderat.

Quamquam arctas rationes cum URSS habebat, Finnia suam oeconomiam activam in
mercatu Occidentali mansit. Oeconomicum nationis incrementum rapidum fuit.
Mortuo Sovietico dictatore Iosepho Stalin, dominium super Finnia enervari
coepit: Sovietici unum apud praecipua nationis propugnacula, Purkale (Finnice
Porkkala; Suecice Porkala; Russice Порккала) anno 1956 evacuavere; URSS etiam
nationi se Consociationi Europaeae Liberi Commercii anno 1962 iungere permisit.
Doctrina Paasikiviano-Kekkoneniana etiam bene successit, per quam Finnia
compluribus Sovieticis exigentiis satisfacere consecuta est sine afficienda eius
neutralitate in Bello Frigido aut politica eius libertatis.

Usque ad 1991, Praeses Magnus Koivisto et duae e tribus praecipuis factionibus,
Factio Centri (Finnice Suomen Keskusta et Suecice Centern i Finland) et Factio
Socialis Democratica (Finnice Suomen Sosialidemokraattinen Puolue et Suecice
Finlands Socialdemokratiska Parti) ideae uniendi Unioni Europaeae adversabantur
et se tractatui Spatii Oeconomici Europaei iungere malebant. Nihilominus,
postquam Suecia suam petitionem sodalitatis anno 1991 subiecisset et Unio
Sovietica exeunte hoc anno soluta esset, Finnia suam propriam adhibitionem ad
Unionem Europaeam Martio anni 1992 subiecit. Accessionis processus gravi publica
disceptatione notatus est, ubi opinionis dissimilitudines factionum doctrinas
non sequebantur. Officialiter, omnes tres praecipuae factiones sodalitati
Unionis favere, sed omnium factionum socii ambitionem contra adiunctionem
participaverunt. Ante parlamentariam decisionem uniendi Unioni Europaeae,
consultativum plebis scitum die 16 Aprilis anni 1994 habitum est, in quo 56,9%
suffragiorum adiunctioni favere. Accessionis processus Kalendis Ianuariis anni
1995 completus est, cum Finnia se Unioni Europaeae iunxit iuxta cum Austria et
Suecia. Finniam in Unionem Europaeam ducere praecipua adeptio
Centristico-Conservativae gubernationis ab Eskone Aho, tunc in munere, ductae
putatur.

Oeconomico consilio, accessio ad Unionem Europaeam magnas mutationes cum se ipsa
implicavit. Quamvis politici antehac se ponendis faenoribus involvebant,
argentariae centrali mandatum cum scopo de inflatione datum est donec Finnia se
eurozonae iunxit. Per duas successivas Primi Ministri Pauli Lipponen
gubernationes inter 1995 et 2003, aliquot magnae societates publicae omnino aut
partim privatizatae sunt. Duo Matthiae Vanhanen consilium ministrorum idem
fecere usque ad autumnum anni 2008, cum civitas principalis Finnicae
telecommunicativae societatis Elisa actionarius facta est ut confirmaretur
Finnica proprietas strategice praecipuae industriae.

Praeter rapidam integrationem in Unionem Europaeam, securitas contra Russicum
influxum amplificata est construenda re militari omnino consociationi CFAS
consentanea. Mille copiarum (magna quantitas per capita) consociationum CFAS ac
Nationum Unitarum actionibus simul commendatae sunt. Finnia etiam energeticis
inceptis contradixit quae de Russicis importationibus dependentiam augerent. Sub
idem tempus, Finnia una apud ultimas haud consociationis CFAS socias in Europa
mansit et videtur non fore satis adiumenti completae sodalitiae si Suecia primum
non se coniungat.

Populositas assenescit cum indice natalium 10.42 natalium pro milli incolarum
aut cum indice fertilitatis 1.8. Cum media aetate 41.6 annorum, Finnia una apud
nationes cum altissima media civium aetate est.

Propemodum inter latitudines 60º et 70º Septemtrionem et longitudes 20º et 32º
Orientem iacens, Finnia una apud septemtrionallimas nationes in toto orbe
terrarum est. Apud mundana capita, solum Reykiavica magis Septemtrione quam
Helsingia iacet. Distantia e meridionallimo loco, Hankone (Finnice et
Boreosamice Hanko; Suecice Hangö), usque ad septemtrionallimum in natione,
Nuorgam (Finnice et Suecice Nuorgam; Boreosamice Njuorggán), 1 160
chiliometrorum seu 720 milia passuum sunt.

In Finnia notanda est multitudo lacuum: omnes enim 187 888 lacus areae plus quam
500 metrorum quadratarum seu 0.12 agrorum eo iacent. E quibus lacus cum maxima
area est Saimaa (Finnice Saimaa et Suecice Saimen), quartus maximus lacus in
Europa; altissimus Piente (Finnice Päijänne et Suecice Päijänne seu Päjäne),
plurimum autem lacuum in Finniae orientalibus terris sunt, cuius una pars vere
Finnia Lacuum (Finnice Järvi-Suomi et Suecice Insjöfinland) nominatur. Haud
profundi sunt lacus Finnici, media altitudine septem metrorum. Complures insulae
in lacubus insunt, sicut invenitur multitudo insularum etiam in oris Finniae,
praesertim ad urbem Aboam et circa magnam insulam Fastam Alandiam (Finnice
Manner-Ahvenanmaa seu Ahvenanmanner; Suecice Fasta Åland ). Maxima insula est
Saaminginsalo (Finnice et Suecice Sääminginsalo) cum area 1069 chiliometrorum
quadratorum seu 413 milium passuum quadratorum; secunda maxima est Fasta Alandia
ipsa cum area 685 km². Omnes 179 584 insulae in lacubus et in partes Finniae
Baltici maris numeratur. Maxima insularum conglobatio Austroriente in Mari
Archipelagi (Finnice Saaristomeri; Suecice Skärgårdshavet) inter continentalem
Finniam et praecipuam Alandiae (Finnice Ahvenanmaa; Suecice Åland; Boreosamice
Ålánda) insulam invenitur.

Multa e Finnica geographia Aevo Glaciali explanuntur. Glaciaria densiora erant
et magis in Fennoscandia quam in reliqua Europa perstiterunt. Quorum erodentes
effectus Finnicum prospectum plerumque planum cum paucis collibus et paucissimis
montibus reliquere. Pars meridionalis atque ora Ostrobothniae sunt regiones
aequales, media autem pars civitatis est tumulosa. Saltus Finniae orientalis et
montes Lapponiae relicti sunt ab iugo montium olim inter Careliam orientalem et
Lapponiam prominentium. Locus altissimus civitatis in Halti (Finnice Halti seu
Haltitunturi seu Haltiatunturi; Suecice Halde fjäll; Boreosamice Háldi seu
Háldičokkha) monte, 1 324 metra seu 4 344 pedes alto, iacet, in boreali puncto
extremo Lapponiae (Finnice Lappi; Suecice Lappland; Boreosamice Lappi
eanangoddi), apud limitem inter Finniam et Norvegiam. Altissimus mons suum
culmen omnino in Finnia habens est Ridnitsohcca (Finnice et Suecice
Ridnitšohkka; Boreosamice Ritničohkka), 1 316 metra seu 4 318 pedes altus, monti
Halti directe conterminus.

Recedentia glaciaria terram cum moraenicis congestibus modo cristarum glacialium
reliquere. Quae sunt cristae e stratificatis ruderibus harenaque, percurrentes e
Boreoccidente versus Austrorientem, ubi antiqua glaciarii acies quondam iacebat.
Apud quarum maximas sunt tres Salpausselcae (Finnice Salpausselät et Suecice
Salpausselkä seu Stängselåsen) cristae Finniam meridionalem transeuntes.

Cum compressa esset sub enormi glaciariorum pondere, Finnicum terrenum propter
repercussum postglacialem ascendit. Hic effectus fortior est circum Sinum
Bothnicum (Finnice Pohjanlahti; Suecice Bottniska viken), ubi terra constanter
circiter unum centimetrum seu 0.4 uncias per annum ascendit. Sicuti resultatio,
antiqui maris fundus paulatim sicca terra fit: superficialis nationis area
circiter septem chiliometra quadrata seu 2.7 milia passuum quadratorum
anniversarie expansa est. Relative loquendo, e mari Finnia emergit.

Prospectus plerumque pinophytorum silvis borealibus et caricetis, cum pauco agro
culto, operitur. E tota area 10% lacus, flumina et stagna; et 78% silvae sunt.
Silva e pinis, piceis, betulis et aliis speciebus consistit. Finnia maxima ligni
productoria natio in Europa et apud maximas productorias nationes in toto orbe
terrarum est. Communissimus lapidis typus granitum est. Quod est omnipraesens
pars prospectui, conspicuum ubicumque non est tectum solum. Moraenae aut
tillitum sunt communissimus typus soli, tecti tenui humi strati e biologica
origine. Subcinerariorum progressus in plerisque silvaticis solis videntur,
praeterquam ubi paulum siccationis est. Cliae et turbariae ombrotrophae paululum
siccatas areas tegunt.

Finnia pars est regionis Euro-Sibericae in oecozona palaearctica, et animalia
Finnica propria sunt faunae eius regionis. Mammalia plus quam 60 numerantur,
quorum generales sunt inter alia sciurus, lepus, vulpes; magna autem mammalia in
Finnica natura inveniuntur ursus, lupus, alces, tarandrus, gulo. Proprius
Finniae est etiam domitus rangifer tarandrus tarandrus, qui Finnice poro
appellatur. Genera avium sunt fere 450, quorum complures hieme peregrinantur.
Solite in silvis alibique in Finnia reperti aves sunt paridae, anatidae,
rallidae, fringillidae, accipitridae, strigidae. Pisces plus quam 70
reperiuntur, reptilia quinque, amphibia etiam quinque. Numerus reptiliorum
amphibiorumque admodum est parvus, in Estonia enim, terra trans Sinum Finnicum
sita, ut puta, sunt tredecim diversa genera amphibica.

Maxima silvae Finniae pars est silva coniferarum, plena picearum pinorumque,
etiamsi in ipsa silva aliqua arborum genera frondea quoque inveniuntur, ut
betulae et aceria. Tantum in oris meridionalibus crescit silva partim
coniferarum, partim frondiferarum, in septentrionalibus autem terrae silva
coniferarum et tundra intermixta sunt. Plantae Finniae propriae sunt myrtillus,
vaccinium, quarum bacas Finnici legere solent, atque lichenes muscique.
Convallaria majalis flos proprius Finniae electus est.

Regio Finniae plerumque inter regiones climatis continentalis numeratur, sed
clima Finnicum partim etiam maritimum haberi potest. Flumen Sinus in Oceano
Atlantico ad occasum solis a Finnia fluens efficit, ut hiemes Finnicae
calidiores sint quam in aliis inter 60 et 70 gradus latitudinis iacentibus
regionibus. Etiam mare Balticum hiemes Finnicas calefacit; item magni lacus in
adiacentiis eius. In regione inter meridiem et occasum solis temperatura media
anni est fere 5.5 °C; frigidissima autem anni temperatura media, -2 °C,
invenitur inter septentrionalem et solis occasum.

Tempestates in Finnia multum variant secundum anni tempus. Media hieme, Ianuario
et Februario, sunt tum temptestates nivosae, tum frigora arida; Aprili et Maio
pluit raro, et saepe lucet sol; plerumque inter medium Iunium et medium Augustum
etiam dies plus 25 graduum sunt, interdum etiam imbres fulminaque reperiuntur,
sed post Augustum tempestas frigescere solet et in Finnia meridionali pluit
saepe, in septentrionalibus autem aridius est; Octobri et Novembri caelum est
magis magisque nubilum, in Lapponia iam frigora arida sunt; Decembri etiam in
regionibus meridionalibus est hiems, tum est mite caelum, tum friget.

Quantum in unaquaque parte Finniae circiter pluat, multum variat. Minime, id est
fere 40 cm singulis annis, pluit in Lapponia ac in ora Ostrobothniae, maxime
autem, fere 70 cm, in regionibus orientalibus, sed etiam in oris meridionalibus
atque oris inter occasum solis et meridiem plus minus tantundem pluere solet.
Maxime pluit mense Augusto, fere 70 mm, quod est decima pars pluviae annuae.

Venti in Finnia sunt haud celeres; in oris et locis maritimis plerumque ventus
flat circiter 5—7 metra per secundum, alibi in Finnia non nisi 3—4 m/s. Anni
tempora ventosissima sunt menses ab Octobri usque ad Ianuarium, minime ventosa
ab Aprili ad Iulium. Caelum Finnicum saepe est nubibus obductum: autumno exeunte
et hieme 65—85% dierum nubili sunt, Maio quidem et Iunio est serenius — tum fere
30—40% dierum sunt nubili.

Finnia democratia parlamentaria est. Praesidatus Rei Publicae satis potestatum
fruitur, sed in praesenti munere minus notato in politica vita quam viginti
annos abhinc fungitur. Consilium Ministrorum Finnicum (Finnice Valtioneuvosto et
Suecice Statsrådet) a Primo Ministro ducitur, qui eligitur a Parlamento.
Concilium Ministrorum a Primo Ministro, dissimilibus Gubernationis Centralis
ministris et a sodali mandati, cancellario iustitiae, constituitur.

Parlamentum Finniae (Finnice Suomen eduskunta; Suecice Finlands riksdag; et
Boreosamice Suoma riikkabeaivvit) unicamerale est, componitur a 200 deputatis et
constitutionaliter maximam auctoritatem legisferam in Finnia habet.
Constitutionem mutare, praesidem revocare et praesidis vetitis adversari potest.
Cuius actus iudicialiter vocari in controversiam non possunt. Leges a
gubernatione aut a quovis apud Parlamenti membra rogare possunt, qui per
suffragium proportionale spatio annorum quattuor eliguntur. Systema iudiciarium
tribunalia magnarum rogationum quae res civiles penalesque iudicant, iudicia
appellationis et unum Iudicium Summum comprehendit. Res iudicialis
administrativa est responsalitas tribunalium administrativorum, iudiciorum
administrativorum appellationis et Iudicii administrativi Summi. Aliquae
particulares administrativae iurisdictiones causam de litigiis subeunt, v.gr. de
litigiis aquarum.

Parlamentum, cum suffragium universale anno 1906 institutum esset et suffragium
feminis datum esset, tentum est ab agrariis factionibus, sicuti Factione Centri
(Finnice Suomen Keskusta et Suecice Centern i Finland); a socio-democratis,
sicuti Factione Sociali Democratica (Finnice Suomen Sosialidemokraattinen Puolue
et Suecice Finlands Socialdemokratiska Parti); et a socialistis democraticis,
sicuti Foedere Sinistrae (Finnice Vasemmistoliitto et Suecice Vänsterförbundet).
Dicenda est politica praestantia signatior fuisse antisocialiticis (sensu
antisovieticis) motuum pondere quam in aliis similibus nationibus, quae saltem
communicationem cum URSS habuere.

Constitutio et eius locus in systemate iudiciali unici sunt, sensu ut non sit
Iudicium Constitutionale et ut Iudicium Supremum in lege interesse nequeat cum
solo praetextu ut anticonstitutionalis sit. Constitutionalis vis legis e mero
parlamentario suffragio pendet. Aliae Europaeae nationes quae organo summo
constitutionali carent Nederlandia et Britanniarum Regnum (hoc sine
constitutione) sunt.

Secundum Transparency International, Finnia minimum politicae corruptionis
gradum apud omnes nationes in hac indagatione analyzatas habet.

Vires Armatae Finnicae (Finnice Puolustusvoimat et Suecice Försvarsmakten)
componuntur e 230 000 copiarum casu totius convocationis ad arma. Utuntur
systemate delectus universalis masculini, voluntario feminis. Fundatur in modo
defensionis territorialis in qua subsidia multum ponderis habent.

Dispensatio oeconomica defensionis in Finnia propemodum 2 900 millionum euronum
seu 1,4% e PDG est. Diaconia voluntaria peregri popularissima est et copiae in
toto orbe terrarum serviunt in missionibus Nationum Unitarum, Consociationis e
Pacto Atlantico Septentrionali et Unionis Europaeae. In promptu esse patriae
defendendae contra maiorem hostem est 76%, unus apud indices altissimos in
Europa.

Fundamentales nationis divisiones administrativae sunt communia (Finnice kunta;
Suecice kommun), quae oppida aut urbes (Finnice kaupunki; Suecice stad)
nuncupari quoque possunt. Impensarum pecunia municipalium redituum vectigalibus,
civitatis subsidiis et aliis vectigalibus suppeditatur. Ex anno 2015, sunt
communia 317 et pleraque minus quam 6000 incolarum habent.

Praeter communia, duo intermedii ordines definiuntur. Communia in subregionibus
(Finnice seutukunnat; Suecice ekonomisk region; Boreosamice guovlogielddat)
septuaginta et regionibus (Finnice maakunnat; Suecice landskap; Boreosamice
eanangottit) 19 cooperantur. Quae membris communibus gubernantur et solum
limitatas potestates habent. Provincia autonoma Alandia (Finnice Ahvenanmaa;
Suecice Åland; Boreosamice Ålánda) permamens democratice electum regionale
concilium habet. In regione Caiania (Finnice et Boreosamice Kainuu; Suecice
Kajanaland), propositum exemplar regionalibus cum comitiis in processu est. Gens
Samica semiautonomam Regionem nativam Samicam (Finnice Saamelaisten
kotiseutualue; Suecice Samernas hembygdsområde; Boreosamice Sámiid
ruovttuguovllu) in Lapponia (Finnice et Boreosamice Lappi; Suecice Lappland)
habet rebus de lingua culturaque.

Inferiori in tabula, numerus incolarum toto in communi viventes, non mere in
urbanizata area, includit. Terrestris area in chiliometris quadratis et
spissitudo in incolis pro chiliometro quadrato (terrestri area) datur. Numeri e
die 31 Martii anni 2016 sunt. Regio capitis (Finnice Pääkaupunkiseutu; Suecice
Huvudstadsregionen), Helsingiam, Vantaniam, Esponem et Grankullam comprehendens,
continuam conurbationem circiter 1.1 millionum hominum format. Nihilominus,
communis administratio voluntariae omnium communium cooperationi limitata est.
e.g. in Consilio Territorii Urbis Helsingiensis (Finnice Pääkaupunkiseudun
yhteistyövaltuuskunta; Suecice Huvudstadsregionens samarbetsdelegation).

Ecce etiam index sex provinciarum historicarum Finniae, in quas Finnia usque ad
annum 2009 dividebatur. Haec provinciae, etiamsi non iam sunt, maximam partem
eadem loca continent atque septem aluehallintovirasto hodierna. Finnia
Orientalis quidem duas diversas aluehallintovirasto continet.

Finnia circiter 5 696 666 incolas habet, cum spissitudine circiter sedecim
incolarum pro chiliometro quadrato. Quod eam unam apud Europaeas civitates
rarissime habitatas facit. Numerus incolarum semper nationis septemtrione
densatur, phaenomenon per urbanizationis cursum Saeculo XX adiectum.

Finnia adhuc unam apud demississimas centesimas partes immigrantium tenet: solum
2,5% incolarum. Immigrantes praesertim Europaeae originis sunt, cum maiore parte
Russorum, Estoniensium et Suecorum. Ius soli haud omnino validum est: si
infantulus in Finnico territorio nascitur et ius civitatis alibi non obtinet,
tunc accipit ius civitatis Finnicum.

Finnia altissimam centesimam partem suicidiorum cum armis igniferis in Europā et
secundam altissimam in toto orbe terrarum post Civitates Foederatas possidet,
dum generalis centesima pars suicidiorum est congrua Estoniensi et Belgicae,
quae aequivalet ter Italicae.

Maior Finnicorum incolarum pars (90,95% anno 2008) ad ethnicum et linguisticum
circulum Finnicum, Finno-Ugricae stirpis, pertinet, sicuti vicina Estonia.

Significativissima minoritas est linguae Suecicae (5,44%), quam sequitur Russica
(0,5%) et Estonica (0,42%). Nationis septemtrione vivit communitas Samica,
circiter a 6 000 hominum composita.

Hebraei in Finniā praesentiam ordinatam e Saeculo XIX usque ad nostram memoriam
habent. Communitas speciatim cognovit ex anno 1918 secundas integrationis
condiciones, cum Holocausti perniciē non directe percussa esset et viveret intra
democraticam civitatem semper pro civium iuribus spondentem. Intentum tempus
ultra 2000 unitatum, quod circiter 1 500 hominum Saeculo XXI numerat.

Linguae publicae Finniae sunt lingua Finnica et lingua Suecica (variae dialecti
quoque linguarum Samicarum in Lapponiā adhibentur). Lingua Finnica 89,7
centesimis hominum sermo patrius est; 5,4 centesimis autem Suecica, quorum
maxima pars oram meridionalem, Ostrobothniam, Alandiam incolunt. Maxima lingua
Samica est Samica septentrionalis, quam in Finnia loquuntur fere 2000 hominum,
una cum locutoribus in Sueciā ac Norvegiā; qui omnes inter 15 000 et 25 000 esse
aestimatur. Haec lingua Samica etiam publica lingua in septentrionali Lapponiā.
Lingua Finnozingarica (Finnozingarice Fíntika Rómma) et Lingua gesticulatoria
Finnica etiam agnoscuntur in constitutione. Nordicae linguae et lingua Careliana
etiam speciatim tractantur in aliquibus contextibus.

Autochthonica lingua 85 centesimarum incolarum est Finnica, quae est pars
subcirculi Finnici apud Linguas Uralicas. Haec lingua est una apud solum
quattuor publicas Unionis Europaeae cum origine haud Indoeuropaeā. Finnica arcte
conexa est linguae Carelianae ac Estonicae et remotius Samicis ac Hungaricae.

Lingua Suecica est sermo patrius quinque centesimarum incolarum, Finni
Suecophoni.

Ad septentrionem, in Lapponiā, est Samicus populus, qui tantundem 7 000 sunt et
agnoscuntur indigena gens. Quorum circiter quarta pars aliquā linguā Samicā
sicuti sermone patrio utitur. Linguae Samicae in usu in Finniā Lingua Samica
Septentrionalis, Lingua Samica Inarensis et Lingua Samica Scoltica sunt.
Finnozingarice loquuntur aliquot 5 000 aut 6 000 homines. Sunt duae linguae
gesticulatoriae: lingua gesticulatoria Finnica, quā native 4 000 aut 5 000
homines utuntur, et lingua gesticulatoria Finnosuecica, quā native circa 150
homines utuntur. Tatarice loquitur Finnotatarorum (Tatarice Финляндия татарлары;
Finnice Suomen tataarit; et Suecice Finländska tatarer) minoritas circa 800
hominum qui immigraverunt in Finniam praesertim per dominium Russicum ex annis
1870 usque ad annos 1920.

Minoritariorum circulorum iura (praesertim Samicorum, Suecophonorum et
Zingarorum) constitutione proteguntur.

Apud immigrantes linguas sunt Russica (1,1%), Estonica (0,6%), Somalica, Anglica
et Arabica. Maximi incolarum circuli cum linguā peregrinā anno 2012 erant Russi,
Estones et Somali.

Optime cognitae peregrinae linguae Anglica (63%), Theodisca (18%) et Francica
(3%) sunt. Anglica a plerisque alumnis sicuti disciplina obligatoria studetur e
tertio ordine aut quinto ordine (novem aut undecim annos natis respective) in
scholā comprehensivā (in aliquibus scholis aliae linguae eligi possunt loco
Anglicae). Theodisca, Francica et Russica sicuti secunda lingua peregrina ex
octavo ordine (quattuordecim annos natis; aliquae scholae alias optiones offerre
possunt) studeri possunt. Tertia lingua peregrina in superiore scholā secundariā
aut universitate studeri potest (quattuordecim aut amplius annos natis).

Norvegica et, aliquantum, Danica mutue intellegibiles cum Suecicā sunt et sic
intellectae a significativā minoritate, quamquam discitae solum exigue in
scholā.

Quamquam neque Finnia neque Finni in Imperii Romani orbi fuerunt, Latinitatem
honorant et haec in natione colitur per radiophonicas vias necnon per interrete.
Nuntii Latini Finnici, emissiones radiophonicae, inde a Septembre 1989 a
statione radiophonica YLE Radio 1 emisi sunt. Finnia, cum Unioni Europaeae
praeesset, Latine communicabat; qui nuntii Latine scripti, a mense Iulio usque
ad mensem Decembrem anni 2006 editi, inveniuntur in pagina interretiali "EU
2006". Latinistae quidam noti Finnici sunt Teivas Oksala, Ericus Palmén, Tuomo
Pekkanen, Reijo Pitkäranta. Singularis est etiam Jukka Ammondt, qui tria alba
musica Latine edidit, inter alia album The Legend Lives Forever in Latin, quod
carmina Elvis Presley a Teivas Oksala Latine conversa continet.

Circa cum 4,1 milliones (seu 76,4 centesimae incolarum exeunte 2012) asseclarum,
plerique Finni sectatores Ecclesiae Evangelicae Lutheranae Finnicae sunt.
Ecclesia Evangelica Lutherana Finnica una apud maximas ecclesias Lutheranas in
toto orbe terrarum est, quamvis participatio declinaverit, praesertim per ultima
duo decennia et adhuc plus anno 2006, cum adhaesio fere unā centesimā
deminuisset quotannis . Sociorum Ecclesiā Lutheranā Finnicā exeuntium numerus
cito anno 2010 crevit, aestimatus inter 70 000 et 80 000, seu duo centesimae
anno 2010; secundum numerum 56 000 resignationum primis decem mensibus anni
2010. Secundus maximus circulus —et rapidissime crescens— sunt incolae cum nullā
religiosā affiliatione, quod 21,0 centesimae incolarum in natione. Parva
minoritas ad Ecclesiam Orthodoxam Finnicam (1,1%) pertinet. Aliae Protestantes
denominationes et Ecclesia Catholica Romana in Finniā significative minores
sunt, non minus quam Musulmani, Iudaei et aliae haud Christianae communitates
(summatim 1,4% incolarum).

Plerique Finnici pueri quindecim annos nati baptizati (75,3% anno 2012) et
confirmati (83,0% anno 2012) sunt, et fere omnia funera Christiana sunt.
Nihilominus, plerique Lutherani ecclesiam solum extraordinariis occasionibus
sicuti caerimoniis Christi Natalis, matrimonii et funerum frequentant. Ecclesia
Lutherana propemodum 2% suorum membrorum diaconias religiosas singulis
hebdomadibus frequentare aestimant. Quantitas media visitationis quotannis in
ecclesiam propemodum duo est. Secundum Eurobarometri perscrutationem anni 2010,
33% Finnicorum civium ut "Deum esse crederent", 42% ut "quiddam genus spiritūs
seu vim vitalem esse crederent" et ut "nullum spiritūs genus, nullum Deum aut
nullam vim vitalem ess crederent" responderunt —quod facit Finniam unam apud
nationes cum maximā centesimā parte atheorum in toto orbe terrarum.

Finnia altam industrializationem et partim mercatūs libri oeconomiam habet, cum
productione per capita simili ei Britanniarum Regni, Franciae et Italiae.
Qualitas victūs in Finniā alta est. Decretorius campus oeconomicus est
industria; praesertim ligni, ingeniaria, metallurgia, telecommunicativa (maxime
Nokia) et electronica. Commercium praecipuum est, exportationibus
aequivalentibus fere tertiae parti e PDG. Exceptis ligno et aliquibus
mineralibus, Finnia ab importationibus, sicuti materiis rudibus et aliquibus
bonorum manufactorum componentibus, pendet.

Propter clima, agrarius progressus propriae sufficientiae rebus limitatur.
Silvicultura, proficua ponderis exportatio, secundam occupationem ruricolis
praebet. Rapida et crescens integratio cum Europā occidentali -Finnia una apud
undecim nationes euronem adoptantes fuit- oeconomicum panorama in sequentibus
septem annis tenebit. Incrementum anhaemicum anno 2002 erat, sed anno 2003
deminuit propter depressionem globalem.

Quivis liberos et valde private tentos pecuniarios physicosque mercatūs energiae
Nordicos intrare potest qui aguntur in bursis NASDAQ OMX Commodities Europe et
Nord Pool Spot et qui competitiva pretia praebent collata cum eis aliarum
Unionis Europaeae nationum. Anno 2007, Finnia propemodum infima electricitatis
industrialis pretia in Unione Europaeā quidecim nationum (paria eis Franciae).

Anno 2006, energiae mercatus propemodum 90 teravattiorum pro horā et maximum
quaesitum propemodum 15 gigavattiorum hieme erat. Quod energiae consumptionem
per capita propemodum 7,2 tonnarum oleorum aequivalentium quotannis esse
significat. Industria constructioque 51% totius consumptionis consumpserunt,
relative altus numerus Finnicas industrias reddens. Finnicae hydrocarbonei opes
turfae et ligno limitantur. Propemodum 10-15% electricitatis ergasteriis
hydroelectricis producuntur, quod paulum est, collato cum montanioribus Sueciā
et Norvegiā. Anno 2008, energia renovabilis (praesertim hydroelectricitas et
variae formae ligneae energiae) alta erat, 31% collatae cum quantitate mediā in
Unione Europaeā, 10,3% in finali energiae consumptione.

Finnia quattuor private tenta reactoria nuclearia 18% nationalis energiae
producentia et investigationis reactorium in campo Otaniemiensi habet. Quintum a
societatibus AREVA et Siemens constructum reactorium —maximum in toto orbe
terrarum cum 1600 MW et fons nuclearis industriae in Europā— complures moras
oppetivit et in praesenti tempus statuit ut sit operatorium inter annos 2018 ac
2020, decennium post originalem destinatam apertionem. Varians quantitas (inter
5 et 17%) electricitatis importata est e Russiā (cum propemodum trium
gigavattiorum capacitate electriductūs), Sueciā et Norvegiā.

Viario intextu utitur mmagna pars transitūs viatorum et mercum. Anno 2010,
constabat e 78 162 chiliometrorum viarum et autoviarum. Anno 2010 Finniae erant
3 368 000 vehiculorum, quorum 2 877 000 autocineta, quod repraesentat 627
vehiculorum pro 1 000 incolarum.

Finnicum ferriviarum rete 5 919 chiliometrorum ferriviarum habet, quarum 3 072
electrificatae sunt. Sola societas ferriviaria VR-Yhtymä Oy est.

Praecipuus aëroportus Aëroportus Helsingiensis-Vantaniensis (Finnice
Helsinki-Vantaan lentoasema; et Suecice Helsingfors-Vanda flygplats) est, cum
amplius tredecim millionibus viatorum anno 2007. Circiter 25 aëroportūs
diaconias vecturae viatorum praebent. Secundus aëroportus propter transitum
Ulaburgensis est. Alii aëroportūs Halliensis, Enontekioënsis, Ivaloënsis,
Tamperensis-Bircalensis (tertius propter transitum viatorum, secundum propter
transitum internationalem) sunt. Praecipua societas aëronautica Finnair est.
Aliae societates Blue 1 et Air Åland sunt. Sunt qooque societates conducticiae
sicuti Snowbird Airlines.

Sunt crebrae navis traiectoriae diaconiae nexūs cum Estoniā et Sueciā
affirmantes. Vecturae nationali, naves traiectoriae innumeras insulas continenti
conectunt. Classis oneraria consistit e 97 navibus quarum 25 naves onerariae et
5 petroleariae. Praecipui portūs Helsingiensis, Aquilopolitanus, Valligratianus,
Borgoensis, Brahestadiensis et Raumoënsis sunt.

Educatio ius fundamentale omnium Finnicorum civium putatur. Agitur de iure
accipiendae formationis secundariae (gymnasio incluso) gratis. Lex spondet pro
hoc iure omnibus residentibus et non solum Finnicis civibus.

Pueri in Finniā qui in scholam septem annos nati intrant suam pueritiam ludentes
in brephotropheo traxerant, alphabetum anno anteaquam in scholam intrent discere
possunt, sed nihil exigitur. Doctrina fundamentalis doctrina culturae generalis
est dispensata circulis puerorum coaetaneorum. Quae puero e septimo anno usque
ad sextum decimum annum destinatur. Schola fundamentalis igitur novem annos
durat et quadrat perfectioni fequentationis scholarum obligatoriae. In doctrinā
fundamentali, classis ab alumnis coaetaneis formantur. Per sex primos annos, est
generatim magister praecipuus qui plerasque disciplinas aut omnes docet. Per
tres ultimos annos, doctrina solite per disciplinas fit, ergo magistri secundum
eas specializati sunt. In doctrinā fundamentali integrantur quoque orientatio
paedagogica alumni et, casu necessitatis, doctrina specifica auxilii.

Baccalaureatus Finnicus Ylioppilastutkinto nuncupatur et putatur verum
institutum et gradus praecipuus versus adultam vitam. In ultimo cursū
baccalaureatūs, classes Aprili finiunt et alumni tunc se dedunt recensionibus,
haud sine donando antea iunioribus cumulo bellariorum et aliorum dulcium
iactorum ex autocarro per excursionem variatam et alacrem a Penkinpainajaiset..
Post baccalaureatum, beati electi induendi pilei albi baccalaurei seu
ylioppilaslakki ius consecuti sunt et inundant popinas magnarum urbium magno
obsequio antequam recensiones examinum accessionis in studia superiora, vitam
activam aut annum sabbaticum incipiant.

Finnia ex plurimis annis princeps in toto orbe mundano propter sui systematis
scholaris efficaciam est. Secundum percontationem PISA de cognitionibus iuvenum
15 annos natorum (annis 2000 et 20003), Finnia reapse in mathematicā, in
calliditate lectionis, in scientiis et in capacitate solvendorum problematum
(ubi Finnia secundo loco collocatur) dominatur. Nihilominus, Finnia, cum his
resultationibus, solum 6,2% sui PDG educationi confert, cum tamen Francia,
exempli gratiā, 6,9% confert.

Systema omnino decentralizatum est. Grex docens et director magnum spatium
gubernandi ordinis scholaris habent. Schola mandatum conducendorum magistrorum
recipit. Non sunt exactores, sed sunt evaluationes ministeriales usūs interni.
Magistri evaluantur inter se. Communia sedibus 50% sumptuum existimatorum
praebent, reliqui praebetur a Civitate.

Educatio superior duo institutorum genera comprehendit: universitates et
instituta universitaria professionalia. Ad intrandum eam, superanda est probatio
publica. Systema educativum superius valde decentralizatum est cum propemodum
quinquaginta sedes.

Finlandia valde productiva est in investigatione scientificā. Anno 2005, Finnia
loco quarto apud Ordinis Oeconomicae Cooperationi et Evolutioni Favendis
nationes propter scientificorum scriptorum numerum per capita se collocavit.
Anno 2007, 1 801 diplomatum inventionis deposita sunt in Finniā.

Exspectatio vitae ex 71 annis viris et 79 annis feminis anno 1990 ad 78 annos
viris et 84 annos feminis anno 2012 auxit. Numerus mortuorum minus quam quinque
annos natorum decrevit e 51 pro 1 000 vivorum partuum anno 1950 ad 3 pro 1 000
vivorum partuum anno 2012, quod collocat Finnicum numerum apud infimos in toto
orbe terrarum. Index fertilitatis anno 2014 erat 1,71 natorum pro feminā et sub
indice substitutionis 2,1 ex anno 1969 erat. Cum parvo partuum indice feminae
matres tardā aetate fiunt, quantitate mediā aetatis primo partui 28,6 anno 2014.

Fuit exiguum incrementum aut haud mutatio in opitulatione et inaequationibus
inter incolarum greges in saeculo XXI. Modo vivendi conexi morbi ascendunt.
Amplius quam dimidia Finnorum pars diabētēn patiuntur, diabētā typi 1 globaliter
communissimā in Finniā. Multi pueri diagnosin diabētēs typi 2 habent.
Musculosceleticorum morborum et cancrorum augent, quamquam cancri prognosis
melioravit. Allergiae et dementia etiam crescentia salutis problemaya in Finniā
sunt. Una apud communissimas rationes incapacitati operariae morbis mentis,
praesertim depressioni, debetur.

Sunt 307 habitatores pro medico. Circa 19% pecuniae curationi medicae a familiis
suppeditantur et 77% a tributis.

Recens studium ephemeride medicā The Lancet effectum Finniam infimum fetorum
mortuorum indicem apud 193 nationes, sicuti Britanniarum Regnum, Franciam et
Novam Zelandiam, habere invenit. Aprili anni 2012, Finnia loco secundo in
Felicitate Nationali Grossā in relationem ab Instituto Telluris (Anglice The
Earth Institute) editam ordinata est.

In Finnia opera Finnice composita inde a lingua Finnica condita saeculo XVI
scripta sunt, usque vero ad saeculum XIX plerique hymni et aliae litterae
Christianae, atque leges fuerunt. Michael Agricola, episcopus et reformator,
prima opera Finnice composuit, atque ideo cum pater litterarum Finnicarum tum
linguae Finnicae scriptae habetur. Poeta autem proprius Finnicus nominatur
Ioannes Ludovicus Runeberg. Kalevala, carmen epicum nationis Finnorum ab Elia
Lönnrot, viro etiam litteris antiquis erudito, saeculo nono decimo conlatum est,
quod attulit, quod saepius Finni sermone patrio suo scribere incohaverunt. Ad
mythistorias Finnice conscribendas magnopere valuit Alexius Kivi narrationem
Seitsemän veljestä (sc. Septem fratres) anno 1870 divulgatam componens. Eino
Leino autem carmina lyrica paravit argumenta et themata sumens ex poesi populari
Finnica et ex Kalevala ipsa.

Secundo bello mundano gesto scriptores ut Michael Waltari, Tove Jansson etiam in
aliis civitatibus noti sunt facti. Modernismus in poesi Finnica eodem tempore
cerni incepit, cum antea Runenerg, Leino, Manninen, et alii opera peritus
nationalistica composuerunt. Inter scriptoribus scritricibusque hodienis noti
sunt inter alia Arthurus Paasilinna, Kari Hotakainen, Jari Tervo necnon nonnulli
auctores mythistoriarum facinorosarum.

Artes visuales in Finniā suas proprias qualitates saeculo XIX formare coepere,
cum Romanticus nationalismus autonomicā Finniā evectus est. Celeberrimus apud
Finnicos pictores, Akseli Gallen-Kallela, naturalistico modo pingere coepit, sed
mutavit ad nationalem romanticismum. Celeberrimus saeculi XX sculptor Wäinö
Aaltonen erat, memoratus suis monumentalibus hermis et operibus sculptis. Finni
praecipuas contributiones manufacturae et designationi industriali effecere,
apud internationaliter praeclaros homines sunt Timo Sarpaneva, Tapio Wirkkala et
Ilmari Tapiovaara. Finnica architectura clara in toto orbe terrarum est et
significative compluribus generibus internationaliter contribuit, sicuti Generi
Florali (sive Generi Libertyano), Classicismo Nordico et Functionalismo. Apud
notissimos saeculi XX Finnicos architectos internationalem agnitionem adepti
Eliel Saarinen et suus filius Eero Saarinen sunt. Architectus Alvar Aalto apud
praecipuos saeculi XX designatores in toto orbe terrarum habetur; qui adiuvit ut
functionalistica architectura veniret ad Finniam, sed cito fuit praecursor in
suā progressione versus organicum genus. Aalto praeclarus est propter sua opera
in supellectilibus, lampadibus, textilibus et crystallinis.

Hymnus nationalis Finniae est Maamme ('Terra nostra'), cuius musice composita
est a Frederico Pacius, textus autem conscriptus a Ioanne Ludovico Runeberg.
Estonici eadem melodia in suo hymno nationali utuntur. Compositor proprius
Finniae habetur Ioannes Sibelius, cuius compositio Finlandia interdum
proponitur, ut in hymnum nationalem substituetur. Musica classica in Finnia nec
aetate Renascentiae nec Baroca proprie composita est, aetate tandem classica
musica Finnica floreri incepit. Arte sua tum excellebat Bernhardus Henricus
Crusell. Deinde motus romanticus plurimi valuit apud musicam Finnicam
componendam usque ad secundum bellum mundanum. Postea etiam modernismus,
praesertim ab annis 1950, in musica Finnica classica cerni potest.

Musica popularis Finnica vere orta est annis 1970, quo tempore Finnici verbo
Suomirock ("Rock Finnicum") uti coeperunt. Decennio proximo grex Hanoi Rocks
famam minorem etiam peregre assecutus est. Annis 1990 musici et greges musicae
electronicae, ut Bomfunk MC's et Darude Finniae gloriam paraverunt, et nuper
demum grex rockicus Finnicus The Rasmus late in civitatis externis notus factus
est et musicae metallicae greges HIM, Nightwish, Sonata arctica quoque
innotuerunt. Anno 2006 grex Lordi civitati suae victoriam in Cantus Eurovisionis
Certamine, spectaculo musicae popularis, paravit, cum antequam Finnia ab anno
1961 participaverat sine victoria assecuta, quod longius spatium temporis erat
quam nulla civitas altera.

Finnici pelliculas fabricari coeperunt iam ineunte saeculo XX. Prima pellicula
Finnica fuit Salaviinanpolttajat anno 1907 confecta, quae quidem deinde perdita
est. Temporibus primi belli mundani pelliculae non factae sunt in Finnia, sed
postea societas Suomi-Filmi constituta est, quae permultas pelliculas confecit.
Anno 1931 Tukkipojan morsian, prima pellicula quae etiam voce utitur, a
Suomi-Filmi edita est. Annis 1930—1950 histriones illustrissimi fuerunt Tauno
Palo actor atque Ansa Ikonen actrix, qui primum in eadem pellicula partes
egerunt in Kaikki rakastavat anno 1935; postquam in omnino undecim pelliculis
partes inter se amatorum egerunt.

Secundo bello mundano in Finnia multae patrioticae pelliculae ostensae sunt sed
etiam nonnullae comoedicae. Raro in pelliculis illius temporis mentiones belli
factae sunt. Anno 1955 a moderatore cinematographico Edvin Laine prolata est
Tuntematon Sotilas (Miles ignotus), quae libro a Väinö Linna conscripta nititur.
Nulla alia pellicula adhuc tam saepe in cinemateis Finnicis frequentata est quam
illa. Annis 1960—1980 pelliculae Finnicae rarius editae sunt. Sunt, qui dicunt
cinematographiam Finnicam tum collabefactam esse. Quod probabiliter partim ex eo
sequitur, quod homines potuerunt pelliculas spectare suis televisionibus, nec
iam debuerunt pecuniam in cinemateis solvere.

Recentibus temporibus nonnulli homines magni momenti in cinematographia Finnica
apparuerunt. Moderator cinematographicus Renny Harlin multas pelliculas
internationales confecit, cuius in numero sunt ut puta Cliffhanger, Die Hard 2,
Deep Blue Sea. Pergitque ille usque pelliculas edere. Collega eius Aki
Kaurismäki anno 2002 pelliculam Mies vailla menneisyyttä confecit, quae nominata
est in Praemiis Academicis (non quidem vicit) atque in Festo Canuae, in quo
praemium Grand-prix accepit.

Beneficio emphaseōs in pelluciditate et aequis iuribus, Finnicum prelum
liberrimum in toto orbe terrarum censum est.

Hodie, sunt circa 200 diaria, 320 populares commentarii, 2 100 professionales
commentarii, 67 commerciales stationes radiophonicae, tres digitales stationes
radiophonicae et una nationalis ambitūs et quinque nationales publicae stationes
radiophonicae.

Quotannis circa 12 000 tituli librorum editi sunt et 12 milliones discorum
venditi sunt.

Sanoma diarium Helsingin Sanomat (cuius circulatio 412 000 exemplarium id
maximum facit), tabloide Ilta-Sanomat, ad commercium ordinatum Taloussanomat et
televisificum tramitem Nelonen edit. Alia praecipua domus editoria Alma Media
propemodum commentarios triginta edit, inclusis diario Aamulehti, tabloidi
Iltalehti et ad commercium ordinato Kauppalehti. Per totum orbem terrarum,
Finni, iuxta cum aliis Nordicis gentibus et Iaponiensibus, maximum temporis
legendis diariis degunt.

Yle, societas radiodiffusionis Finnica, televisificos tramites quinque et
triginta radiophonicas stationes ambabus nationalibus linguis gerit. Yle
societati pecunia praestatur per obligatoriam televisificam licentiam et per
pretii solutionem privatis radiodiffusionibus. Omnes televisifici tramites
digitaliter emittuntur, et per undas radioelectricas et per caplum. Commercialis
televisificus trames MTV3 et commercialis statio radiophonica Radio Nova a
Radiodiffusione Nordicā (Bonnier et Proventus Industrier) tenentur.

Numerus nomismatum Olympiorum ab athletis Finnicis acceptorum maior est quam
nullius aliae civitatis, si cum numero incolarum comparatur. Genus athleticum
proprium Finnicum est pesäpallo, lusus similis basipilae, quod frequenter in
Finnia lusum est dimidio primo saeculi XX, sed deinde alsulegia glacialis genus
athleticum popularissimum factum est. Multum exercitata apud Finnicos sunt etiam
nartatio, natatio, pediludium, birotatio, atque quidam lusus gregalis Finnice
salibandy, Suecice innebandy nominatus.

In Finnia semel certamina Olympica aestiva habita sunt anno 1952 Helsingiae, in
capite Finniae, et bis ibidem certamina mundana athletica annis 1983 et 2005.
Eventa magna in re athletica Finnica fuerunt etiam, cum cursor Paavo Nurmi annis
1920—1928 novem medalias aureas Olympicas assecutus sit, cum in Olympiiis anni
1920 in certamine iaculatorum et primus et secundus et tertius et quartus omnes
Finnici fuerunt, cum Finnia bis vicit certamina mundana alsulegiae annis 1995 et
2011. Noti athletici Finnici recentium temporum sunt inter alia autocinetistae,
Kimi Räikkönen, Michael Häkkinen pedilusores Jari Litmanen, Sami Hyypiä, lusores
alsulegiae Teemu Selänne, Saku Koivu.



https://la.wikipedia.org/wiki/Euro

Euro (€) est moneta zonae euronis usque ab Kalendis Ianuariis 1999. Zona Euronis
est zona in EMU, quod est conventus oeconomiae monetarumque terrarum Europae.
Ioannes Claudius Juncker, pristinus primus minister Luxemburgi, ab anno 2005
usque ad annum 2013 fuit praeses gregis euronis. Die 21 Ianuarii 2013 Jeroen
Dijsselbloem Batavus praeses electus est.

Latinistae disputant quae forma declinationis adhibenda sit: euro (indecl.) vel
euro, -nis. vel euronus, -i

Ex regulis Unionis Europaeae, vox euro est indeclinabilis. Hispani autem et
Lusitani et Francogalli et cives Civitatum Foederatarum Americae forma pluralis
numeri, euros, utuntur. Etiam Britanni et Germani hac forma utuntur, si euro vox
sine verbo numerali stat. Sed Graecis vocabulum indeclinabile est.

In Germania, prima littera est maiuscula; in Graecia, litteris Graecis verbum
scribitur ευρώ.

Alii populi—exempli gratia, Lituani, Sloveni—propriis scribendi formis adhuc
utuntur. In Russia et Bulgaria, litteris cyrillicis scribitur: евро.



https://la.wikipedia.org/wiki/Chilia

Chilia seu Chile (ita et Hispanice) est civitas in America Meridionali.
Finitimae sunt Argentina, Bolivia, Peruvia. Chilia a 15 milibus milium hominum
inhabitatur. Caput est urbs Sanctiacobi. Socius est CSN, APEC, OEA, et ONU.

Chilia est angustum terrae spatium inter Andes montes et Oceanum Pacificum. Plus
quam 5,000 km longum est a septentrione ad meridiem propter quod et plura
climata habet: a desertis usque ad silvam.

Ad Chiliam tamen multae insulae pertinent, praesertim vero in australibus
regionibus Aicetzenina Magellanicaque, et Insula Paschalis in Oceano Pacifico.

Chilia dominare territorium in Antarctica postulat, quod inter meridianos 53 et
90 occidentibus iacet, ut in deorsum tabula videtur.

Ab anno 1978 Chilia in regiones divisa est, quae simul subdivisae sunt in
provincias et provinciae in communa. Anno 2015, Chilia divisa in 15 regiones, 54
provincias et 346 communa est.

Regiones numeris Romanis designantur praeter Regionem Metropolitanam
Iacobopolis, quae cum RM litteras designatur pro numero XIII. In origine 13
regiones erant atque numeri ob ordinem septentrione-austrum assignati sunt
praeter Regionem Metropolitanam, quae ultima erat. Anno 2007 autem regiones XIV
et XV creatae sunt.

Cultura Chilensis originem remotam habet in culturis indigenarum et Hispanicorum
coloniae temporis.

Ludi dilectissimi in Chilia pediludium et popularis ludus Hispanici nominis
rodeo (Latine fortasse "circumequitatus"). Teniludium autem bonos cultores
Chilenses habet, ut Marcellus Ríos, qui optimus fuit mundi anno 1998 et
Ferdinandus González.

Chilia magnopere crudarum materiarum productrix est. Inter maximos est mundi
productores aes et salmonem. Etiam fructa et vinum in alias civitates exportat,
quas sunt fontes principales pecuniarum civitatis.

Maturitas oeconomica Chiliae est inter optimas Americae Latinae. Ut signum
istorum, pars gentis interrete et cellulares telephona utans est inter maximas
regionis.



https://la.wikipedia.org/wiki/Britannia_Maior

Britannia Maior, sive Britannia Magna, seu simpliciter Britannia (sic a Romanis
antiquis dicta), antiquitus Albion, inter Insulas Britannicas est maxima quae ad
occasum Maris Germanici et in septentrione mari Britannico iacet. Hodie maior
Regni Britanniarum pars hic invenitur, in tres regiones divisa: Angliam
monarchiam, Cambriam principatum, Scotiam monarchiam.

Poeni per decennia ad Cassiterides Insulas itinera mercandi faciebant, cum
Pytheas Massiliensis anno circiter 330 a.C.n. primus Graecus Britanniam
circumnavigavisset, insulamque descripsisset. Graece Britannia Ἀλβιὼν (Albion)
appellatur. Gallicae quidem gentes primo saeculo a.C.n. Britanniam incolebant,
ut Trinobantes et Cantii, quas gentes Caesar in Commentariis "Britannos"
appellat. Hic auctor porro tradit Belgas cum Britannis mercem fecisse, bello
tempore ab eis iuvatos esse communemque religionem et civitatem habuisse.

Dux Romanus Gaius Iulius Caesar Oceanum Britannicum ad Britanniam anno 55 a.C.n.
primum transivit, fortasse quod eam perspeculari voluit; posteriore anno,
Britanniam invasit. Eius exercitus copias Britannicas sub imperio Cassivellauni
superavit, totam vero Britanniam inopia copiarum vincere non potuit. Caesar
itaque in Galliam rediit, postquam Britanni iuraverunt se pollicitos esse Romam
obsequi.

Inter annos 55 a.C.n. et 43 p.C.n., civitates Romani nonnullas res discebant de
Britannia et de nationibus "feris"; militibus Romanis a Britannnia reversis,
commercium inter Britannos et cives Romanos Galliam habitantes gerebatur. Anno
16 a.C.n., Augustus pactum commercii cum civitate Atrebatum ad partes
meridionales Britanniae sita icit.

Fere unum saeculum Britannia libera remansit, et cum Romanis in Gallia large
mercaturas faciebat. Anno autem 43 p.C.n., Claudio imperatore, Romani Britanniam
devincere constituerunt. Claudius gloriam bellicam adipisci voluit, id quod
primum apud Britannos effecit. Suetonius scripsit Claudium voluisse "gloriam
triumphi idonei." Milites voluerunt feros barbaros videre. Trinobantes, tunc
Britannorum gens potentissima, in "duum dierum proelio" a praetore Vespasiano et
legato Aulo Plautio victi sunt. Quattuor legiones, ducibus Plautio Claudioque
ipso, apud Rutupias (hic hodie oppidum nomine Richborough situm est) egressi
sunt cum auxiliaribus:

Claudius Camulodunum (prope Colchester) condidit. Tum inter meridiem et solis
ortum non diutius resistere potuerunt. Anno 47, post quinque annos fere tota
campestria Britanniae erant sub potestate victorum Romanorum, et Britannia
provincia Romana cum sede in Camuloduno condita est. Caesar Claudius primus
officium legati ("Legatus legionis," non "Legatus Augusti pro praetore")
provinciae adeptus est.

Cornelius Tacitus, in libris Annalium, insurrectionem Boudiccae, reginae
Icenorum, in qua coloniae Camulodunum et Verulamium vastatae sunt narrat. Eius
liber de Agricola multa alia de Britannia temporis Romanorum describit.

Gildas sapiens (circa annum 516 natus) scripsit circa 550 De excidio Britonum ab
Anglis, Saxonibus, et Iutis.

Plinius maior, geographus Latinus saeculi primi p.C.n., sic insulae situm
definit:

Gildas, monachus Britannicus saeculi VI, amoenitatem insulae Britanniae sic
describit:



https://la.wikipedia.org/wiki/Africa

Afrĭca (-ae, f.) est continens in orbis terrarum quadrante plerumque orientali
et australi, omnium magnitudine numeroque civium alter, Asia tantum superante.
Circa 30.2 milliones chiliometrorum quadratorum (11.7 milliones milium
quadratorum) habens, inter quae insulae adiacentes, 6 centesimas superficiei
Telluris et 20.4 centesimas areae terrestris contegit. Continens, circa 1.0
billiones hominum in 65 terris publicis habens (anno 2009), circa 14.72
centesimas hominum orbis terrarum sustinet.

Africa a Mari Mediterraneo ad septentriones, Canali Suesiensi Marique Rubro
secundum Paeninsulam Sinaiticam ad boreorientalem, Oceano Indico ad
meridio-orientem, et Oceano Atlantico ad occidentem cingitur. Continens
Madagascariam et varios archipelagos comprehendit et 54 civitates suarum iurum
agnitas (pagos) habet, cum duabus civitatibus partim agnitis.

Africa, praecipue media Africa Orientalis, late inter communitate scientifica
origo putatur hominum et cladi Hominidarum, ut archaeologicum primarum
Hominidarum et eorum maiorum inventum monstrat, cum posterioribus populis qui
abhinc annorum circa septem milliones vixerunt—inter quos Sahelanthropus
tchadensis, Australopithecus africanus, A. afarensis, Homo erectus, H. habilis,
et H. ergaster—primo Homine sapiente (homine hodierno) in Aethiopia ex tempore
abhinc circa annorum 200 000 invento.

Africa, aequatorem varicans, multas regiones climaticas complectitur; ea est
solus continens qui a zona temperata septentrionali ad zonam temperatam
australem patet. Exspectata auctus oeconomici velocitas Africana fuit circa 5.0
centesimae anno 2010 et 5.5 centesimae anno 2011.

Civitas Africana numero incolarum prima est Nigeria. Continentis deserta
latissima sunt Sahara. Africae mons altissimus est Kilimandiarus (5895 m), et
secundus Mons Nyssaeus (5199 m), utrique enim in Africa Orientali siti. Mons
Atlas (4165 m) in Africa Septentrionali patet.

Afri antiquitus erat nomen Carthaginiensibus adhibitum qui in Africa
Septentrionali in terra nunc Tunisia habitabant. Eorum nomen usitate cum verbo
Punico afar 'pulvis' conectitur, sed coniectura anno 1981 adfirmavit id ex verbo
Berberico ifri vel ifran 'caverna', 'cavernae' deduci, ad homines qui in
cavernis habitabant spectante. Verba Africa et Ifri vel Afer sunt nomen Banu
Ifran ex Algeria et Tripolitania tribus Yafran (populi Berberensis) deductum.

In dicione Romana, Karthago caput Provinciae Africanae facta est, quod litoralem
hodiernae Libyae partem comprehendit. Suffixum Latinum -ica aliquando terram
designat (e.g., in Celtica ex Celtibus, nomine a Iulio Caesare usurpato).
Ifriqiya, posterius regnum Musulmanum (nunc Tunisia), etiam formam nominis
conservavit.



https://la.wikipedia.org/wiki/YouTube

YouTube est situs interretialis cui usores pelliculas ingerere et quo inter se
communicare possunt. Tres operarii de PayPal creaverunt Youtube die 14 mense
Februario anni 2005 et prima pellicula die 23 Aprilis eodem anno datur. Mense
Novembri anni 2006 YouTube a Google pretio $1.650,000,000 emptus est et nunc
subsidiarius eius fungitur. Societas sedem habet in Urbe Sancti Brunonis, in
California sita, et Adobe Flash Video technologia utitur ut varia ab usoribus
creata spectacula ostendantur, inclusis excerptis pellicularum programmatumque
televisificorum et musica, necnon rebus otiosis ut blogismo? pelliculari.
Plurima contenta in Youtube a singulis hominibus ingeruntur, quamquam
corporationes publicae ut CBS et BBC et aliae societates proferunt res suas per
schema Youtube participationis.

Usores, etiam si non consignaverunt, pelliculas spectare valent, dum usores qui
consignaverint tantum innumerabiles pelliculas ingerere possunt. Pelliculas
spectare, qui nefasta continere putentur, usoribus solis plus quam 18 annos
natis licet. Ingerere pelliculas, qui obtrectationes et pornographiam contineant
vel iura aliena violent, stricte prohibitum est.



https://la.wikipedia.org/wiki/Visigothi

Visigothi vel Wisigothi (Gothice: Wisagutanes; apud Graecos Οὐισίγοτθοι) fuerunt
gens Germanica septentrionalis, pars Gothorum, quae inter saecula IV et VIII
Europam incoluerunt.

Gothi fuerunt natio Europaea, quae e Scandia orta est. In saeculo II,
migraverunt e Scandia ad Poloniam cupidi agros colendi.

Saeculo III et IV e Polonia ad Pontum Euxinum et Danubium migraverunt. Divisi in
partes duas fuerunt: Gothi Tervingi et Gothi Greuthungi.

Regnum Tervingorum situm erat ad limites imperii Romani et Tervingi contra
Romanos multa bella gesserunt. Anno 369 post plura proelia, Valentinianus et
Athanaricus rex Tervingorum foedus pacis fecerunt ; sub hoc foedere regnum
Athanarici cliens Romae factum est.

Saeculo IV Ulfilae erat primus episcopus Gothorum. Imperator Romanus Ulfilas
legatum tortus est. Ulfilas primus Biblia Sacra in sermonem Gothicum vertit et
in fidem Arianam populum convertit.

Saeculo IV, Hunni ex Asia migraverunt et fines Greuthungorum invaserunt. Anno
376 Greuthungi et Tervingi Valentem rogaverunt ut se fines Romanos incolere
permitteret, sed solum Tervingi id impetraverunt. Tunc, ubi Gothi viderunt se
opprimi a Romanis contra consuetudinem propriae libertatis, ad rebellandum
coacti sunt, et belli cum Roma gesti est. Greuthungi a Tervingis adiuti fines
Romanorum invaserunt. Thracia a Gothis eversa est. Anno 378, Valens victus et
necatus est a Gothis in proelio apud Hadrianopolim facto. Postea Gothi Thraciam
incoluerunt.

Alaricus, primus rex Visigothorum, anno 395 factus est, et ex Thracia migravit.
Is Visigothos creavit e Tervingis et aliquibus Greuthungis, et anno 402,
Italicam urbem Mediolanum obsidione clausit, quae tunc erat caput Imperii Romani
Occidentalis. Itaque imperator Honorius caput imperii in Ravennam transtulit.
Anno 410, Romam obsidione clausit. Post eam victoriam Visigothi Noricum
invaserunt, tamen anno 418 Valia a Honorio victus est.

A Valia (418) ad Euricum (476), Visigothi erant foederati Romanorum. Postea
tamen singulo proelio apud Illyria facto, Valia, rex Visigothorum, pactum cum
Honorio imperatore anno 418 fecit. Hoc foedere Visigothis Aquitania data est, ut
eam regionem incolerent. Visigothis foederatis Romani hostes amiserunt simul
socios consecuti sunt.

Ob istum foedus, Visigothi bellum gesserunt contra Suevos, Vandalos, et Alanos,
quod Iberiam anno 409 ceperunt. Bello concluso, Visigothi Tarraconensem,
Toletum, et Emertiam Augustam acceperunt. Visigothi in hodierne provincia
Pallentiae statuerunt, et haec regio Campi Gothici appellata est. Tum, anno 451,
Flavio Aetio duce, Romani contra Hunnos pugnaverunt proelium apud Campos
Catalaunicos, ubi Attila superatus est.

Ab anno 451 ad 476, Visigothi totas regiones inter Ligerem et Fretum Gaditanum
acceperunt, praeter Gallaeciam, ubi regnum Suevorum situm erat. Tunc, anno 476,
Odoacer, dux Herulorum, imperium Romanum Romulo Augustulo etulit.

Anno 711, rex erat Rodericus, qui cum filia Iuliani (comes Septae) cubuit et
Iuliano iniuriam intulit. Iulianus subsidium Maurorum petivit ut Hispaniam
invaderent. Etiam Gothi in bello civile aderant.

Mauri Mahometani erant et duos duces habebant: Muza et Tariqus. Tariqus cum
copiis suis fretum Gaditanum navigavit, et apud Calpem castra aedificavit. Hodie
haec castra "Gibraltar" appellantur (Gibraltar est Arabice "Mons Tariqi"). Mense
Iulio, Rodericus in Cantabria pugnabat, sed adversus mauros copias suas movit.

Mense Iulio anni 711, proelium apud Transductos Promontorios pugnatum est. In
hoc proelio, Rodericus est occisus, et ita regnum Visigothorum finuit. Eodem in
proelio, copiae Tariqui longissimis hastis et multis saetis usae sunt. Exercitus
Visigothorum constabat peditibus gladiis ac securibus armatis et equitibus.
Media in pugna cornu Visigothorum (ab inimicis Roderici ductum) defecit a
mauris.

Hodie, reliquiae archaeologicae Tervingorum Grethungorumque cultura vulgo
Cernjachovi nominantur. Haec cultura constitit rebus variis, talibus fibulis
aeneis, pectenibus, et electro. Ab his gentibus mortui humati erant. Finglinae
nigrae sunt propriae huius culturae.

Reliquiae saeculorum V–VIII ab archaeologis proprium Visigothorum res
nominantur. Fibulae aquilimorfae sunt fibulae Visigothicae ex auro et vitro rufo
vel viridi. Sunt fibulae militum quarum semper duae erant. Coronae votivae sunt
magnae coronae aureae, quae a regibus Visigothorum in ecclesiis delatae erant.

Armae Visigothorum ab archaeologis inventae sunt franciscae, scramsaxi et
spathae.

Leges Visigothorum multae fuerunt, sed praecipuae quattuor sunt: Codex
Euricianus, Breviarium Alarici, Codex Revisius, Liber Iudiciorum.

Visigothi leges e consuetudine Germanica et e legibus Romanis scriptae sunt.
Simul ceteri regni barbarorum, Visigothi a legibus Germanicis (Codex Euricianus
et Codex Revisus) et Hispanoromani a legibus Romanis (Breviarium Alarici) recti
sunt. Librum Iudiciorum tamen Visigothis et Hispanoromanis Hispani vocat, ut
duas gentes a singulo codice recti sint.

Lingua Visigothorum erat Lingua Gothica inter saecula IV et V. Sub Eurico,
Visigothi in Hispaniam migraverunt. Regno fundato, necesse erat Visigothis
lingua Latina et Visigothi linguae Gothicae obliti sunt.



https://la.wikipedia.org/wiki/Venetiae

Venetiae (-arum, f.) sive Venetiarum Civitas (Italiane: Venezia; Venete: Venesia
vel Venessia) sunt urbs Italiae et municipium, circiter 264 580 incolarum. Urbs
est caput Regionis Veneticae et Urbis metropolitanae Venetae. Urbani Veneti vel
Venetici appellantur.

Plurimi famosum portum Hadrianum iamdiu aedificatum in mari visitant. Soli tamen
marini mollitatis causa metuitur, ne Venetiae mergantur, quam bis anno mare
inundat. Abundat autem pontibus, navibus, ruinis.

Venetiis quotannis mense Septembri Mostra Internazionale d'Arte Cinematografica,
clarum festum cinematographicum, celebratur.

Nomina latina urbis sunt: Venetiae, Venetia, Venecia, Veneciae, Venitia,
Venetorum civitas, Sancti Marci civitas

Urbs condita est Aevo Medio. Quod anno 452 ab Hunnis iterumque anno 568
Langobardis invadentibus fugata multitudo in insulas paludesque Hadrianas salute
"Veni etiam" usa sit falso urbs Venetia nuncupata esse refertur. Revera ipsi
Veneti nomen dedere.

More maiorum Sanctus Marcus patronus urbis illius factus est, cum anno 827 duo
mercatores reliquias evangelistae subreptas Alexandria Venetiam transvexissent.

Aevo Medio Venetorum Respublica multum toto potuit Mari Interno. Venetiam omnes
undique cum mercibus commeabant.

Veneti Venetaeque illustres haud pauci et sunt et fuere. Hi patriarchae Venetici
papae creati sunt:

Venetia est sedes patriarchalis metropolitana (Patriarchatus Venetiarum).
Praesens patriarcha est Franciscus Moraglia. Nonnulli patriarchae Venetici etiam
cardinales fuerunt.



https://la.wikipedia.org/wiki/Tempus

Tempus (-oris, n.) nuncupatur et eventuum durationum mensura et continuum
abstractum in quo ipsi eventus accidunt, quod tribus partibus temporum
praeteriti, praesentis, et futuri successione rationali ordinatis constat.

Physici quidem strictiore sensu tempus definiunt sicut quantitatem unius
dimensionis adhibita ad eventus in seriem definitam ordinandos, ut durationes
eventuum eorumque intervalla enumerentur, et ut enumerentur scianturque motus
rerum aliarumque mutationum. Temporis mensurae unitas in Systemate
Internationali (seu S.I.) definita secundum est littera s abbreviatum.

Tempus antiquitus intellegitur dimensio esse in qua eventa ordinantur, ut quodam
modo futura a praeteritis discernantur. Quia autem physicae scientia exactam
temporis definitionem requirit, temporis definitio novis theoriis excogitatis
mutata est. Cum vulgus horologium parvum satis habet ad temporis mensuram,
physici atomicis horologiis saepe utuntur, non solum quia atomica horologia
optima sunt, sed etiam quia tempus atomicis transitionibus definitur.

Tempus saepe indicatur per s (secunda), min (minuta), h (horas), d (dies), a
(annos).

Constat philosophos Graecos de temporis natura valde cogitasse. Paradoxum
Zenonis est praeclarissimum exemplum quod tempus semper exspectationem hominum
movit.

Newtoni temporibus, scientia tempus nondum accurate definiebat, sicut in scholio
primo libri a Newtono scripti Philosophiae naturalis principia mathematica[1]
(pg. 5 editionis primae, 1687) legitur:

Tunc, praeclarissima sententia tempus absolutum statuens, quae anno 1905 ab
Einstein abrogata est, sequitur:

Hanc temporis definitionem esse veram omnibus usque ad annum 1905 videbatur.
Einstein autem, de celeritate luminis cogitante, tempus (etiam spatium) non esse
absolutum sed relativum recte intellexit. Sic, post nimis computationes,
theoriam relativitatis specialis solum instituit, quae spatii temporisque
comprehensionem secundum scientiam physicam valde mutavit. Theoria relativitatis
generalis eius, anno 1915 excogitata, connectionem inter tempus spatiumque et de
relativa eorum natura plura patefecit. Ut a multis experimentiis iampridem
comprobatur, theoriae relativitatis praecepta circa temporis spatiique naturam
veritates sunt, nullum experimentum unquam ad relativitatis theoriam non
obtemperavit, atque exempla sunt multa quod tempus est relativus.

Secundum Relativitatis Specialis theoriam, temporis definitio ex simultaneitatis
concepto originem habet. Non unum tempus absolutum est, quemadmodum Newtonus
cogitavit, quia constantia celeritatis luminis obtemperata, tempus ex
inertialibus referentialibus pendet, sicut ab Einstein anno 1905 demonstratus
est. Duo autem homines dissimiles velocitates habentes unus cum alio non
consentiunt circa temporis durationem. Manifestum est hanc affirmationem esse
contrariam ei qua a Newtono scripta est, sicut in Principia (p. 7) legitur:

Mathematicas aequationes usum faciendo, temporis durationem ex duobus hominibus
mensuratam non eandem esse expedite comprobare possumus, si velocitates quibus
illi se movent dissimiles sint. Facilior intelligendae causa, sit Δ t 0
{\displaystyle \Delta t_{0}} temporis duratio sive intervallum quam Carolus, qui
nullam velocitatem habet, horologio suo metitur (hoc tempus est saepe a physicis
vocatum tempus proprium). Si autem Iosephus velocitatem v {\displaystyle v}
habet (secundum Caroli referentialem) sequitur ut intervallum Δ t 1
{\displaystyle \Delta t_{1}} ab Iosepho mensuratum est,

unde c celeritatem luminis denotat. Ex quo sequitur ut tempus ab Iosepho
mensuratus minor quam Caroli tempus est. Hoc est praeclarissimus temporis
dilatatio effectus, qui usque ad hodie vulgi comprehensionem excitat.

Einstein anno 1915, quando relativitatis generalis theoriam excogitavit,
temporis comprehensionem rursus mutavit. Non solum spectatoris relativa
velocitas temporis fluxum mutat sed etiam acceleratio. Rustice relativitas
generalis afirmat quod accelerans spectator minus senescit quam maior est eius
acceleratio. Deinde, post accelerationem cum campo gravitationalis identificare
(Equivalentiae Principium), temporis fluxum prope massiva corpora esse lentior
recte conclusit.

Sit, exempli gratia, spectator super planetam sphericum radium r atque massam M
habentem. Hic spectator temporis intervallum Δ t 0 {\displaystyle \Delta t_{0}}
metitur. Si Δ t 1 {\displaystyle \Delta t_{1}} temporis durationem mensuratam a
maxime distante homine (i.e. r → ∞ {\displaystyle r\to \infty } ) denotat tunc
mathematice sequitur quod inter eas relatio est



https://la.wikipedia.org/wiki/Sexus

Sexus in biologia est modus geneticas proprietates coniunctandi et miscendi, qui
praecipuum organismorum in virile et muliebre generibus (vel sexibus) saepe
requirit. Reproductio sexualis proprias cellulas (gametas) miscet ut formantur
progenies quae proprietates ab ambobus parentibus hereditate accipiunt.

Gametae nihil possunt forma actioneque differre (ergo appellantur isogametae),
sed saepe asymmetria evoluta est ut duo genera gametarum (heterogametarum)
existunt: viriles gametae sunt parvi, motiles, et optime formati ut
informationem geneticam procul ferant; muliebres gametae sunt magnae, non
motiles, cum alimentis ad auctum organismi iuvenilis sustinendum necessariis.

Definitur sexus organismi a gametis quas facit: mares gametas viriles
(spermatozoa) generant; feminae, muliebres gametas (cellulas ovales). Organismi
autem qui gametas viriles muliebresque generant appellantur androgyni.
Varietates corporis cum varietatibus sexuum saepe consociantur; hi dimorphismi
sexuales varios impetus possunt patefacere quos sexus ut regignant experiuntur.

Reproductio sexualis est ratio qua organismi progenies faciunt quas notas
geneticas amborum parentium commiscent. Hac in ratione, chromosomata ab alio
parenti ad alium inseruntur. Quaeque cellulae est dimidia pars chromosomatum
matris et dimidia patris. Notae geneticae intra acidum desoxyribonucleicum
chromosomatum continentur: unumquodque genus chromosomatum ex quoque parenti
commiscendo, organismus conformatur qui duplicata chromosomata habet.

Haec duorum chromosomatum statio appellatur "diploides"; appellatur autem unius
chromosomatis statio "haploides." Organismi diploides vicissim possunt generare
cellulas haploides (gametas) quae fortuite unam utriusque paris chromosomatum
habet, per rationem appellatam meiosim. Meiosis etiam stationem permutationis
chromosomatum (Anglice: chromosomal crossover) implicat, in qua regiones DNA
inter comparata chromosomatum genera permutantur, ut novum chromosomatum
mixtorum parem conforment. Permutatio chromosomatum et fecundatio (Anglice:
fertilization) novum organismum gignunt qui notas geneticas alteruter ex quoque
parente habet.

In multis organismis, statio haploides imminuta est solum ad gametas qui iterum
coniungunt et praesertim novum organismum diploidem conformant; in aliis,
gametae mitosim (divisionem cellularum) possunt pati ut organismos
multicellulares? organismos haploides gignant. In ambobus casibus, gametae
extrinsecus sint similes, praecipue magnitudine (isogamia),vel talem asymmetriam
evolvissent ut gametae magnitudine et aliis modis sunt variae (anisogamia).

Moris est considerare gametam maiorem (appellatum ovum) muliebrem et gametam
minorem (spermatozoon) virilem. Organismus qui solum magnas gametas facit est
femina, et organismus qui solum parvas gametas facit est mas; organismus autem
qui ambo gametarum genera facit est hermaphroditus?. Aliquae hermaphroditae se
fecundare et progeniem sine alio organismo producere possunt.

Sexuales animalium mores includunt systemata coniunctionis (Anglice: mating
systems) quae certamine sexuali plus quam illos organismorum simpliciorum
utuntur. Plurima animalia quae sexualiter regignunt organismi diploides
stationibus haploides ad gametas cellularum singlarum vivunt. Gametis animalium
sunt formae viriles et muliebres: spermatozoae et cellulae ovales. Hae gametae
commiscentes partus (Anglice: embryo) qui novi organismi fiunt generant.

Gameta maris, spermatozoanus (in testi factus), est parva cellula quae unum
longum flagellum se propellens habet. Spermatozoae sunt cellulae imminutissimae,
quae multis partibus cellularibus pro partu augendo necessariae carent. Eis
proprium est motilitas ut cellulam ovalem petant et cum ea fundant in ratione
appellata fecundatione. Gameta muliebris est cellula ovalis (in ovariis facta),
magna et non motilis, quae alimenta et alia elementa pro partu augendo
necessaria habent. Cellulae ovales cum aliis cellulis quae partus actum
sustinent ut ovum forment saepe consociantur. In mammalibus, partus fecundatus,
alimentum ex matre accipiens, intra feminam augitur.

Plurima animalia mobiles coniuges sexus alii ut se coniugant. Animalia quae
aquam habitant possunt coniungere fecundationem externalem adhibentes, ubi ova
et spermatazoa in aquam liberantur et in aqua circumambienti coniunguntur.
Plurimis autem animalibus quae ex aqua vivunt necesse est transferre spermatozoa
ex mare ad feminam ut fecundatio internalis efficiant.

In plurimis avibus, excretio et reproductio fit per uno foramine posteriore,
appellato cloaca—aves mares et femini cloacas contingunt ut spermatazoas
transferant—ratio appellata "osculum cloacarum." In multis aliis animalibus
terrestribus, mares propria sexus organa adhibent ut transportationem
spermatazoarum adiuvet—hi maria sexus organa appellantur organa intromittentia.

In hominibus et aliis mammalibus, hoc organum est penis, qui feminam intrat
tractum reproductivum (vaginam) ut efficat inseminationem—ratio appellata
concubitus sexualis. Penis habet tubum (urethram) per quam semen movetur. In
mammalibus muliebribus, vagina cum utero conectitur, organo qui auctum partus
fecundatus per rationem appellatam gestationem sustinet. Biologia sexualitatis
humanae pondus elementorum biologicorum investigat, sicut responsum organicum et
neurologicum, hereditatem, hormona, et malos effectus sexuales; etiam investigat
prima reproductionis consilia et modos physicos quibus concubitus sexualis
efficitur. Positura biologica, rei studere adiuvans, adiuvat ad extremum in eos
inquirere, eosque ut quaestiones sexuales explicari adhibere.

Sicut animalia, plantae proprias gametas viriles muliebresque evolverunt. In
plurimis plantis notis, gametae mares in duris continentur tegminibus, ubi
pollen gignunt. Muliebres plantarum gametae continentur intra ovula; hae a
polline fecundatae semina faciunt, quae, sicut ova, alimenta necessaria
continent ut planta embryonica augatur.

Multis plantis sunt floress, sexualia illarum plantarum organa. Plurimi flores,
hermaphroditici, gametas viriles muliebresque gignunt. Partes muliebres, in
medio flore, sunt carpella, quorum unum vel plura miscetur ut unum pistillum
conforment. Intra carpella sunt ovula, quae post fecundationem semina fiunt.
Mares floris partes sunt stamina, longa organa filamentosa quae inter pistillum
et petala constantes pollen apud cacumina gignunt. Cum granum pollinis in summum
carpellum considat, plantae caro granum in carpellum transfert ut cum ovulo
miscatur et semina ibi conformentur.

In pinis et aliis coniferis, organa sexualia sunt strobili formis virilibus et
muliebribus. Strobili feminei, familiariores hominibus, ferme sunt firmiores,
ovulis intus captis. Strobuli viriles, minores, pollen faciunt quod ad strobulos
muliebres vento transfertur. Seminibus florium similia, semina pinorum intra
feminam post pollinationem formantur.

Quia plantae sunt immobiles, eae ex modis passivis ad grana pollinis ad alias
plantas transportanda pendent. Multae plantae, coniferis et graminibus
comprehensis, leve faciunt pollen, quod ab vento ad propinquas plantas vehitur.
Aliae plantae grave tenaxque habent pollen, ab insectis pro transportatione
paratum: plantae haec insecta floribus nectar continentibus attrahunt; insecta
vicissim transferunt pollen dum ad alios flores movent, qui etiam, muliebria
organa reproductiva habentes, pollinationem conficiunt.

Plurimi fungi, stationes haploidem diploidemque in eorum vitis sustinentes,
sexualiter regignuntur. Hi fungi plerumque sunt isogami, specializationibus?
virile muliebreque carentes: fungi haploides, inter se congredientes, cellulas
coniungunt. In aliquibus casibus, haec coniunctio est asymmetrica, et cellula
quae solum nucleum sed non comitatam materiem cellularem donat potest opinabile
haberi "mas" (Lane 2005:236–237).

Nonnulli fungi, Saccharomycitibus? comprehensis, genera coniunctionis (Anglice:
mating types) habent quae dualitatem partium marum feminarumque similem faciunt.
Saccharomyces? idem genus coniunctionis habentes ut cellulas diploides
conforment inter se non coniugunt, et solum cum saccharomycitibus? aliud genus
habentes inter se coniugunt (Scott et al. 2000). Fungi, ut se denuo
reproductione sexuali generent, boletos faciunt: intra boletum diploides
conformant cellulae, quae in sporas haploides deinde dividuntur; boleti
proceritas dissipationem progenierum sexualiter factarum iuvat.

Reproductio sexualis abhinc annos billiona? primum apparuit, et intra eukaryotes
cellulam unam habentes evolvit. Causa initii evolutionis sexualis, et causa eius
exsistentiae hodiernae, sunt res contentionis. Probabiles theoriae includunt:
sexum creare variationem inter progenies; sexum adiuvare auctum notarum
quaestuosarum; et sexum adiuvat amotionem notarum non quaestuosarum. Reproductio
sexualis propria est ratio eukaryotum?, organismorum quorum cellulae nucleum et
mitochondria continent.

Praeter animalia, plantas, et fungos, aliae eukaryotes? (exempli gratia,
malariae parasitus) etiam reproductionem sexualem suscipiunt. Aliqua bacteria
coniugatione (translatione DNA sine fusione?) utuntur ut materiem geneticam
inter bacteria transferant; haec ratio, quamquam reproductioni sexuali non
eadem, etiam notas geneticas miscit.

Quod est necessarium in definitione reproductionis sexualis est distinctio
gametarum et binariae fecundationis naturae. Multiplicitas generum gametarum
intra speciem iam habetur forma reproductionis sexualis; nihilominus, nulla
gameta tertia in animalibus multas cellulas habentibus certo scitur.

In principali systemate sexuali, omnes organismi sunt hermaphroditae, qui
gametae viriles muliebresque faciunt. Sic sunt aliquae animalia (exempli gratia,
cochleae) et plurimi planta florentes (Dellaporta & Calderon-Urrea 1993).
Saepissime autem specializatio? sexualis evolvit ut organismi gametas solum
viriles muliebresve faciunt. Causa biologica qua organismus mas vel femina fit
ordinatio sexualis (Anglice: sex determination) appellatur.

In plurimis speciebus specializationem? sexualem habentibus, organismi sunt
mares (qui solum gametas mares faciunt) vel feminae (quae solum gametas
muliebres faciunt). Sunt pauci exceptiones; exempli gratia, duo sexus vermis
Caenorhabditis elegantis sunt hermaphroditae et mares—systema appellatum
androdioecia.

Aliquando auctus organismi inter marem et feminam constat—status appellatus
intersexus. Aliquando singulares intersexuales appellantur "hermaphroditae"?,
sed hermaphroditis biologicis non similes, singulares intersexuales sunt casus
inusitati, qui ferme non sunt ambo mares et feminae feraces.

In geneticis ordinationis sexualis systematibus (Anglice: sex-determination
systems), sexus organismi a genomá? quam hereditate accipit ordinatur. Sexus
genetice constitutus ferme ex chromasomatibus asymmetrice? hereditariis quae
geneticas ferunt notas quae auctum (Anglice: biological development) adficiunt
pendet; sexus a praesentia chromosomatis sexualis vel numero chromosomatum
ordinatur. Genetica sexus ordinatio, quia a digestis chromosomatum rebus
ordinatur ferme rationem sexualem 1/1 progenierum marum et feminarum facit.

Homines et alia mammalia habent XY constitutionis sexualis systema: chromosoma Y
elementa quae auctum marium excitant fert. Sexus necessarius, chromosoma Y
absenti, est femina. Ergo, mammalia XX sunt feminae et XY sunt mares. XY sexus
constitutio in aliis organismis invenitur, sicut Drosophila melanogaster, et
nonnullis plantis (Dellaporta & Calderon-Urrea 1993). In nonnullis casibus,
Drosophila melanogaster comprehensa, numerus chromosomatum X sexum constituit,
non praesetia chromosomatis Y.

Aves, qui ZW constitutionis sexualis systema habent, rationem contrariam
sequuntur: chromosoma W elementa quaed auctum feminarum fert, et sexus
necessarius ergo est mas (Smith et al. 2003). Hoc in casu, singulares ZZ sunt
mares, et ZW sunt feminae. Plurimae papiliones et blattae quoque ZW
constitutionis sexualis systema habent. In constitutionis sexualis systematibus
XY et ZW, chromosoma sexualis quod elementa critica fert saepe est insigniter
minor, et paululum plus quam gena necessaria pro excitato cuiusdam sexus auctu
habet.

Multa insecta constitutionis sexualis systema sequuntur quod ex numero
chromosomatum sexualium pendet. Hoc appellatur XX/XO constitutionis sexualis
systema; littera O absentiam chromosomatis sexualis significat. Omnia alia horum
organismorum chromosomata sunt diploides, sed organismi unum vel duo
chromosomata X hereditate accipant. In gryllinis, insectis familiae Gryllidae,
singulares cum uno chromosomate X fiunt mares, cum hae cum duobus fiunt feminae
(Yoshimura 2005). In nematoda Caenorhabdite eleganti, plurimi vermes sunt XX
hermaphroditae qui se ipsos fecundant, sed aliquando inusitatae in hereditate
chromosomatum res ordinatim generant singulares cum solum uno chromosomate X—hi
XO singulares sunt mares feraces (et dimidium earum progenierum sunt mares)
(Riddle et al. 1997).

Alia insecta, sicut apes et formicae, use a constitutionis sexualis
haplodiploidae? systema (Charlesworth 2003). Hoc in casu, plurimi singulares
diploides sunt feminae, et singulares haploides (qui ex ovis non fecundatis
gignuntur) sunt mares. Hoc ordinationis sexus systema rationes sexuales
inclinatissimas facit, quia sexus progenierum a fecundatione, non a digestis
chromosomatum per meiosim rebus constituitur.

Multis reptilibus sunt constitutio sexualis ex calore pendens (Anglice:
temperature-dependent sex determination): calor quem partus per eius auctum
experitur organismi sexum constituit. In nonnullis reptilibus, turturibus
exempli gratia, mares a minore calore quam feminae gignuntur; differentia inter
calores elegantes sit circiter 1-2 °C.

Multi pisces sexum semel in vita convertuntur—res appellata hermaphroditismus
sequentialis. In piscibus subfamiliae amphiprioninarum in familia
Pomacentridarum, pisces minores sunt mares, et maxima regnansque gregis piscis
femina fit Multi pisces familiae Labridarum, contrariam rationem sequuntur:
plurimi pisces primu sunt feminae, et cum quamdem magnitudinem adsequuntur,
mares fiunt. Hermaphroditae sequentiales ambo genera gametarum gignant, sed
semper sunt mares vel feminae.

In nonnullis filicibus, sexus necessarius est hermaphrodita, sed filices in
solio quod olim hermaphroditas sustinuit crescentes ab hormonibus residuis
factae sunt mares (Tanurdzic & Banks 2004).

Multis animalibus sunt inter sexus virilem muliebremque variationes magnitudine
et aspectu. Tales dimorphismi sexuales saepe consociantur cum selectione
sexuali, certamine inter singulares unius sexus ut cum singularibus alii sexus
coniungant (Darwin 1871). Cornua cervorum virilium, exempli gratia, adhibentur
in certamine inter mares ut reproductivum ad cervis muliebribus accessum
consequantur. In multis speciebus, mas est maior; in mammalibus, species
magnitudinis dimorphismum habentes plerumque habent polygyniosa? systemata
coniugationis—ut videtur propter successús selectionem in certamine
intraspecifico cum aliis maribus.

In aliis speciebus, plurimis insectis et multis piscibus comprehensis, muliebres
sunt maiores. Hoc consociatur cum impensa ovorum factorum, quae plus alimentum
quam spermatozoum? factorum exigit; maiores feminae plus ovorum possunt facere
(Stuart-Smith et al. 2007). Summus dimorphismus incidit cum mares feminis sunt
parasiti.

In avibus, mares saepissime habent aspectum coloratiorem et aliquando notas
(sicut longam pavonum marium caudam) quae ut videtur organismo sunt incommodum;
exempli gratia, clari colores ut videtur avem praedatoriis conspicuum facit.
Proposita huius rerum statús explanatio est principium incommodi (Anglice:
handicap principle) (Zahavi 1997), quae coniectura proponit marem talibus
incommodis praeditum, vires superesse demonstrando, habilitatem geneticam
(Anglice: genetic fitness) feminis praedicare—notas quae filiis muliebribus
quoque prosunt, quae talibus incommodis non onerabuntur.

Sunt nonnullae variationes sexuales inter homines: viribus sunt magnitudo maior
et plus lanuginis corporis; muliebribus, mammae, coxendices latiores, et plus
adipis.



https://la.wikipedia.org/wiki/Realitas_virtualis

Realitas virtualis, aliquando multimedia immersiva appellata, est circumiecta
per computatrum simulata quae praesentiam physicam in locis in mundo reali vel
mundis fictis simulare possunt. Realitas virtualis experientias sensuales
recreare potest, inter quas gustatus virtualis, visus, odor, sonus, tactus.

Plurima realitatis virtualis circumiecta hodierna plerumque sunt experientiae
oculorum, aut in monitorio aut per praecipuos ostentus stereoscopicos
ostenduntur, sed nonnullae simulationes addita data sensoria per megaphona vel
headphones comprehendunt. Nonnulla systemata haptica provecta data tactilia nunc
comprehendunt, responsa virium generatim appellata, in adhibitionibus medica,
lusoria, et militari. Praeterea, realitas virtualis amplectitur remota
communicationis circumiecta quae virtualem utentium praesentiam praebent, cum
notionibus telepraesentiae et telexistentiae vel artefactum virtuale, aut per
usum initus normativi artificiorum sicut claviatura et mus, aut per instrumenta
multimodalia sicut digitabulum filis praeditum et molae calcatae
omnidirectionales. Circumiecta mundi realis similia simulari possunt ut
experientia vitae similis generentur—exempli gratia, in simulationibus ad
exercendos gubernatores aeroplanorum vel militum, vel a realitate magnopere
discrepare potest, ut in ludis realitatis virtualis. Secundum consuetudinem,
creare experientiam realitatis virtualis fidelitatis altae nunc difficillimum
est, ob circumscriptiones technicas virium rationis, resolutionis imaginum, et
amplitudinis fasciae communicationis. Fautores autem huius technologiae sperant
tales circumscriptiones superaturas esse cum technologiae processorum, imaginum,
et communicationis datorum validiores et emptionis secundae magis magisque
fiant.

Realitas virtualis ad describendas varias adhibitones cum circumiectis in
dimensionibus tribus immersivis et visum maxime pertinentibus generatim
consociatas saepe adhibetur. Progressus designationis per computatra adiutae,
accelerationis apparatus computatralis graphicarum, ostentus in capitibus
affictorum, digitabulorum datorum, et deminutionisnotionem populo gratum facere
adiuverunt. Liber The Metaphysics of Virtual Reality Michaelis R. Heim septem
notiones realitatis virtualis subtiliter enumerat: simulatio, interactio,
artificialitas, immersio, telepraesentia, immersio omnis corporis, et
communicatio interretialis. Vulgus autem realitatem virtualem saepe cum
ostentibus in capite affixis et vestimentis datorum comparant.

Pelliculae et programmata televisifica ostentu in capite affixo fortasse
spectabuntur et computatralis imaginis moderatio ut spectator intra scaenam
videatur, actione undique accidente. Computatrum conspectum praebebit qui cum
parte quam homo aspicit congruet, per formulam capitis indagati. Quod
aspicientibus sensum dabit eos ad scaenam propria persona adire, contra imagines
in monitorio visas. Nomen spatium virtuale aptius pro hac technologia esse
propositum est.

Nomen realitas artificiosa, a Myron W. Krueger Anglice factum, in usu fuit ex
decennio post 1970; origo autem nominis realitatis virtualis ab Antonino Artaud,
scriptore ludorum, poeta, histrione, et directore Francico repeti potest. Artaud
in The Theatre and Its Double (1938), libro seminali, theatrum la réalité
virtuelle descripsit, realitatem virtualem in qua, verbis Davisianis, "personae,
res, et imagines phantasmagoricam dramatum internorum somniantium alchemiae vim
suscipiunt." Artaud postulavit "rationem perpetuam ad materias et principium
theatri in paene omnibus libris alchemiae inventam intellegi debere
adfirmationem identitatis . . . exstans inter mundum in quo personae, imagines,
et modo generali omnia quae realitatem virtualem theatri constituunt
progrediuntur, et mundum solum fictum fallacemque, in quo symboli alchemiae
evolvuntur." Nomen etiam in The Judas Mandala adhibitum est, mythistoria
scientiae fictae Damienis Broderick anni 1982, ubi contextus ab usu supra
definito aliquantulum discrepat. Primus usus ab Oxford English Dictionary
citatus in "Virtual Reality," commentario anni 1987, invenitur, sed commentarius
technologiam realitatis virtualis non tractat. Notio realitatis virtualis in
mediis massis populo grata a pelliculis sicut Brainstorm et The Lawnmower Man
facta est. Incrementum investigationis realitatis virtualis ex decennio post
1990 Virtual Reality, librum non fictum Howardi Rheingold (1991) secutum est.
Qui ad non confundendam rem fuit, quam magis patentem investigatoribus et
studiosis minus peritis fecit.

Liber Multimedia: from Wagner to Virtual Reality, a Randall Packer et Ken Jordan
editus et primum anno 2001 prolatus, nomen et eius historiam ex conspectu
avant-garde indagat. Philosophica notionis realitatis virtualis indicia in
libris disceptantur, inter quos Philippi Zhai Get Real: A Philosophical
Adventure in Virtual Reality (1998) et Kennethi Hillis Digital Sensations:
Space, Identity and Embodiment in Virtual Reality (1999).



https://la.wikipedia.org/wiki/Oceanus_Pacificus

Oceanus Pacificus est maxima et altissima ex oceanicis Telluris divisionibus.
Patet ab Oceano Arctico in regionibus septentrionalibus ad Oceanum Australem et
Antarcticam in australibus, ab Asia Australiaque in occidentalibus, ad Americas
in orientalibus finitimus.

Circa 169.2 milliones chiliometrorum quadratorum in superficie, haec maxima
Oceani Mundi pars—et vicissim hydrosphaerae pars—circa 46 centesimas aquatilis
Terrae superficiei et circa 30 centesimas totius superficiei contegit, maior
quam omnis Telluris massa terrestris. Aequator oceanum dividit in Oceanum
Pacificum Septentrionalem et Oceanum Pacificum Australem, duabus regionibus
exceptis: insulae Galápagos et Insulae Gilbertenses, cum aequatorem varicent,
omnino intra Oceanum Pacificum Australem a geologis anthropologisque habentur.
Fossa Mariana, in Pacifico occidentali, est imus locus in Pacifico et orbi
terrarum, qui ad circa 10 911 m altus appropinquat.

Pomponius Mela, De chorographia (3.7), et Plinius, Naturalis historia (6.20),
has aquas Oceanum Eoum ('Oceanum Orientalem' seu 'Oceanum Aurorae')
appellaverunt. Oceanus praeterea apud Plinium (Naturalis Historia, 6.15) Oceanus
Sericus nominatur.

Oceanus Pacificus ab Europaeis saeculo sexto decimo ineunte visus est, primum ab
Vasco Balboa, exploratore Hispanico, qui Isthmum Panamensem anno 1513 transivit
et oceanum Mare Australe (Hispanice Mar del Zur vel Mar del Sur) nominavit.
Oceanus Pacificus suum nomen hodiernum accepit cum Ferdinandus Magellanus,
explorator Lusitanus, per suam expeditionem circumnavigationis hunc oceanum post
proficiscendum ex Oceano Atlantico Australi, hieme "tumultuoso" anno 1520
navigans, secundosque incidens ventos cum oceanum attingeret, oceanum Mare
Pacificum appellaret. Magellanus, praefectus parvae classi Hispanicae quinque
navium, quae Carolus I, Rex Hispaniae, invenire transitionem per extremum
australem Americae in Insulas Moluccas miserat, fuit primus Europaeus qui totum
Oceanum Pacificum transit, a Freto Magellanico usque ad insulas navigans quas
appellavit Latronum (hodie Insulas Marianas) et ad Insulas Philippinas, honori
Philippi II, Principis Hispaniae, appellatas.

Oceanus Pacificus circa tertiam superficiei Telluris partem complectitur, aream
165.2 millionum chiliometrorum quadratorum (64.1 millionum milium
quadratorum)—maiorem quam omnis Telluris massa terrestris, cum alia Africa
adiecta.

Oceanus Pacificus, qui circa 15 500 chiliometrorum (9600 milium) a Mari
Beringiano in Arctica ad septentrionalissimas circumpolaris Oceani Australis
partes apud parallelum 60 australem patet (antiquiores definitiones id ad Mare
Ross Antarcticae amplificant), maximam latitudinem ab oriente ad occidentem apud
circa parallelum 5 septentrionalem, ubi circa 19 800 chiliometrorum (12 300
milium) ab Indonesia ad litus Columbiae et Peruviae patet—dimidium fere orbis
terrarum, atque plus quam quinquies diametrum Lunae. Profundissimus Telluris
locus notus—Fossa Mariana—10 911 metra (35 797 pedum, vel 5 966 ulnarum) sub
maris aequor iacet. Media altitudo est 4028~4188 metrorum (14 000 pedum, vel
2333 ulnarum').

Oceanus Pacificus se ob tectonicam laminarum hodie contrahit, dum Oceanus
Atlanticus magnitudine in tribus lateribus crescit, circa 2–3 centimetra (1
unciam) per annum, atque circa 0.52 chiliometrum quadratum (0.2 milia quadrata)
per annum.

Secundum occidentales Oceani Pacifici margines inaequales iacent maria multa,
quorum maxima sunt Mare Sulavesiense, Mare Curalinum, Mare Sinense Orientale,
Mare Philippinense, Mare Iaponiae, Mare Sinense Australe, Mare Suluense, Mare
Tasmanianum, et Mare Flavum. Fretum Malaccense oceanos Pacificum Indicumque ad
occidentem versus, atque Fretum Drakeanum et Fretum Magellanicum Pacificum
Atlanticumque ad orientem coniungunt. Ad septentriones, Fretum Beringianum
Pacificum cum Oceano Arctico coniungit.

Quia Pacifica meridianum 180 varicat, Pacificus Occidentalis (prope Asiam) in
Hemisphaerio Orientali, et Pacificus Orientalis (prope Americam) in Hemisphaerio
Occidentali patet.

Per plurimum navigationis Magellani a Freto Magellanico ad Philippinas,
explorator quidem placidum observabat oceanum; Pacificus autem placidus est non
semper: multi typhones marini insulas Pacifici perfringunt. Terris praeterea
quae secundum Oram Pacificam iacent sunt permulti montes igniferi, atque
terraemotus saepe fiunt appellatur. Tsunami, a terraemotibus submarinis effecti,
multas insulas totasque aliquando urbes pervastaverunt.

Volumen Oceani Pacifici est fere 622 milliones chiliometrorum cubicorum.
Temperaturae aquae in Pacifico a puncto liquefactionis in regionibus prope polos
ad circa 30 °C prope aequatorem variantur. Salinitas quoque latitudine variatur:
ob abundantiam praecipitationis aequatorialis per annum, aqua marina prope
aequatorem est minus salsa quam aqua in mediis latitudinibus inventa; ad polos
autem ex latitudinibus temperatis, salinitas etiam est minor, quia minima aquae
salsae evaporatio in his regionibus frigidioribus fit.

Aquae Pacificae plerumque modo horologico in Hemisphaerio Septentrionali (in
gyro Pacifici Septentrionalis) et modo contrahorologico in Hemisphaerio Australi
moventur. Flumen Aequatoriale Septentrionale, ad occidentem versus secundum
parallelum 15° septentrionalem a ventis anniversariis coactum, ad septentriones
prope Philippinas convertitur ut calidum Flumen Kuroshio (Flumen Iaponiense)
fiat.

Flumen Kuroshio, se ad orientem circa parallelum 45° septentrionalem divertens,
tum dividitur, et nonnullae eius aquae ad septentriones ut Flumen Aleutium
moventur, cum aliae ad meridiem vertuntur ut se cum Flumine Aequatoriali
Septentrionali coniungant. Flumen Aleutium, cum Americam Septentrionalem
appropinquet, dividitur, atque se fundamenta circulationis modo contrahorologico
in Mari Beringiano constituit; bracchium autem meridianum Flumen Californiense
fit, refrigeratum et ad meridiem fluens.

Flumen Aequatoriale Australe, ad occidentem secundum aequatorem fluens, ad
australem in regione ad orientem Novae Guineae devertitur, ad orientem circa
parallelum 50° australem vertitur, et se cum principalem Pacifici Australis
circumactionem ad occidentem vergens coniugit, quae Flumen Circumpolare
Antarcticum, totam Tellurem circumiens, comprehendit. Flumen Aequatoriale
Australe, cum ad litus Tsiliense accedat, vicissim dividitur: una pars circa
Hornanum Caput circumfluit, alia ad septentriones ut Flumen Humboldtianum (etiam
Flumen Peruvianum appellatum) fiat devertitur.

Oceanus Pacificus in tabula cartographica est ab Abrahae Ortelio primum
depictus; quem Mare Pacificum ex Ferdinando Magellano appellavit, exploratore
qui Pacificum per circumnavigationem ab anno 1519 ad 1522 navigavit atque cuius
nautae (ipso in Philippinis mortuo) eumdem fuisse Atlantico multum placidiorem
rettulerunt.

Linea Andesitis est distinctio maximi momenti in regione Pacifica; quae altius
Pelvis Medii Pacifici saxum igneum et maficum a partim submersas saxi felsici et
ignei regiones continentales secundum eius margines separat. Linea Andesitis
occidentales insularum ante Californiam marginem sequitur, et ad meridiem Arcus
Aleutii secundum orientalem Paeninsulae Camtschatcensis, Insularum Curilensium,
Iaponiae, Insularum Marianarum, Insularum Salomonis, et Insulae Septentrionalis
Novae Zelandiae marginem transit.

Dissimilitudo geologica ad boreorientem secundum occidentalem Andium montium
continuorum marginem secundum litus Americae Australis ad Mexicum extendit, tum
usque ad insulas Californiae obiectas rediens. Indonesia, Philippinae, Iaponia,
Nova Guinea, et Nova Zelandia praeter Lineam Andesitis patent.

Intra occlusum Lineae Andesitis laqueum iacent plurimae fossae altae, montium
igniferorum summersorum, et oceanicarum insularum volcanicarum quas omnino habet
Pelvis Pacifica. Hic, lavae basalticae ex rimis in crusta Telluris ad
aedificandos ingentes montes igniferos tholiformes leniter effluunt, quorum
culmina erosa arcus, catenas, greges insularum constituunt. Praeter Lineam
Andesitis, volcanismus est generis dirumpentis, et Circulus Ignis Pacificus,
Lineam Andesitis consequens, est principalis orbis terrarum cingulus volcanismi
dirumpentis. Circulus Ignis ex nonnullis centies montibus igniferis vivis qui
super diversas subductionis zonas sedent appellatur.

Oceanus Pacificus est solus oceanus qui paene omnino a zonis subductionis
finitur. Solum litora Antarcticae et Australiae propinquis subductionis zonis
carent.

Evolutus est Oceanus Pacificus ex Oceano Panthalassico, Pangaea dissoluta.
Tempus huius commutationis est incertum, quia restitutio alvei marini rationem
continuam implicat, quamquam tabulae cartographorum hodiernorum restitutionem
monstrantes nomen a Panthalassico ad Pacificum circa aevum cum Oceanus
Atlanticus aperiri coepisset saepe mutant. Oceanus Panthalassicus primum abhinc
annorum circa 750 milliones patefactus est, per dissolutionem Rodiniae, sed
veterrimus Oceani Pacifici alveus solum abhinc megaannos 180 fieri coepit.

Oceanus Pacificus nonnullas montium marinorum catenas longas continet, ab
volcanismo hotspot genitas, inter quas catenae montium marinorum
Havaiiana–Imperialis et Ludovicopolis.

Maxima massa terrestris quae omnino intra Oceanum Pacificum patet est Insula
Nova Guinea, secunda a maxima orbis terrarum insula. Paene omnes Pacifici
insulae minores inter parallelos 30° septentrionalem et 30° australem iacent, ab
Asia Meridio-Orientali ad Insulam Paschalem pertinentes; residuum Pelvis
Pacificae paene omnino sub maris aequor requiescit. Per aevum glaciale
recentissimum, Nova Guinea fuit pars Australiae, cum maxima massa terrestris
esset Borneum–Palavania.

Magnum Triangulum Polynesium, quod Havaios, Insulam Paschalem, et Novam
Zelandiam conectit, arcus gregesque Insularum Cook, Insularum Marchionis,
Insularum Samoanarum, Insularum Societatis, Tokelau, Tongae, Tuamotu, Tuvalu,
atque Wallis et Futunae complectitur.

Ad septentriones aequatoris et ad occidentem Lineae Commutationis Diei sunt
multae insulae parvae Micronesiae, inter quas praecipue insulae Carolinae,
Marsalienses, Marianae, Gilbertenses.

In meridio-occidentali Oceani Pacifici regione iacent insulae Melanesiae, quas
Nova Guinea dominatur. Alii greges insularum Melanesiarum magni momenti sunt
Archipelagus Bismarckianus, Viti, Nova Caledonia, Insulae Salomonis, et Vanuatu.

Insularum in Oceano Pacifico sunt quattuor genera principalia: insulae
continentales, insulae altae, scopuli curalii, et elevati curalii suggestus.
Insulae continentales praeter Lineam Andesitis iacent, Novam Guineam, insulas
Novae Zealandiae, et Philippinas comprehendentes; nonnullae harum insularum cum
continentibus propinquis conformatione coniunguntur. Insulae autem altae ex
montibus igniferis oriuntur, et multae montes igniferos vivos continent, inter
quas Bougainville, Havaii, et Insulae Salomonis.

Tertium et quartum insularum genera ex aedificatione insularum curalii oriuntur.
Scopuli curalii sunt compages humiles quae se super basalticas lavae fluxiones
sub superficie oceani condiderunt, quarum una ex magnificis est Magna Curalii
Obex, immanis regio Australiae boreorientali obiecta. Alterum insulae curalii
genus est elevatus curalii suggestus, plerumque humilibus curalii insulis
aliquantulum maior; exempla sunt Banaba (olim Insula Oceanica appellata) in
Kiribati et Makatea in Tuamotuensi Polynesiae Francicae grege siti.

Magnae hominum migrationes in Pacifico tempora praehistorica factae sunt,
insigniter migrationes Polynesianorum ab Asiana oceani margine per vasta maris
inanis spatia ad Tahitios et tum Havaios, Novam Zelandiam, Insulam Paschalis, at
alias insulas remotas.

Orientale oceani latus a Vasco Nunnio Balboa, exploratore Hispanico, saeculo
sexto decimo ineunte inventum est, cuius expeditio se trans Isthmum Panamensem
traiecit atque Oceanum Pacificum anno 1513 attigit; quod Mare Australe
(Hispanice Mar del Sur) appellavit. Deinde, Ferdinandus Magellanus, explorator
Lusus, Pacificum per Hispanicam circumnavigationis orbis terrarum expeditionem
annorum a 1519 ad 1522 transivit. Hunc immensem tractum maritimum Pacificum
(Hispanice Pacífico) appellavit quia caelum tranquillius omne per iter incidit.
Ipso autem in Philippinis anno 1521 mortuo, Ioannes Sebastianus Elcano legatus,
navigator Hispanicus, expeditionem ad Hispaniam trans Oceanum Indicum et circum
Caput Bonae Spei anno 1522 retro conduxit, primam orbis terrarum
circumnavigationem conficiens.

Anno 1564, alii exploratores Hispanici, Michaele Lopez de Legazpi duce, oceanum
a Mexico ad Philippinas Insulasque Marianas transiverunt. Reliquo saeculo sexto
decimo, vis Hispanica erat suprema, cum naves Hispanicae a Mexico et Peruvia
trans Oceanum Pacificum ad Philippinas per Guamam navigarent atque Indias
Orientales Hispanicas constituerent. Galeones Manilenses saecula duo et dimidium
effectum habebant, per unum ex amplissimis viis commercii notis, Manilam et
Acapulcum conectentes; praeterea, expeditiones Hispanicae Tuvalu, Insulas
Marchionis, Insulas Samolonis, et Novam Guineam in Pacifico Australi invenerunt.

Deinde saeculo septimo decimo, exploratores Hispanici, opinabilem Terram
Australem petentes, archipelagos Pitcairn et Vanuatu invenerunt, et Fretum
Torresianum inter Australiam et Novam Guineam transiverunt, ex Ludovico Vaz de
Torres navigatore appellatum. Exploratores Nederlandici, circum Africam
Austrinam navigantes, etiam inventionem et commercium susceperunt: Abel Tasman,
explorator Nederlandicus, anno 1642 Tasmaniam, Novam Zelandiam, aliasque
regiones invenit.

Coepit saeculo duodevicensimo maior exploratio Russica in Alasca et Insulis
Aleutiis. Hispani expeditiones ad Boreoccidentem Pacificum commiserunt, quae
Insulam Vancuverium in Canada meridiana et Alascam attigerunt. Francici
Polynesiam orientalem exploraverunt, quo colonias deduxerunt. Britannici tres
navigationes scientificas maximi momenti, Praefecto Iacobo Cook duce, ad
Pacificum Australem atque Australiam, Havaios, et Boreoccidentem Pacificum
miserunt. Petrus Antonius Véron, astronomus iuvenis qui Ludovicum Antonium de
Bougainville per navigationem explorandi comitatus est, anno 1768 exactam
Pacifici latitudinem definivit. Hispania Expeditionem Malaspinae annis 1789–1794
emisit, unam ex primis explorationis scientificae Europaeae navigationibus, quae
maiores Pacifici regiones, a Capite Hornano ad Alascam, Guamam, et Philippinas,
Novam Zelandiam, Australiam, aliosque locos inspexit.

Imperialismi causa, per saeculum undevicensimum crescentis, multum Oceaniae a
potestatibus Europaeis, et deinde a Civitatibus Foederatis et Imperio Iaponico,
occupatum est. Maiora inventa in scientia oceanographica a navigationibus HMS
Beagle decennio 184 (Carolo Darwin in navi vehente), HMS Challenger decennio188,
USS Tuscarora (1873–1876), et Gazelle navis Germanicae (1874–1876) facta sunt.

Quamquam Civitates Foederatae Guamam et Philippinas de Hispania anno 1898
ceperunt, plurimum Pacifici occidentalis ante 1914 coercebat Iaponia, quae
multas insulas per secundum bellum mundanum occupabat. Bello autem confecto
Iaponiaque victa, Classis Pacifica Civitatum Foederatarum omni oceano de facto
imperabat. Post illa tempora, multae coloniae in Oceano Pacifico civitates
suarum iuris factae sunt.

Usus mineralium pretiosorum Pacifici est difficilis ob altitudines oceani. In
humilibus autem pluteorum continentalium aquis ante litora Australiae et Novae
Zelandiae, petroleum et gasium naturale extrahuntur, margaritaeque secundum
litora Australiae, Iaponiae, Papuae Novae Guineae, Nicaraguae, Panamae, et
Philippinarum conliguntur, quamquam in nonnullis locis multo minus quam ante.

Pisces sunt opes magni momenti in Oceano Pacifico. Litorales continentium
insularumque temperatiorum aquae Clupeas et aliae Clupeidas, Salmonidas, Pagros
auratos (inter Sparidas), Xiphiatem gladium (inter Xiphiidas), Thunnos (inter
Scombridas), atque conchas (mollusca, crustacea, echinodermata) largiter
generant.

Praeterea, Oceanus Pacificus fuit pro situ reditus satellitum, inter quos Mars
96, Phobos-Grunt (et Phobos LIFE), et Satelles Investigationis Atmosphaerae
Superioris.

Pollutio marina est noxius chemicarum vel particularum adventus in oceanum. Qui
maxime delinquant sunt homines qui ramenta in flumina abiciunt. Flumina vicissim
in oceanum defluunt, multa chemicas ferentes quae in agricultura fertilitatem
augent. Nimium chemicarum quae oxygenium ex aqua removent hypoxiam et ortum
zonae mortuae efficit.

Detritus marinus, etiam ramenta marina appellatus, est materies ab hominibus
generata et tum abiecta quae in lacu, mari, oceano, vel via aquatica fluitat.
Ramenta marina se in mediis gyriis oceanicis accumulare solent, saepe praeterea
terram attingens, ubi detritus litoralis appellatur. Numerus parvorum
fragmentorum plasticorum in Oceano Pacifico boreorientali innantium se annos
quadraginta ante 2012 centuplex amplificavisse habetur.



https://la.wikipedia.org/wiki/Ludus_athleticus

Ars athletica est exercitium corporis ubi homines inter se plerumque per
competitionem certantur. Athletae gladiis, piliis, aliisque instrumentis saepe
ludunt. Quique ludus per praecepta, metas, et instrumenta ei specialia
definitur. Ludorum praecepta multum a civitatum legibus moribusque et a
societate athletica ludum gubernante dependent. Ludunt et amatores fructus
otiique causa, et negotiosi emolumenti causa. Multi ludi certaminaque quoque
habent aspectus internationales, sicut ludi Olympici, FIFA Certamen Mundiale
Pediludii, et Circuitus Franciae.

Athletae saepe instrumentis propriis ludunt. Birotarii birotis, cursores cursi
calceis, gladiatores rudibus (vel olim gladiis), iactatores iaculis pilis
discisque, natatores perspicillis subaquaticis, nartatores nartis, sagittarii
arcibus sagittisque, sclopetarii sclopetiis, utuntur.

Multi ludi teniludium, harpastum) folle (sicut pediludium, canistriludium,
volatuludium, vel pila (sicut criccetius lusus et basiludium) utuntur.

Alii ludi certamina inter homines singulos sunt, sicut birotatio, equitatio,
natatio, nartatio, patinaticum, gymnastica, et teniludium. Alii ludi certamina
inter manus vel turmas hominum sunt, sicut fere omnes pilis ludi, remidandi
certamina, et velificationes. Alii ludi et inter turmas et inter homines
singulos possunt esse, quod multum a civitate et eius moribus dependet.



https://la.wikipedia.org/wiki/Lipsia

Lipsia (Theodisce Leipzig) urbs maxima in Saxonia incolarum 500 000 habet. Nomen
urbis a verbo Sorabico Lipsk deductum est, quod 'locum tiliosum' significat.

Lipsia anno 1165 a comite Otto Miseni apud Viam Regiam Viam Imperiique condita
est. Ab anno 1497 ibi Nundinae Lipsienses sunt usque ad hunc diem. Mercatus
librarius Lipsiensis etiam hic longo temporis spatio habetur.

Anno 1409 universitas Alma Mater Lipsiensis in urbe condita est. In pugna
Lipsiensi anno 1813 exercitus Austriacorum, Borussicorum Russicorumque contra
Napoleonis exercitum pugnaverunt et eum vicerunt. Centum annis post, immensum
Monumentum Proelii Populorum in Lipsia confectum est, quod hodie signum Lipsiae
est. Die 1 Octobris - Iudicium Imperii Lipsiae conditum est, summum iudicium
Imperii Germanici; quae mansit ad annum 1945.

Post secundum bellum mundanum Lipsia in finibus Germaniae Orientalis erat, donec
Germania divisa rursus una facta est anno 1990.

Anno 2005 Lipsia urbs hospita ludorum Olympicorum anni 2012 eligi frustra
quaesivit.



https://la.wikipedia.org/wiki/Hinduismus

Hinduismus, sive religio Hinduica, est vernacula praepollensque religio vel
memoria religiosa Asiae Meridianae. Hinduismus a suis fautoribus saepe
appellatur Sanātana Dharma (Sanscritice: सनातन धर्म 'lex aeterna') vel Hindū
Dharma (हिन्दू धर्म). Genera Hinduismi quae varias opiniones multiplices
accommodare conantur Hinduismum popularem (Anglice folk Hinduism) et Vedicum, et
etiam memorias bhakti, ut in Vaishnavismo visas, comprehendunt. Hinduismus etiam
memorias yogicas comprehendit, et latam "morum quotidianorum" varietatem in
notione karma normisque societatis sicut Hinduici coniugii mores conditam.

Habet iam circa 1 000 000 000 credentes, quorum maior pars Indiam habitat; est
enim religio tertia orbis, a religione Christiana et religione Islamica. Scripta
sacra Hinduismi sunt Vedae.

Karma 'res gestae' est notio Hinduica voluntatis liberae et causae effectusque.
Explanatio simplex karmae est "Id quod facies, ad te redit."

Hinduisti in metempsychosim (Samsara) ad Karmam credunt. Id est, corpore mortuo,
anima immortalis in novem corpora, cuius forma ad res gestas in inter vitam
proxima est, nascetur. Creditur animam renasci dum res mundanas cupiuntur. Cum
tamen veritatem animae videtur, cupido nasci tollitur, et salus (moksha)
capitur.

Ishvara est Hinduica dei notio, qui est supra tempus, spatium, sexum
comprehensionemque humanam. Nonnullae autem sunt notiones dei vel Ishvara, in
religione Hinduica. Alii credunt Ishvaram esse imaginem humanam trinitatis
Brahmam, alii athei sunt.

Brahman est ens supremus. Habet incarnationes multis. Dei maximus est trinitas
divina, divisa in partes tres: Brahma rerum creator, Vishnu conservator, et
Shiva perditor. Altres dei magni est Krishna et Rama, qui partes dei Vishnu est.

Religio Hinduica credit omnes religiones unum deum venerari, et multas vias ad
deum esse. Hinduismus igitur credit alias religiones quarum mores sunt similes
legitimas esse, et, aliter ac religio Christiana religioque Islamica, eos qui in
Hinduismum non credunt ad suam sententiam traducere non conatur.



https://la.wikipedia.org/wiki/Cinematographia

Cinematographia (-ae, f.) ars visualis qua photogrammata tam celeriter et
continenter proiecta sunt ut fiant motus praestigiae est. Verbum derivatur ab eo
quod est "cinematographus" (Francogallice: cinématographe; Graece:
κινηματογράφος), quo nomine fratres Lumière appellaverunt inventum suum. Opus
artis cinematographicae est pellicula.

Anno 1896, cinematea iam aperiebantur in Francogallia, Italia, Belgica,
Britannia.

Ars cinematographica solet etiam appellari septima ars, nempe post sex classicas
artes: architecturam, sculpturam, musicam, picturam, et poesin. Industria
cinematographica est hodie negotium magni momenti in locis ut puta Hollywood et
Bombay.

Historia cinematographi coepta est anno 1895 cum die 22 Martii Fratres Lumière
privatim pelliculam “de exito operariorum a Lugduniensi officina eorum“ et die
28 Decembris 1895 primum in publico accurate in hypogeo Grand Café in Boulevard
des Capucines Lutetiae hanc et alias quattuordecim breves pelliculas
proiecierunt.

Prima pellicula generis fictionis scientificae est Voyage dans la lune (Iter ad
Lunam) a Georgio Méliès anno 1902 creata.

Edwin S. Porter duas graves pelliculas anno 1903 creavit: Life of an American
Fireman (Vita Vigilis Americani) et The Great Train Robbery (Magnum Latrocinium
Agminis), quae clara fuit quia ea erat prima occidens pellicula, et
"cross-cutting," artem monstrandi actionis ubique simul, usa est.

Anno 1915, prima pellicula diutina (longior una hora) a Davide Wark Griffith
creata est et The Birth of a Nation (scilicet Ortus nationis) appellata est.
Artem "cross-cutting" nobilitavit. Etiam magnam controversiam fecit quia de Ku
Klux Klan agebatur.

Anno 1927, prima pellicula sonora creata est: The Jazz Singer (iazii cantor).
Clara prima verba pelliculae erant "Expectate parumper, expectate parumper!
Nondum quidquam audivistis!" ("Wait a minute, wait a minute! You ain't heard
nothin' yet!").

Anno enim 1976, Angli rectores Derek Jarman et Paulus Humfress pelliculam
componunt titulo Sebastiane (vocativo ut videtur casu), totam Latinam, in qua
describuntur Sebastiani vita morsque, nempe martyris Christiani qui cum amores
centurionis sui respueret sagittis est interfectus.

Anno vero 2004, edidit Mel Gibson, moderator cinematographicus Australianus,
pelliculam quae inscribitur The Passion of the Christ (Latine: Passio Christi),
qua ultimae Christi horae cruentissime describuntur. Pellicula est praesertim
Latina (in ea autem verba Latina ecclesiastico hodierno more enuntiantur),
quamquam Lingua Aramaica nonnumquam adhibetur.



https://la.wikipedia.org/wiki/Angelopolis

Angelopolis (vulgo Los Angeles) est maxima Californiae urbs et Civitatum
Foederatarum secunda, urbe Novo Eboraco locum primum tenente. Regio
metropolitana omnis orbis terrarum duodevigesimum esse censetur quo ad numerum
incolarum pertinet. Urbs enim propria medio anno 2014 incolas 3 928 864, regio
metropolitana 13 131 431 habuit. Angelopolis iam saeculo duodevicensimo condita,
non ante saeculum XX ad tantam magnitudinem crevit.

In vallibus sita est meridianarum Californiae partium iuxta oram Pacificum ad
pedem montium qui usque ad altitudinem 3000 metrorum surgunt boreae et orienti
versus. Urbibus et suburbiis frequentatis celebratisque circumdatur inter quibus
Ruscisilva, Sancta Monica, Litus Longum.

Regionem circumiacentem omnem, a populis Amerindis Chuvash et Tongva iam
habitatam, Ioannes Rodríguez Cabrillo pro rege Hispanico anno 1542 vindicavit.
Oppidum autem loco urbis hodiernae primum condiderunt coloni quattuor et
quadraginta anno 1781 auctoritate tam Philippi de Neve gubernatoris Californiae
Superioris quam viceregis Novae Hispaniae Antonii de Bucareli. Appellatione El
Pueblo de Nuestra Señora la Reina de los Ángeles del Río de Porciúncula
nuncupaverunt. Quod oppidum, incolis iam fere 650, pars imperii Mexicani factum
est eo anno 1821 quo Mexicum libertatem suam proclamavit. Ab anno 1850 post
bellis Mexico-Americanis in civitate California Civitatum Foederatarum
comprehensum est.

Ferrivia Pacifica Australis usque in Angelopolim anno 1876 confecta est. Ab anno
1892 petroleum sub pago Angelopolitano reperiebatur. Iam anno 1910 (quo anno
oppidum suburbanum Ruscisilva (Hollywood) in Angelopolim contributum est)
societates cinematographicae decem et mox multo plures ibi congregabantur.
Olympia aestiva 1932 iuxta urbem celebrata sunt. His annis numerus incolarum
cito crevit, homines 100 000 anno 1900 ibi habitantes, 1 000 000 anno 1930. Ad
aquam populo huius pagi satis aridi providendam aquaeductus Angelopolitanus
annis 1908-1913, designante Gulielmo Mulholland, constructus est ut Owens flumen
e valle sua usque ad urbem conduceret.

Urbis propriae per censum anni 2010 constat populi 31.9% e stirpe Mexicano oriri
atque 16.4% e regionibus ultra Mexicum Americanis, fere 13.7% Europaeo et fere
12% Iudaeo, 9.6% Africano, 0.7% Amerindo, 11.3% e stirpe Asiatico inter quos
3.2% Philippinensi et 2.9% Coreano.

Populi metropolitani 65% se Christianos esse confitentur (inter quos tantos
Catholicos quantos Protestantes), fere 25% sine religione, 3% religioni
Iudaicae, 2% Islamicae, 2% Buddhisticae haerentes. Ecclesia Catholica ibi sedem
metropolitanam "archidioecesis Angelorum in California" posuit (archiepiscopo
hodierno Iosepho Horatio Gomez) ecclesiamque cathedralem Dominae Nostrae
Angelorum anno 2002 aedificare confecit.

Ad memoriam Gualteri Disney cinematographo e munificentia viduae Lillian Disney
aula musica Gualteri Disney anno 2003 inaugurata est, designatore Francisco
Gehry. Ibi sedet orchestra Philharmonica Angelopolitana.

Ibi constituuntur scholae superiores satis multae quarum enumerare oportet
Universitas Californiensis in Angelopoli, Universitas Loyola Angelopolitana,
Universitas Pepperdine et Institutum Artium Californiense. Inter suburbia
urbesque circumiacentes stant Museum et Villa Getty necnon Bibliotheca
Huntington. Museum Artium Hodiernarum Angelopolitanum ad urbem ipsam pertinens,
Museum Artium Comitatus Angelopolitani multo celebratius et a comitatu directum,
intra fines urbis stant.

Aeroportus internationalis Angelopolitanus, trigrammate LAX recognitus, haud
longe ab ora maritima stat inter urbem Sanctam Monicam portumque
Angelopolitanum.



https://la.wikipedia.org/wiki/Sacrum_Romanum_Imperium

Sacrum Romanum Imperium siglis S. R. I. postea Sacrum Imperium Romanum Nationis
Germanicae vel Sacrum Romanum Imperium Nationis Teutonicae vel Sacrum Imperium
Romanum vel Sacrum Romanorum Imperium fuit imperium quod anno 962 Ottone I
regente ex imperio Francorum ortum exformatum est et usque ad annum 1806
superfuit.

Formula Imperium Romanum iam titulis propria erat Caroli Magni imperatoris, tum
memoria Friderici I appendix Sacrum apparuit. In documentis lingua Theotisca
primo exsistebat formula Heiliges Römisches Reich Carolo IV imperante (1254). Ex
anno 1438, appendix Nationis Germanicae (Theodisce deutscher Nation) inveniri
potest, anno 1486 hunc titulum primo in lege utebantur. Ex anno 1512 ordinaria
erat formula Sacrum Imperium Romanum Nationis Germanicae aut Imperium Romanum
Sacrum Nationis Germanicae. Corona dedicata a Francisco II die 6 Augusti 1806
anno imperium exstinguebatur.

Titulus exprimit postulationem et esse sucessor imperii Romani pariterque
imperator mundi et haec ad sacra augetur, in quibus dominatio est condita.

Incipit historia Sacri Romani Imperii cum obitu imperii Romani classici. Traiano
imperatore, id est saeculo secundo, hoc imperium comprehendit totum mare
mediterraneum, cum parte maiore Europae Occidentalis. Sed saeculo proximo
accidit magnum discrimen, notum ut Discrimen tertii saeculi. Propter discrimines
tam politicas quam bellicas ac quoque oeconomicas, inter annos ducentos triginta
quinque et ducentos octoginta quattuor imperium Romanum commotum est a magno
bello civile. His temporibus imperium saepe est in multis partibus divisum.

Demum anno ducentis octoginta quattuor, sumptus est Diocletianus ut Romanorum
imperator, qui totum imperium conciliare potuit. Ad pacem agendam, creat novum
gubernium quo duo imperatores aequales, noti ut Augusti, regunt imperium cuncti,
uno regente in parte occidentale et alio regente in parte orientale. Sub his
Augustis sunt duo imperatores minores, noti ut Caesares. Hi debent sumere nomen
Augusti cum illi anteriores imperium cedant. Sed hoc systema mox incipit novum
discrimen, et demum imperium est denuo ab uno imperatore solo rectum, nomine
Constantino. Post Constantinum incipit novum aevum stabilitatis. Ad pacem
agendam, Constantinus statuit novam religionem publicam quae imperium debet
coire, nomine Christianismum. Post mortem imperatori Theodosii, anno tricentis
nonaginta quinque, imperium est denuo et finaliter in duabus partibus divisum,
sed utrique imperatores se vident ut aequales et imperium in theoria est semper
unum.

Sub regno Honorii, filii Theodosii qui partem occidentalem rexit, barbari nomine
Visigothi vastant urbem Romam, anno quadringentis decem, pro prima occasione ab
anno tricentis nonaginta ante Christum natum, vel prima occasione ab octingentis
annis. Post hoc, Visigothi procedunt in provinciam Romanam Hispaniae ubi regnum
ipsorum statuunt. Deinde multi alii populi barbari, debilitatem Romanorum
Occidentalium videntes, vastant invicem imperium Occidentis. Africa Romana ad
Vandalos it, Gallia ad Francos, et demum Italia ad Ostrogothos. Anno
quadringentis septuaginta sex, sola pars orientalis manet imperii Romani.

Imperator Iustinianus Magnus, qui fortasse ultimus imperatorum Orientis est qui
Latinam loquitur ut linguam maternam, incipit anno quingentis viginti septem
regnum suum. Circa annum quingentos triginta incipit in Regno Vandalorum bellum
civile inter regem Hildericum et consobrinum eius Gelimer, quo hic ultimus ab
illo regnum rapit. Haec res valde Iustinianum irritat, qui mox mittit magistrum
militum suum, nomine Flavium Belisarium, in Africam ad has terras recuperandas
pro Romania.

Belisarius citius retrahit Africam pro Romanis, quia Vandali, res novas timentes
ab Africanis Romanis, moenia deleverant plerorumque vicorum urbiumque eorum ut
difficile insurrecti potuissent vicos tenere. Iustinianus est valde ab hac
victoria citatus, et postquam misit copias suas in Hispaniam et Italiam. Partem
minorem in Hispania meridionale retrahunt a barbaris. Belisarius deinde ac
successores sui, post multos annos belli, et cum multis mortuis tam apud copias
quam apud cives, retrahunt Italiam totam pro Romania. Nihilominus, post mortem
Iustiniani, adveniunt novi barbari in Italiam, nomine Langobardi. Bella inter
Romanos et Langobardos procedunt in Italia per multa saecula, sed post
invasionem Arabum plerarumque partium imperii, Romani valde sunt remolliti et
Langobardi quasi totam Italiam capiunt.

In Occidente, idea imperii classici supervixerat ab obitu imperii. Iam circa
tempus Iustiniani, Boëthius, qui senator urbis Romae erat clarissimus, a rege
Ostrogotho Theodorico est necatus propter suspicionem eum cum imperatore
Orientis insidiari (etiamsi ipse libro suo De Consolatione Philosophiae hoc
negat). Post reconquistam Iustiniani et bella insequentia, donec Langobardi
lente tollent Italiam ab imperio, papae Romani semper magis auctoritatis
politici acquirent propter debilitatem semper fortiorem imperii Orientis.
Nihilominus, defensionem cupiebant semper papae ab imperatoribus; sed cum
schismatibus semper maioribus inter ecclesias Orientis et Occidentis, et post
victoriam Langobardorum, anno 751, in urbe Ravenna, quae imperii orientalis erat
caput in Italia, papae incipiunt ad Francos spectare pro adiumento. Mox papae
adiuvant Pippinum ad ultimum regem Merovingium deiciendum et thronum invicem
sumere. Hic novus rex Francorum, qui antequam erat maior domus regis, throno
sumpto adiuvat papam, anno septingentis quinquaginta quattuor, in bello contra
Langobardos. Per aliquos annos postquam, papa et Romani urbis pacem habent.

Filius Pippini, nomine Karolus, tam magnum imperium habebat in Europa
Occidentale ut iam sit appellatus "imperatori similis." Mox papa Hadrianus I
quaerit denuo a Francis adiumentum, anno 773, quia denuo Langobardi Romanos
urbis perdolent. Paucis annis postquam, successor Hadriani, nomine Leo III,
insurrectione a Romanis patitur et adiumentum quaerit a Karolo. Hac occasione,
papa vult agnoscere officium regum Francorum ut defensores ecclesiae et populi
Romani. Secundum papam, imperium Orientis hoc tempore non habebat imperatorem
legitimum, quia ultimus imperatorum masculorum depositus erat anno 796 a matre
sua Irene, et propter sexismum medii aevi papae potentiam muliebrem haud
potebant sufferre. Papa Leo III inde vult implere thronum vacuum Romanorum cum
Karolo, quem coronat cum nomine "Imperator Romanorum" die vigesimo quinto
Decembris, anno 800.

Karolus vult cum imperatice Orientis Irene matrimonium agere ad utraque imperia
iungere, sed hoc consilium aboritur. Post hoc, ad Romanos Orientales non
offendendos, ac ad nobiles Francos pacandos, qui haud dilexerunt nomen Romanorum
sumere, Karolus omittit partem "Romanorum" e titulo suo, appellans se solum
"Imperator Augustus." Ita cum Einhardus scribat historiam Karoli, appellet
illum: "Karolus gratia dei rex Francorum et Langobardorum ac patricius
Romanorum", et non "imperator Romanorum." Nihilominus Karolus utitur regalia
Romana antiqua, et probabiliter in oculis plerisque populorum intellegebatur hic
titulus intendere "Imperator Romanorum," quia in oculis Christanorum medii aevi
solum unum imperium esse poterat.

Post mortem Karoli, propter consuetudinem Francorum ac plerorumque barbarorum,
imperium eius est divisum inter filios eius. Nihilominus, filius Karoli
Ludovicus Pius potuit tenere titulum imperatoris. Sed successores Ludovici, qui
et illi dividunt imperium in multas partes, primatus imperatoris non agnoscunt,
et contra imperatorem Lotharium bellum agunt. Hic imperator perdidit bellum anno
841 in Certamine Fontanetonis (Francogallice: Fontenoy). Imperium dehinc
supervivit per aliquos annos, sed imperatores sui regunt paulo magis quam
Italiam Septentrionalem. Anno 899 moritur ultimus imperator Carolingiorum. Post
eum succedunt duos imperatores aliarum dynastiarum, sed post mortem Berengarii
anno 924 non succedit alius imperator, et nomen imperatoris debet exspectare
triginta septem annos usque imperium denuo renovatum sit sub dynastia Ottoniana.

Anno 959, Berengarius II incipit imperium struere in Italia et urbem Romam vult
capere. Papa Ioannes XII imitat antecessores suos, appellans quendam regem
barbarum ad se adiuvandum. Rex Otto, qui erat iam conatus Italiam capere duabus
occasionibus inter annos 951 et 952, appellatus est. Is rex Franciae Orientalis
fuit, quae pars erat orientalis veteris regni Francorum sub Karolo Magno, vel
praeterpropter Germania hodierna. Otto reppulit Berengarium, et secundo die
Februarii, anno 962, factus est ab Ioannes novus imperator Romanorum. Apud
aliquos historicos, Sacrum Romanum Imperium nunc verum incipit, sed alii, sicut
Petrus H. Wilson, dicunt hoc imperium esse solum successionem imperii quod
renovaverat Karolus, et enim thronus imperii fuerat vacuus per solos triginta
septem annos.

Nihilominus, si imperatores dynastiae Carolingiae se ipsi appellabant solum
"imperator," appellatione "Romanorum" fugientes, Otto haud rubescit hoc nomine
uti, et enim historicus suorum temporum, nomine Thietmarus, loquitur de eo ut
"Caesar imperii Romanorum." Ad titulum suum Romanum coram imperio Orientis
iustificandum, Otto suo filio Ottoni II dat principissam Theophanonem in
matrimonio, quae erat filia imperatoris Orientis Ioannis I Tzimiscis. Filius
Ottonis II et Theophanonis, Otto III, educationem Romanissimam recepit.

Haec educatio Romana minime est dilecta apud quosdam nobiles Germanici. Quidem
multi apud eos putabant Romanos esse gentem inferiorem et mollem, et maximus
morbus eorum erat ipsa educatio. Iam cum filia regis Osthrogothi Theodorici,
nomine Amalasuntha, quaesivisset filio suo educationem dare, nobiles Ostrogothi
noluerunt. Secundum historicum Procopium, haec fuit ratio propter quam filius
Amalasunthae praeferebat exire cum amicis et non res regni gerere, ac propter
quam mortuus erit a morbo vinoso in aetate iuvene. Etiam in temporibus Ottonis,
historicus Bruno Querfurtensis lamentat amorem ipsius Ottonis pro Romanis et
Italicis, dicens quod Roma erat a Deo electa ut caput mundi non propter gentem
suam, quam aestimabat gentem malam esse, sed propter Apostolos ibi mortuos. Haec
contentio inter naturam Romanam et naturam barbaram huius imperii Romani mox
"sacrum" dicti numquam cadet usque ad finem imperii.

Alia et fortasse maior contentio erit illa inter Sacrum Romanum Imperium et
Sacram Romanam Ecclesiam. Iam Karolus Magnus lamentaverat magnam partem papae in
coronatione sua, quia non volebat potentiam suam a papa dependere. Sub regno
Ottonis I, haec contentio in bellum erumpit, primum enim apud multissima quae
inter Imperium et Ecclesiam medio aevo spargentur. Hoc bellum incipit cum
elevatione Episcopatus Magdeburgi in Archiepiscopatum, quam egit Otto sine papae
approbatione. Ioannes XII inde conspirat cum Berengario II ac Hungaris contra
Ottonem. Otto dehinc furiatus est et bellum egit contra papam. Ioannes XII e
Roma fugit et Otto synodum convocavit ad novum papam eligendum. Dehinc electus
est Leo VIII qui, post alia proelia, papa unicus et legitimus erit. Sed non
omnia bella inter Imperium et Ecclesiam finient cum victoria imperii, et enim
haec bella Italiam per totum medium aevum devastabunt.

Imperium Romanum Sacrum fuit successor imperii Francorum, quod Regnum Teutonicum
(vel Regnum Teutonicorum) appellatum est. Quod autem constructio civilis fuit,
quae numquam civitas nationis facta est, sicut Francia et Anglia, et numquam
illam ducere voluit propter regressum cogitationum historicarum. Usque ad pacem
Westphalicam, universum includebat spatium linguae Theodiscae, ac reges
imperatoresque fuerunt genere Germano; sed consistebat principatibus, quorum
principes imperator imperii caput accipebant.

Imperium expansione maxima habuit maximam partam hodiernae Germaniae, Austriae,
Sloveniae, Helvetiae, Lichtensteni, Belgiae, Bataviae, Luxemburgiae, Bohemiae,
cum Europaea Franciae, septentrionali Italiae, occidentali Poloniae parte. Quam
ob rem in imperio non modo lingua Theodisca (vel cuius sermones), sed etiam
multae linguae Slavicae et Romanae, e quibus hodierna Francogallica et Italiana
facta sunt, in usu erant. Lingua Latina viris doctis et ecclesiae Christianae
mansit.

Erant instituta media, sicut Diaeta Imperii (Reichstag), Iudicium Imperii
(Reichskammergericht), Concilium Aulae Imperii (Reichshofrat), et in bello
collocatus Exercitus Imperialis (Reichsarmee), sed nulla administratio
imperialis et nullum caput ordinarium. Propter servandam pacem in terra
(Landfrieden) et rationes militares imperium divisum est in Circulos Imperii
(Reichskreise).

Temptatur condere administrationem (Reichsregiment) anno 1502, iterumque 1520
usque ad 1522, sed deerat iterum atque iterum rationibus oeconomicis. Imprimis
pace facta Westphalensi 1648 imperium solum non fortiter continens societas erat
regionum cum aequali iudicio; ut Samuel Pufendorf in De statu imperii germanici
ad Laelium fratrem, dominum Trezolani, liber unus (editus alieno nomine
„Severini de Monzambano Veronensis“ Genavae et Hagae) anno 1667 scripsit: "Nihil
ergo aliud restat, quam ut dicamus Germaniam esse irregulare aliquod corpus et
monstro simile." Voltarius autem derisit: "nec sacrum, nec Romanum, nec
imperium." Collaboratio propinquior pluralismo principium et postremo dualismo
Prussiae et Austriae deerat.

Carolus Magnus, cum Imperator a Leone III Papa anno 800 coronatus esset,
successionem antiqui imperii Romani, quae Translatio Imperii appellabatur,
postulavit, quamquam historice aspiciens imperium Byzantii antiquo ex imperio
Romano factum sit. Secundum Byzantinos novum Imperium Romanum ipso nominatum et
nothum erat.

Cupido Caroli, ut imperium suum in Byzantium et Mauros contenderet, sua memoria
exstitit. Eo mortuo autem differitas facta est inter morem Germanicum, dividendi
imperii inter filios, et ecclesiam, cuius retulit unitas imperii propter
rationes potestatis. Tandem mos contendit et imperium Francorum divisum est in
imperium occasus, in terra hodiernae Franciae, et imperium ortus, in occidentali
parte hodiernae Germaniae.

Dignitas imperialis in imperio orientali remansit, cum Otto I Magnus anno 962
propter expugnationes Italianas Romae imperatorem se coronare iussit. Sed
imperium non iam sacrum erat. Necesse non erat imperatore papae potestate
praestante. Imperator proporro species Dei in terra putabatur. Necessitas ergo
id demonstrare non erat. Imperium erat sacrum.

Tam cum numen a imperatore in papam transisset propter certamen utriusque
(1075-1122), imperator conatus est pro ipso hanc postulationem verbatim poscere.
Sic Fridericus I Barbarossa imperio dedit titulum sacrum imperium.



https://la.wikipedia.org/wiki/Plantae

Plantae (-arum, f.), etiam Viridiplantae appellatae (iam "Vegetabilia" et
"Gignentia" appellatae), in biologia hodierna sunt multicellulares organismi
vivi qui ad regnum Plantarum pertinent, in gregibus Angiospermarum,
Pinophytorum, Bryophytorum, et Pteridophytorum digesti, atque, secundum varias
definitiones, in gregibus Chlorophytorum et Charophytorum, plantis marinis
(sicut Rhodophyta et Phaeophyceae) atque Fungis Bacteriisque exceptis.

Viridiplantis sunt parietes cellularum cum cellulosa, et plerumque plurimum suae
energiae ex luce per photosynthesin capiunt, chlorophyllo in chloroplastis
contentis utendo, quod eis colorem viridem dat. Nonnullae plantae sunt
parasiticae et minimas chlorophylli summas vel photosynthesin efficere possunt.
Aliae proprietates plantarum sunt reproductio sexualis, auctus modularis et
incertus, et alternatio generationum, quamquam reproductio asexualis est
communis, et nonnullae plantae solum semel florent, cum aliae solum unam
inflorescentiam ferant.

Numerus plantarum haud accurate scitur, sed ad usque annum 2010, a 300 000 ad
315 000 specierum plantarum aestimatae sunt, quarum plurimae, fere 26 000 ad
290 000, sunt Spermatophyta. Viridiplantae praebent plurimum mundi oxygeni
liberi et sunt fons plurimi oecologiarum Telluris, praecipue in terra. Plantae
descriptae ut gramineae, fructus, et holera sunt principalis hominum victus, et
millennia mansuefactae sunt. Plantae vitam humanam ut flores et ornamenta
exornant. Ad usque praesens et in magna variatate, eae fuerunt fons plurimorum
nostrorum medicinarum et medicamentorum. Earum studium scientificum botanica
appellatur.

Per aetates res quae plantae habentur se aliquanto evolverunt. Primitus Carolus
Linnaeus anno 1735 sola dua regna viva definivit: Animalia et Vegetabilia.
Ernestus Haeckel tunc plantas ab protistis distinxit, sed usque annum 1938,
biologi putabant plantas fungos, lichenes, algas, et alia comprehendere. Post
autem annum 1969, descriptio Roberti Whittaker plerumque accepta est, ubi fungi
et algi excluduntur.

Secundum consuetudinem hodiernam, comprehensi in regno plantarum sunt soli
organismi qui simul sunt multicellulares: eukaryotici, et autotropici, per
chloroplasta lucem capientes. Excluduntur organismi unicellulares qui ad regna
Protistorum, Bacteriorum, vel Archeorum pertinent, et organismi heterotrophici,
qui ad regna Animalium vel Fungorum pertinent.

Plantarum cellulae ab animalium cellulis differunt propter proprietates
sequentes:

Saepe Spermatophytum conlectio non tantum divisio, sed superdivisio censetur,
quia hodierni doctores agnoscunt in evolutionis historia multiplices
Spermatophytum origines exsistere.



https://la.wikipedia.org/wiki/Iuppiter_(planeta)

Iuppiter (Iovis, m.), seu Iupiter, est quintus in distantiae a Sole ordine
Systematis Solaris planeta, et maximus gravissimusque. Suus puteus
gravitationalis praecipuum munus in aliorum planetarum minorumque corporum
(praesertim cometarum et asteroidum) orbitarum determinatione in Systemate
Solare obit; cuius massa omnium aliorum planetarum iunctorum massae fere
dimidium est.

De gigante gasioso agitur: solidam superficiem non possidet, sed simpliciter de
gasio constituitur, eo densior quo maior descensus versus planetaria intestina
se faciens usque eo donec se liquefaciat. Causa suae naturae e magnae
rotationalis velocitatis, sua forma rotationalis ellipsoidis in polis complanati
videtur.

In Sinica, Iaponica, Coreana, Vietnamianaque culturis, planeta ligni aster,
quinque Sinicorum "traditionalium" elementorum unus, scitur; curiose, Iovis
aspectus per parvum telescopium reapse ligni recordatur, gratia Magnae Maculae
Rubrae, geniculi imaginem elicientis, praesentiae.

Iuppiter ex antiquitate notus est, nudo oculo in Tellurico caelo visibilis;
Romani ei dei Iovis nomen dederunt.

Anno 1610, Galilaeus Galilaei planetae praecipuos quattuor satellites invenit,
notos ex illo tempore satellites Galilaeanos, gratia telescopii; individuata in
orbita circum alium planetam prima caelestia corpora Telluris dissimilia. Quod
elementum ad Copernicanae theoriae partes transibat.

Anno 1672, Roemer Iovianos satellites observans tempus inter eclipsem (imprimis
Ius) brevius se facere, Tellure Iovi appronpinquante, et longius, Tellure
discedente, percepit. Hic rarus effectus ad velocitatem lucis ligatus est,
determinato sic primum exacto valore.

Iuppiter praecipue per telescopium observando splendidus est. Atmospharicas
formationes faciliter visbiles ostendit, stratos et zonas notas, primas obscuras
et secundas claras. Cum profunda visione non solum simpliciter parallelae inter
se videri possunt, sed etiam prodire velut incisae structurae vorticum ubrae,
velut Magnae Maculae Rubrae, stabilis typhonis, bis dimidioque Telluricae
magnitudinis, se longitudinaliter fere metrum pro secunda moventis.

Crebro planetae Galilaeanorum satellitum, umbram in Iovianum discum
proicientium, transitus observari potest.

Iovis atmosphaera, Saturnianae similes, potissime hydrogenio helioque, duobus
eisdem praecipuis elementis Solem et, generatim, Universum constituentibus,
componitur. Quae ventis maxime violentis, velocitates inter 500 et 600 km/h
consequi potentibus, transigitur.

Iuppiter super se ipsum rapidior omnibus aliis Systematis Solaris planetis
rotat. Super superficiem macularum progressione observanda, planeta profecto
solidum corpus non rotare invenitur. Nihilominus, Solaris differentialis
rotationis, rotationalis de aequatore ad polos velocitatis gradualem variationem
ostendentis, dissimilis, Ioviana rotationalis periodus zonales variationes
possidet, multo Telluricae atmosphaerae earum recordatas. Inter ±10° de
aequatore amplexa in fimbria, rotationalis periodus fere 9h 50m est.

Subter atmosphaeram hydrogenium de gasioso statu liquidum fit, dum fere 24000
chiliometrorum altum hydrogenium metallicum liquidum fit; hic status valde
singularis istius Solaribus in intestinis consecuti similis est, sed cum
temperatura admodum minore. Quod enormis Ioviani campi magnetici responsale esse
supponitur. Inter diversos status subdivisio exacta non est, et diversae
hydrogenii phases gradatim una in alteram concinnantur.

Alii gasiosi planetae (aut melius "liquidi"), id est, Saturnus, Uranus et
Neptunus, Tellurici similem gravitatis valorem habent, et ergo theorice
explorabiles ab homine sunt. Saturnus, praeter, quamquam valde magnus sit et
volumen Iovis simile habeat, tamen massam valde minorem possidet, ut gravitas in
superficiem Tellurica minor sit.

Iuppiter subtillimorum anulorum serie circumdatur parvis saxosis particulis
compositorum.

Circum planetam 63 satellites rotant, quorum solum 16 nominantur. Maximi
ponderis hi, etiam Galilaeani aut Medicei appellati, Galilaeo Galilaei inventi
sunt et ab hoc dedicati Cosimo II Mediceo, et sunt :

Et Iuppiter anulorum systema anno 1979 speculatro Voyager I inventum habet qui
prope planetam supervolavit. Debilis structura videri de Tellure nequit, cui
continenter aliae siderales missiones studuerunt.

Inter 16º die et 22º die Iulii anni 1994, cometae Shoemakero-Levyi fragmina
revera pyrobolice super Iovem prolapsa sunt. Eventus diu praevisus erat, sed
praevisiones eius quod visum esset ancipes erant. Numerosa telescopia planetae
collineata, seu professionalia seu studiosa, photographias ceperunt quas omnes
spectaculares definiverunt. Propter cometae irruptionem causatae explosiones et
utiles Iovianae atmosphaerae proprietati subter immediata superficialia strata
investigandae.

Praecursor 10 (Anglice Pioneer 10) mense Decembri anni 1973 Iovis supervolatum
effecit, exacte anno antea quo Praecursor 11 (Anglice Pioneer 11) idem
effecerit. Prima speculatra gasiosum planetam supervolantia, primum superficiem
photographantia, fuerunt.

Viator 1 (Anglice Voyager 1) Martio anni 1979 supervolatum effecit, ante Viator
2 (Anglice Voyager 2) Iunio eiusdem anni. Missiones Viator immense meliorem
satellitum Galilaeanorum comprehensionem fecerunt et Iovis anulos invenerunt.
Etiam planetariae atmosphaerae primas vicinas imagines ceperunt.

Februario anni 1992, solare speculatrum Ulixes (Anglice Ulysses) circum Iovem
appropinquationem 450.000 chilometrorum (6,3 Iovianos radios) distans effecit.
Supervolatus opus erat ut polaris orbita circum Solem obtineretur, fructus
captus est ut studia de Ioviana magnetosphaera implerentur. Quia speculatrum
machinam cinematographicam inscensam non habebat, nullam imaginem cepit.
Februario anni 2004 speculatrum denuo Iovi appropinquavit, adhuc cum maiore
distantia hac vice, fere 240 miliones chilometrorum.

Adventus Iovem anno 1995, speculatrum Galilaeum (Anglice: Galileo) mensuras
photographiasque circum planetam perfecit usque ad annum 2003 cum suo ambitu in
atmosphaera.

Anno 2000, speculatrum Cassinium (Anglice: Cassini), versus Saturnum
peregrinatum, Iovem supervolat, aliquas planetae imaginum maximae definitionis
Telluri transmittens. Gratia redituum in radioelectrici instrumenti detectorii
radiometrico modo, primum in taenia Ku synchrotronicae circum planetam
radiationis mensura fit.

Speculatrum Novi Horizontes (Anglice: New Horizons) gravitationale auxilio
fruitum est Iovem pridie Kalendas Martias anni 2007 supervolans ut necessaria
velocitas ad remotissimum Plutonem anno 2015 attingendum obtineatur. Novi
Horizontes prima navicula versus Iovem directe eiecta post Ulixem est.

NASA propositum missionis studio Iovis de orbita polare habet. Missionis Iunonis
eiectio anno 2011 proponitur.

Propter oceani liquidi super unum Iovianorum satellitum Europam possibilitatem,
magna iucunditas ut gelidis satellitibus singulatim studeant est. Missio NASA
destinata eorum studio inserviebatur. Missionis Orbitri Iovianorum Gelidorum
Satellitum (Anglice: Jupiter Icy Moons Orbiter, JIMO) eiectio anno 2012
exspectabatur. Quodam modo, missio ambitiosior putata est et sua pecuniaria
suppeditatio abrogata est.



https://la.wikipedia.org/wiki/Industria

Industria est fabricatio bonorum vel apparitionis intra categoriam. Quamquam
verbum industria sit terminus latus pro quolibet productionis oeconomicae
genere, in oeconomia et ratione urbana industria est vocabulum idem significans
campi secundarii, genus conatus oeconomici quod manufacturam materiarum crudarum
in bona et opera implicat.

Sunt quattuor campi oeconomici maximi momenti: campus primarius, praecipue
industriae extractionis materiarum crudarum, sicut metalleutice et agricultura;
campus secundarius, aedificationis, manufacturae, et purgationis; campus
tertiarius sive apparitio, qui ministeria seu servitia (sicut ius et medicina)
distributionemque bonorum manufactorum implicat; et campus quaternarius, novum
doctrinae genus, quod investigationem technologicam, sicut computatrum,
programma computatrale, et biochemiam, vehementius dicit. Campus quinarius
propositus est, ut opera non pro lucro comprehendat.

Carolus Marx et Fridericus Engels ut industriam magnam homini individuali suam
tutam energiam ad aemulationem coget et religionem, moralitatem et ideologiam
negere nisi illusionem falsam mutare conata esse putaverunt.



https://la.wikipedia.org/wiki/Hungaria

Hungaria vel Ungaria (Hungarice: Magyarország 'Terra Hungarica') est res publica
in Europa. Caput est Budapestinum.

De origine gentis Hungaricae sub iudice lis est: certum est linguam Hungaricam
Indoeuropaeam non esse. Veri simile videtur Hungaricam familiae linguarum
Uralicarum esse adnumerandam, etsi vocabula plurima e linguis Turcicis et
ceteris linguis originem capiant.

Hungari, priusquam in regione ubi Hungaria nunc est, sedem figerent, nomadesque
fuerunt (sicut Scythae) ac in Europa orientali, "in Levedia" vixerunt (unde vero
huc pervenerint nescitur). Levedia regio olim fuit, nisi rerum gestarum
scriptores falluntur, inter fluvios Borysthenem et Tanaim sita, unde Hungari
demigraverunt in terram quam Atelküzü sive Etelköz nominare solebant; quae regio
in territorio occidentali hodiernae Ucrainae extensa esse traditur. Non liquet
ex antiquis operibus utrum illo tempore Chazaros (gens Turcica, aeque nomades)
dominos an solum socios habuerint. Postquam Bisseni, sive Patczinaciti, gens
Hungaris infesta, colonias Hungaras in Etelköz, absente exercitu Hungarico,
infestarunt, Hungari gravi necessitate coacti porro migraverunt, annoque 896
regionem Montibus Carpaticis cinctam (ubi nunc Hungaria est) occupaverunt,
nationibus ibi habitantibus—Bulgaris, Slavis, Moravicis, Francis—feliciter
debellatis.

Postquam ergo Hungari duce Árpád anno 896 Pannoniam et quae circa sunt,
occupaverunt, expeditiones bellicas fecerunt in diversa Europae regna, partim,
ut potestatem suam in Pannonia tutiorem redderent terrorem vicinis populis
inicientes, partim, ut penitius Europam occidentalem cognoscerent. Longum foret
has expeditiones sigillatim recensere: certe, Hungaricae turmae usque ad
Franciam, Hispaniam ac Byzantium pervenerunt. Equos habebant non magnos, sed
fortes ac calorem frigusque aeque tolerantes; et, quantopere arcu sagittisque
valerent, satis testatur oratio illius temporis: "A sagittis Hungarorum libera
nos Domine!". Diu ergo nullus fuit populus, qui exercitum Hungaricum superare
posset; sed Germani tandem, artibus Hungarorum in proelio intellectis (postquam
enim Hungari simulanter terga verterunt, hostem palantem subito aggredi
solebant), exercitum magnum conlegerunt, ac ad Merseburgam (933), tum ad
Augustam Vindelicorum (sive Augsburgum) anno 955 Hungaros maxima clade vicerunt.
Qua calamitate compulsi Hungari expeditionibus finem fecerunt, ac non multo post
Geysa, dux Hungarorum (971–997) nuntios in Germaniam misit ad sacerdotes
christianos in Pannoniam invitandos.

Geysa mortuo Stephanus, Geysae filius, a proceribus princeps electus est. Qui
genero suo Koppányio, qui regnum capessere voluisset, feliciter debellato a
Sancta Sede coronam adeptus die 25 Decembris anni 1000 coronatus est. Qui
Stephanus, rex primus Hungariae (1000–1038) religionem Christianam in regno
stabiliavit. Dioeceses decem, ac archidioeceses duo condidit; plura monasteria
fundavit; plurimae denique leges, quibus mores Christiani inter Hungaros tum
plerumque paganos propagarentur, ab eodem Stephano latae sunt. Regnum ille in
comitatus dividit, ad quos comitatus gubernandos comites sive ispános creavit;
Hungariam a hostibus fortiter defendit, immo limites regni cum Deo dilatavit.
Nil mirum est, anno 1083, tempore Ladislai I, (sancti), illum Stephanum
canonizatum sive sanctum proclamatum esse.

Post mortem Stephani in tantam miseriam Hungaria est redacta, ut haud procul
abesset, quin omnia, quae a rege primo piissimo aedificata essent, prorsus
delerentur. Longius esset nunc recensere, quot bella externa ac, quod peius est,
civilia, quot rebelliones paganorum Hungarorum fidem Christianam repudientium
secuta essent. Ladislaus I, postquam anno 1077 rerum potitus est, fortissima
manu hostes et exteros et intestinos debellavit, atque mores Hungarorum legibus
severis compescuit. Rex est beatissimae memoriae, quem adhuc viventem Hungari
venerati sunt; post mortem vero eius (1095) plurima carmina fabulasque de eo
composuerunt. Ladislaus a pontifice Romano in fine saeculi 12 canonizatus est.

Hungaria in undeviginti partes divisa est. Terram praeterea flumen Danuvius duas
in partes dividit. Inde ad occidentem sita est Pannonia, quae quondam ad
Imperium Romanum pertinebat. Budapestinum, urbs maxima Hungariae, situm est ad
oram Danuvii, qui eam in duas partes dividit, quarum occidentalis est Buda,
orientalis autem Pestinum. In Hungaria imprimis plana adsunt at etiam habentur
montes humiliores. Lacus maximus est Pelso, qui in media Pannonia situs est. In
Pannonia inferiore, iuxta Pelsonem, colles et montes adsunt. In Pannonia
superiore plana sunt parva. Altera Hungariae pars est ad orientem ab Pannonia.
Haec duas continet regiones, quarum maior est in meridie et in medio, Plana
appellata; in regione septentrionali sunt montes et colles parvi.



https://la.wikipedia.org/wiki/Hierosolyma

Hierosolyma (-orum n. pl.) (Graece Ἱεροσόλυμα), seu Ierusalem, est Iudaeae urbs.
Israel civitas hodierna, lege 30 Iulii 1980 sancta, Hierosolyma suum declaravit
caput, sed Palaestinenses Hierosolyma futurum civitatis Palaestinae caput sibi
vindicant. Mense Decembri 2007 incolae Hierosolymorum ad 804 355 enumerati sunt,
quorum 64 per centesimae religionem Iudaicam confessi sunt, 32 centesimae
Islamicam, 2 centesimae Christianam.

Urbs in pago admodum arido patet in iugo quodam rupestri inter Montes Iudaeas.
Hi montes continui eminent inter Mare Mediterraneum vallemque quo flumen
Iordanis in Mare Mortuum defluit. Hierosolyma distant 60 chiliometris a Telavivo
et ab ora maritima. Surgunt 760 metra super maris aequor commune, sed 1183 metra
super Maris Mortui aequor (quod mare 35 chiliometra ab Hierosolymis distat
oriente versus). Clima Mediterraneum pago Hierosolymitano regit, aestate calida
aridaque, hieme miti et humida, mense Ianuario frigidiori, Iulio et Augusto
calidis.

Hierosolyma tribus religionum credentibus est urbs sancta. Secundum libros
biblicos a Iudaeis Christianisque receptis, urbem, a rege David captam, filius
Salomon Templo adornaverit, fanum consecratissimum, bis e novo restructum, anno
70 a Romanis deletum. Iesus in hac urbe praedicavit, miracula sicut in
Evangeliis narratur fecit, sub Pontio Pilato supplicium passus est, et sicut in
eisdem fontibus legitur resurrexit; Ecclesia Sancti Sepuchri, primum a
Constantino imperatore Christiano constructa, a peregrinis Christianis
visitatur. Iudaei per multa saecula ab urbe exclusi rursus iam occupant, sed
locum Templi Mahometanis relinquunt; hoc enim loco Omar calipha Mahometi socius
Cupolam Saxi construxit moxque Abimelech calipha Meschitam Distantissimam ubi,
sicut verba Alcorani intelleguntur, propheta ipse itinere suo nocturno
visitavit.

Nomen urbis in exsecratione Aegyptia saeculi fere undevicensimi a.C.n. reperitur
forma ʾwʾšmm, Sumerice saeculo duodevicensimo (si scriptura recte legitur) sub
forma urusilimma atque pro certo Accadice saeculo quarto decimo in epistulis
Amarnae repertis forma urusalim; id quod cum orthographia Hebraica ירושלים
(signis diacriticis additis יְרוּשָׁלַיִם) Ierūšalayim satis congruit. Nomen a
philologis ex appellatione dei Canaanitae Šalim deducitur. Urbs ab Hadriano
principe in coloniam Romanam conversa novam nuncupationem Aelia Capitolina
meruit e nomine gentilicio imperatoris et titulo dei Iovis Capitolini. Nomen
historicum Arabicum أورشليم Ūršalīm rarius pronuntiatur nisi titulo القدس
al-Quds (h.e. "sancta") subiuncto, qui saepissime pro nomine toto adhibetur.

Medio pago Hierosolymitano, olim rustico, imminuit dorsum rupestre seu
promunturium inter vallem Cedron, qua usque ad aevum nostrum orientalis urbis
limes definitur, et vallem "Caseariorum" dictam, occidente versus iacentem sed
hodie eiectamentis repletam haudque aspectabilem. In hoc dorso, homines aevo
chalcolithico, inter annos circiter 4500 et 3500 a.C.n., habitationem sibi
primum constituerint haud longe distantem a fonte Gihon (ima valle Cedron
abscondita). Canalis profundus, quo aqua huius fontis per vallem ad lacum Siloam
currebat, media aetate aënea constructus est (saeculo circiter XX a.C.n.) et
eodem fere tempore murus fortissimus ad incolas protegendas qui aquam e fonte
haurebant; saeculo insequenti additur cuniculus, ab antiquariis Warren's Shaft
nuncupatus, quo a fastigio montis usque ad fontem sine periculo accedi licuit.
Recentissime ad latera montis ruinae murorum et aedificiorum repertae sunt quae
partim aetati ferreae anteriori, scil. saeculo duodecimo sive antea,
adscribuntur. Aliae ruinae, super eas iacentes, aetati ferreae posteriori
attribuendae sunt, saeculis scilicet decimo et nono, inter quas aedes magna,
domus fortasse regalis, observatur. Quae res haud multo ab historia libris
biblicis narrata dissonant. Ibi enim legimus Iebusitas Hierosolymis olim
habitavisse; eos David debellavisse, Iudaeos aliquos iuxta Iebusitas in eadem
urbe instituisse caputque regni sui ibi posuisse. Locus antiquissimae urbis
Hierosolymorum Urbs David appellatur.

Septentrionibus versus adiacent iugum, nomine Ophel, et culmen montanum (quod
posteriores Montem Templi nuncupant), quo fastigio Salomon filius David primum
templum medio saeculo decimo a.C.n. aedificavit si in fontibus aevi posterioris
fidem reponimus; huius autem templi ruinae nullae usque adhuc repertae sunt. Rex
Ezechias, quo tempore Senacherib Assyrius anno 701 a.C.n. ad urbem obsidendam
properabat, cuniculum longissimum et piscinam iuxta Siloam construere iussit ut
aqua fontis Gihon promptius ad usum incolarum adesset (cuniculum etiam hodie
aquiferum peregrinis penetrare licet). Bis a rege Babylonico Nabuchodonosor II
obsessa et capta, annis 597 et 587, hoc anno Hierosolyma urbs antiqua destructa
est, populique maxima pars in exsilium Babylonicum missa.

Permittente rege Persa Cyro II, populus exsul saeculo sexto a.C.n. exeunte ad
Hierosolyma redit. Urbem restituere coepit et medio saeculo quinto, duce
Nehemia, murum novum construere. Rege Persa Artaxerxe II, duce Esdra, templum
secundum ad imitationem primi erigitur. Nehemias autem sine dubio muros
Hierosolymorum e novo construere iussit, inclusis et urbe David et "vico" sive
suburbio, summa colle occidentali posito inter valles Tyropoeon et Hinnom.
Nehemias portas designavit Piscium, Veterem, Ephraim, Vallis (in vallem Hinnom
aditum), Stercilinii, Fontis, Aquarum sive Orientalem, Equorum, Iudicialis et
Gregis sive Ovium.

Palaestina ab Alexandro Macedone anno 332 conquisito, sub imperio successorum
Hierosolymorum urbis possessio inter Seleucidas Syriae reges et Ptolemaeos reges
Aegypti disputata est, sed ab anno 305 usque ad 198 Ptolemaeis subiecta est. Sub
imperio Persarum, sicut iam Assyriorum, in satrapia "trans flumen" appellata
Hierosolyma urbs iacebat, talique modo sub Ptolemaeis in provincia citra
Euphratem. Anno 198 Antiochus III Magnus rex Seleucida urbem cepit ibique
castellum, Acra appellatum, loco quodam excelso construi iussit. Successoribus
Antiochi magis magisque debilibus, rege Antiocho IV religionem Graecam contra
Iudaicam procaciter favente, Hierosolyma caput fit civitatis rebellatoris et
liberae ab anno 164 usque ad 65; Acra a civibus obsessa est et omnino erasa.

Anno 65 Pompeius Magnus, qui Syriam pro Romanis conquirebat, ad rixas
Hierosolymitanorum quiendas urbem obsedit et expugnavit. Romani regulis et
praefectis variis Palaestinae gubernium confidebant. Omnium potentissimus fuit
Herodes, magnus nuncupatus, religione Iudaeus, qui Hierosolyma anno 37 cepit
caputque regni sui constituit. Urbe novis aedificiis multis adornata, domu regia
constructa et pro decore Marci Antonii nominata, Templo magnifico anno 20 a.C.n.
coepto et maiore parte confecto, Herodes anno 4 a.C.n. mortuus est. Iudaea mox
in forma provinciae Romanae reducta est. Ibi igitur, procuratore Pontio Pilato,
Iesus Christus Hierosolymis praedicavit: inculpatus ut qui regem Iudaeorum se
proclamaverit supplicium ibi passus est. Post decem fere annos, Pilato a munere
deiecto, iussu principum Gai et Claudii Herodes Agrippa, Herodae Magni nepos,
regnum in Palaestina sibi constituit. Is et filius eiusdem nominis murumque q.d.
tertium Hierosolymorum construxerunt. Iudaeis contra imperium Romanum
rebellantibus, ab anno 67 Vespasianus, eo tempore dux exercituum, bellum in
Palaestinam gerebat, qui, anno 69 exeunte Romam profectus princepsque
acclamatus, ad filium suum Titum (principem futurum et illum) obsidionem
Hierosolymorum confidit. Mense Augusti 70 milites Romani urbem Hierosolyma
difficillime expugnaverunt, incolis permultis aut in pugna aut post proelium
necatis, aliis in servitutem missis, Templo combusto, aedificiis publicis necnon
privatis fere omnibus deletis.

Iudaeis devictis Legio X Fretensis ubi olim eminuit urbs superior castra
legionaria posuit, iuxta quae aedificia pauca servata sunt. Princeps Hadrianus
anno 130 Hierosolyma advenit urbemque novam aedificare iussit nomine "Aelia
Capitolina", Iovi Capitolino Romae patrono dicata. Fanum Iovis Capitolini in
ipsis Templi ruinis positum est. Hac re inter alias irati Iudaei novas res
rursus duce Barchocheba moverunt, malo successu: anno 135 devicti sunt. Ab hoc
anno usque in 614 Iudaei ex urbe exclusi sunt.

Religione Christiana per imperium Romanum ab anno 313 licita peregrinatores
Christiani loca sancta petebant et imprimis imperator Constantinus I materque
Helena, qui urbi nomen antiquum Hierosolyma redderunt annoque 326 construere
iusserunt ecclesiam Sancti Sepulchri primam et basilicam Martyrium appellatam,
hanc ubi reliqua Crucis reperta esse censebantur, eam ubi sepulcrum Iesus fuisse
creditum est. Hae sunt loca peregrinationum saeculis quarto et quinto factorum.
Imperatrix Aelia Eudocia, Theodosii II uxor, medio saeculo quinto urbem
adornavit: ibi enim aedificare suasit basilicam S. Stephani cum hospitia et
monasteria. Medio saeculo sexto, Iustiniano imperatore, ibi Basilica Mariae
Theotoci aedificatus est. Anno 451 patriarchatus Ecclesiae Catholicae quintus
Hierosolymis constituta est. Imperatore Heraclio, urbs a rege Sassanida Chosroe
II anno 614 obsessa et capta est: militibus Persis Iudaei e regione vicina se
adsociaverunt multosque cives necaverunt. Urbem usque ad 621 a Persis retentam
Heraclius eo anno rursus conquisivit; Crucem, quae in Persidem missa est, reddi
coëgit annoque 629 ipse Hierosolymis reportavit.

Calipha Omar anno 638 urbem cepit, quam sub imperium Mahometanorum subiunxit.
Illis sicut Christianis et Iudaeis Hierosolyma iam sanctus est. Calipha
Abimelech (‘Abd al-Malik ibn Marwān) anno 688 in monte Templi meschitam
pulcherrimam construere iussit quae Cupola Saxi appellatur. Meschitam q.d.
distantissimam (ita appellatam ob iter nocturnum Mahometi in Alcorano narratum)
Abimelech aedificare coepit, filius al-Walīd anno 705 confecit, calipha
al-Mansur aliique saeculis posterioribus restruxerunt. His temporibus
aedificiorum Christianorum maxima pars protecta est synagogique Iudaeorum et
meschitae Mahometanorum e novo constructi.

Christiani primae expeditionis sacrae die 15 Iulii 1099 Hierosolyma ceperunt
incolasque tam Mahometanos quam Iudaeos permultos necaverunt. Ibi regnum
Hierosolymitanum constituerunt sed urbem ipsam haud annos novaginta retinuerunt.
Exercitu Christianorum iuxta Hattin die 4 Iulii 1187 a Saladino profligato, urbs
ab eodem obsessa est et paulo postea die 2 Octobris capta, advenis Europaeis
Christianis aut interfectis aut expulsis, sed, post foedera a Ricardo rege
Anglico et Saladino pacta, peregrinatores Christiani ad Hierosolyma sicut antea
hodie usque perveniunt.

Reges Ayyubidae inde Hierosolyma tenuebant et adornabant. Urbs expugnationem
Tartarorum anno 1244 passus est et mox a Mamlukis Aegypti possessores nacta, qui
usque in annum 1517 tenuerunt. Inde ad saeculum vicensimum urbs sub imperio
Ottomanidarum) remansit, muris recentioribus iam cincta quos Suleimanus
Magnificus sultanus anno 1538 erigere curavit. primo bello mundano anno 1918
gesto, imperio Ottomanico devicto, anno insequenti Hierosolyma urbs et
Palaestina omnis sub protectione Britannica mandata est, qui eos Iudaeos, quorum
proavi in aliis civitatibus per multa saecula habitabant ibique saepe
opprimebantur, in Palaestinam migrare permiserunt. Illi civitatem Israel anno
1948 condiderunt. Bellis et externis et internecinis gestis (incolae enim
Mahometani, "Palaestinenses" dicti, contra novam dicionem Iudaeorum
rebellabant), urbis Hierosolymorum (quae inter populos duos divisa erat) Iudaei,
"Israelitae" dicti, partem etiam orientalem anno 1967 conquisiverunt et usque
hodie tenent. Anno 1969, caput civitatis constituerunt.

Universitas Hebraica Hierosolimitana anno 1918 constituta est; Bibliotheca
Nationalis Israeliana in universitatis campo reperitur. Hic et Academia
Scientiarum et Humanitatum Israëlis sedem habet.



https://la.wikipedia.org/wiki/Educatio

Educatio est ratio discendi doctrinam, disciplinam, et artes per cursum vitae.
Doctores se multis rebus tradant, in eos plerumque referentes artem legendi,
artem scribendi, mathematicam, scientiam, et historiam. Doctores in
professionibus eximiis, sicut astrophysica, medicina, musica, iurisprudentia,
zoologia—usitate professores in universitatibus et similibus eruditionis
altioris scholis—solum suas proprias res doceant. Est etiam institutio in usibus
pro quibus disertas "educationis vocationalis"? artes vellent, sicut sollertiam
aeroplani gubernatoris. Praeterea, sunt multa educationis genera haud sollemni
more, sicut in bibliothecis, interreti, museis, et translaticiis vitae
quotidianae industriis.

Ius educationis est principale iurum humanorum descriptum: secundum Universam
Iurum Humanorum Declarationem et post 1952, capitulum alterum tabularum primarum
Europaei Iurum Humanorum Foederis omnes partes signatorias cogit ut ius
educationis praestent. Per totum orbem terrarum, UNESCO Pactio contra
discriminationem in educatione omnes discriminationes in educatione prohibet ac
Consociationis Nationum Pactio Internationalis de Iuribus Oeconomicis,
Socialibus et Culturae anni 1966 in capitulo 13 hoc ius praestat. Etiam
Declaratio et propositum Vindobonae omnibus civitatibus educationem de iuribus
humanis postulat ad plenam augmentum personalitatis et ad pacem et tolerantiam
contra absensum alphabetismi. Etiam Societas Educativa, Scientifica, et
Culturalis Consocietatis Nationum est ad educationem omnibus. Et Pactio de
iuribus hominum invalidorum educationem inclusivam postulat.



https://la.wikipedia.org/wiki/Chlodovechus_I_(rex_Francorum)

Chlodovechus, Luduinus, Clodovicus, vel Ludovicus (Francogallice: Clovis; natus
Tornaci anno 466, mortuus Lutetiae die 27 Novembris 511), inter annos 481, quo
successor factus est patris Childerici I, et 511 erat rex Francorum Salicorum.
Anno 486 Syagrium patricium Romanorum, qui Galliae partem rexit, pugna vicit et
regnum Francorum valde auxit. Cum Burgundionibus foedus pepigit et neptem regis
Gundobadi, Chrodechildam in matrimonium duxit. Suam sororem Theoderico regi
Ostrogothorum uxorem dedit. Itaque Thuringos et 506 Alamannos vicit. Ab uxore et
Remigio episcopo Rhemensi persuasum est ei catholicam fidem accipere.

Iccirco a Romanis in Gallia habitantibus rex salutatus est. Hoc maximi momenti
erat, quod sic natio Franciae nata est. Anno 507 denique Visigothos in Aquitania
pugna vicit et Franciam meridionalem expugnavit. Chlodovecho mortuo regnum
Francorum inter filios divisum est, inter filium Theudericum (ex uxore prima,
nobili Franca) et Chlodomerium, Childebertum, Chlotarium, quem ex Chrodechilda
habuit.

Nomen derivatur a Germanico Hlodowig, et componitur ex hlōd (scilicet turma) et
wīg (scilicet pugna).

Res gestas Chlodovechi cognovimus solum ex Gregorii episcopi Historiae libris X.



https://la.wikipedia.org/wiki/Annus

Annus (-i, m.) est spatium temporis quo planeta errans circum solem suum a
puncto quodam ad idem punctum movetur. Vox annus spatium temporis apud nostrum
orbem terrarum persaepe significat, sed omnes planetae proprium annum habent.
E.g. annus Martius est spatium temporis quo planeta Mars circum solem movetur.

Spatium anni distinctas definitiones et historicas et scientificas habet,
potissimum quoniam per tempus axis Telluris praecedit et nutat, ut punctum
aequinoctiale anno omni correspondat distincto puncto in gyro terrestri circum
solem. Etiam Tellus punctum in spatio exactum numquam reddit perfectiter, quod
ob aliorum planetarum tractatum gyrum suum circum solem non est ellipsis
perfecta. Deinde est distinctio inter annum sideralem et solarem.

Annus Sideralis, qui aequat 365.256 363 051 dies (365 d 6 h 9 min 9 s) anno
2000, est tempus qui necesse est ut Tellus ad punctum indenticum versus stellas
distantes reddit.

Annus Tropicus, qui aequat 365.242 189 67 dies (365 d 5 h 48 min 45 s) anno
2000, est tempus mediocre qui necesse est ut aequator Telluris planum eclipticum
transeat. Utile est quod correspondet tempori inter tempestates terrestres.

Annus Iulianus est constans utilis in arte astronomiae, littera "a" denotatus,
qui 365.25 dies habet exactiter. Saeculum Iulianum eodem modo 365.25 dies,
millennium Iulianum 365.250 dies habet. Anno Iuliano Spatium lucis annuae, vel
spatium quod lux in anno transit, computatur. Hic annus fuit basis Calendarii
Iuliani quo mundus Romanus ab anno 45 a.C.n. usque ad annum 1582 usus est.

Annus Gregorianus, qui aequat 365.2425 dies, definitus est ut punctum
aequinoctiale vernale circiter accurate semper die 21 Martii correspondat. Hic
annus est basis Calendarii Gregoriani moderni.

Annus Sothicus spatium temporis inter ortus Sirii (qui Graece Sothus antiquitus
vocabatur) heliacos. (In 'ortu heliaco' stella vel planeta super orbem finientem
ad orientem versus apparet.) Hoc spatium temporis est idem fere ac spatium Anni
Iuliani (365.25 dies). Aegyptii antiquitus hoc genere anni usi esse putantur.

Annus Platonicus, sive Ambitus Aequinoctialis ambitui totorum aequinoctum per
eclipticam congruat. Hic ambitus, qui circa 25 700 annos (Iulianos) permanet,
propter velocitatem precessionum mutabilem exacte cerni non potest.

Gregorianus annus mediocris habet 365.2425 dies = 52.1775 hebdomades = 8 765.82
horas = 525 949.2 minuta.



https://la.wikipedia.org/wiki/America_Septentrionalis

America Septentrionalis (-ae -is, f.), sive America Borealis, seu usque ad
saeculum duodevicensimum Mexicana (Anglice North America, Francice Amérique du
Nord, Hispanice América del Norte et Norteamérica) est septentrionalis
Americarum continens, tertius superficie et quarta numero incolarum, in
Hemisphaerio Septentrionali Telluris et in Hemisphaerio Occidentali sita.

Finitimus est Oceani Arctici in septentrione, Oceani Atlantici in oriente, Maris
Caribici in meridiano, et Oceani Pacifici in occidente. America Australis in
meridio-orientali iacet. Superficies est 24 230 000 chiliometrorum quadratorum;
anno 2001, numerus habitantium fuit fere 454 225 000.

America Septentrionalis in septentrione terrae quae Novus Mundus sive America
vocatur. Solus conexus inter Americas Septentrionalem et Meridionalem est
Isthmus Panamensis. Nonnullae auctoritates Americam Septentrionalem non finitam
esse ab Isthmo Panamico, sed ab Isthmo Tehuantepecensi existimant; spatium inter
eos Media America vocatur. Plurimi Mediam Americam esse subcontinentem
regionemve Americae Septentrionalis habent.

In continente ipsa sunt tres civitates: Canada, Mexicum, Civitates Foederatae
Americae. Ad meridiem, in Media America, sunt Beliza, Ora Opulenta, Salvatoria,
Guatemala, Honduria, Nicaragua, Panama. In meridie et oriente sunt Antillae,
quae sequentes comprehendunt:

In Oceano Atlantico, sed imputati ut pars continentis, sunt Bermuda,
Groenlandia, et Sanctus Petrus et Michael.

America Septentrionalis est fons multae de aevis temporis geologici scientiae.
Regio geographica quae Civitates Foederatae facta est fuit fons plurium
varietatum dinosauriorum quam aliae civitates hodiernae. Secundum Petrum Dodson
palaeontologum, hoc factum etenim stratigraphiam, clima, geographiam, facultates
humanas, historiamque praecipue ostendit. Multum Aevi Mesozoici in expositis
lapidum eruptionibus in aridis continentis regionibus inventis videtur.
Gravissimum dinosauriferens Aevi Iurassici Inferioris depositum fossilium in
America Septentrionali est Formatio Morrison in Civitatibus Foederatis
occidentalibus.

Eruditi nonnullas habent theorias de originibus primorum hominum Americae
Septentrionalis. Indigenae Americae Septentrionalis ipsi multos mythos
creationis conservant, quo se continenter adesse in terra post creationem
adfirmant.

Secundum nonnullas memorias, Gunnbjörn Ulfsson Norvegicus primus fuit incola
Europae qui Americam Septentrionalem vidit. Quod inter annos 876 et 932 factum
esse putatur.



https://la.wikipedia.org/wiki/Unio_Rerum_Publicarum_Sovieticarum_Socialisticarum

Unio Rerum Publicarum Sovieticarum Socialisticarum (Russice Союз Советских
Социалистических Республик, tr. Sojuz Sovetskich Socialističeskich Respublik),
breviter Unio Sovietica (Russice Советский Союз, tr. Sovetskij Sojuz) vel URPSS
(Russice СССР, tr. SSSR), fuit imperium in Europa orientali et Asia boreali
mediaque situm, maxima mundi civitas ab anno 1922 usque ad annum 1991, quo
dissoluta est.

URPSS ab anno 1954 usque ad annum 1991 in quindecim rebus publicis constitit,
quarum maxima erat Russia, illo tempore Russica Sovietica Foederativa
Socialistica Res Publica (RSFSR) nominata. Sovieticae Unionis caput erat Moscua.

URPSS rectionis genus erat socialismus cuius meta professa erat istam unionem in
civitatem communisticam mutare. Factio regnatrix erat Factio Communistica
Unionis Sovieticae.

Die 30 Decembris anno 1922 sovieticae socialisticae res publicae Russia,
Ucraina, Ruthenia Alba et Foederatio Transcaucasica Rerum Publicarum
Socialisticarum Sovieticarum Unionem creaverunt. Deinde ceterae terrae etiam
factae sunt res publicae Unionis Sovieticae:

Ob Bellum Sovieto-Finnicum (annis 1939–1940, etiam "Bellum Hiemale" dicitur)
pars Finniae est ad Unionem Sovieticam adiuncta et inclusa in illo tempore
formatam Carelo-Finnicam Sovieticam Socialisticam Rem Publicam (quae anno 1954
facta est res publica autonoma in Russia).

Postquam Germania die 1 Septembris anni 1939 Poloniam invasit , secundum bellum
mundanum incipiens, copiae Unionis Sovieticae die 17 Septembris anni illius
etiam in terram illam incursaverunt . Unio Sovietica publice dixit sola ea
invadere ne Germani totam Poloniam cepissent. Per pactum abstrusum, Germania et
URPSS Poloniam inter se diviserunt, et terrae hodiernarum Rutheniae Albae
Ucrainaeque occidentalium factae sunt pars Unionis Sovieticae.

Die autem 22 Iunii 1941, copiae Germanicae Unionem Sovieticam invaserunt. Bellum
Magnum Patrium incepit, quod detrimentum enorme affecit. URPSS cum auxilio
Civitatum Foederatarum et Regni Britannici tandem Germaniam anno 1945 vicit.
Post victoriam illam Unio Sovietica cum Civitatibus Foederatis Americae et
alligatis terris in unum contra Iaponiam bellabat et recuperavit territoria,
anno 1905 ab Imperio Russico perdita.

Anno 1945, URPSS fuit unus ex principalibus Consociationis Nationum
conditoribus. Secundo bello mundano finito, accidit oppositio inter civitates
"socialisticas," (quarum primaria erat Unio Sovietica) et "capitalisticas"
(quarum principalis erat Civitates Foederatae Americae), "Bellum frigidum"
vocatur. URSS adiuvabat regimina, quae declaraverunt intentionem constructionis
socialismi in terris suis (in Corea Boreali, Cuba, Vietnamia, Afgania, etc.).

Anno 1985 Michael Gorbačëv dux URPSS (ut Comissionis Centralis Factionis
Communisticae Unionis Sovieticae secretatius generalis, praeterea annis
1988–1989 Praesidii Concilii Supremi, annis 1989–1990 Concilii Supremi, ab anno
1990 autem totius URPSS praeses) factus est et reformationes certas in terra sua
incepit. Anno 1991, postquam res publicae Unionem Sovieticam constituentes se
civitates suarum iurum declaraverunt, URSS dissoluta est. Mense Decembri eodem
anno praesidibus Russiae, Ucrainae, et Concilii Supremi Rutheniae Albae
dissolutionem Sovieticae Unionis approbantibus, conventionem de creatione
Independentium Civitatum Foederationis subscripserunt.

Rerum Publicarum Socialisticarum Sovieticarum Unionis nunc successor est Russia
in Nationibus Unitis.

Constitutio Unionis Sovieticae, anno 1977 accepta, declaravit populum potestatem
omniam habere et potestatem rei publicae per Sovietos (Сonsilia) legatorum
popularium (fundamentum politicum URSS formantium et instituta alia rei publicae
recensentium) perficere. Antequam socialismus in Unione Sovietica Constitutione
anni 1936 declaratus est, dictatura proletariati et agricolarus in URPSS
declarabatur, Constitutio anni 1936 autem "laborantes urbis et vici" (a Sovietis
legatorum laborantium repraesentes) potestatem omniam in URPSS habere.

In systemate politica Sovietica divisio potestarum negata est, et potestas
legifera supra exsecutivam et iudicialem posita est. Decreta legislatoris, i.e.
Sovieti (Consilii) Supremi URPSS, fons iuris sola declarabantur. Creatio legum
cotidiana de facto a Praesidio Sovieti Supremi URPSS perfiebatur.

Constitutio Unionis Sovieticae anni 1977 formationem "novae communicatis
historicae - populi Sovietici" declaravit. Census anni 1989 284 decies centena
milia incolarum in URPSS numeravit, "nationalitates" (gentes) plus quam decies
centena milia homines in URPSS habentes fuere:



https://la.wikipedia.org/wiki/Trinitas

Trinitas, theologicum religionis Christianae verbum. Christiani credunt in UNUM
Deum in tribus Personis, quarum quaeque est UNUM IPSUMque Deum, sed una non sunt
tres di, sed UNUS verusque DEUS.

Unitas Dei cognoscitur ex ratione quod dicit principium omnium unum tantum esse,
et a divina scriptura, ubi dicitur ad exemplum:

Revelatio trinitatis tamen non plene est facta usque ad adventum Salvatoris,
Filii Dei, Iesu Christi, qui dicebat ad discipulos: "euntes ergo docete omnes
gentes, baptizantes eos in nomine Patris et Filii et Spiritus Sancti." Mysterium
trinitatis fons est profunda reflectionis theologicae. Praesertim per prima
saecula ecclesiae natura trinitatis, et natura Christi ut homo et Deus, fortiter
discutebatur. Per primas oecumenica concilia veritas iam tradita amplius et
clarius praesentabatur, ut Deus clare intelegeretur ut unitas in omnia ubi non
est distinctio personarum, ut clare praepositur in Credo Athanasiensi.

Revelatio trinitatis tamen multa proest ad vitam Christianam. Non tantum praebit
Christum verum hominem nobiscum, atque verum Deum, sed dicit Deum ipsum esse
communitatem personarum, non tantum in se conclusum, sed activum,? semper se
dantem, ut Pater semper se infundit Filio, Filius se Patri dat, et Spiritus
Sanctus exstat amor inter ambos.

Augustinus (de Hippone Regio) mysterium Trinitatis explicavit in libro De
Trinitate. Nos de Patre Filio Spiritoque Sancto cogitare rogavit sicut (figura
loquentis utenti) facultates mentis. Unam mentem habemus, sed in mente tres
facultates sunt: memoria, scientia, voluntas. Quisque facultas distinctionem
habet de reliquis, sed totae tres facultates sunt de uno mente. Nec partes nec
frusta mentis sunt, sed de indivisibile mente. In categoriis Aristotelis tres
personae similitudines de relatione habere dicantur quia distinctiones
relationis non sunt diversi substantiae. Hinc unitas de deo servata est. Hoc
modo mysterii explicandi late utabatur.



https://la.wikipedia.org/wiki/Ruanda

Ruanda sive Rwanda, plenius Res publica Ruandensis est civitas sui iuris in
Africa media et orientali, ad paucos gradus sub aequatore, inter Ugandam,
Tanzaniam, Burundiam, ac Rem publicam democraticam Congensem sita. Ruanda est
terra edita, in regione lacuum magnorum Africanorum patens, montibus in
occidente et in oriente savanna distincta, multis lacubus praedita. Caelum est
temperatum vel tropicum, duobus pluviosis temporibus duobusque siccis quotannis
definita.

Maxima populi Ruandensis pars est iuvenis et ruri habitat; spissitudo incolarum
inter maximas in Africa est. Populus constat ex tribus gentibus: Hutuensibus,
Tutsiensibus, Twaënsibus. Twaënses sunt pygmaei, silvam habitantes, primorum
incolarum Ruandae progenies. Origo Hutuensium et Tutsiensium atque eorum
distinctio disputantur; aliqui eos ex ordinibus societatis provenisse censent,
alii genera distincta ducent. Religio principalis est Christianitas, et lingua
principalis est Ruadensis; Francogallica et Anglica etiam sunt linguae publicae.

Caput et urbs maxima est Kigali. Praeses est Paulus Kagame, qui munus rei
publicae ex anno 2000 sustinet. Ruanda hodie prae civitatibus vicinis paulum
habet corruptionis, quamquam societates iura humana defendentes nuntiant
factiones adversas supprimi et libertatem loquendi coërceri. Terra ex tempore
ante imperium Europaeum per ordinem severum recta est et divisa in quinque
provincias.

Venatores et collectores in hos agros aetatibus lapidea ferreaque se
collocaverunt; deinde consecuti sunt gentes Bantu. Regnum Ruandense a medio
saeculo XVIII dominatum est, cum reges Tutsienses aemulos vicissent; tum leges
contra Hutuenses sanxerunt. Germania anno 1884 coloniam in Ruandam deducere
coepit; deinde Belgium anno 1916 invasit. Ambae civitates Europaeae per reges
indigenas regnabant et rationibus Tutsiensibus favebant. Hutuenses anno 1959
rebellaverunt, magnam caedem Tutsiensium facientes, et anno 1962 civitatem sui
iuris statuerunt, ab Hutuensibus rectam. Primum agmen patrioticum Ruandense, a
Tutsiensibus ductum, anno 1990 bellum civile intulit, et anno 1994 in generis
occidione Ruandensi rerum novarum assectatores Hutuenses inter quingenta milia
et decies centena milia Tutsiensium et moderatorum Hutuensium occiderunt. Primum
agmen victoriam consequens generis occidionem terminavit.

Oeconomia Ruandae tempore generis occidionis graviter nocita est, sed exinde
partim se refecit. Plerumque in agricultura subsistentiae nititur; coffeum et
thea sunt principalia exportationis producta. Periegesis est pars celeriter
crescens oeconomiae; multi viatores ad gorillas feras videndas veniunt. Ruanda
nobilis est sua musica, saltatione, atque arte oculorum, in qua categoria
distinguitur ars singularis imigongo, fimo bubulo facta.

Paulo post aevum glaciale recentissimum, tempore neolithico, inter annos 8000 et
3000 a.C.n., homines, ut videtur, terram Ruandensem incolare coeperunt.
Archaeologi indicia invenerunt sparsarum venatorum collectorumque habitationum
ex aetate lapidea recentiore et maiori numeri incolarum ex principii aetatis
ferreae, qui fictilia lacunosa et ferramenta fabricaverunt. Hi aborigines erant
maiores Twaënsium, venatorum collectorumque pygmaeorum qui hodie in Ruanda
manent. Aliquot tribus Bantuenses Inter annos 700 et 1500 A.D. in Ruandam
migraverunt, terram aperientes agriculturae. Twaënses, habitationibus
silvestribus perditis, in montes migraverunt. Aliqui historici habent primos
colonos Hutuenses fuisse, et deinde migravisse Tutsienses, genus distinctum,
fortasse originis Chusiticae. Alii ducent migrationem tardam constantemque
fuisse, ac greges migratorum in societatem non opugnantes integravisse; itaque
distinctionem inter Hutuenses et Tutsienses postea ortam esse, rem classis et
non rassae.

Primae in regione greges sociales fuerunt gentes (ubwoko), quoque saepe homines
trium nationum comprehendente. A saeculo XV gentes in regna formaverunt; anno
1700 circiter octo regna erant in futura terra Ruanda. Unum ex illis, Regnum
Ruandense, a gente Tutsiensi Nyiginya rectum, medio saeculi XVIII dominari
coepit et saeculo XIX Kigeli Rwabugiri rege maximam superficiem assecutum est.
Rwabugiri plures civitates minores vicit, regnum ad occidentem et septentrionem
amplificavit, reformationes instituit, comprehendentes ubuhake, quo patroni
Tutsienses clientibus Hutuensibus aut Tutsiensibus pecus pro servitute donabant,
et uburetwa, servitutem feudalem qua Hutuenses ducibus Tutsiensibus laborare
cogebantur. Mutationes Rwabugiri ad divisionem crescentem inter Hutuenses et
Tutsienses duxerunt. Condicio Twaënsium melior quam diebus ante regnum facta
est, aliquis saltatoribus in aula regia laborantibus, sed numeri non desierunt
decrescere.

Terra Ruanda, in congressu Berolinensi Germaniae assignata, pars Africae
Germanicae orientalis facta est; sic coepit tempus colonicum. Explorator
Gustavus Adolphus von Götzen primus Europaeus anno 1894 terram ab
australo-orientali plaga ad lacum Kivu transiens exploravit et regem cognovit.
Germani non multum ordo civilem mutaverunt, sed potius regi aderant et
principibus locorum imperium delegabant. Copiae Belgicae in primo bello mundo
Ruandama occupaverunt, tempus incipientes imperii colonici directioris. Belgium
imperium explicans potestatem ad caput transtulit, magna consilia educationis,
salutis, operum publicorum introduxit, ac agriculturam reformavit, novas fruges
et artes rusticas ferens ad famis crebritatem reducendam. Et Germani et Belgae
dominatum Tutsiensem adiuvaverunt, Hutuenses et Tutsiense genera dissimilia
habentes. Belgium anno 1935 chartas identitatis introduxit, unum quemque
Tutsiensem, Hutuensem, Twaënsem, vel civem novum nominantes. Quamquam antea
Hutuenses divitiores Tutsienses honorarii fieri poterant, chartae identitatis
motum inter classes prohibuerunt.

Belgium post secundum bellum mundam Ruandam fiduciariam terram regere
perseveravit, a Nationibus Unitis mandatum accipiens, ut transitum in libertatem
curaret. Inter Tutsienses, qui libertati promptae favebant, et motum
liberationis Hutuensem adauctae sunt contentiones, quae in Rebus novis
Ruandensibus anni 1959 columen attigerunt. Assectatores rerum novarum Hutuenses
Tutsienses interficere coeperunt, plus centena milia cogentes in terras vicinas
confugere. Anno 1961 Belgae nunc Hutuensibus faventes ad populum tulerunt
suffragium, quo imperium regum sublatum est. Ruanda a Burundia separata anno
1962 liber facta est. Cycli violentiae secuti sunt, ubi exsules Tutsienses ex
terris vicinis invaserunt et Hutuenses, Tutsienses necantes opprimentesque, par
pari retulerunt. Anno 1973 Iuvenalis Habyarimana in subitanea eversione militari
imperium occupavit. Rationes contra Hutuenses intentes permanserunt, sed
oeconomia processit et violentia adversus Tutsienses reducta est. Twaënses, anno
1990 fere omnes ex silvis ire coacti, derelicti manserunt, et multi mendici
facti sunt. Numero incolarum a 1.6 millionibus anno 1934 ad 7.1 milliones anno
1989 crescente, homines inter se ad terram impetrandam contendere coeperunt.

Anno 1990 Primum agmen patrioticum Ruandense, grex defectorum exsulumque
plerumque Tutsiensium, Ruandam septentrionalem invasit, bellum civile Ruandense
incipiens. Neutra factio alteram superare poterat, sed ad annum 1992 bellum
imperium Habyarimana debilitavit; manifestationes eum in coalitionem cum parte
adversa domestica ire coegerunt et tandem anno 1993 cum Agmine patriotico
Ruandensi pactum Arusha subscribere. Indutiae die 6 Aprilis 1994 desiverunt, cum
Habyarimana, aëroplano suo prope aëroportum Kigali sclopetis conficto,
interfectus esset. Caedes proxima causa fuit generis occidionis Ruandensis, qui
intra paucas horas coepit. Per circiter centum dies, inter quingenta milia et
decies centena milia Tutsiensium et moderatorum Hutuensium occisa sunt in
impetibus praemeditatis, a re publica temporaria iussis. Multi Twaënses quoque
necati sunt, quamquam non erant scopi principales. Primum agmen Tutsiense denuo
bellum intulit et disposite terram capere coepit, totam patriam medio mense
Iulio occupans. Parvum fuit aliarum civitatum responsum occidioni; maiores
potestates pacificas Nationum Unitarum copias nimis oneratas firmare nolebant.
Cum Primum agmen imperium ceperunt, fere duo milliones Hutuensium talionem
timentes in civitates vicinas, praesertim Zaire, effugerunt; etiam exercitus
primi agminis in primo secundoque bellis Congensibus pugnavit. In Ruanda
iustitiae reconciliationisque concordiae coepit tempus: Tribunal criminale
internationale Ruandae statutum est et denuo est introducta ratio iudiciorum a
maioribus tradita, gacaca appellata. Annis 2000 oeconomia, numerus
peregrinatorum, atque index progressus humani rapide crescerunt, et proportiones
paupertatis ac mortalitatis infantilis deminutae sunt.

Praeses Ruandae est dux civitatis, cui sunt potestates ampliae: rationes rei
publicae gerendae cum consilio ministrorum facit, privilegium misericordiae
exercet, armatorum copias imperat, pactiones agit et subscribit, edicta
praesidalia subscribit, et bellum vel statum necessitatis indicere potest.
Praeses per septem annos suffragiis populi eligitur, et ipse primum ministrum
aliosque ministros designat. Nunc praeses est Paulus Kagame, qui anno 2000,
postquam Pastor Bizimungu se abdicavit, munus accepit. Postea in comitiis anni
2003 et 2010 vicit, quamquam collegia civilia electiones vituperantes dixerunt,
"insignes fuerunt iniuriis magistratuum et persecutione libertatis loquendi".

Constitutio praesens suffragio anno 2003 habito ascita est, pro constitutione
temporaria anni 1994 substituta. Constitutio rem publicam democraticam requirit,
e pluribus factionibus electis compositam. Nonnullas autem condiciones postulat:
articulum 54 vetat "organizationes politicas se in rassa, ethne, tribu, gente,
regione, sexu, vel alio divisione quae praeiudicium parere potest fundare". Res
publica etiam leges sanxit generis occidionis proscribentes ideologiam, quae
minas, orationes probrosas, negationem occidionis, ac victimarum irrisionem
comprehendere potest. Human Rights Watch dicit has leges Ruandam civitatem unius
factionis facere, quia "res publica, specie aliae generis occidionis
impediendae, generum fundamentalium dissensionis insignam intolerantiam
ostendit". Amnesty International etiam severe iudicat, in relatione anni 2010
dicens leges de ideologia generis occidionis usurpari ut "dissensionem
restinguant, comprehendentem reprehensionem factionis regnantis et exigentias
iustitiae pro Primi agminis sceleribus bellicis."

Parlamentum, ex duabus cameris constans, leges fert et actiones praesidis
consiliique ministrorum curat. Inferiori camerae sunt octaginta legati, qui
officia quinque annorum sustinent. Viginti quattuor sedium reservantur
mulieribus, qui per magistratuum loci conventum eliguntur; tres sedes
reservantur adulescentibus et debilibus; quinque tres reliquae suffragio
universali eliguntur per rationem repraesentationis proportionalis. Camera
legatorum praesens unam et quinque habet mulieres, quae sunt sola maioritas
muliebris in summo parlamento quaelibet civitatis orbis terrarum. Camera
superior viginti sex sedium comprehendit, cuius senatores per varia corpora
publica eliguntur. Minimum triginta centesimarum partium senati debet ex
mulieribus consistere. Senatores officia octo annorum sustinent.

Lex Ruandensis plerumque in iure civili Germanico Belgicoque fundatur, atque in
iure consuetudinario. Ramus iudicialis ex ramo exsecutivo non pendet, quamquam
praeses et senatus creatione supremae curiae iudicum implicantur. Organizatio
Human Rights Watch administrationem Ruandensem in emendatione iustitiae
laudavit, praecipue quoniam poenam mortis aboleverunt, sed etiam magistratus
accusant intercessionis in iudicio, comprehendentem factiosam iudicum
creationem, perversum potestatis prosecutoriae usum, atque pravum in
iudicationes vim. Constitutio duo iudiciorum genera suppeditat, ordinaria et
singularia: iudicia ordinaria sunt Suprema Curia, Alta Curia, ac tribunalia
regionum; singularia autem iudicia sunt tribunalia militaria et iudicia
traditionalia Gacaca, quae ad generis occidionis suspectos iudicandos restituta
sunt.

Ruanda parvum gradum corruptionis habet, cum aliis civitatibus Africanis
comparata; anno 2010 organization Transparency International Ruandam habuit
octavam purissimam inter 47 civitates Africae Subsaharianae, et 66-am purissimam
inter 178 in orbe terrarum. Pugna contra corruptionem muneri defensoris populi
secundum constitutionem mandatur; magistratús huic defensori publicoque divitias
suas declarare requiruntur, sub poena cessationis muneris.

Ruanda est socius Consociationis Nationum, Unionis Africanarum, Societatis
internationalis Francophoniae, Communitatis Africae orientalis, ac Consortionis
Populorum. Amicitia cum Francia Belgioque multis annis Habyarimana praeside
habebat, sed sub rectione primi agminis societatem cum terris vicinis
Anglophonisque quaesivit. Coniunctiones publicae cum Francia inter annos 2006 et
2010 dilatae sunt, post accusationem magistratuum Ruandensium a iudice Francico
factam. Negotiatio cum Re publica democratcia Congensi perturbata est post
implicationem Ruandensem in primo secundoque bellis Congensibus. Coniunctiones
cum Uganda annis 2000 perturbatae sunt postquam anno 1999 in secundo bello
Congense inter se pugnaverunt. Annis recentiorbus, coniunctiones cum Uganda
Congoque emendatae sunt.

Ruanda ex tempore ante colonias Europaeas per ordinem severum administrata est.
Olim rex, mwami appellatus, per ordinem provinciarum, pagorum, collium,
regionumque imperabat. Constitutio praesens terram in provincias (intara), pagos
(uturere), urbes, municipia, oppida, sectores (imirenge), cellas (utugari),
vicos (imidugudu) dividit; maiores autem divisiones a parlamento statuuntur.

Fines divisionum civitatis anno 2006 terminati sunt ut potestatem capitis
diffunderent et coniunctionem cum rectione vetere removerent. Ordini priori
duodecim provinciarum circa urbes maximas sitas substitutum est systema quinque
provinciarum geographicarum: borealis, australis, orientalis, occidentalis, ac
municipii Kigali.

Ruanda, aream 26 338 km2 occupans, est 149a inter civitates orbis terrarum
magnitudine, superficie Burundiae, Haitiae, Albaniaeque similis. Tota terra est
alta: locus humillimus est fluvius Rusizi, altitudine 950 metrorum situs.
Ruanda, exitu in mare carens, in Africa media orientali iacet, aliquot gradus ad
austrum ab aequatore. Fines habet cum Re publica democratica Congensi ad
occidentem, Uganda ad boream, Tanzania ad orientem, ac Burundia ad austrum.
Caput Kigali est in Ruanda fere media.

Divortium aquarum inter systemata Congense et Nilense per Ruandam a borea ad
austrum currit, 80% terrae superficiei in Nilum defluente, 20% in Congo per
flumen Rusizi et lacum Tanganyikam.

Tempore priore quam res gestae scriptae sunt, silva montana tertiam partem
Ruandae praesentis occupabant; hodie silvae naturales clausi sunt in tribus
saeptis civitatis, et alibi dominantur agri in aggeribus terreis culti. Nyungwe,
maximus tractus silvosus manens, ducentas arboris species, atque orchidaceas et
begoniaceas continet.

Oeconomia Ruandae in generis occidione anni 1994 graviter passa est, propter
magnam vitae amissionem, infrastructuram dilabentem, rapinam, ac neglectum
agriculturae mercatoriae.

Res publica novem annos disciplinae gratuitae in scholis publicis praebet: sex
annos in schola primaria et tres annos in programmate commune secondario.
Praeses Kagame anno 2010 nuntiavit se tribus annis educationem gratuitam
extenturum esse. Multi pueri pauperiores adhuc in scholam non eunt, propter
vestitus librorumque sumptum ac laborem domesticum. Sunt in omni terra et
scholae privatae, aliquae ab ecclesia gestae, quae idem curriculum sequuntur,
sed mercedes appellant.



https://la.wikipedia.org/wiki/Moscua

Moscua (Russice Mocква, tr. Moskva) est caput, urbs frequentissima, et subiectum
foederale frequentissimum Russiae, etiam metropolis regionis Moscuensis (cuius
pars tamen non est) et Districtus Foederalis Centralis (Medii) Foederationis
Russicae. Maximi momenti est Russiae continentisque sedes civilitatis,
oeconomiae, culturae, scientiae, religionis, aerarii, educationis,
transportationis. Moscua septentrionalissima (sed non frigidissima) est
tellustrium megapolium, frequentissima urbium in Europa sitarum, et, cum circa
12 decies centena milia incolarum, sexta a maxima urbs propria in orbe terrarum.

Per saecula, urbs facta est caput seriei civitatum, a Magno Ducatu Moscoviae
medii aevi et insequente Regno Russico ad Russicam Sovieticam Socialisticam
Foederativam Rem Publicam, Unionem Societicam et hodiernam Foederationem
Russicam. Moscuae exstat Cremlinus, arx antiqua quae hodie est ritum Praesidis
Russici et rami exsecutivi administrationis Russiae domicilium atque unus ex
nonnullis urbis UNESCO Mundi Hereditatis locis. Ambae camerae parlamenti
Russici, Duma Civitatis et Concilium Foederationis, Moscuae sedent.

Moscuae sunt nonnulla epitheta, quorum plurima ad eius magnitudinem et statum
intra civitatem spectant: Tertia Roma (Третий Рим), Singulum Saxum Album
(Белокаменная), Primum Solium (Первопрестольная).

Urbs in Europa Orientali, in Districtu Foederali Medio Foederationis Russicae
considit, ad flumen Moscum (etiam Moscua dictum), quod urbi nomen dedit.

Anno 1147, dux Susdaliae Georgius Longimanus, socium suum, ducem Novogardiae
Severiae Sventoslaum, Moscuam invitaverat et ibi concilium cum eo habuit.
Testimonium chronicale de eventu illo est commemoratio prima huius urbis in
annalibus. Idcirco annus 1147 declaratus est proprium fundationis Moscuae
tempus, duce Georgio conditore.

Urbs anno 1260 facta est caput Moscoviae (ducatus Moscuensis), quae saeculo
quarto decimo ascendit et saeculis quarto decimo ad sextum decimum multos
ceteros ducatus Ruthenorum adiunxit et sic regnum Russicum conformavit. Sedes
ducum Moscoviae atque tzarum Russiae erat Cremlinus Moscuensis.

Gubernium Moscuense, cuius metropolis Moscua fuit, inter primis guberniis
Russicis creatum est anno 1708.

Anno 1712, Petrus I, monarcha Russicus, caput regni Petropolim transtulit.
Moscua tamen valens urbs Russiae mansit, 'Primum Solium' appellata, locus
coronae impositionis imperatorum Russicorum erat.

Ab anno 1918, urbs caput Russiae Sovieticae et ab anno 1922 etiam caput Unionis
Sovieticae erat. Praeterea, cum gubernium Moscuense anno 1929 abolitum est,
Moscua facta est metropolis regionis Moscuensis, eodem anno creatae.

Anno 1991, post desintegrationem? URSS, Moscua facta est caput Russiae sui
iuris.

Civium numerus, secundum censum anni 2010, est 11 503 501, secundum autem
aestimationem anni 2012, 11 629 116. est. Moscua numero incolarum est maxima
Russiae totiusque Europae urbs et sexta a maxima mundi urbe.

Incolae urbis ut plurimum sunt gentis Russorum (84.83%). Moscuae etiam habitant
homines multarum aliarum gentium: Ucraini (2,44 %), Tatari (1.60% ), Armeni
(1.20%), etc.

Secundum indicem Forbes (2011), Moscuae fuerunt 79 miliardarii, plus quam Novo
Eboraco, ut cui plurimi sint miliardarii.

Moscua est magnum industriae sedes (e.g. constructionis machinarum et
metallurgiae) et mercaturae, ubi sita est publica mediae Russiae mensa.

Urbi est amplum transportationis rete, inter quod quattuor aeroportus
internationales, novem stationes ferriviarum, et unus ex altissimis orbis
terrarum tubis subterraneis, Metro Moscuensis, per numerum itinerum alter solum
a tubo in Tocio, et habitum unum ex urbis monumentis ob opulentam et
diversissimam stationum 185 architecturam.

Moscua est valens scientiae culturaeque sedes. Multas universitates studiorum
(Universitas Publica Moscuensis, Universitas Paedagogica Publica Moscuensis,
Universitas Publica Technica Moscuensis, Institutum Publicum Relationum
Internationalium Moscuense, etc.), theatra et musea habet. Moscuae sita est
Bibliotheca Publica Russica, maxima in Russia. Hac in urbe sunt multa monumenta
historiae et culturae.

Incolae religiosae Moscuae praesertim sunt Christiani Orthodoxae, cum
repraesentes aliarum religionum (e.g. Musulmani, Iudaei, Buddhistae) hac in urbe
multi sunt.

Moscuae residit archiepiscopus Russicae (Ruthenicae) Ecclesiae
Orthodoxae—Patriarcha Moscuensis et totius Russiae (Rutheniae), sedem suam in
Monasterio Sancti Danielis habens. De ecclesiis orthodoxis Moscuae 'Quadraginta
Quadragies' (Сорок Сороков) dicebatur. In Russica vetere, verbum сорок
'quadraginta' etiam significavit administrativum ecclesiae districtum, qui in
circa quadraginta templis constitit.

Moscuae sunt multa monumenta historiae et architecturae, e.g., Cremlinus
Moscuensis (arx antiqua urbis, inter alia nonnulla clara templa et palatia atque
Tzarem-campanam et Tzarem-gunnam habens) cum Area Rubra (ubi sunt Ecclesia
Cathedralis Sancti Basilii, Pantopolium GUM et Mausoleum Leninense).



https://la.wikipedia.org/wiki/Mare_Mediterraneum

Mare Mediterraneum seu Mare Interclusum est mare inter Europam (ad
septentriones), Africam (ad meridiem) et Asiam (ad orientem) situm, cuius area
circiter 2 500 000 km² est. Herculeo freto cum Oceano Atlantico iungitur.

Mare Mediterraneum per omnia tempora humana variis nominibus notum est. A
Graecis thalassa (θάλασσα) et post inventionem Oceani Atlantici Entos Thalassa
appellabatur.

Apud Romanos mare nostrum et internum mare vocabatur. Id tamen notandum est,
mare nostrum stricto sensu solum mare circum Italiam situm significasse. Haec
pars etiam mare infernum, pars orientalis mare superum vocata sunt. Romani mare
Mediterraneum in quasdam partes diviserunt, quae hae sunt:

Saeculo VII Isidorus Hispalensis primam mentionem maris Mediterranei in
Etymologiis sive originibus fecit; illo tempore, nondum erat nomen verum.

Societas Hydrographica Internationalis anno 1953 in libello Limits of oceans and
seas oceanum et maria in varias partes digessit. Mare Mediterraneum ita
dividitur:

Quidam Propontem etiam partem Maris Mediterranei esse putant. Fossa navigabilis
apud Clysma ab hominibus facta illum Mari Erythraeo iungit.

Salinitas aquae Maris Mediterranei maior salinitate oceani est 3.8 centesimae.
Aqua non salina ex fluviis et Mari Scytico? in Mare Mediterraneum fluit, sed per
summam evaporationis aqua salina per Fretum Herculeum influit. Aestuus parvi
sunt quia Fretum Herculeum angustum est. Maxima profunditas 5015 metra est in
Sumpa Calypsos apud Graeciam.

Graeci et Phoenices colonias in totam Maris Mediterranei regionem deduxerunt,
quarum colonia maximi momenti erat Carthago, anno 814 a.C.n. condita. Post
ruinam regni Alexandri Magni et proelia inter successores, Aegyptus Ptolemaea et
Carthaginenses in totum marw dominabantur. Tribus bellis Punicis Romani
Carthaginem et occidentem maris partem vicerunt. Anno 31 a.C.n., Octavianus
Augustus Marcum Antonium Cleopatramque vicit. Postea, trescentos annos Romani
toti mari imperaverunt, donec Vandali saeculis quarto et quinto maximum partis
occidentalis maris novum imperium maritimum constituerent; parti autem orientali
Imperium Romanum Orientale iam imperabatur.



https://la.wikipedia.org/wiki/Florida

Florida est civitas Civitatum Foederatarum Americae. Caput est Tallahassia; urbs
maxima, Iacsoniapolis.

Ante Europaeos, Indii variorum gregum Floridam habitabant. Florida inventa est a
Ioanne Pontio de Leon (ca. 1460–1521), qui anno 1513, fontem iuventutis petens,
Floridam septentrionalem exploravit. Die 27 Martii, terram primo videbat, quam
die 2 Aprilis Floridam nominavit. Idem primum vicum in Florida constituerunt
anno 1521, sed ab Indis mox expulsi sunt. Pamphilus Narvaëzius tunc ocupationem
Floridae coepit, sed expeditio sua quoque deliquit. Annis 1860–1865, pars
Civitatum Confoederatarum Americae erat.

Ricardus Scott est electus gubernator die 2 Novembris 2010; imperium coepit die
4 Ianuarii 2011.

Florida est paeninsula et terra plana; non sunt montes alti, sed sunt multae
lacunas et insulae.

Canaverali Insulae, Nationalis Aeronautica Spatialisque Administratio (NASA) ad
lunam astronautas misit. Complures homines Mundum Disneyanum Orlandae? quotannis
invisunt. In litoribus, homines in undis natant; litora nocte visa pulchra
habentur.

Anno 2000, quinquaginta centum milia hominum Floridam habitabant. Spissitudine
incolarum Florida est quarta in Civitatibus Foederatis Americae.



https://la.wikipedia.org/wiki/Estonia

Estonia (Estonice Eesti), publice Eesti Vabariik ('Res Publica Estoniae') est
natio in Boreo-Europaea Regione Baltica. A septemtrione Sinu Finnicu, ab
occidente Mari Baltico. a meridie Lettoniā (343 km), et ab oriente Lacu Peipo ac
Russiā (338,6 km) terminatur. Trans Mare Balticum iacet Suecia ab occidente et
Finnia a septemtrionibus. Territorium Estonicum 45 227 km2 seu 17 462 mpq tegit,
et climate continentali umido afficitur.

Estonia democratica respublica parlamentaria divisa est in comitatus quindecim
cum suo capite et maxima urbe Tallinna. Cum 1,3 millionibus incolarum, est una
inter nationes socias infrequentissimas Unionis Europaeae, Eurozonae et
Consociationis ex Pacto Atlantico Septemtrionali. Estonienses sunt populus
Balto-Finnicus, cuius lingua publica, lingua Estonica, lingua Finno-Ugrica est,
arcte conexa Finnicae et longe Hungaricae ac Samicis.

Natio evoluta cum progressa, magnorum redituum oeconomia, Estonia Organizationis
Coöperationis Oeconomicae et Evolutionis socia est. Valde magno loco sita est in
Indice Evolutionis Humanae, et oeconomicae libertatis, civilium libertatum,
educationis et preli libertatis (tertio loco in toto orbe terrarum anno 2012)
programmata secunde exercet. Estonia crebro velut una inter conexissimas
nationes in Europa describitur et sita est vicesimo loco in Consociationis
Nationum Indice Promptae Gubernationis Electronicae.

Coniectura hodierna Estoniae seu Aestoniae seu Esthoniae nomen ex Aestis a
Romano historico Tacito in libro Germania (ca. 98 a.C.n.) descriptis ortum esse
dicit. Antiquae Scandinavae sagae mentionem terrae Eistland appellatae faciunt,
velut civitas Islandice adhuc nuncupatur et similiter Estland, vocabulo Danico,
Theodisco, Batavo, Suecico, ac Norvegico huic civitati. Primae Latinae et aliae
antiquae huius nominis versiones Estia seu Hestia sunt. Esthonia communis altera
orthographia Anglica ante 1921 fuit.

Estonia nominibus obsoletis scatet, quae ex variis fontibus historicis conlecta
sunt, sicut Esthonia,, Aestonia, Estlandia, Estenia, Aesthonia, Aestia..

Humanae catoeciae in Estonia possibiles fuerunt inter 11 000 et 13 000 annos
abhinc, cum ultimae glaciationis gelu fusum est. Antiquissima catoecia nota in
Estonia est catoecia Pulli (Pulli asula), quae prope Matrem Aquarum flumen,
prope urbem Suriam (Sindi), ab Estoniae Austroccidente, erat. Secundum
computationem radiocarbonicam condita est circiter 11 000 annis abhinc, ineunte
millennio 9 a.C.n.. Inventae sunt evidentiae communitatum venatoriarum et
piscatoriarum quae circa annum 6500 a.C.n. prope urbem Gundam (Kunda), ab
Estoniae Septemtrione, fuere. Artefacta ossea et lapidea similia inventis Gundae
non solum in alia Estoniae parte sed etiam in Lettonia, Lituaniae Septemtrione
et Finniae meridie reperta sunt. Cultura Gundae (Kunda kultuur) ad Aetatem
Lapideam mediam aut ad periodon Mesolithicam pertinet.

Primis saeculis Aerae Vulgaris, politicae administrativaeque subdivisiones in
Estonia emergere coepere. Duae praecipuae subdivisiones apparuere: paroecia
(kihelkond) et comitatus (maakond). Paroecia varias marchias senium
comprehendebat. Fere omnes paroeciae saltem castrum habebant. Localis areae
defensio a maximo functionario aut a rege aut a sene dirigebatur. Saeculo tertio
decimo, haec magna territoria in Estonia evoluta sunt: Revalia (Revala), Harria
(Harjumaa), Osilia, Daghoa (Hiiumaa), Rotalia seu Maritima (Läänemaa), Alumbus
(Alempois), Saccalia (Sakala), Ungannia seu Ugaunia (Ugandi), Iogentagania
(Jogentagana), Sobolitz (Soopoolitse), Vaiga (Vaiga), Mocha seu Moge (Mõhu),
Normegunda, Iervia (Järvamaa) et Vironia seu Viria seu Wiria seu Virlandia
(Virumaa).

Supponuntur primi populi qui praesens Estoniae territorium incoluere Aesti,
Finnicae originis nomades, esse, qui semiorganizatis tribibus vivebant sed sine
unione inter eas. Saeculo tertio decimo, Ecclesia Catholica Regis Danici
Valdemari II ope cruciatam ad christianizandas paganas Maris Baltici tribus
praeparavit. Pugna paene viginti annos duravit, delimitando Estonico territorio
a Septemtrione Daniā et a Meridie, diviso inter varios episcopatus et Fratres
Militiae Christi, potente Christiano ordine qui omnes locales tribus vincere et
in maiorem territorii partem dominari consecutus est.

Anno 1248 oppidum quod hodie Tallinna appellatur autonomam gubernationem in iure
Lubicensi fundatam adoptavit et annis postea Hansae adiunxit, quod hanc regionem
commercialiter praecipuam fecit et Danici dominii amissionem in regione
monstravit. Post varia foedera cum Lituanis et Russis, Dania crescentem
vassallorum militarem potestatem reprimere non consecuta est, qui alii ab
Westfalia et alii a Livonia afficiebantur, quoad, anno 1343, Estones, etiam tunc
subiecti et nobilium servi habiti, Rebellionem Noctis Sancti Georgii (Estonice
Jüriöö ülestõus) praepavere, ubi Christianismum repudiavere et contra servitutem
pugnavere. Ordo Teutonicus, qui in Livoniam dominabatur, ad finem rebellionem
adduxit post duo annos et Daniae territorium emit. Sic incipiebat Teutonici
Estoniae dominii perihodos.

Saeculo sexto decimo Estonicum territorium denuo pondus habebat. Nuper formatum
Imperium Russicum, cum sua imperialismi idea et Ordinis Teutonici debilitatione
adiutum, propter litigium cum Confoederatione Polono-Lituana a Meridie, Livoniam
ingressum est, habendā eā suorum avorum terrā. Dum Dania, Suecia et Polonia,
quae Russicam invasionem in terras suis territoriis proximas non probabant,
militarem consociationem constituere ad reprimendam Russicam irruptionem in
regionem.

Anno 1559 exortum est Bellum Livonicum, in qua pugnavere Dani, Sueci, et Poloni
ad capiendum Livoniae territorium et ad reprimendam Russicam invasionem, quae
Episcopatum Tarbatensem iam occupaverat. Cum Sueci in septemtrionalem, Poloni in
meridinam regionem, et Dani in Episcopatus Osiliensis insulas dominati sunt,
coepit Bellum Nordicum Septem Annorum (inter annos 1563 et 1570). Victis Russis
in Proelio Narvae, consolidata est Suecica invasio et dominium in
Septemtrionalem regionem et anno 1629 in Livonicas terras, quae etiam tunc
Polonis subfuerant.

Tunc anno 1645, post novam Daniae cladem, secundum Foedus Broemsebroënse
completum est Suecicum dominium in Estoniam. Sueci tertia natio quae dominata
est in Estonicum terriroium fuere, sed hoc factum Estonico populo beneficia
tulit, qui antique solum habitus est servi nobilium in regionem dominatorum. Hoc
tempore apparuere primae scholae Estonicis in oppidis, quae populum aliquas
religiosas doctrinas legere docere poterant. Aperta est etiam, a rege Gustavo II
Adolpho Sueciae, Tarbati, prima universitas in Estonia. Post aliquos annos, post
Bellum Tricennale, Germani magistri in Revaliae (hodie Tallinn) academiam
venere, conclavia scholaria velut Germanicis in academiis direxere et pondus
auxere quod Germani semper in Estonia habuere.

Post bellum cum Brandenburgi principe, Suecia nobilium terris reformationem
irritantem in Estonia fecit, quod aliarum nationum reversionem in Estonicum
territorium promovit. Exortum est tunc, Februario 1700, Magnum Bellum
Septemtrionale, quod iterum participavere Dania, Polonia, Russia et Saxonia
contra Suecos. Post multa proelia rebellionesque, in Proelio Poltavensi, Russi
personales Regis Carolo XII copias vincere et Tallinnam capere consecuti sunt,
denique in Estoniam et Livoniam dominati sunt, quod ex Ioannis IV Russiae epochā
postulatum erat.

Per saeculum duodevicensimum, universitatum creatio in Estonia magnum culturalem
incolarum incrementum maximo linguae propriae usu et Estonicae culturae
provectione promovit. Primum Estones in se velut populus incumbuere et
intellectuales nationis creationem quaerebant. Inevitabilem Imperii Russici
collapsionem nacti et aliquae Imperii programmata moleste ferens, in Rebus Novis
Russicis anno 1905 coniunctim rebellavere et ab exercitu Russico magnopere
repressi sunt. Quod, nihilominus, fuit primus verus gradus independentiae, quae
post Res Novas anni 1917 perfecta esset, quae primum independentem terram, Rem
Publicam Estoniae, Estonibus dedit, cum vexillo lacuum caelique caeruleum,
natalis terrae soli nigrum et incolarum laetitiae album significante.

Per primos libertatis annos viginti (1918-1940), Estonia turbulentam civilitatis
vitam, dissolutis factionibus, passa est; primus praeses usque ad 1938 non
electus est, sed culturali aspectu magnae activitatis perihodos fuit, creatis
multis scholis quae Estonice docebant et praestatā culturali minoritatum
autonomiā, unicā in totā Europā Orientali. Sed propter hanc neutralitatis
civilitatem, Estonia per Secundum Bellum Mundanum occupationi obnoxia fuit.
Propter Sovieticum strategema, Estonia anno 1940 ab URSS occupata est. Anno
1942, Germani in Unionem Sovieticam invasere et Estoniam occupare coepit. Primo
momento, Estones laeti erant, propter antiquam propinquitatem cum Germanis et
etiam quia de libertatis Estoniae regressione somniabant, quod statim ab Adolphi
Hitler gubernatione spretum est. Cum Germanica invasio in URSS deficeret et
Germani ex Estonia exirent, nova Sovietica invasio inevitabilis ostendebatur,
propter civitatis defetigationem in bello. Sic condita est Res Publica Sovietica
Socialistica Estonica (Estonice Eesti Nõukogude Sotsialistlik Vabariik; Russice
Эстонская Советская Социалистическая Республика).

Per Sovieticae occupationis annos 52, multi rebellionis et praesertim
procursatorum motus in Estonia formati sunt, quorum notissimus Fratres Silvae
(Estonice Metsavennad; Russice Лесные братья) fuere, quamquam omnes a Moscuae
gubernatione repressi sunt. Usque ad 1989, Unione Sovietica collapsa, non coepit
Sovieticarum nationum, velut Estoniae, structuratio et postea libertas anno 1992
attacta. Primus novae libertatis aerae praeses Leonardus Meri fuit. Exito
exercito Russico anno 1994, Estonia sua commercialia vincula cum reliqua Europa
auxit, et magnum oeconomicum incrementum decennio 201 assecuta est. In OTAN die
29 Martii et in Unionem Europaeam Kalendis Maiis anno 2004 ingressionem
obtinuit.

Estocicus terrestris limes cum Lettonia 267 chiliometra longus est; limes cum
Russia 290 chiliometra. A 1920 ad 1945, Estonicus limes cum Russia, anno 1920
Foedere Tarbatensi positus, ultra Narvam flumen a boreoriente et ultra urbem
Petzuriam ab Austroriente patebat. Hoc territorium, circiter 2300 chiliometra
quadrata seu 888 milia passuum quadrata latum, Russiae ab Iosepho Stalin
incorporatum est, finito Secundo Bello Mundano. Quamobrem limites inter Estoniam
et Russiam nondum definiti sunt.

Estonia apud orientalia Maris Baltici litora iacet, statim trans Sinum Finnicum
e Finnia ad libram Boreoccidentalis partis ex ascendentis suggestu Europae
Orientalis inter 57.3° et 59.5° N et 21.5° et 28.1° E. Media elevatio solum 50
metra seu 164 pedes attingit et altissimus nationis locus Magna Collis Ovis
(Estonice Suur Munamägi), a Austroriente et 318 metra seu 1 043 pedes alta, est.
Sunt 3794 seu 2357 milia passuum litoris numerosis sinibus, fretis et fenestris
denotatae. Insularum et insuletorum numerus aestimatur circa 1500. Quarum duae
satis magnae ad constituendos separatos comitatus sunt: Osilia seu Latris et
Daghoa (Estonice Hiiumaa). Parvus et recens meteoriticorum craterum racemus, e
quibus maximus Cāliensis (Estonice Kaali kraater) nuncupatur, in Osilia, in
Estonia, invenitur.

Estonia in septemtrionali zonae climaticae temperatae parte et in transitione
inter oceanicum ac continentale clima sita est. Estoniae quattuor tempora anni
paene aequae longitudinis. Mediae temperaturae inter 16.3 ºC seu 61.3 ºF in
Balticis insulis atque 18.1 °C seu 64.6 °F in intestina Estonia Iulio,
calidissimo mense, et inter −3.5 °C seu 25.7 °F in Balticis insulis atque −7.6
°C seu 18.3 °F in intestina Estonia Februario, frigidissimo mense, variant.
Media annua temperatura in Estonia 5.2 °C seu 41.4 °F est. Media praecipitatio
inter 1961 et 1990 e 535 mm ad 727 mm seu e 21.1 un. ad 28.6 un. per annum
variat.

Nix tegit, quae profundior in Austrorientali nationis parte est, plerumque e
medio Decembre in tardum Martium perstat. Estoniae propemodum 1400 lacuum.
Plerique minimi sunt, quorum maximus est Lacus Peipus (Russice Псковско-Чудское
озеро), 3555 km2 seu 1373 m.p.q. latus. Sunt multa flumina in civitate, quorum
longissima Wop (Estonice Võhandu), 163 km seu 101 mi longum; Mater
Aquarum(Estonice Pärnu), 144 km seu 89 mi longa; et Politzamoioki (Estonice
Põltsamaa), 135 km seu 84 milia passuum longi, sunt. Estonia multas paludes
minerotrophas et ombrotrophas habet. Silvae 61 centesimas Estoniae tegunt.
Communissimae arborum species pinus, picea, et betula sunt.

Phytogeographice, Estonia inter Centro-Europaeam et Eoo-Europaeam provincias
Regionis Circumborealis intra Regnum Boreale divisa est. Secundum Ordinem Mundi
Naturae Tuendae seu WWF, Estonicum territorium ad silvarum mixtarum Sarmaticarum
oecoregionem pertinet.

Sparsi Estoniae incolae et magnae silvarum areae Eurasiani lyncis, suis scrofae,
ursi arctou, et alcis arcervos, inter alia animalia supervivere sinunt. Estonia
luporum populositatem circiter 200 habere putatur, quod aliquantum super optima
extensione (inter 100 et 200) consideratur. Estonica aviaria vita raris marinis
avibus velut polystircta Stelleri, ansere erythropo ac limosa; uliginosis avibus
velut gallinagine media; sicci aperti agri avibus velut crece ac coracia
garrulo; et magnis avis velut avibus rapacibus velut aquilā clangā designatur.
Estonia saepti nationalia quinque habet, inter quae Saeptum Nationale Terrae
Sinuum (Estonice Lahemaa rahvuspark), Septemtrionali litore et maximum; Saeptum
Nationale Terrae Paludum (Estonice Soomaa rahvuspark), inter Pirnaviam atque
Vellinum, locis uliginosis notum sunt. Reservata velut Reservatum Avium Sinus
Keinis et Saeptum Nationale Matsalense (Estonice Matsalu rahvuspark),
internationalis ponderis locus uliginosus secundum Conventionem Ramsarensem,
etiam popularia autochthonibus ac periegetis sunt et amplam vitae aviariae
varietatem alunt.

Antiqua respublica Sovietica, nomine Reipublicae Sovieticae Socialisticae
Estonicae (Estonice Eesti Nõukogude Sotsialistlik Vabariik; Russice Эстонская
Советская Социалистическая Республика), die 20 Augusti 1991 suam antiquam
libertatem (1918-1940) recuperavit. Cuius primi praesides Arnoldus Rüütel et
Leonardus Georgius Meri fuere.

Politicum Estoniae regimen parlamentarismus est, ubi primus minister nationem
gubernat. Primus minister a Parlamento eligitur, indicante praeside reipublicae.
Qui, generatim, est factionis politicae dux quae maximum sedium numerum in
Parlamento habet et est is qui alios ministros designat; quorum directe tres
designat, e exsistentibus duodecim. Quorum praecipui sunt minister Fiscalis,
Socialis et Rerum Externarum. In Estonia, ministri quoddam cancellarii genus
habent, qui ministeria monet et commandat, sine politica potestate in ministro
deposita. Secundum legem, nullus minister dimitti aut sua politica iura amittere
potest, scilicet, minister quod is velit sine ulla protestatione iubere potest.
Si subordinatus iussum accipit quod extra legem credit, superiori id communicare
potest, obligatorie per scriptam relationem.

Parlamentum seu Riigikogu a 101 deputatis, directo incolarum suffragio electis
et qui rursus eligi nequeunt, formatur. Parlamentarii e dissimilibus nationis
partibus egrediunt, et, quamquam incredibile videatur, multi pauci oeconomistis
aut causidici sunt et politicam vitam secundum suum eius videndae modum et non
factionem politicam sequuntur, quamvis factiones valde potentes sunt.

Iudicialis Estoniae ratio in Constitutione fundatur; quivis homo ius appellandi
ad Iustitiam habet. Sic, Iustitiae Estonicae gradus tres: Tribunal Comitatus seu
Urbis, Tribunal Appellationis, et Maximum Iudicium. Hoc ultimum ab iudicibus
undeviginti formatur, qui liberi et politici gubernationis ponderis mundi
manent.

Haec leges aliquae praecipua puncta de defensiva territorii et Gubernationis
Estonicae civilitate dictant. Estonia aditum ad Unionem Europaeam Kalendis Maiis
habet, post negotiationes die 24 Novembris 1995 coeptas. Ubi intravit simul cum
aliis duabus Balticis nationibus, Lettonia et Lituania.

Die 4 Martii 2007, prima civitas quae comitia generalis per Interrete habuit
facta est. Hoc fuit possibile ope parvi incolarum numeri in Estonia et ope
hereditatis acquisitas e Nationibus Nordicis, cum quibus multum bonas
commerciales relationes habent. Intentae relationes inter Russicae et Estonicae
originis incolas propter antirussicum programma ingravatae sunt. Revera, die 27
Aprilis 2007, gubernatio Estonica monumentum Militi Liberatori e rei publicae
capite removere decrevit. Tumultus propter haec excitati mortuum unum,
vulneratos 44 et centenos in custodiam datos mane eodem die causaverunt.
Territans est condicio nuncupatorum "haud civium," sine magna basicorum iurum
parte. Revera, additis "haud civibus" (plerisque Russicae originis) et
residentibus in Estonia cum Russica nationalitate, ut circiter quarta aut tertia
pars Estonicorum incolarum ius suffragii non habeant provenit.

Acta Divisionis Administrativae Territorialis, anno 1995 adoptata, nationem
divisere in divisiones tres: comitatus (Estonice maakonnad, sing. maakond),
municipia urbana (Estonice linnad, sing. linn) et municipia ruralia seu
paroecias (Estonice vallad, sing. vald). Hodie, Estonia in comitatus quindecim
divisa invenitur, qui in municipia (ruralia et urbana) dividuntur. Sunt 227
municipia, 34 urbana et 193 ruralia.

Estonia in comitatus (Estonice maakonnad, sing. maakond) quindecim divisa est.
Comitatus singuli a singulis gubernatoribus gubernantur, qui a gubernatione
civica designatur, cuius potestas localiter repraesentat. Eorum mandatum quinque
annos velut praesides durat et funguntur basico munere, conexione inter regiones
et comitatuum municipia cum gubernatione civica.

Praecipuus comitatus in hac republica Baltica comitatus Harria seu Hargia est,
ubi invenitur caput Estonicum, Tallinna et ubi incolunt 38,8% incolarum in
Estonia. Alii praecipui comitatus Pernavia seu Perona seu Pirnavia, Vironia
Orientalis seu Viria Orientalis seu Wiria Orientalis eu Virlandia Orientalis et
Tarbatum seu Dorpatum sunt.

In tabula inferiori ostenduntur Estonici comitatus quindecim cum suis capitibus.
Praeter nomen Latinum et Estonicum, etiam additur nomen Voruvicum, quia lingua
Voruvica est lingua regionalis et agnita in Estonia, et nomen Russicum, quia
lingua Russica, quamquam nec officialis nec agnita lingua in Estonia, est maxima
lingua minoritaria.

Municipia (Estonice omavalitsused, sing. omavalitsus) divisa sunt in Estonia in
ruralia et urbana. Per Estonicam historiam, municipiorum divisiones varias
mutationes passae sunt. Servitute glebae abrogata saeculo undevicensimo,
coloniae rurales formatae sunt, cum propria ordinatione, adoptata in Actis
Ordinationis Municipiorum Ruralium (Estonice vallad, sing. vald). Municipia
urbana (Estonice linnad, sing. linn) in districtus (Estonice; linnaosad, sing.
linnaosa) et in urbes divisa sunt. Summatim solum sunt 34 municipia cum urbis
iure, ante 193 oppida (pleraque cum numero incolarum minore quam 3000). Singula
Estonica municipia singula consilia legislativa, ab incolis perihodo triennii
electa, habent. Municipium organi exsecutivi membra, eligit, incluso municipalis
exsecutivi duce, qui eligitur etiam triennii tempore.

Ante Secundum Bellum Mundanum, ethnici Estones 88% incolarum constituebant, dum
minoritates reliquas 12% constituebant. Maximus mminoritarius circulus anno 1934
Russi, Germani, Sueci, Lettones, Iudaei, Poloni, Fenni, et Ingermanlandienses
erant.

Germanobalticorum (Theodisce Deutsch-Balten seu Baltendeutsche; Estonice
Baltisakslased) numerus e 5,3% (~46 700) anno 1881 ad 1,3% circum annum 1934
deminuit, quod praesertim debitum est emigrationi in Germaniam per generalem
russificationem exeunte saeculo undevicensimo et per Estoniae independentiam
saeculo vicensimo. Inter 1945 et 1989 ethnicorum Estonum numerus inter incolas
residentes intra Estoniae limites in praesenti definitos usque ad 61% deminuit,
praecipue propter Sovieticum programma massivam urbanorum industrialium
operariorum immigrationem e Russia, Ucraina et Ruthenia Alba promovens et
propter emigrationem per bellum ac massivas Iosephi Stalin deportationes
suppliciaque. Anno 1989, minoritates amplius tertiam partem incolarum
constituebant, quia haud Estonum numerus fere quinquies creverat.

Exeunte decennio 199, Estones suam demographicam mutationem nationalem
catastropham percepere. Quod fuit resultatio migratoriorum programatum
necessariorum ad Programma Nationalizationis Sovieticum Estoniam russificare
intendens, scilicet resultatio administrativae ac militaris haud Estonum
immigrationis ex URSS iuxta cum Estonum deportatione in URSS. Per purgas adhuc
110 000 Estones necati aut deportati sunt. Decennio independentiae
reconstitutionem sequente, ingens ethnicorum Russorum emigratio et Russicarum
stationum militarium remotio anno 1994 ethnicorum Estonum proportionem in
Estonia e 61 centesimis ad 69 centesimas anno 2006 crescere causavere.

Estonia hodierna aeque ethnice heterogenea natio est, sed haec heterogeneitas
pleraeque nationis proprietas non est, quia haud Estonici incolae in Estonicorum
comitatuum duobus densantur. Quindecim Estonicorum comitatuum tredecim circa 80
centesimae ethnice Estonici sunt, inter quos homogeneissimus Daghoa est, ubi
Estones 98,4 centesimas incolarum constituunt. In Harria (incluso capite
Tallinna) et Vironia Orientali comitatibus, nihilominus, ethnici Estones 60
centesimas et 20 centesimas incolarum proprie supplent. Russi 25,6 centesimas
omnium incolarum supplent sed 36 centesimas incolarum in comitatu Harria et 70
centesimas incolarum in comitatu Vironia Orientali constituunt.

Autonomiae Culturalis Estonicae lex anno 1925 sancta unica in Europa illo
tempore erat. Autonomiae culturales minoritatibus 3000 incolarum superantibus et
cum diuturnis vinculis cum Republica Estonica concedi poterant. Ante
occupationem Sovieticam, Germanicae et Iudaicae minoritates consilium culturale
eligere consecuti sunt. Lex de Autonomia Culturali Minoritatibus Nationalibus
anno 1993 denuo statuta est. Historice, magnae Estonici Boreoccidentalis litoris
et insularum partes ab autochthonibus ethnice Estonosuecis (Suecice
estlandssvenskar seu aibofolke; Estonice rannarootslased seu eestirootslased)
incultae sunt.

Plerique Estonosueci 3 800 hominum in Sueciam fugere aut anno 1944 deportati
sunt. Recentibus annis Estonosuecorum numerus rursus crevit, anno 2008 paene 500
homines attingens, propter proprietatis reformationes ineunte decennio 200. Anno
2005, Ingriofenni (Finnice inkeriläiset; Russice Ингерманландцы; Estonice
Ingerisoomlased), minoritas in Estonia, consilium culturale elegere et
autonomiam culturalem accepere. Estonosuecica minoritas itidem autonomiam
culturalem anno 2007 recepere.

Constitutio Estonica libertatem religionis, separationem inter ecclesiam ac
civitatem et individualia iura privati credibilis ac religionis praestat.
Secundum Institutum Communicationis Dentsū Incorporatum, Estonia una inter
nationes minime religiosas in toto orbe terrarum est, cum 75,7% incolarum se
irreligiosos esse asciscentium. Eurobarometri scheda interrogatoria anni 2005
solum 16% Estonum Dei credibile profiteri invenit, minimum credibile inter omnes
nationes examinatas (in indagatione de Unione Europaea).

Maxima denominatio religiosa in natione erat Lutheranismus Evangelicus, a
109 000 Estonum (seu a 10% incolarum), praecipue ab ethnicis Estonibus, cultus.
Qui superatus est a 177 000 incolarum Orientalem Orthodoxum Christianismum
sequentium, qui praesertim a Russica minoritate colitur.

Secundum anni 2000 censum, circiter 1000 asseclarum Tharapitaismi (Estonice
Taarausk) aut Religionis Nativae (Estonice Maausk) erant. Iudaica communitas
aestimatam populositatem circiter 1900 habet. Propemodum 68 000 hominum se
atheos considerant.

Civitas ab Equitibus Teutonicis saeculo tertio decimo Christianizata est. Per
Reformationem, Protestantismus extensus est et Ecclesia Lutherana officialiter
in Estonia anno 1686 statuta est. Multi Estones se specialiter religiosos non
esse asseverant, quia religio per saeculum undevicensimum cum Germanicā feudali
regulā consociata est. Historice fuit alia minoritaria religio, Russici Antiqui
Credentes, prope Lacus Peipi aream in comitatu Tarbato.

Lingua Estonica, publica civitatis lingua, ad Finnicum linguarum Uralicarum
ramum pertinet. Lingua Estonica artissime conexa est linguae Finnicae, in usu
ultra Sinum Finnicum, et est una inter paucas Europaeas linguas quae
Indoeuropaeam originem non habet. Praeter aliquas coincidentias in vocabulario
propter mutuationes, in eo quod ad originem attinet, linguae Estonica et Finnica
non conexae sunt proximis geographicis vicinis, linguis Suecicae, Lettonicae et
Russicae, quae aliae linguae Indoeuropaeae sunt.

Quamquam lingua Estonica et linguae Germanicae e dissimillimis originibus ortae
sunt, multa similia vocabula Estonice et Theodice identificari possunt, verbi
gratia. Quod debetur ante omnia facto ut lingua Estonica paene tertiam sui
vocabularii partem a linguis Germanicis mutuata sit, praecipue a lingua Saxonica
Inferiori (Theodisca Inferiori Media) per Germanici dominii perihodon, et a
Theodisca Alta (etiam a Theodisca normata. A Saxonica Inferiori et a Theodisca
Alta mutuationum percentatio inter 22 et 25 centesimas aestimari possunt, cum
Saxonica Inferiori circa 15 per centum constituente.

Lingua Russica adhuc in usu est velut lingua secundaria ethnicis Estonibus inter
40 et 70 annos natis, quia lingua Russica lingua haud officialis Rei Publicae
Sovieticae Socialisticae Estonicae e 1944 ad 1991 erat et velut obligatoria
secunda lingua per Sovieticam perihodon docebatur. Anno 1998 plerique primae ac
secundae stirpis industriales immigrantes ex antiqua Unione Sovietica
(praesertim e Russica Sovietica Foederativa Socialistica Re Publica) Estonice
non loquuntur. Nihilominus, anno 2010, 64,1 centesimae haud ethnicorum Estonum
Estonice loquuntur.

Hi ultimi, plerique Russophoni ethnici allophyli, praesertim caput Tallinna et
industriales urbanas Vironiae Orientalis areas habitant. In parva paroecia
Nuckoe (Estonice Noarootsi vald; Suecice Nuckö kommun) in Rotalia sunt 22
villagia cum bilinguibus Suecicis et Estonicis nominibus.

Communissimae linguae peregrinae ab Estonibus studentibus disciturae lingua
Anglica, lingua Russica et lingua Francica sunt. Inter alias populares linguas
Finnica, Hispanica et Suecica sunt.

Estonica societas considerabiles mutationes per ultimos annos viginti passa est,
inter quas notissimae sunt crescens stratificationis gradus et familiaris
reditus distributio. Coefficiens Gini constanter maior quam Unionis Europaeae
media (31 anno 2009) fuit, quamquam clare cecidit. Perscriptus inopiae operarum
index Ianuario 2012 7,7% erat.

Estonia multinationalis civitas est, ubi 109 linguae in usu sunt, secundum
censum anni 2000. 67,3% Estonum civium Estonice velut linguā nativā, 29,7%
Russice et 3% aliis linguis loquuntur. Die 2 Iulii 2010, 84,1% Estonicorum
residentium Estonici cives, 8,6% cives aliarum nationum et 7,3% "cives cum
indeterminato municipatu" sunt. Ex 1992, fere 140 000 hominum Estonicum
municipatum acquisivere, cum naturalizationis probationes sustinuissent.

Ethnica distributio in Estonia multo homogenea est, ubi plerisque comitatibus
magis quam 90% hominum ethnice Estones sunt. Quod urbibus maioribus sicut
Tallinna opponitur, ubi Estones 60% incolarum constituunt et reliqui praesertim
a Russis ac aliis Slavicis incolis componuntur, qui in Estoniam per Sovieticam
perihodon venere.

Secundum schedas interrogatorias, solum 5% Russicae communitatis ad Russiam
proximo futuro redire consideravere. Estonici Russi suam propriam identitatem
evolvere -magis quam dimidia respondentium quantitas Estonico Russos notabiliter
a Russis in Russia differre agnovit. Resultationibus collatis cum anni 2000
scheda, tunc Russorum affectus de futuro multo positivior est.

Tallinna caput et maxima urbs in Estonia est. In Septemtrionali Estoniae litore
iuxta Sinum Finnnicum iacet. Sunt 33 urbes et aliquae oppida paroecialia in
civitate. Summatim, 47 urbes aut oppida (Estonice linna, singulari linn) sunt.
Amplius 70% incolarum urbes aut oppida habitant. Viginti maximae urbes aut
oppida in inferiori tabula sunt:

Campus diaconiarum in sovietica aera fere non erat sed incredibile et rapidum
incrementum ineunte decennio 200 obtinuit.

Civitas se euroni anno 2007 iungere conata est, sed propter magnam inflationem
reiecta est, solum autem in eo publice adoptando? Kalendis Ianuariis 2011 bene
succedens.

Estonicus PDG deminutionem annis 2008 (-5,1%) et 2009 (-13,9%) passus est, sed
rursus anno 2010 crevit, inflatione, lacuna aerarii et debito publico
temperatis.

Cognomen tigris Balticus provenit ut transiverit ex oeconomia centralizata in
oeconomiam mercatus cum characteribus velut peregrina collocatione pecuniae,
crediti ac consumptionis intestinae incremento, praeter vile opus ac
industrialem pauci valoris additi productionem.

Estonicus PDG, anno 2006, 26,85 milliardorum dollariorum Civitatum Foederatarum
fuit, cum incremento 11,4% respectu anno 2005. Potestas acquirendi per capita 20
300 dollariorum Civitatum Foederatarum et inopiae operarum gradus solum 4,5%
est. Ependyseōs gradus 32,4% PDG attingit et debitum publicum 3,6% PDG non
superat.

Praecipua agraria producta patatae, vegetabilia, pisces et lac sunt. Inter
Estonicae industriae campos, quae 8% anno 2006 crevit, praecipui ingeniaria,
electronica, lignum ac derivata, industria textilis, informationis technologia
et telecommunicatio sunt.

Estonia duas tertias partes omnium quae producit exportat, inter quas una tertia
pars solum diaconiae, praecipue periegesis, sunt. Anno 2006, Estonicae
exportationes 9,68 milliarda dollariorum addidere, dum praecipua exportata
producta et praecipuae nationes sociae sunt sequentia:

Est magna importatorum varietas: machinae ac instrumenta, fomes, metalla,
lignum, vestimenta, alimenta, instrumenta electronica, ista tria ultima in
Estonia paene non producuntur, sunt igitur praecipua importationis producta.

Pleraque importata ex Unione Europaea veniunt, praesertim e Finnia (19,7%),
propter magnum Finnicarum societatum Estonicis in terris sitarum numerum. Inter
praecipuas socias nationes sunt etiam Germania (13,9%) et Suecia (8,9%). E
Russia (9,2%) et Media Asia (9,2%), quoque ponderis sociae, ferriviaria
supplementa, fomes et xylinon veniunt.

Sed sunt aliae duae nationes Balticae quae pleraque importata producta Estoniae
praebent. Lituania (6%) fomitem, chemica et cibaria (incluso tabaco) praebet. E
Lettonia (4,7%) ingeniaria producta, chemica et industriae alimentariae
instrumenta veniunt.

Inter importata producta, quae 12,03 milliarda dollariorum anno 2006 addidere et
sic lacunam 1,9 milliardorum dollariorum in examinatione redditus genuit,
pleraque machinae ac instrumenta (33%), producta chemica (11%), textilia
(10,3%), alimenta (9,4%) et ferriviaria supplementa (8,9%) sunt.

In Estonia in usu 541 900 linearum telephonicarum fixarum anno 2006 erant, dum
gestabilia 1659 milliones eodem anno erant.

Peregrina ependysis modo commercialis collaborationis praesertim telephonicas
diaconias evolvere. Substantialiter conexiones cum fibra optica telephonium,
televisionem, radiophoniam digitalem conducunt.

Erant activae 98 stationes radiophonicae in FM anno 2001, dum cum societate
Eesti Televisioon centra tria televisificae productionis anno 2001 operabantur.

In Estonia paucos annos vera electronica revolutio advenit: Estonia lege pro
accessu ad Interrete spondet. Tota in natione sunt loca accessus sine filo ad
Interrete, quibus habitatae zonae teguntur. Fere 99 centesimae civitatis hoc
rete cum locis gratuiti accessus teguntur. Qui computatrum non habet in uno
inter 700 publici usus terminalia in huius retis diribitoriis cursualibus,
bibliotecis et villagii tabernis gratis accedere potest. Tale schema in Europa
unicum est. In Estonia etiam omnes scholae Interreti conexae sunt. Ex anno 2005
suffragia in comitiis per Interrete ferri possunt. Estonia maximum numerum
conexionum ad Interrete pro incola habet.

Viariae vecturae rete bene evoluta est et iuxta cum maritima navigatione
praecipuo munere fungitur de eo quod attinet ad mercimoniorum vecturam.
Praecipuum rete viarium ampliis collocationibus pecuniae subiectum est,
subsidiis Unionis Europaeae, qualitatis normas pares aliis Boreoeuropaeis
nationibus sequens. Via Baltica (E67) e septemtrione in meridiem nationem
transit. Nihilominus, systema viarium solum circa 11% ex 1991 crevit, dum
privatorum autocinetorum commeatus circa 80% crevit. Autocinetorum possessorum
numerus amplius anni 1990 numerum duplicavit. Circiter una tertia Estonicorum
incolarum pars unum autocinetum possidet.

Maritimae conexiones ab una inter praecipuas navigationis societates in tota
Europa Septemtrionali, Tallink, confirmantur.

Naves traiectoriae ad vehenda mercimonia et viatorres assidue Estoniam et
archipelago Estonico et Lettoniae, Lituaniae, Sueciae, Finniae ac Germaniae
conectunt. Inter ponderis portus inveniuntur Tallinna, Naystenoia (Estonice
Muuga) et Pernavia.

Aëroportus Tallinnensis, Leonardus Meri Lacus Superior Internationalis (Estonice
Lennart Meri Tallinna lennujaam) appellatus, parvarum dimensionum est, quamquam
nuper denuo structuratus et amplificatus est. Aëroportus vexilli Estonici
societatis Estonian Air centrum est.

Est volatus e Mediolano-Malpensa in Tallinnam via Rigae qui operatur societas
Air Baltic. Sunt alii aëroportus Pernaviae, Tarbati et adhuc Aresburgi qui sunt
in usu praesetim domesticis periegeticisque volatibus quos operantur societates
Avies et Luftverkehr Friesland Harle.

Praeterea e 16 Decembris 2010 est operativus volatus e Mediolano (Bergomi)-Orio
ad Sarium in Tallinnam, bihebdomadalis et activus toto anno per societatem
Ryanair.

Intestina mercimoniorum vectura per viam, ultimis annis, deminita est, partialem
huius vecturae commotionem in ferriviam sequens, quae nunc 50 centesimas
intestinae vecturae effecit.

Est locale rete ferriviarium obsoletum a societate Eesti Raudtee gestum,
imprimis in usu ad vehenda mercimonia. Gubernatio Estonica Ianuario 2007
ferriviarum novam nationalizationem complevit, quia putatur strategica
infrastructura nationali progressui. Estonia, sicut aliae Respublicae Balticae,
e Sovietica occupatione Sovieticum amplum intervallum ferriviarium 1520 mm
hereditavit.

Directa coniunctio ad Polonicum rete ferriviarium et sic ad reliquam Europam,
quae normale intervallum ferriviarium 1435 mm adoptat, hoc momento problematica
est. Sunt attamen proposita denuo qualificandarum Estonicarum ferriviarum quae
directe ad reliquam Unionem Europaeam coniungantur.

Estonicae formalis educationis historia originem trahit a saeculis tertio decimo
et quarto decimo cum primae monasticae et cathedrales scholae conditae sunt.
Primus liber primarum litterarum Estonice anno 1575 in typis editus est.
Antiquissima universitas Universitas Tartuensis, a Suecico rege Gustavo II
Adolpho anno 1632 statuta, est. Anno 1919 universitarii cursus primum Estonice
docti sunt.

Educatio hodierna in Estonia divisa est in generalem, technicam et voluptuosam.
Ratio educativa fundatur in quattuor fastigiis: praescholari, basico,
secundario, superiori. Amplum scholarum et auxiliarium educativorum institutorum
rete statutum est. Estonicum systema educativum in civitariis, municipalibus,
publicis et privatis institutis consistit. Sunt in praesenti 589 scholarum in
Estonia.

Secundum Programma Internationalis Studentium Aestimationis, executionis
fastigia Estonicis alumnis cum gymnasii aetate erant inter maxima in toto orbe
terrarum: anno 2010, civitas loco 13 propter sui systematis educativi qualitatem
collocabatur, supra quantitatem organizationis OCOE mediam. Praeterea, circiter
89 centesimas Estonicorum adultorum inter 25 et 64 annos natorum aequivalens
gymnasii diplomati assecuti sunt, unus maximorum indicum in industrializato
mundo.

Academica educatio superior in Estonia divisa est in fastigia tria:
baccalaureatum, gradum magistralem et doctoratum. Aliquibus specialitatibus
(basicis medicis studiis, veterinariae, pharmaciae, odontologiae,
architecturae-ingeniariae et in conclavibus scholaribus docentium programmati)
baccalaureatus et gradus magistralis in unam unitatem integrati sunt. Estonicae
publicae universitates significative maiorem autonomiam applicatae educationis
superioris institutis habent. Praeter ordinandam academicam universitatis vitam,
universitates nova curricula creare, admissionis terminos condicionesque
statuere, dispensationem oeconomicam probare, evolutionis destinationem probare,
rectorem eligere et restrictiva decreta rerum ad credita attinentium facere
possunt. Estonia moderatum publicarum privatarum universitatum numerum habet.
Inter maximas publicas universitates excellunt Universitas Tartuensis (Estonice
Tartu Ülikool), Universitas Technica Tallinnensis seu Revaliensis (Estonice
Tallinna Tehnikaülikool), Universitas Tallinnensis seu Revaliensis (Estonice
Tallinna Ülikool), Universitas Estonica Scientiarum Vitae (Estonice Eesti
Maaülikool) et Academia Estonica Artium (Estonice Eesti Kunstiakadeemia); maxima
privata universitas est Schola Estonica Negotiorum (Anglice Estonian Business
School).

Academia Scientiarum Estoniae (Estonice Eesti Teaduste Akadeemia) scientiarum
academia nationalis est. Efficacissimum publicum sine lucro investigatorium
institutum fundamentalem et applicatam investigationem conficiens Institutum
Nationale Physicae Chemicae et Biophysicae (Estonice Keemilise ja Bioloogilise
Füüsika Instituut) est. Prima centra informatica exeunte decennio 196 Dorpati et
Tallinnae statuta sunt. Estonici periti ad evolvendas ingeniariae
programmaturalis normas Unionis Sovieticae ministeriis per decennium 199
contulere. Anno 2011, Estonia circiter 2,38% sui PDG in Investigatione et
Progressu cum Unionis Europaeae 2,0% media collata impendit.

Salus in Estonia a Ministerio Providentiae Socialis (Estonice Eesti
sotsiaalminister) moderatur et sua pecuniae suppeditatio per generalia tributa
per Diaconiam Salutis Nationalis fit.

In partu, Gubernatio Estonica uni parentium 100% eius praevii salarii per 18
menses praeter 320 eurones subsidiorum unius temporis pro impubere concedit.
Post 18 menses, parens ius resumendi sui praevii muneris habet. Praeterea,
parens et impuberes gratuitam curam medicam accipiunt. Parentes ante partum non
laborantes (vacui, studentes) 278 eurones pro mense accipiunt; maximum salarium
in 2157 euronibus pro mense restringitur. Haec rationes, ex 2005 vigentes, se
praecipuum positivum effectum in indice natalium in Estonia habuisse non
demonstravit, qui ex 2001 iam creverat.

Haec consilia primos 18 menses infantilis vitae incumbunt. Post 18 menses,
menstrua civitatis subsidia impuberibus usque ad 19 eurones pro mense (primis
duobus filiis) et usque ad 58 eurones (tribus aut magis filiis) descendunt,
praeter gratuitam curam medicam. Sunt multae exceptiones et addita auctaria huic
regulae. Verbi gratia, unius parentis puer bis summam subsidiorum impuberibus
accipit. Exercitus hominis puer quinquies summam subsidiorum impuberibus et
adoptivarum familiarum pueri vicies summam subsidiorum impuberibus accipiunt.
Licet sint considerabiles variationes et fluctuationes in subsidiis familiarum
cum impuberibus, pleraeque Estonicae familiae magnas difficultates non oppetunt
et organizationis Save the Children relatio de Statu Matrum Mundi anni 2011
Estoniam loco 18 inter optimas nationes matribus collocat, ante nationes sicut
Canadam et Civitates Foederatas. Secundum Librum Factorum Mundanorum CIA
(Anglice CIA World Factbook), Estonia infimum mortis maternae indicem in toto
orbe terrarum habebat.

Cultura Estonica autochthonicum patrimonium, ut repraesentat lingua Estonica et
sauna, incorporat cum solitis Nordicis et Europaeis culturalibus aspectibus.
Propter historiam et geographiam, cultura Estonica affecta est traditionibus ex
variis adiacentis areae gentibus, Fennis, Baltis, Slavis et Germanis non minus
quam culturalibus progressibus in antiquis dominantibus potentiis, Suecia et
Russia.

Hodie, Estonica societas libertatem ac liberalismum hortatur, cum populari
deditione desideratis limitatae gubernationis, dum centralizatam potestatem ac
corruptionem dehortatur. Protestantica etica de labore significativam culturalem
essentiam manet et gratuita educatio pretiosissimum institutum est. Sicut solita
cultura in aliis Nordicis nationibus, Estonica cultura, super asceticis
ambitalibus realitatibus et traditionalibus alimentis, patrimonium comparative
amplae rationis aequabilitatis extra practicas rationes et optabilia
propinquitatis naturae ac autosatiati instituere videri potest.

Academia Estonica Artium (Estonice Eesti Kunstiakadeemia) educationem superiorem
in arte, designatione, architectura, mediis, historia artium et conservatione
praebet, dum Academia Culturae Vellinensis Universitatis Tartuensis (Estonice
Tartu Ülikooli Viljandi Kultuuriakadeemia) habet modum pervulgandae nativae
culturae et per curricula et per nativam constructionem et per nativas officinas
ferrarias et per nativam textilis designationem et per traditionalem
manufacturam et per traditionalem musicam, sed etiam per iazensem ac musicam
ecclesiae. Anno 2010, fuere 245 musea in Estonia quorum coniunctae collectiones
amplius decem milliones rerum continent.

Estonica theatri historia centenaria est. Coepit, professionaliter, anno 1906
cum moderatore Carolo Menning Tarbati. Post aliquas hebdomades Theodorus
Altermann et Paulus Pinna professionale theatrum Tallinnae in urbe incipiebant.
Postea alia praeclara Estonici theatri nomina orta sunt velut Waldemarus Panso,
Ewaldus Hermaküla et Fridericus Pedajas.

Intra istam brevem culturam, theatrum multos homines mobilitavit, quod id
accessibillimum plerisque incolis fecit. Sunt Opera Nationalis, octo Theatra
Nationalia, tria Theatra Municipalia et decem theatra privata quinque magnis
urbibus Estonicis, praeter innumeras voluptarii theatri scholas dispersas. Intra
theatri historiam, excellunt tres eventus: professionalis theatri ortus anno
1906; professionalismus anno 1950, sociatus cum Waldemaro Panso; et theatri
innovatio, exeunte decennio 197, quae expressiva media theatro dedit et cuius
consequentiae usque ad hodiernum tempus sentiuntur.

E primis Estonicis scriptis saeculo septimo decimo, litterae semper directionem
similem transitae a reliqua Europa suscepere. Haec Occidentalis orientatio
abecedarii Latini usu confirmata est, quae fuit exitus Christianizationis et
postea Reformationis. Litterae Estonicae varia proposita habuit, velut linguam
Estonicam per civitatem diffundere, de populi Estonici libertas notiones vulgare
et litteras ipsas.

Ex aucto nationali sensu populi Estonici saeculo undevicensimo, varii scriptores
orti sunt et memorabiles textus scripsere, velut epos "Filius Kalevae" (Estonice
Kalevipoeg) a Friderico Reginaldo Kreutzwald, aperte Romanticismo Germanico
affecto. Secus Fridericum Reginaldum Kreutzwald pugnabat Patriotico-Romantica
poëtria Lydia Koidula. Sed istius incipientis nationalismi Russificatione
Estoniae conatus frustrati sunt, e 1880.

Primus Realista Iohannes Liiv, operis "Decem narrationes" (Estonice Kümme lugu)
auctor, fuit. Sed litteraria renovatio ab Eduardo Vilde effecta est, qui per
suam longam vitam aliquotiens suum stilum mutavit, sed fidelis Estonico
nationalismo et socialismo revolutionario mansit. Eius pracipuum opus
mythistoria "Lactarius Villagii Montani" (Estonice Mäeküla piimamees) est.
Eduardus Vilde unus inter motus Iuvenis Estoniae (Estonice Noor-Eesti)
conditores fuit, ad quem Antonius Hansen Tammsaare, cum suo opere "Veritas et
iustitia" (Estonice Tõde ja õigus), et Gustavus Suits, cum opere "Natus pueri"
(Estonice Lapse sünd), notissimi inter Estonicos scriptores, pertinuere.

Poëma "Thomas et Maia" (Estonice Toomas ja Mai) a Gulielmo Grünthal-Ridala et
tria longa poëmata ab Augusto Annist quoque hanc perihodon participant, praeter
poëtam Friedebertum Tuglas, qui e realismo ad phantasticum Neoromanticismum
evolvit. Haec renovatorii motus evolutio oppositionem Eduardi Vilde incitavit,
qui peregrina nova exemplaria indicavit. Poëtria Maria Under se suo opere "Vox
umbrarum" (Estonice Hääl varjust) expressionismo Germanico iunxit. Romanticus
Augustus Gailit, Russica exemplaria sequens, modernam prosam creavit. Calius
Lepik superrealismum coluit. Denique, Sovietici regiminis statutio vincere
realismum socialisticum fecit, cuius praecipui repraesentantes Carolus Ristikivi
et Augustus Jakobson sunt.

Musica indissociabilis nationalis culturae est, nonne Estones "Populus Canens"
qualificati sunt? Primum Panestonicum carminis festum anno 1869 Tarbati evenit,
ubi fere mille cantorum et musicorum e tota natione ventorum coram cavea 200 000
hominum congressi sunt. Haec traditiones anno 1988 "Revolutionem Cantantem"
inspiravere, cum Estonia se e Sovietico iugo liberavit. Anno 2001, Estonia in
Cantus Eurovisionis Certamine vicit.

Estonia vere debillimam quotam cinematographicorum spectatorum partem in toto
orbe terrarum habet sed est valde productiva praesertim animatarum et
documentariarum pellicularum. Festum quaque aestate habetur, anthropologicis
pelliculis dicatum, Pernaviae et Tallinnae quaque hieme fit Festum Pellicularum
Noctes Nigrae Tallinnae (Estonice Tallinna Pimedate Ööde Filmifestival).

Per omnes annos penes varios populos (Germanos, Suecicos et Russos), Estonica
architectura varios influxus passa est. Horum influxuum syndrome -rabies, metus,
humiliatio- significativos characteres architecturae monumentorum dederunt,
faciendo Gothico Estonico unico inter Septemtrionales architecturas Gothicas. Et
alii stili suaviter placideque reflectuntur inter Mediaevales ecclesias,
Renascentisticas subtilitates, Baroca castella, Neoclassicas domos et
Modernistica oppida.

Velut architectonica nationalia symbola habentur Mediaevale Tallinnae, Baroca
Narva, Classica urbs universitaria Dorpatum et Pirnavia, litoralis urbs cum
decennii 193 architectura.

Popularis Estoniae laographia e multis saeculis ante primas saeculi tertio
decimo occuptiones venit. Primi magni influentes Fenni fuere, qui, sua
propinquitate Boreali et linguistica, culturali proximitati faverunt. Prima
magna peregrina impactio evenit cum Catholici ad Estoniam saeculo tertio decimo
advenere et culturam paganam pro Christianam delere conati sunt. Quod accidit
fuit istarum culturarum mixtio, quod vicissim Estonici populi culturam per annos
surgere fecit.

Per saeculum duodevicensio linguae Estonicae popularizatione per populum et
saeculo undevicensimo magno nationalistico sensu surgente, cultura popularis
praedominans populo facta est. Multa antiqua carmina resuscitata et alia creata
sunt. Religionis paganae elementa inter populum denuo orta et Religionis
Christianae elementis unita sunt. Olim animalium ac hominum sacrificia paganis
deis faciebantur ad habendas bonas alimentorum culturas ac bonam vitam. Istud
elementum praeterito relictum est, quia Novo Aevo istud inter urbium homines non
situm est, sed veneficae, magi et daemones dissimilem visionem in cultura
Estonica habuere, quia ei sociales erant qui bona portabant, diverse eis quae
Christianismus praedicat.

Coquina Estonica per saecula a suis traditionalibus et potentioribus vicinis
influxa est. Dania, Germania, Suecia, Polonia et Russia totum aut Estonici
territorii partem gubernare consecuti sunt, sed praecipuus localis gastronomiae
character rustica origo est.

Plerique Estones rusticae originis ante ultimum saeculum erant et, cum cibus
artus erat, ad excogitandum acuti esse egebant servanda pauca carne et fruendo
ea maxime quam habebant. Postea, cum urbanizatio propter nationis
industrializationem roborata est, communissima carnum genera et patatae frictae
norma facta sunt, velut in reliqua Europa.

Hoc est quod hodie in localium thermopoliorum indicibus probabiliter invenietur,
iuxta cum brassicae conditae (Estonice hapukapsas) portione.

Fortunate, nihilominus, exclusivissima? Estonica praecepta a multis familiis
adhuc parantur et in variis popinis circum Tallinnam apponuntur. Inter
traditionalia fercula sunt: anguilla in mulso madefacta (Estonice marineeritud
angerjas), frigida apposita; pisa cum lingua (Estonice Keel hernestega), alia
gustatio frigida apposita cuius praecipuum elementum lingua est; caseus capitis
(Estonice sült) sive suilla gelatino cocta, e quo magnae quantitates fervenda
suilla exossata, aliquando pedibus aut capite, fiunt ad servandum id urceis
postea; botellus sanguineus (Estonice verivorst), tomaculum sine carne,
praecipue coagulato sanguine ac oryza fartum, characteristico colore obscuro,
Estonicum ferculum valde typicum hiemis ac noctis Christi Natalis, appositum
iuxta cum rubro fructuum silvestrium gelatino; Brassica Mulgica (Estonice
mulgikapsad), brassica condita suillā decocta, patatis coctis apposita;
silgusoustum (Estonice silgusoust), quidam parvus Maris Baltici harengus cum
larido in cramo; carascum (Estonice karask), placenta similis pani ex hordeo;
subcerevisia (Estonice kali), fermentata potio leviter alcoholica et edulcata e
pani atro aut secalino facta.

Per multos annos, Estonia suos athletas aliis civitatibus cessit. Primum Russiae
(inter annos 1900 et 1912) et postea Unioni Sovieticae (inter annos 1948 et
1988), sed cum suo vexillo OLympia Aestiva participavit octo clipeos aureos,
septem argenteos et aeneos assecuta est. In Olympiis hiemalibus, Estonia minus
editiones (septem) participavit sed efficientior fuit, assecuta magis clipeos
aureos, quattuor summatim, ob solum unum argenteum et unum aeneum.

Maximus Estoniae olympionices nartator Andreas Veerpalu est, qui tres clipeos,
duos aureos, et unum argenteum habet, Civitate Lacus Salsi anno 2002 et Taurini
anno 2006.

In birotatione, notissimus Ioannes Kirsipuu est, qui in variis Circuitus
Franciae phasibus vicit. In cursibus autocinetorum, Marcus Asmer campio Formulae
3 anno 2003 factus est et fuit primus Estonicus gubernator qui Formulam 1
probationibus turmae Williams anno 2003] gubernavit. Antonius Kasemets Estoniam
in tempore 2006 exstincti certaminis Champ Car repraesentavit, undecimum locum
in Praemio Magno Edmundopolis velut optimum resultatum habens. Coemgenus Korjus,
in praesenti in GP3 Seriebus, et Sten Pentus, hodie in Auto GP, alii Estonici
repraesentantes in cursu autocinetorum formulae sunt. Marcus Märtin, qui 86
rallyis probationibus inter annos 1997 et 2005 certavit, Estonicum praecipuum
nomen hoc modo est.

In pediludio, Estonia nullam turmam internationaliter expressivam habet et turma
nationalis nunquam se in certamine mundano pedilusorio aut in Certamine Europaeo
classificavit. Optima expeditio fuit in certaminibus exclusoriis Certaminis
Europaeis Pediludii MM, cum tres victorias consecuta est et tertio loco in
circulo finivit qui Cechiam et Scotiam continebat. Pedilusor Martinus Poom anno
2004 optimus Estonicus lusor ultimis 50 societatis UEFA annis electus est, sed
notissimus pedilusor in hac natione natus Valerius Karpin est, Russicae originis
et quamborem in Russia lusit.

Secundum situm interretialem speedtest.net, Estonia unam inter rapidissimas
deonerandi ex Interreti velocitates in toto orbe terrarum cum media deonerandi
velocitate 27,12 megabitorum pro secundo habet.



https://la.wikipedia.org/wiki/Calendarium_Gregorianum

Calendarium Gregorianum hodie plurimis in civitatibus ut calendarium publicum in
usu est. Ex emendatione calendarii Iuliani profectum est, quae primo ab Aloysio
Lilio et post mortem eius a Christophoro Clavio proposita a Gregorio XIII papa
bulla Inter gravissimas die 24 Februarii 1582 promulgata est. Cursu temporum in
calendarii Iuliani aliorum qua calendariorum locum successit.

Cum imprimis annuum spatium, quod in calendario Iuliano 365.25 dierum est, ad
365.2425 dies mutatum sit, statim nova dierum calculatio cum novo calendario
necesse fuit. Inde intellegi potest, quod civitates novum calendarium non nisi
dubitanter acceperunt. Ultima civitas, quae hoc calendarium assumpsit, erat Res
Publica Popularis Sinarum anno 1949.

Causa calendarii reformandi non solum annus calendarii Iuliani nimis longus prae
anno solari fuit, sed etiam computus paschalis magis magisque difficilius. Iam
Beda Venerabilis anno 725 animadvertit lunam plenam ante diem computatam
evenisse.. Dum currit tempus, declinatio augebatur; anni bisextiles, qui per
ordinem intercalati sunt errorem exaequare non potuerunt.

A saeculo XIV varia calendarii reformandi proposita facta sunt – inter alios a
Nicolao Cusano iussu Concilii Basiliensis, a Regiomontano et a Nicolao
Copernico. Quae quidem omnia reiecta sunt. Tamen Copernici opus De
revolutionibus orbium coelestium nec Prutenicae Tabulae Coelestium Motuum ab
Erasmo Reinhold confectae fundamenta facta sunt reformationis demum a Gregorio
XIII papa iussae.

Impulsus reformationis desiderium fuit, ut festum paschale iusto die celebretur.

In commissionem reformatoriam, cui cardinalis Gulielmus Sirletus praefuit,
Aloisius Lilius (usque ad annum 1576, postea frater suus Antonius),
Christophorus Clavius et alii mathematici ac astronomi vocati sunt, qui denique
convenerunt calendarium ita emendandam esse, ut Aequinoctium veris iterum prope
diem 23 Martii (sicut anno 46 a.C.n. quo calendarium Iulianum factum est),
accuratius die 21 Martii, eveniret, aequinoctium hac die exactiore longitudinis
anni calculatione stabiliretur et novus ad diem paschalem computandum
algorithmus introduceretur.

Ut calendarium novum elaboraret Iesuita Germanus Christophorus Clavius, qui tum
Romae apud Collegium Romanum mathematicam docuit, a papa iussus est. Maxima ex
parte ea, quae Aloisius Lilius medicus ac astronomus proposuerat, secutus est.

Anno 1582 quo calendarium mutatum est, ut dies aequinoctii corrigeretur, dies
decem ex anni cursu sumpti sunt. Itaque in illis civitatibus Catholicis, quae
reformationem statim observaverunt, diem Iovem, 4 Octobris, ilico dies Veneris,
15 Octobris, secutus est, consecutione dierum hebomadis servata. Status rerum,
qualis tempore Concilii Nicaeni Primi exstabat, ferme redintegratus est. Mense
Octobre electus est, quod hoc mense numerus festorum sanctorum minor, ut omissio
minus turbationis efficeret.

Anni intercalarii ita modificati sunt, ut quisque annus, qui per quattuor exacte
dividitur, est annus intercalarius his annis exceptis, qui per 100 dividuntur;
tamen anni centenarii, qui per 400 dividuntur, anni intercalarii sunt (annus
1900 exempli gratia non est annus intercalarius, est autem annus 2000).

Ad diem paschalem computandum cyclus lunaris adhibebatur: Quoque undevicesimo
anno sol et luna in eandem constellationem stellarum conveniunt et vices lunae
in eundem diem calendarii cadunt. In calendario Iuliano exiguus error, qui unum
diem intra 301 annos effecit, neglectus est. In calendario reformando aequatio
lunaris in computum paschalem recepta est constituens, ut dies plenilunii veris
(dies ubi primo plena pluna post vernale occurrit aequinoctium) quoque 312.5
anno (octo dies intra 2500 annos) in calendario Iuliano unum diem in anteriorem
moveretur.

Fere eadem aetate, sed non simul cum reformatione calendarii, principium anni
publice in diem 1 Ianuarii motum est, qui propter nomen (ianua = ostium, porta),
sed etiam, quod festo nativitatis Domini et solstitio hiemali propinquus est,
aptus primus anni dies esset. Praeterea traditio Romana servata est. Medio Aevo
annus variis diebus coepit, inter quos Christi Natalis, Pascha, Annuntiatio
Domini.

Neque bulla papalis neque relativi canones anni prinicipium statuerunt. Tamen
reformatio Gregoriana aliquid momenti habuit, quod bullae papali index festorum
Sanctorum additus erat, qui reliquos festos anni 1582 usque ad diem 31 Decembris
rettulit et illos anni sequentis (sive annorum futurorum) die 1 Ianuarii
incipiens.

Multae civitates diem 1 Ianuarii principium anni novi statuerunt, antequam
calendarium Gregorianum receperunt.

Mutatio calendaria primum non nisi a paucis civitatibus Catholicis facta est.
Aliae, quae auctoritatem papae non agnoverunt, calendarium antiquius
retinuerunt. Dum utrumque calendarium in usu est, dies semper duobus modis
calculari debebant, quo magna inter gentes incommoda et negotiorum difficultates
ortae sunt. Itaque Borussia anno 1610, magna pars Scandinaviae tandem anno 1700,
Imperium Britannicum anno 1752, Russia anno 1918, et Graecia anno 1923
calendarium Gregorianum sequi coeperunt.

*Initio anni 1926 in Turcia calculatio annorum a Christo nato introducta est,
antea (ab ultimis Imperii Ottomanici annis) calendarium Gregorianum annis
secundum Hegiram computatis adhibitum est



https://la.wikipedia.org/wiki/Bellum_Civile_Americanum

Bellum Civile Americanum, rite Bellum Seditionis (Anglice: War of the
Rebellion), vulgo Bellum Secessionale, et saepissime in civitatibus Meridianis
Bellum inter Civitates, fuit bellum civile in Civitatibus Foederatis Americae
gestum, fere a die 12 Aprilis 1861 praecipue ad paene eundem diem anno 1865.
Undecim civitates serviles—civitates in Civitatibus Foederatis Meridionalibus
servitutem sinentes—suam secessionem a Civitatibus Foederatis declaraverunt,
Civitates Confoederatas Americae (vel Confoederatio, constituerunt, et Jefferson
Davis duce, cum foederali Civitatum Foederatarum gubernatione (Unionem tum
dicta) bellaverunt, quam omnes civitates liberae, quae servitutem interdixerunt)
et quinque civitates finitimae (quae servitutem siverunt) in Septentrionalibus
sustinuerunt.

In praesidentialibus Civitatum Foederatarum comitiis anni 1860, Factio
Republicana, Abrahamo Lincoln duce, servitutis propagationi obstiterat praeter
civitates ubi ea iam existebat. Republicanis his in comitiis victoribus, septem
civitates Meridionales, etiam antequam Lincoln praeses inauguratus est (die 4
Martii 1861), suam secessionem ab Unione declaraverunt. Exeuntes ineuntesque
Unionis gubernationes secessionem reicierunt, quam eae seditionem habuerunt.

Bellum factum est die 12 Aprilis 1861, cum milites Confoederati praesidium
Civitatum Foederatarum apud Castellum Sumter in Carolina Meridionali
oppugnaverunt. Lincoln ergo postulavit exercitum voluntariorum ex quaque
civitate conligi; quo facto, quattuor additae civitates secessionem
declaraverunt. Ambae partes exercitus conlegerunt dum civitates finitimae mox in
dicione Unionis fuerunt et naves Unionis obsidionem portuum meridianorum
constituerunt. Mense Septembre 1862, Manumissionis Edictum a Lincoln effectum,
finem servitutis propositum belli faciens, Britannicos a dimicatione deterruit.
Robertus Eduardus Lee, dux Exercitus Virginiae Septentrionalis et ex 23 Ianuarii
1865 principalis Exercitus Civitatum Confoederatarum praefectus, proelia gravia
in oriente vicit; sed aestate 1863, eius progressus in Septentrionalem ad
Gettysburgum impeditus est, et in occidente, Unioni iterum post Obsidionem
Vicksburgi fuit singulare Fluminis Mississippiensis imperium. Confoederatione
nunc diffissa, Septentrionales hominum copiarumque opportunitates multum valere
coeperunt anno 1864, dum Ulixes S. Grant, imperator Exercitus Unionis, proelia
terendi Expeditionem Terrestrem appellata contra Lee commisit, et Gulielmus
Tecumseh Sherman, alter Unionis dux, Atlanta Georgiae occupata, domus,
ferrivias, et omnes belli copias omnino destruens, iter ad mare fecit. Postquam
Lee, die 9 Aprilis 1865, se ad Grant apud Appomattox Court House dediderat,
plurimi milites Confoederationis pugnare desierunt. Praeses Andreas Johnson
seditionis finem in universum declaravit die 2 Aprilis 1866, et in Texia die 20
Augusti 1866 (Long 1971:696–697).

Bellum Civile Americanum fuit mortiferissimum reipublicae bellum: fere 620 000
militum mortui sunt, ignotis non militum numeris vulneratis aut necatis.
Principales belli consequentiae fuerunt refectio Unionis, finis servitutis in
Civitatibus Foederatis, et auctus potestatis gubernationis foederalis. Sociales,
politicae, oeconomicae, phyleticaeque belli rationes Aetatem Reconstructionis,
ad annum 1877 durantem, vehementer conformaverunt, et commutationes quae
rempublicam creaverunt coniunctam mundi superpotentiam confecerunt.

Simul in una republica praesentia Meridionalis qui servitutem sinebat et
Septentrionalis qui servitutem repugnabat fecit ut veri simile atque adeo
necessarium esset certamen erumpere internecivum. Lincoln leges foederales
contra servitutem ubi servitus iam erat non posuit, sed in Oratione Domus
Divisae, anno 1858 facta et mox late lecta, spem habuerat ut "sistatur addita
[servitutis] expansio, et ponatur ubi animus hominum poterit requiescere in fide
cursui ultimae eius exstinctionis." Multum civilis disputationis annis 1850
expansionem servitutis in territoria novissime creata vehementius dixebat. Veri
simile erat omnia territoria ordinata fieri civitates liberae (eo tempore saepe
free-soil states appellatae)—quod motum Meridionalem ad secessionem auxit. Viri
politicae periti amborum Septentrionalis Meridionalisque sumpserunt servitutem,
si expandere non potuit, marcescere et mori.

Meridionales metuerant ne se vim amissuri essent gubernationis foederalis ad eos
qui servitutem repugnabant, et Septentrionales moleste tulerant vim quam
Meridionales in gubernatione iam tractabant. Hae anxietates discrimen annis 1850
exeuntibus amplificabant. Discrepantiae regionales moribus servitutis,
significatione democratiae, et meritis oeconomicis laboris liberi
plantationumque servitutis effecerunt ut factiones Whig et "Nihil Scire"
conciderent et novae factiones—inter quas Factio Soli Liberi (1848), Factio
Republicana (1854), et Factio Unionis Constitutionalis (1860)—surgerent. Anno
1860, ultimae totius reipublicae partes, Factio Democratica, secundum fines
regionales diffidit.

Septentrionales Meridionalesque a notionibus Thomae Jefferson pariter moti sunt.
Meridionales vehementius dixerunt, quod attinuit ad servitutem, notiones iurum
civitatum, quas Jefferson in Decretis de Kentuckia (Kentucky Resolutions)
mentionem fecerat. Septentrionales vicissim, non exclusis Gulielmo Lloyd
Garrison, feroce abolitionista, et Abrahamo Lincoln, moderato duce Republicano,
declarationem Ieffersonianam "omnes homines aequos creari" vehementius dixerunt;
Lincoln etenim hanc sententiam in Oratione Gettysburgensi commemoravit.

Alexander Hamiltonius Stephens, futurus Vicarius Confoederationis Praeses, in
Oratione Lapis Angularis apud Athenaeum Savannae Georgiae habita die 21 Martii
1861, paulum ante bellum, dixit servitutem fuisse principalem secessionis
causam. Post cladem autem Confoederatorum, Stephens fuit unus ex ardentissimis
Causae Amissae defensoribus. Conspicua fuit discrepantia inter argumentum
Orationis Lapis Angularis et eius argumentum post bellum—quod servitus non fuit
secessionis causa. Jefferson Davis quoque, Praeses Confoederationis, argumentum
commutavit, a propositione belli a servitute, ad propositionem belli ab iuribus
civitatum effecti. Cum Meridionales saepissime argumentis de iuribus civitatum
usi sunt ut servitutem defenderent, ei nonnumquam postulaverunt ut leges totius
reipublicae eorum res in Regulis Lintei in Os Iniecti et Lege Servorum
Fugitivorum anni 1850 sustinerent. Quod attinet ad has quaestiones,
Septentrionales iura eorum civitatum vicissim defendere voluerunt.

Paene omnia inter regiones discrimina ad servitutem pertinuerunt. Exitus
controversiae de Missuria, civitate servili, in Unionem admissa fuerunt
Compromissum Missuriense anni 1820, Discrimen Nullificationis de Formula anni
1828 (quamquam vectigalia fuerunt parva post 1846, et etiam res vectigales ad
servitutem pertinuerunt), regula lintei in os iniecti (quae in Congressu ab 1835
ad 1844 disputationes de fine servitutis prohibuit), acceptio Texiae civitatis
servilis anno 1845, et Fatum Manifestum, argumentum novorum territoriorum
acceptorum ubi servitus esset quaestio post Bellum Mexicorum et Americanorum
(1846–1848), quod Compromissum anni 1850 consecutum est. Provisum Wilmotianum
fuit virorum politicae peritorum septentrionalium conatus ad servitutem ex
territoriis a Mexico captis excludendam. Uncle Tom’s Cabin, mythistoria a
Harriet Beecher Stowe anno 1851 divulgata et mox in vulgus gratissima,
Septentrionale odium in Legem Servorum Fugitivorum anni 1850 magnopere auxit.

Edictum Ostendianum anni 1854 fuit improsper Septentrionalis conatus ad Cubam
civitatem servilem in dicionem Civitatum Foederatarum redigendam. Systema
Factionis Alterae eodem anno defectum est postquam Congressus sanxit Legem
Kansiae-Nebraskae, qui Compromissi Missuriensis interdictum servitutis
substituit pro dominatu populi, ut cives territorii legem servitutis statutae
suffragio sciscant aut repugnent. Controversia Kansiae Crudae, de statu
servitutis in Kansia Territorio, evolvit in grave suffragii fraude a Sceleratis
Finium commissa, qui servitutem in Missuria sustinere voluerunt. Propter
suffragiorum fraudem, praesides Franklinus Pierce et Iacobus Buchanan, qui
Meridionali et Constitutioni Lecompton ut videtur faverunt, conati sunt
admittere Kansiam civitatem servilem ad Unionem.

Erupit etiam violentia ad statum servitutis in Kansia attingens in Bello
Wakarusae, Direptione Laurentii, ferula verberatione Republicani Caroli Sumner a
Preston Brooks in Senatu, Internecione Pottawatomiae, Proelio Atri Iacobi,
Proelio Osawatomiae, et Internecione Paludis Cygnorum. Praeterea, Diiudicatio
Dred Scott Iudicii Supremi anno 1857 servitutem in territoriis sivit, etiam ubi
maior populi numerus servituti adversatus est, Kansia non excepta.
Disceptationes Lincoln-Douglas anni 1858 mentionem aliquando fecerunt Dogmatis
Freeport, a Stephano A. Douglas duce Democratico Septentrionali propositi ut
Diiudicatio Dred Scott impedita esset—dogmatis quod, cum Douglas Constitutionem
Lecompton in inritum redegerit, Factionem Democraticam Meriodionalem a
Septentrionali disiunxit. Incursus Ioannis Brown, abolitionistae
Septentrionalis, ad armamentarium apud Harpers Ferry anno 1859 fuit conatus ad
rebellionem servorum instigandam. Fissura in Factione Democratica anno 1860,
Democratis Meridionalibus servitutem in territoriis postulantibus, separationem
reipublicae complevit inter Septentrionalem et Meridionalem.

Aliae causae fuerunt sectionalismus, ab auctu servitutis in Meridionali
amplificatus dum servitus in civitatibus Septentrionalibus deminuebatur, et
varietates culturarum Septentrionalis et Meridionalis; sed plurimi historici
hodierni, extremum Caroli Beard historici determinismum oeconomicum reicientes,
oeconomias Septentrionalis et Meridionalis plerumque fuisse complementarias
ponunt. Separans servitutis effectus maximas denominationes religiosas (sectas
Methodistam, Baptistam, et Presbyterianam) scidit, et pessimae servitutis
crudelitates—verberatio, mutilatio, separatio familiarum—acerbas effecerunt
controversias. Quod septem advenarum partes se in Septentrionali conlocabant
Meridionalem auxit anxietatem. Electio Abrahami Lincoln anno 1860 omnem
concordiae spem rescidit. Novi conatus compromissi, Emendatione Corwiniana et
Compromisso Crittendeniano non exclusis, defecerunt. Duces Meridionales
metuebant ne Lincoln servitutis incrementum impediret et eam adversus
exstinctionis cursum dirigeret. Civitates serviles, quae iam fuerunt minor
Camerae Repraesentativorum pars, se nunc perpetuum habebantur numerum minorem in
Senatu et Conlegio Electorale, contra Septentrionalem qui opes viresque
consequebatur.

Favor secessionis ad rationem plantationum in regione valide pertinebat. Primum
igitur secesserunt civitates Meridionalis Inferioris quibus fuerunt maximi
plantationum numeri. In Meridionalis Superiore, civitates serviles pauciores
plantationes habentes—Arkansia, Carolina Septentrionalis, Tennesia,
Virginia—secessionem reiciebant donec discrimen Castelli Sumter eas partes
eligere coegit. Civitates finitimae habebant iam pauciores plantationes et
numquam secesserunt.

Anno 1850, ratio Meridionalium alborum in familiis habitantium quae servos
possidebant fuit quadriginta tres centesimae in Meridionali Inferiori, triginta
sex centesimae in Meridionali Superiore, et viginti duae centesimae in civitibus
finitimis quae plerumque pro Unione pugaverunt. In Meridionali Inferiori
habitabant octoginta quinque centesimae dominorum qui centum vel plurimos servos
possidebant, sed una centesima in civitatibus finitimis. Nonaginta quinque
centesimae nigrorum in Meridionali habitabant, ubi ei erant tertia pars
multitudinis, sed una centesima multitudinis Septentrionalis. Itaque, timor
manumissionis erat maior in Meridionali quam in Septentrionali.

Diiudicatio Summi Iudicii in re Dred Scott v. Sandford (1857) controversiam
inflammavit. Verba diiudicationis, a Rogerio B. Taney Summo Iudice scripta,
dixerunt servos esse "tam inferiores quam eis non sunt iura ab homine albo
observanda," et servitutem igitur posse in territoria extendi. Lincoln monuit
"proximam diiudicationem Dred Scott posse servitutem civitatibus
septentrionalibus minitari."

Praestans in auxilio nullificationis et secessionis civitas fuit Carolina
Meridionalis, cuius legislatura Declarationem Praesentium Causarum Quae
Secessionem Carolinae Meridionalis ex Unione Foederali Impellunt et Purgant die
24 Decembris 1860 sanxit. Haec opinionis professio iura civitatum meridianis
servorum possessoribus reservavit dum iura civitatum septentrionalium conquesta
esset quia civitates septentrionales, Lege Servorum Fugitivorum anni 1850
repugnata, eorum officia foederalia sub Constitutione rite non exsecutabant.
Omnes praetentae iurum civitatum meridianarum violationes ad servitutem
pertinuerunt.

Antequam Lincoln praeses inauguratus est, septem civitates secessionem ex Unione
declaraverant. Die 4 Februarii 1861, gubernationem Meridionalem, Civitates
Confoederatas Americae, statuerunt. Castra foederalia et alias proprietates
inter eorum fines occupaverunt sine efficaci oppositione Praesidis Iacobi
Buchanan, cuius tempus muneris die 4 Martii 1861 finiturum erat. Buchanan enim
dixit diiudicationem Dred Scott v. Sandford docuisse quod Meridionali non fuit
secessionis causa, et Unionem "habitam esse perpetuam," sed putavit "potestatem
viribus armorum ad civitatem cogendam ut in Unione maneret" non fuisse inter
"enumeratas potestates ad Congressum concessas." Omne praesidium in Texia—quinta
Exercitus Unionis pars—se copiis civitatis a Davide E. Twiggs imperatore dedita
est, qui se ad Confoederationem subinde iunxit.

Muneribus Meridionalibus in Congressu relictis, secessio Republicanis licuit
leges sancire consiliorum quae ante bellum Senatores Meridionales obstruxerant,
inter ea Formula Morrilliana, collegia terrae concessae (Lege Morrilliana), Lex
Fundorum, ferrivia trans continentem (Leges Ferriviarum Pacificarum), Lex
Argentariarum Publicarum, et confirmatio notarum Civitatum Foederatarum a Lege
Monetae Legitimae anni 1862. Praeterea, Lex Vectigalium anni 1861 vectigal in
reditum ad pecunias bello capiendas ut bellum persolveretur imposuit.

Viginti tres civitates in Unione remanserunt: California, Cenomannica,
Connecticuta, Delavaria, Illinoesia, Indiana, Iova, Kansia, Kentuckia,
Massachusetta, Michigania, Minnesota, Missuria, Mons Viridis, Nova Hantescira,
Nova Caesarea, Novum Eboracum, Ohium, Oregonia, Pennsilvania, Rhodensis Insula,
Terra Maria, et Visconsinia. Per bellum, Nivata et Virginia Occidentalis factae
sunt novae Unionis civitates. Tennesia et Ludoviciana in militarem Unionis
dicionem non multo post belli initium redditae sunt. Territoria Coloratum,
Dakota, Nebraska, Nivata, Novum Mexicum, Uta, et Vasingtonia pro Unione
pugnaverunt. Nonnullae Indorum Americanorum tribus Confoederationi faverunt, ut
Indiano Territorio (nunc Oklahomae) fuit suum parvum bellum civile.

Secesserant ante Februarium 1861 septem civitates quae gossypium in Meridionali
Inferiori colebant: primum Carolina Meridionalis, et tum Mississippia, Florida,
Alabama, Georgia, Ludoviciana, et Texia. Hae civitates Civitates Confoederatas
Americae die 4 Februarii 1861 creaverunt, Jefferson Davis praeside, et
structuram gubernationis simillima structurae gubernationis Civitatum
Foederatarum sanxerunt. Post oppugnationem Castelli Sumter, Praeses Lincoln
exercitum voluntariorum ex quaque civitate poposcit. Duobus mensibus,
secessionem declaraverunt et Confoederationem inierunt quattuor novae civitates
Meridionales: Virginia, Arkansia, Carolina Septentrionalis, et Tennesia. Anno
1861 exeunte, Missuria et Kentuckia divisae sunt, quaque gubernationem pro
Meridionali et pro Septentrionali habenti. Postea, die 20 Iunii 1863,
Septentrionalis et occidentalis Virginiae pars ex Virginia secessit, et se ad
Unionem iunxit, nova civitas Virginia Occidentalis nominata.

Civitates finitimae in Unione fuerunt Virginia Occidentalis (quae ex Virginia
exsecata facta est nova civitas), et quattuor ex quinque septentrionalissimis
civitatibus servilibus (Terra Mariae, Delavaria, Missuria, et Kentuckia). Terrae
Mariae erant permulti magistratus qui, Confoederationi faventes, tumultum
Baltimorae contra Unionem et pontes combustos tolerabant. Iuribus belli a
Lincoln declaratis et voluntariis postulatis, Vasingtoniam Baltimoramque
properaverunt cives hostem propulsandum armati qui in Septentrionale exercuerant
(McPherson 1988:284–287). Priusquam gubernatio Confoederationis quod accidebat
intellexit, Lincoln, omnibus Terrae Mariae magistratibus in custodiam datis et
sine iudicio retentis, totam Terram Mariae (et Vasingtoniam, separatam
reipublicae formam), in dicionem potestatemque Unionis redegit.

In Missuria, constitutionalis de secessione conventus electus vehementer
sententiam tulit ut civitas in Unione remaneret. Cum enim Claiborne F. Jackson
gubernator, Confoederationi favens, cives armatos poposcit, oppugnati sunt a
copiis foederalibus, Nathaniele Lyon duce, et post Rem Castrorum Jackson, Lyon
gubernatorem reliquumque Praesidii Civitatis ad meridianam et occidentalem
civitatis regionem eiecerunt. (Vide etiam Secessio Missuriae.) Conventus
constitutionalis iterum convocatus, vacuum quod evenerat implens ut potestatem
capiret, Unionista Missuriae administratio ad tempus factus est.

Cum Virginia secederet, nova gubernatio Unionista Wheeling in urbe quadraginta
novem comitatus rogavit ut die 24 Octobris 1861 edicto ad novam civitatem
creandam suffragarentur. Quadgraginta unus comitatus paruerunt, et quamquam
minor civium numerus suffragium inierunt, nova civitas, primo appellata
"Kanawha," sed postremo "Virginia Occidentalis," ad Unionem die 20 Iunii 1863
admissa est. Comitatus Ieffersonius et Berkeleia ad civitatem eodem anno exeunte
adiunctae sunt.

Plusquam 10,000 concursus utriusque exercitus per bellum acciderunt, quorum
quattuor decimae in Virginia et Tennesia (Boritt 1995:247). Quia commentarii
separati quodque proelium grave et multa proelia levia memorant, hoc summarium
meram praebet adumbrationem.

Victoria Republicana in praesidentialibus Civitatum Foederatarum comitiis anni
1860 Carolinae Meridionalis declarationem secessionis ex Unione cito excitavit.
Ante Februarium 1861, sex plures civitates Meridionales secessionem
declaraverant. Die 7 Februarii, hae septem civitates constitutionem in tempus
pro Confoederatis Americae Civitatibus tulerunt, cuius caput apud Montem
Gomerici Alabamae statuerunt. Conventus Pacis anni 1861 ut discrimen
dissolveretur Vasintoniae convenit, sed negotium male gessit. Octo aliae
civitates serviles obtestationes ut se ad Confoederationem coniungerent
reicierunt. Copiae Confoederatae plures castellas foederatas intus in suis
finibus ceperunt. Praeses Buchanan has mollestias recusavit, sed responsum
militarem non fecit, quamquam auxilium Castelli Sumter ex navi Stella Occidentis
suppeditare conatus est, quae navis, a copiis Carolinae Meridionalis bombardata,
antequam ad castellam advenire potuerat reverta est; gubernatores autem
Massachusettae, Novi Eboraci, et Pennsilvaniae tela coemere et cives ad hostem
propulsandem armatos exercere tacite coeperunt.

Die 4 Martii 1861, Abrahamus Lincoln inauguratus est praeses. In oratione
aditiali, arguit Constitutionem esse "perfectiorem coniunctionem" quam Capita
Confoederationis, pactum revera obligans; unde appellavit quamlibet secessionem
"iure inritam." Dixit se noluisse bellum civitatibus meridionalibus inferre,
neque in animo habuisse servitutem terminare ubi iam esset, sed se vim adhibere
ut possessionem rerum foederatarum conservet. Peroratio refectionem vinculorum
coniunctionis oravit.

Civitates Meridionales legationes Vasintoniam miserunt qui solutionem rerum
foederatarum foedusque pacis cum Civitatibus Foederatis facere obtulerunt;
Lincoln autem, habens Confederationem esse gubernationem non legitimam, et
foedus cum ea reapse confessionem eam esse gubernationem sui iuris, conloquia
cum legatis Confoederatis reiecit, sed Gulielmus H. Seward, Secretarius
Civitatis, attamen conloquiis inconcessis obliquisque interfuit, quae improspere
gesta sunt.

Castellum Sumter, prope urbe Carolopolitem Carolinae Meridionalis, Castellum
Pickens, et Castellum Zachary Taylor fuerunt reliqua Unionis castella intus in
finibus Confederationis, et Lincoln Castellum Sumter defensum constanter
requisiit. Copiae administrationis Confoederatae, a Jefferson Davis Praeside
Confoederato iussae et P. G. T. Beauregard imperatore ductae, castellum die 12
Aprilis bombardaverunt; quo facto, castelli praesidium proximo die indutias
fecit et die 14 Aprilis se dedidit. Seditione ut videtur hactenus parva, Lincoln
septuaginta quinque milia voluntariorum nonaginta dies poposcit ut ei castella
recapiant Unionemque conservent. Homines Septentrionales postulationi ardenter
obsecuti sunt. Nonnullos menses ante, nonnulli gubernatores Septentrionales suos
milites publicos prudenter exercuerant, atque adeo copias movere proximo die
coeperunt. Armamentarium Libertatis attamen in Libertate Missuriae octo dies
post Proelium Castelli Sumter a copiis Confoederatis captum est.

Quattuor civitates in Meridionale Superiori (Tennesia, Arkansia, Carolina
Septentrionalis, Virginia), quae iterum atque iterum proposita Confoederata
reicierant, nunc recusaverunt ne eae copias contra vicinos mitterent,
secessionem declaverunt, et sese ad Confoederationem coniunxerunt. Ut Virginia
compensaretur, caput Confoederationis Ricmondiam translatum est, in urbem quae
mox signum Confoederationis facta esset. Urbs attamen locum tenebat quod facile
vulnerari poterat, prope ferriviale rerum frumentariarum terminum. Quamquam
Ricmondia circummunita erat, urbis commeatus imminuerentur postquam Sherman
Atlantam capiret, et paene omnino interdicerentur cum Grant, Petersburgum
obsidens, ferrivias quae capiti Meridionali suppeditabant intercluderet.

Winfield Scott, Generalis et Imperator Exercitus Civitatum Foederatarum,
Consilium Anacondae ad Meridionalem sanguine quam minimum fundendo subigendam
excogitavit. Obsidionem putavit praecipuorum Confoederationis portuum res
oeconomicas debilitare; inde Flumen Mississippium captum Meridionalem
diffundere. Lincoln consilium ascivit, sed monitionem de praesenti Ricmondiae
oppugnationem negavit.

Mense Maio 1861, Lincoln obsidionem omnium portuum Meridionalium confirmavit, et
itaque ordinaria navigia ab regionibus externis ad Confoederationem terminavit.
Captae violatorum naves oneraque vendebantur et lucra nautis Unionis dabantur,
sed nautae Britannici liberabantur. Anno 1861 exeunte, obsidio plurimas naves
intra Confoederationem prohibebat, et "Regem Gossypium" occlusens, oeconomiam
Meridionalem pessum dabat.

Mercatores Britannici parvas velocesque naves "cursores obsidionis" appellatas
mox construebant, quae belli apparatus resque luxuriosas ex Bahamis, Bermuda, et
Cuba intra Confoederationem vendebant et gossypium tabaccumque ibi emebant. Ad
extremum, inopia frumenti et aliorum bonorum ab obsidio effecta, pabulatio
exercituum Septentrionalium, et fruges ab exercitibus Meridionalibus imperatae
hyperinflationem et paniceas turbas in Confederatione communiter movebant.

Die 8 Martii 1862, Classis Confoederationis aggressa est Classem Unionis cum
Virginia, ferrata navis bellica, obsidionem oppugnaret; contra naves ligneas
videbatur invicta. Proximo die eae necesse fuit proelium committere cum nova
navi bellica Monitor in Proelio Ferratarum. Quo facto, concursus aequo marte
finivit, sed Unioni reapse fuit victoria belli rationis bonae quia obsidio
portuum durabat. Ultroque amisit Confoederatio Virginiam cum navis ne caperetur
cogitate perforata summersaque est. Unio multa exempla Monitor construxit;
Confoederatio autem, arte efficacium navium constructarum carens, naves bellicas
ex Britannia adipisci conata est. Victoria Unionis in Proelio Castelli Fisher
Altero mense Ianuario 1865 ultimum Meridionalis portum utilem inclusit, et
tandem cursores obsidionis re non verbo superavit.

Copiis Confoederationis apud Manassas Virginiae mense Iulio 1861 ferociter
resistentibus, iter copiarum Unionis, Irvino McDowell legionis praefecto duce,
in Proelio Bull Run Primo,? vel Primo Manassas,? reiectum est. Quo facto, ei
Vasintoniam adacti sunt a copiis Confoederatis, Iosepho E. Johnston et P. G. T.
Beauregard ducibus. Quo in proelio Thomas Jackson Generalis agnomen Muri Lapidei
(Anglice Stonewall) accepit, quia contra copias Unionis ut videbatur quasi murus
lapideus stetit. Congressus Civitatum Foederatarum, clade conturbatus, ne plures
civitates serviles ab Unione abscederent, Sententiam Crittenden-Johnson die 25
Iulii eiusdem anni sanxit, quae adfirmavit bellum pugnatum esse ut Unio
conservaretur, non ut servitudo finiretur.

Georgio B. McClellan legionis praefecto Exercitum Potomaci a die 26 Iulii
imperante et conformante, bellum anno 1862 serio coepit. Ipse, a Lincoln
vehementer impulsus ut bellum inferretur, Virginiam primo vere 1862 per
paeninsulam inter flumina Eboracum et Iacobum inter meridiem et solis ortum
Ricmondiae oppugnavit. Quamquam exercitus McClellan portas Ricmondiae in
Expeditione Paeninsulari attigit, Johnston eius progressum in Proelio Septem
Pinorum repressit; quo facto, Robertus E. Lee generalis et ministri Iacobus
Longstreet Murusque Lapideus Jackson in Proeliis Septem Dierum fecerunt ut
McClellan se recipiat. Expeditio Virginiae Septentrionalis, quae Proelium Bull
Run Alterum continuit, exitum in etiam alia Confoederationis victoria habuit.
McClellan imperatum Halleckianum ut se Ioannis Pope Exercitum Virginiae augeret.

Confoederatio, a victoria Proelii Bull Run Alteri confirmata, primam
Septentrionalium incursionem fecit cum Lee quadraginta quinque milia militum
Exercitus Virginiae Septentrionalis trans Flumen Potomacum in Terram Mariae die
5 Septembris transduxit, Expeditionem Terrae Mariae incipiens. Commiserunt
McClellan et Lee Proelium Antietamense prope Sharpsburgum Terrae Mariae die 17
Septembris 1862, cruentissimo in militari Civitatum Foederatarum historia die.
Exercitus Leeanus, iam primum repressus, ad Virginiam pedem rettulit antequam
McClellan eum delere potesset. Antietam late habetur victoria Unionis cum
septentrionalem Lee incursionem contineret, et esset occasioni ut Lincoln
Manumissionis Edictum nuntiaret.

Cautissimo McClellan post Proelium Antietam non profecto, Ambrosius Burnside
legionis praefectus pro eo substitutus est, qui mox in Proelio Fredericksburgi
ad inritum redactus est, die 13 Decembris 1862, quando plus quam duodecim milia
militum Unionis necati vel vulnerati sunt cum frustra milites Burnside hostes
adversos apud Altitudines Marye identidem adgressi sint. Post hanc pugnam,
Iosephus Hooker legionis praefectus pro Burnside substitutus est, qui quoque non
potuit superare exercitum Lee, et se in Proelio Chancellorsvillae mense Maio
1863 dedecoravit.

Pro Hooker mense Iunio, Lee incursionem in fines Septentrionalis iterum
facienti, Georgius Meade legionis praefectus substitutus est, qui in tridui
pugna, Proelio Gettysburgi, a die 1 Iulii ad diem 3 Iulii 1863, invadentem Lee
exercitum tandem superavit. Hoc fuit cruentissimum belli proelium, aliquando
habitum belli punctum commutationis, cuius ultimus impetus grandis
desperatissimusque, Impetus Pickettianus, die 3 Iulii, saepe memoratur plurimus
Confoederationis aestus accessus, non solum quia fuit finis propositi Lee ad
Vasintoniam ex septentrionali premendam, sed etiam quia Vicksburgum
Mississippiae, arx potentiae fluviatilis, proximo die—die libertatis Civitatum
Foederatarum—expugnatum est. Exercitus Virginiae Septentrionalis viginti octo
milia casualitatum accepit; exercitus Unionis, viginti tres milia. Lincoln autem
iratus est quod Meade recessum Meridionalem intercludere non potuerat, et post
eius expeditionem autumnalem, quo nihil effectum est, ipse novos ex Theatro
Occidentali duces petere statuit.

Licet copiae Confoederationis multos in Theatro Orientali successus haberent, in
Occidentali saepe superatae sunt. Post Proelium Iugi Pisorum in Arcansia, eae ex
Missuria primis belli mensibus coacti sunt. Incursio Columbi Kentukiae ab
exercitu Confoederationis, Leonida Polk duce, finivit Kentukiae neutralitatem,
et populum se contra Confoederationem convertit. Nasvilla et media Tennesia ad
Unionem anno 1862 ineunte ceciderunt.

Plurimum Mississippii Fluminis navibus Unionis apertum est cum copiae Unionis
Insulam Decimam et Matritum Novum Missuriae et tunc Memphidem Tennesiae
capirent. Mense Maio 1862, Classis Unionis Novam Aureliam sine difficultate
cepit. Quo facto, copiae Unionis Mississippium Flumen usurpare poterant; solum
Vicksburgum Mississippiae, urbs et arx militaris, Unionis imperia et potestates
in omnem flumen impediebat.

Exercitus Meridionalis, Braxton Bragg duce, alteram Kentuckiae incursionem
fecit, ubi Dominum Carolum Buell Legionis Praefectum in Proelio Perryvillae
superavit; victoria autem fuit inutilis, nam Bragg, populo civitatis
Confoederationem non iam suffragante, necesse fuit suum conatum liberationis
Kentukiae continere. Ipse postremum a Gulielmo Rosecrans Legionis Praefecto in
Proelio Fluminis Lapidum in Tennesia aegre victus est.

Clara Confoederationis victoria in regione occidentali fuit Proelium
Chickamaugae. Bragg, cum novis copiis a Iacobo Longstreet Legionis Praefecto
ductis ex exercitu Lee in regione orientali, adversus heroicam Georgii Henrici
Thomas Legionis Praefecti resistentiam, Rosecrans superavit, qui se Chattanoogam
recepit, quam Bragg extemplo obsedit.

Ulixes S. Grant, gravissimus Unionis dux prudens reique militaris peritus in
regione occidentali, insignes castrorum Henry et Donelson victorias reportavit,
quibus Unio imperium in flumina Tennesiam et Cumberland adepta est. Proelia
Shiloh et in maius Vicksburgi imperium Unionis in Flumen Mississippium
confirmaverunt, et posterior pugna ergo habetur unum ex belli punctis
commutationis. Grant, itinere ad Rosecrans succurrendum facto, Bragg in Proelio
Chattanoogae Tertio devicit, copias Confoederationis ex Tennesia tandem expulit,
et viam ad Atlantam ipsaque Confoederationis interiora aperuit.

Bellum tumultuarium fecit ut multum Missuriae sit locus pugnae; Missuria revera
fuit tertia in ordine numeri proeliorum in quavis civitate per bellum. Aliae
occidentis civitates, quamquam remotae ab expeditionibus et proeliis in oriente,
expertae sunt multa proelia levia. Proelia in regione occidentali bonam fidem
erga Unionem confirmaverunt Missuriae, Territorii Indorum, et Territorii Novi
Mexici. Incursiones Confoederationis in Territorium Novum Mexicum repulsae sunt
anno 1862, et expeditio Unionis ad Territorium Indorum muniendum anno 1863 bene
processit; prope belli finem attamen, Unionis Expeditio Fluminis Rubri ad
inritum cecidit. Texia in dicione Confoederationis per bellum mansit, sed
postquam expugnatio Vicksburgi (4 Iulii 1863) imperia et potestates in Flumen
Mississippium Unioni dederat, est ab aliis Confoederationis partibus omnino
seiuncta.

Anno 1864 ineunte, Lincoln omnibus Unionis exercitibus praefecit imperatorem
Grant, qui suum praesidium cum Exercitu Potomaci locavit, et Grant vicissim
Gulielmum Tecumseh Sherman Legionis Praefectum plurimis occidentis exercitibus
praefecit. Grant notionem totius belli plene intellegebat, et cum Lincoln et
Sherman putabat solum summam copiarum Confoederatarum et eorum radicum
oeconomicorum cladem finire posse bellum. Eorum bellum erat totum, non tantum
proeliatorum interfectorum, sed praediorum, pontum, ferriviarum, urbium, et
domuum dirutarum.

Grant late patentem rei gerendae ordinem composuit; ille commune excogitavit
consilium quo Confoederatio quoquoversum incursa esset: iussit Georgium Meade et
Beniaminum Butler duces movere contra Lee prope Ricmondia; Franciscum Sigel (et
deinde Philippum Sheridan) Vallem Shenandoah oppugnare; Sherman Atlantam capere
et iter ad mare (Oceanum Atlanticum) facere; Georgium Crook et Gulielmum W.
Averell duces vexare ferrivias commeatus in Virginia Occidentali; et Nathanielem
P. Banks Legionis Praefectum capere Mobile Alabamae.

Copiae Unionis in orientali decursum facere circum Lee conabantur, et nonnulla
proelia pugnabant per illam decursus partem (Expeditionem Terrestrem).
Consequentiae belli terendi in Proelio Vastitatis, Proelio Basilicae
Spotsilvaniae, et Proelio Portus Frigidi erant diras Unionis casualitates, sed
impetus Unionis copias Confoederationis iterum atque iterum recidere cogebat.
Conatus autem circumire Lee a meridionali deficiebat sub Butler, intra
fluviatilem Bermudae Centum (Anglice: Bermuda Hundred) flexum inretito. Grant
tenax, adversus damna mirabilia (plusquam sexaginta quinque milia casualitatum
per fere quinquaginta dies). Exercitum Virginiae Septentrionalis Ricmondiam
versus premebat, quem ad Obsidionem Petersburgi compellebat, ubi hi bini
exercitus grandes inter se bello fossarum plusquam novem menses confligebant.

Grant tandem invenit Philippum Sheridan Generalem, ducem satis infensum in
Expeditionibus Vallis anni 1864 vincere, qui Iubalem A. Early Legationis
Praefectum in serie proeliorum superavit, inter quas ultima et summa victoria
apud Rivum Cedrorum; inde Sheridan fecit ut destruere rustica Vallis Shenandoah
fundamenta—belli ratio similis belli rationis quae Sherman in Georgia mox
adhiberet.

Sherman ipse Chattanooga Atlantam iter faciens, Iosephum E. Johnston et Ioannem
Bell Hood generales vicit. Casus Atlantae, die 2 Septembris 1864, auxilium in
comitiis praesidentialibus mensis Novembris Lincoln Praesidi dedit. Hood urbis
regione excessit ad Sherman commeatus minitandos et Tennesiam invadendam in
Expeditione Franklini et Nasvillae (Anglice: Franklin-Nashville Campaign), sed
Ioannes M. Schofield legionis praefectus eum in Proelio Franklini Altero vicit,
et Georgius Henricus Thomas in Proelio Nasvillae eum devicit et reapse eius
exercitum destruxit.

Atlanta excessa et commeatu relicto, exercitus Shermanianus iter ad mare fecit,
quo copiae Unionis circa viginti centesimae praediorum in Georgia vastavit.
Sherman Oceanum Atlanticum Savannae Georgiae mense Decembre 1864 attigit. Milia
servorum liberatorum eius exercitum subsecuta sunt. Non fuerunt proelia maiora
per iter. Sherman tum ad septentrionalem per Carolinam Meridionalem et Carolinam
Septentrionalem advertit ut ad lineas Confoederationis accederat et exercitum
Lee a meridionali premeret.

Interea exercitus Lee, casualitatibus transitionibusque magnopere imminutus,
nunc erat multum minor quam exercitus Grant. Copiae Unionis victoriam magni
momenti reportaverunt apud Quinque Furcas die 1 Aprilis; quo facto, Lee necesse
fuit Petersburgum et Ricmondiam vacuefacere. Caput Confoederationis expugnatum
est ab Unionis Corpore XXV, quod in copiis Aethiopibus consistebat. Reliquae
Confoederationis copiae ad occidentem fugebant, et post cladem apud Rivum
Sayler, bene intellexit Lee continuum cum Civitatibus Foederatis certamen nec
belli ratione nec apparatu belli posse.

Dedidit Lee Exercitum Virginiae Septentrionalis die 9 Aprilis 1865 apud Domum
McLeanianam in vico Appomattox Court House. Signo honoris et spe
Confoederationis in Unionem cum bona pace reductae, Grant concessit ut Lee eius
gladium praefecti et Viatorem equum retineret. Nocte 14 Aprilis 1865, Lincoln
Praeses sclopeto percussus est; mane ipso obito, Andreas Johnson factus est
praeses.

Inter res quae ad deditionem Lee duxerant fuit comprehensio praefectorum Ricardi
S. Ewell et Ricardi H. Anderson die 6 Aprilis, post clades Meridionalem apud
Rivum Sayler; insuper die 8 Aprilis, equitatus Unionis, Georgio Armstrong Custer
Legionis Praefecto duce, tres ferriviales frumenti apparatusque militaris series
apud Stationem Appomattox? ceperat. Etiam die 9 Aprilis in Alabama, post damnum
Confoederationis munimentorum in Proelio Castellae Hispanicae, exercitus Sancti
Ioannis Richardson Liddell ducis se dedidit.

Die 21 Aprilis, Ioannis S. Mosby incursores Cohortis Quadragensimae Tertiae
Equitatus Virginiae se exauctoraverunt. Die 26 Aprilis, Iosephus E. Johnston
Generalis suum exercitum ad Sherman dedidit apud Locum Bennett Dunelmi Carolinae
Septentrionalis. Se dederunt diebus 4 et 5 Maii partes Confoederationis Alabamae
et Mississippiae, occidentales Ludovicianae legiones, et Districtus Sinus.
Praeses Confoederationis captus est die 10 Maii, cum partes Floridae et Georgiae
Meridionalis quoque se dederunt. Geoffrius Meriwether Thompson Cohortis
Praefectus suam cohortem proximo die dedidit. Die 12 Maii, copiae Georgiae
septentrionalis se dederunt.

Die 23 Iunii 1865, apud Castrum Towson in regione Nationis Choctaw Territorii
Oklahomae, Stand Watie Dux concordiam cum procuratoribus Unionis confirmavit,
ultimus Confoederationis dux in campo pugnans. Shenandoah, ultima
Confoederationis navis, dedita est die 6 Novembris 1865 in Liverpolio Angliae.
Hae deditiones fuerunt conclusio belli.

Bello ineunte, aliqui Unionis imperatores putabant sese necesse esse servos
effugientis eorum dominis reddere. Ante annum 1862, cum apparebat bellum esse
longinquum, quaestio servitutis est longe lateque diffusa, nam ex labore
servorum oeconomia Meridionale et conatus militaris pependerunt. Coepit videri
non iustum servitutem tueri sed commercium Meridionale obsidere et productionem
Meridionalem destruere. Georgius Washingtonius Julian, delegatus
Congressionalis, dixit servos "non posse neutrales. Operarios, si non milites,
esse socios aut hominum seditiosorum aut Unionis." Is et eius socii inter
Republicanos Radicales Lincoln Praesidem urserunt ad servos cito manumittendos,
cum Republicani moderati manumissionem gradualem compensatamque et
colonizationem accipiebant; attamen Capita Aenea (Anglice Copperheads),
civitates finitimae, et Democrati Bellicosi manumissioni repugnabant, sed
civitates finitimae et Democrati Bellicosi post nonnullos menses eam acceperunt,
partem totius belli, rei necessariae ut Unio conservaretur.

Anno 1861, Lincoln fasus est se metuere ne praematuri ad manumissionem
conficiendam conatus defectionem civitatum finitimarum efficerent, et "amittere
Kentuckiam esse paene eadem res ut totum amittere ludum." Idcirco is mox
contudit inceptum ad manumissionem factum a Simone Cameron Secretario Belli et
ducibus Ioanne C. Frémont (in Missuria) et Davide Hunter (in Carolina
Meridionali, Georgia, et Florida) ut fidelitatem civitatum finitimarum et
Democratorum Bellicosorum retinerent.

Lincoln finitimas monuit civitates fieri extremum manumissionis genus si suum
consilium—manumissionis compensatae colonizationisque voluntariae—reiceretur.
Solum Districtus Columbianus hoc consilium accepit. Lincoln Manumissionis
Edictum ad consiliarios primum commemoravit die 21 Iulii 1862, cui Gulielmus H.
Seward, Secretarius Civitatis, dixit victoriae praestolari ante edictum
divulgatum, quia aliter facere visum fuisse "noster extremus fugae ululatus."
Septembere 1862, Proelium Antietamense occasionem dedit, et Conventus
Gubernationum Belli adiumentum edicti adiecit. Lincoln iam divulgaverat
epistolam—ad Horatium Greeley 22 Augusti 1862 scriptam—qua civitates finitimas
adhortatus est eorum acceptionem manumissionis esse necessariam ut Unio
conservaretur. Lincoln deinde dixit servitutem fuisse "nescio quomodo causam
belli".

Lincoln adumbrationem sui Manumissionis Edicti die 22 Septembris 1862 inter
suos, et ultima eius verba in publico die 1 Ianuarii 1863 dispersit. In epistola
ad A. G. Hodges, ipse suam opinionem exposuit: "Si servitus non sit iniusta,
nihil est iniustum. . . . Verum tamen ego numquam accepi quod praefectura
solutum ius publice agere ex hoc iudicio sensuque mihi contulit. . . . Nego me
eventus temperavisse, sed aperte confiteor eventus me temperavisse."
Manumissionis Edictum, cum de praesidis potentia belli deduceretur, solum terras
a Confoederatione eo tempore tentas comprehendit; edictum autem videbatur signum
Unionis arbitrium manumissionis ad libertatem definitam additae. Lincoln etiam
partes egit ut Congressus suffragatus esset Emendationi Tertiae Decimae, quae
manumissionem communem perennemque fecit.

Americani Africani servitute habiti actionem Lincoln non opperti sunt antequam
fugierunt ut libertatem pone acies Unionis peterent. Initio belli, multi centum
milia servorum ad exercitus Unionis effugierunt, praecipue in regionibus
occupatis, sicut Nasvilla, Norfolcia, et Hampton Roads anno 1862 et postea
Tennesia, linea itineris Sherman, etc. Tot Americani Africani ad regiones
Unionis fugiebant ut imperatores militares castra et schola eis statuerent, ubi
adulti et liberi—omnes legitime habiti merces vetitae (Anglice:
contrabands)—legere et scribere discerent. Societas Missionariorum Americanorum
auxilium dedit, ad Meridionalem praeceptores mittendo ut scholas Norfolciae et
apud plantationes propinquas statuerent. Insuper, paene 200 000 Americanorum
Africanorum pedibus classique stipendia merebant una cum copiis Unionis; plurimi
fuerant servi.

Milites Meridionales ex contrario in servitutem redigebant nigros Exercitus
Unionis captivos; glandibus flagitiose percutiebant milites nigros qui se in
Proelio Castri Pulvini dedere conabantur. Hae res fecerunt ut ambae partes
pactum captivorum permutatorum dirimerent, et adduxerunt Confoederationem ut
numerum augeret carcerum sicut Carcer Andersonvillensis in Georgia, ubi paene
tredecim milia captivorum Unionis fame morboque interfecti sunt.

Contra inopia hominum, plurimi Confoederationis duces ante 1865 servis armatis
ut militarent repugnabant, nam ei, ut bellum traherent, servis dumtaxat
operariis abusi sunt. Howell Cobb ait, "Si servi bene militare possunt, nostra
tota servitutis doctrina se fallit." Anno 1865, Patricius Cleburne et Robertus
E. Lee generales Meridionales proposuerunt ut servi armarentur, et Jefferson
Davis ad extremum persuasus est accipere consilia servorum armatorum ut clades
militaris vitata esset. Maximus autem Confoederationis exercitus sese apud
Appomattox Court House dedidit antequam hoc consilium confieri potuisset.

Manumissionis Edictum Meridionalem auxilii ex Britannia et Francia spem in
inritum redegit. Clementia Lincoln civitates finitimas, Democratos Belli, et
servos manumissos induxit ut pro Unione pugnarent. Civitates finitimae in
dicione Unionis—Kentukia, Missuria, Terra Mariae, Delavaria, et Virginia
Occidentalis—a Manumissionis Edicto non comprehensae sunt, sed omnes, Kentukia
et Delavaria exceptis, servitutem sua sponte aboleverunt. Maxima pars 4
millionum servorum a Manumissionis Edicto paulatim liberata est, cum Exercitus
Unionis ad meridiem progrediret.

Si Britannia et Francia pro Confoederatione bellum gessissent, civitatum
meridionalium potestas libertatis ab Unione captae valde auxisset. Lincoln ergo
et Gulielmus H. Seward, Secretarius Civitatis, hunc eventum avertere strenue
conabantur: ne quaelibet respublica Confoederatas Civitates Americae publice
novisset, bellum movere minitabantur. Anno 1861, duces meridionales, oeconomicam
in Europa depressionem incipere sperantes quae fecisset ut Britannia bellum ad
gossypium obtinendum gereret, naves gossypii sua voluntate vetabant. Haec
"diplomatia gossypiii" improsper evenit: Europae praeterea erat gossypium, sed
frugum defectiones in Europa annis 1860, 1861, et 1862 significatio frumenti
exportationis ex civitatibus septentrionalibus magnopere amplificabat.
Importatione frumenti ex civitatibus septentrionalibus a quarta summae parte
paene ad dimidiam aucta, "Zea Rex" habebatur "esse Gossypio Rege potentior."

Cum Britanniae inopia gossypii usu venit, rerum status solum ad tempus fuit,
cultu aucto in Aegypto et India substituto. Bellum interea novam praebuit
occasionem armamentariis, ferrariis, et navibus Britannicis quae arma
transportabant.

Carolus Franciscus Adams, legatus Civitatum Foederatarum ad Britanniam, fuit
calidissumus ad causam Unionis promotam, et duces Britannici obsidionem
provocare nolebant. Confoederatio nihilominus nonnullas naves bellicas ab
structoribus navium in Britannia emit, quarum celeberrima, Alabama, conspicuam
effecit noxam, et ad graves controversias post bellum duxit. Omnium tamen opinio
contra servitutem viros politicae peritos Europaeos, praecipue in Britannia,
compellebat. In conspectum e longinquo, dabatur bellum anno 1861 exeunte inter
Civitates Foederatas et Britanniam de Re Trent (Anglice: Trent Affair), quia
nautae Classis Unionis Britannicam litterarum navem vaporariam postalem
conscenderant et duos Confoederationis legatos ceperant; Londinium autem, et
Vasingtonia, legatis a Lincoln liberatis, haec impedimenta exoneraverunt.

Anno 1862, Britanni de pace conciliata deliberabant—quamquam etiam arbitrium
subicere amicitiam cum Civitatibus Foederatis in periculum adduceret. Tradebatur
Dominus Palmerston, hanc quaestionem considerans, librum Uncle Tom's Cabin ter
legisse. Unionis victoria in Proelio Antietamensi fecit ut homines Britannici
hanc sententiam tardarent. Manumissionis Edictum porro Confoederationis adiutae
periculum firmavit. Contra Confoederationis adfectum, comprehensio Mexici
Franciam a bellando cum Unione deterruit. Post nonnullos belli annos, Civitates
Confoederatae servitutem finitam obtulerunt si Britannia et Francia
Confoederationem per diplomatiam probavissent, sed Londinium et Lutetia hanc
sententiam serio deliberaverunt numquam.

Sunt inter rerum gestarum scriptores disceptatio contentioque num Confoederatio
bellum conficere posset. Plurimi eruditi vehementius dicunt Unionem industriae
numerique hominum opportunitatem habuisse quod superari non potuit. Actiones
Confoederatas, argumentantur, cladem tantum tardavisse. Shelby Foote, historicus
Meridianus, censuit: "Septentrionalis bellum solum una manu pugnavit. Si
fuissent plures victoriae Meridianae, et multo plures, Septentrionalis ambabus
manibus pugnavisset. Nego Meridianis umquam fuisse belli conficiendi facultas."

Confoederatio libertatem adsequi diutius durando quam Lincoln conata est;
Atlanta autem casa, et McClellan in comitiis anni 1864 devicto, Meridionalis
victoriae civilis spes finem habuit. Eo tempore, Lincoln auxilium civitatum
finitarum, Democratorum Belli, servorum manumissorum, et Britanniae Franciaeque
adeptus erat. Democratis et McClellan victis, Aenearios et eorum consilium pacis
superavit. Invenit is praeterhac duces militares, praecipue inter eos Grant et
Sherman, qui numerorum opportunitatem adhibebant. Praefecti generales sanguinem
neglectentes bellum confecerunt. Ab anno 1864 exeunte, Meridionalis spe
plerumque carebat.

Iacobus M. McPherson historicus arguit opportunitatem hominibus facultatibusque
victoriam Septentrionalem probabilem sed non inevitabilem fecisse.
Confoederationi, ut vinceret, non necesse fuit territorium hostis invadere et
capere, sed solum necesse fuit bellum defendendi gerere, ut Septentrionali
pretium victoriae esse nimium magnum suaderet; Septentrionali autem necesse fuit
magnos territorii hostis tractus devincere et idem tenere, exercitusque
Confoederationis superare, ut Unio vinceret.

Etiam gravis fuit Praesidis Lincoln eloquentia propositum reipublicae definiendi
et eius sollertia civitates finitimas commovendi ut eae in causa Unionis
perseverarent. Etsi tamen Lincoln ad manumissionem lente movebat, Manumissionis
Edictum fuit efficax praesidis potentiarum belli usus.

Oeconomia Septentrionalis, amplius industrializata quam Meridionalis,
productionem armorum, munitionum, copiarum, et in rebus pecuniariis et
transportatione adiuvit. Tabula has proprietates initio belli monstrat.
Varietates per bellum rapide crescebant, dum oeconomia Septentrionalis augebat,
et terra Confoederationis se contrahens, oeconomia Meridionalis attenuebatur.
Anno 1861, numerus incolarum Unionis fuit fere viginti duo millionae, et
Confoederationis novem millionae; inter autem homines Meridionales fuerunt
plusquam 3.5 millionae servorum et 5.5 millionae albi.

Augebatur dissimilitudo dum Unio magis et magis terram Meridionalem praesidiis
cohibebat, et Trans-Mississippiensem Confoederationis partem abscidit. Initio
belli, Unio plusquam 80 centesimas navalium, navium vaporarium, navium fluminis,
et classium cohibebat, quas magno navium structarum consilio amplificabat—quod
Unioni facultatem fecit systematum fluviatilium regnatorum omniumque litorum
Meridionalium obsessorum. Excellentes urbium Unionis nexus ferriviarii copias
commeatusque rapide et viliter moveri sinebant. Transportatio erat multum
tardior et difficilior in civitatibus Meridionalibus, qui non poterant suum rete
ferriviarium augere, damnum reficere, etiam conservationem usitatam moliri.

Quoniam Jefferson Davis efficientis sustinere coniunctiones cum gubernatoribus
civitatum (praecipue Iosepho E. Brown Georgiae et Zebulon Baird Vance Carolinae
Septentrionalis) non potuit, sua potestas facultatum regionum eductarum
impediabatur. Confoederationis opinio quod oeconomia mundi a "Gossypio Rege"
regebatur malum legationum opus generavit, sicut recusationem imponere gossypium
in naves ante initium obsidionis.

Manumissionis Edictum Americanos-Africanos—nigros liberos servosque
effugientis—se cum Exercitu Unionis coniungere sivit, et fere 190 000 causam
ultro susceperunt. Servi manumissi officia praesidiorum plerumque faciebant, qui
autem multa proelia annis 1864 et 1865 vere pugnabant. Permulti advenae ex
Europa se cum Exercitu Unionis coniungebant, fere 177 000 hominum in Germania
natorum, et 144 000 in Hibernia.

Duces Septentrionales victoriam requirere plus quam intermissionem dimicationis
consentiebant, et eam conficere duo belli consilia: secessionem omnino
repudiari, et omnia servitutis genera aboleri. Ei inter se acriter discrepabant
de normis horum consiliorum. Reconstructio—bello ineunte coepta, anno 1877
finita—multiplices et cito commutantes rei publicae gerendae rationes requisiit.
Stabilis eventus fuit tres emendationes Constitutionis Civitatum Foederatarum:
Emendatio Tredecima, quae servitutem abolevit; Emendatio Quarta Decima, quae
fides publicas civibus sine generis respectu aeque concessit; et Emendatio
Quinta Decima, quae suffragii onera genere condita abolevit. Reconstructio in
variis civitatibus variis temporibus finem habuit, in ultimis tribus a
Compromisso anni 1877 confirmata.

Pro singulis de eversione fidum publicarum ab emendationibus Quarta Decima et
Quinta Decima, vide:



https://la.wikipedia.org/wiki/Belgia

Belgica sive Belgium est regnum in Europa Occidentali situm, in limite culturae
inter Europam Latinam et Germanicam. Caput est Bruxellae, sedes Unionis
Europaeae.

A Medio Aevo exeunte usque ad saeculum septimum decimum Belgicum territorium
fuit prosperum commercii culturaeque sedes. Totum fere territorium eadem in
essentia a ducibus Burgundiae saeculo quinto decimo collectum est, antequam
diversis Europaeis potentiis (Hispania, Austria, Francia, Batavia) caperetur, et
postea suam libertatem anno 1830 consecuta est. Recens Belgiae historia rapida
industrializatione, Congi colonizatione, duobus bellis orbis terrarum, et inter
principales linguisticas civitatis communitates politicis conflictuum ortibus
notata est.

Belgia monarchia constitutionalis est, nunc Philippus, septimus Belgarum rex
est. Belgia est Foederalis Civitas ex anno 1994 sex foederalibus rebus integrata
quae tres regiones (Bruxellensis, Flaminga, Vallonica) et tres communitates
(Flaminga, Francica, Theodisca) sunt. Sanctus Belgiae patronus est Sanctus
Iosephus. Sententiola est "Concordia Vis."

Belgica "est omnis divisa in partes tres" (ut de maiore regione dixit Caesar),
quarum unam incolunt Flandri (Flandriam, ubi Batavice loquuntur), aliam Vallones
(Regionem Vallonicam, ubi Francogallice), tertiam qui ipsorum lingua Bruxellois,
nostra 'Bruxellenses' appellantur (in qua regione maior incolarum pars sermone
Francogallico utitur, quae tamen regio de iure bilinguis habetur). In
orientalibus regni summi partibus exstat regio administrativa cuius incolae
sermone Theodisco utuntur.

Nomen quod est "Belgica" (linguis incolarum Batave België, Francogallice
Belgique, Theodisce Belgien) iam antiquitate tardiori adhibitum est de illa
provincia Romana quae per easdem fere regiones extendit. Quae ab origine "Gallia
Belgica" nuncupata est, adiectivo ex appellatione nationis Belgarum deducto,
deinde nomine substantivo omisso "Belgica".

Civitas hodierna plenius "regnum Belgicum" nuncupanda est (Koninkrijk België,
Royaume de Belgique, Königreich Belgien) sed monarcha ipse "rex Belgarum"
(koning der Belgen, roi des Belges, König der Belgier).

Nomen aliud civitatis "Belgium" originem recentiorem habet. Saeculis XVI, XVII,
XVIII ad provincias praecipue septentrionales applicatum est, appellatione
"Belgium confoederatum".

Historice, Belgia, Nederlandia et Luxemburgum Pagi Inferiores nota sunt, qui
aliquod extensius quam praesens Beneluxiensium civitatum circulus complecti
solebant. Per saecula quintum decimum et sextum decimum, nomen Belgiae vox
administrativa et etiam "Pagorum Inferiorum nympham" repraesentantis allegoriae
nomen factum est. Eius semanticus complexus, nihilominus, ob septem provinciarum
divisionem post Bellum Octoginta Annorum minutus est. Saepius vox exclusive ad
meridionales provincias et earum incolas referebatur, quamquam vocis
Nederlandensis synonymum erat. Cum Franciae adiunctione, et voluntaria
Principatus Leodiensis coniunctio in Rem Publicam Francicam, vox Belga populo
grator facta est ut praesentis Regni Belgiae incolas designaret. Anno 1830,
libertate capta, nomen publicum factum est.

Saeculo primo, Caesar Belgas, loci tribum, vicit, et provincia Galliae Belgicae
instructus est. Germanicarum Francarum tribuum Gradualis immigratio per saeculo
quinto, regionem sub Merovingiorum regum regula posuit. Sequit? est par Imperium
Carolingium per saeculum octavum. Hoc imperium anni 843 divisa erat in partes
tres et ideo in plus minusve liberorum feudorum aggregatum quae per Medium Aevum
vel Regis Franciae vel Imperatoris Romani vassali erant. Horum feudorum multa
intra Nederlandiam Burgundiensem saeculis quarto decimo et sexto decimo
coniuncta sunt. Imperator Carolus V Septemdecim Provinciarum unionem
personaeannis fere 1540/1549 tetendit, eam multo plus quam unionem personalem
secundum Pragmaticam Sanctionem anni 1549 faciens, et suum pondus super
Principatu Leodiensi auxit.

Bellum Octoginta Annorum (1568–1648) regionem in Septemtrionalem Belgicam
Foederatam et in meridiem Belgicam Regiam divisit. Haec ultima deinceps ab
Hispanicis et Austriacis Habsburgensibus regitur et maximam praesentis Belgiae
partem continebat. Hoc plerorumque Franco-Hispanicorum et Franco-Austriacorum
bellorum theatrum per saeculis septimo decimo et duodevicensimum fuit.
Expeditiones anni 1794 in Bellis Rerum Novarum Francicarum sequentes, Pagi
Inferiores, inclusis territoriis quae nominaliter nunquam sub Habsburgensi
regula fuerant, ut Principatus Leodicensis, Prima Re Publica Francica adiuncti
sunt, sic finita Austriaca regula in regione. Pagorum Inferiorum readunatio ut
Regnum Foederatum Pagorum Inferiorum evenit, dissoluto Primo Imperio Francico
anno 1815. Die 18 Novembris 1830 Res Novae Belgicae liberam et Catholicam et
neutralisticam Belgiam sub temporaria gubernatione et nationali congressu
instituerunt. Anno 1831, rege Leopoldo I, Belgia monarchia constitutionalis et
parlamentaria democratia facta est. Quamquam suffragium in principiis restrictum
est, suffragium universale anno 1893 (cum suffragio plurali usque ad annum 1919)
et feminis anno 1949 inductum est. Principales politicae saeculi XIX factiones
Factio Catholica et Factio Liberalis erant, emergente Factione Laborali Belgica
eodem exeunte saeculo. Francica originaliter una sollemnis lingua a nobilitate
et classe burgensium adoptata est. Progressive suum universum pondus amisit,
lingua Batava etiam agnita. Haec agnitio sollemnis anno 1898 facta est, et anno
1967 Batavica Constitutionis versio secundum leges accepta est.

Conloquium Berolinense anni 1885 Liberam Congi Civitatem regi Leopoldo II
privatam possessionem dedit. E circa 1900, crescens internationalis cura saevae
tractationis Congengium incolarum sub Leopoldo II, cui Congus praecipue redituum
fons ex ebore et cumme erat. Anno 1908, protestationes civitatem Belgicam
responsalitatem? colonialis gubernationis sumere fecerunt, quamobrem Congus
Belgicus nominatus est.

Germania in Belgiam anno 1914 invasit ut Destinati Schieffeniani pars et
pleraque aciei occidentalis proelia primo bello mundano occidentalibus in
reipublicae partibus evenerunt. Belgica Germanicas colonias Ruandae Urundiae (in
praesenti Ruandae et Burundiae per bellum suscepit, et Belgiae anno 1924
Societate Civitatum datae sunt. Ut belli mundani sequelae, Borussianorum Oeporum
et Malmundariae districta Belgia anno 1925 adiuncta sunt, quod quamobrem
Theodiscophonicae communitatis causa est. Germania de novo in civitatem anno
1940 per Belli Fulgurosi offensionem invasit et eam occupavit usque ad
liberationem anno 1945 ab Alligatis. Congus Belgicus libertatem anno 1960 per
Crisem Congi consecutus est; Ruanda Urundia duobus annis postea eum secuta sunt.

Post secundum bellum mundanum Belgia Consociationo ex Pacto Atlantico
Septentrionali socia conditrix se iunxit et circulus Beneluxiensis civitatis
iuxta cum Nederlandia et Luxemburgo formavit. Belgia Communitatis Europaeae
Carbonis et Chalybis sex conditricum una et Communitatis Europaeae Energiae
Atomicae et Communitatis Oeconomicae Europaeae, anno 1957 conditae, facta est.
Haec ultima nunc Unio Europaea est cui Belgia hospitio principalium
administrationum et institutorum accipit, inclusis Commissione Europaea,
Consilio Unionis Europaea et extraordinariis et commissionis sessionibus
Parlamenti Europaei.

Foederale bicamerale parlamentum Senatu et Camera Legatorum Belgica componitur.
Quorum primus a quadraginta directe electis politicis et viginti uno legatis
constituitur quos tres communitatis parlamentarii, decem senatores cooptati et
regis filii, ut senatores de Iure qui practice suum suffragium non ferunt
designant. Camerae 150 legati per proportionalis suffragii systema ex undecim
districtis comitialibus eliguntur. Belgia paucarum civitatum suffragium
obligatorium habentium una est, quod sic maximorum participationis comitialis
indicum unum in mundo manet.

Rex (in praesenti Philippus) est dux civitatis, quamquam cum circumscriptis
praerogativis. Ministros, Primo Ministro incluso, qui Camerae Legatorum fiduciam
habent ut gubernatio foederalis formetur designat. Batavophonorum et
Francophonorum ministrorum numerus idem est ut Constitutio praescribit.
Iudiciale systema in Iure Civili quod e Codice Neapolionico oritur fundatur.
Tribunal Cassationis ultimae provocationis tribunal est, dum Tribunale
Appellationis unus gradus inferius est.

Belgica politica instituta complexa sunt; pleraeque politicae potestates de
necessitate repraesentandarum principalium culturae communitatum instruuntur.
Circa annum 1970, significativae nationales Belgicae factiones politicae in
distincta elementa divisae sunt quae politicas linguisticasque harum
communitatum curas praecipue repraesentant. Principales factiones in quaque
communitate, quamquam prope medium politicum, ad tres magnos circulos pertinent
qui sunt: Dexterae Liberales, socialiter Conservativi Democratae Christiani, et
Sociales Democratae Sinistram formantes. Additiciae notabiles factiones munere
suo fungi medio in ultimo saeculo coeperunt, praesertim de linguisticis,
nationalisticis oecologisticis thematibus et nuper peculiariter Liberali natura
aliquae.

Democratico-Christianae coalitionis gubernationum catena ex anno 1958 post
primam Crisem Dioxinarum, maximum nutritionalis contaminationis scandalum, anno
1999 fracta est. "Coalitio Iridis" e sex factionibus emersit quae erant;
Flamingi et Francophoni Liberales, Social-Democratae et Oecologistae. Postea,
Liberalium et Social-Democratarum "Coalitio Purpurea" formata est postquam
Oecologistae pleraque sua scamna in Comitiis Generalibus anni 2003 amitterent.
Gubernatio a Primo Ministro Guidone Verhofstadt ex anno 1999 ad 2007 ducta
libratam dispensationem oeconomicam, aliquas stipendiarias reformationes,
destina paulatim nuclearem amotionem consecuta est et legislationem instigavit
permittenda stringentiore criminum bellicorum et leniore drogiarum mollium usus
prosecutione. Restrictiones de abnuenda euthanasia minutae et matrimonium
homophylophilicum? legitimum est. Gubernatio activae diplomatiae in Africa favit
et Iraquiae occupationi adversata est. Guidonis Verhofstadt coalitioni in Iunii
anni 2007 comitiis male evenerunt. Ex illo tempore regnum diuturnum discrimen
politicum experitur. Sic magna haec crisis est ut aliqui observatores de
possibili Belgiae partitione cogitaverint. E die 21 Decembris anni 2007 usque ad
20 Martii anni 2008 tertia gubernatio Guidonis Verhofstadt officio functa est.
Haec coalitio Flamingorum Francophonorumque Democratarum Christianorum,
Flamingorum Francophonorumque Liberalium, et Francophonorum Social-Democratarum
temporariam gubernationem usque ad 20 Martii anni 2008 formavere. Isto in die
nova gubernatio, a Flamingo Democrata Christiano Ivo Leterme ducta, vero
foederalium comitiorum Iunii anni 2007 victore, a rege iurata est. Die 15 Iulii
2008, Ivus Leterme ministrorum consilii abdicationem regi nuntiavit, quia nullus
progressus in constitutionalibus reformationibus factus erat. Satis potestatem
servavit ut obsignaretur Foedus Olisiponense.

Relatores sine finibus, in suo Indice mundano libertatis preli (2007), Belgicam
quinto loco (cum Finnia et Suecia) e 169 civitates conlocavit.

Secundum usum qui vestigari usque ad regias Burgundiensem Habsburgensemque
possunt, saeculo XIX Francice loqui necessarium erat ad pertinendum ad
gubernantem classem superiorem, et Batave, Vallonice aut quavis alia dialecto
locuti reapse secundae classis cives erant. Sero hoc saeculo et continenter
sequenti saeculo XX Motus Flamingus et Vallonicus evolverunt ut hic status
contrarie mutaretur. Dum Vallones et plerique Bruxellenses Francicam ut suam
primam linguam adoptaverunt, Flamingi noluerunt et in progressive imponenda
Batava ut Flandriae sollemni lingua bene successit. Post secundum bellum
mundanum Belgica politia magis magisque duarum principalium linguarum
communitatum autonomia dominata est. Intercommunales tensiones ascenderunt et
constitutio emendata est ut minuerentur potentiales conflictus.

In quattuor linguisticis areis annis 1962–1963 definitis, consecutivae
nationalis constitutionis emendationes annis 1970, 1980, 1988, et 1993 unam
foederalem civitatem cum segregatis politicis potestatibus statuerunt tribus in
planis quae sunt:

Constitutionales linguisticae areae linguas sollemnes suis in communibus, necnon
geographicos limites institutorum cum potestate certarum rerum, determinant.
Quamquam haec septem parlamentis et gubernationibus computarentur,
Communitatibus Regionibusque creatis anno 1980, Flamingi politici coniungi
decreverunt; sic in Regione Flaminga unicum institutionale parlamenti
gubernationisque corpus ad facienda omnia, exceptis foederalibus specialibusque
communalibus rebus, valet. Ex parte se coincidentes Regionum Communitatumque
limites duas notabiles peculiaritates creavere: territorium Bruxellarum-Capitis
Regionis (quod fere decennio post alias regiones exsistere incepit) in ambibus
Communitatibus, Francica et Flaminga, continetur, et Communitas Theodiscophona
tota in Communitate Vallonica vivit. Tribunal Constitutionale Belgiae conflictus
inter corpora solvunt. Structura in animo habet compromissum ut variae culturae
pacifice convivant.

Foederalis Civitatis auctoritas iustitiam, defensionem, vigiles foederales,
assecurationem socialem, energiam nuclearem, vigiles monetarios, et debitum
publicum et alios aerarii publici aspectus continet. Publicae proprietatis
societates Cursum Publicum et Ferriviam continent. Gubernatio Foederalis
Belgicis obligationibus et suis foederalizatis institutis ob Unionem Europaeam
et Consociationem ex Pacto Atlantico Septentrionali responsalis? est.
Substantiales valetudinis publicae, nationalium et internationalium rationum
partes dirigit. Dispensatio oeconomica—sine debito—a Foederali Gubernatione
custodita circa 50 centesimae reipublicae fiscalis reditus par est. Foederalis
gubernatio circa 12 centesimas civilium servorum conducit.

Communitates suam auctoritatem solum intra linguistice determinatos geographicos
limites, exercent quae primo ad unius Communitariae linguae individua directae
sunt: id est in cultura (inclusis audivisificis mediis), educatione, et
eminentis linguae usu. Ad personales res minus directe cum lingua conexas
ampliationes valetudinariam politiam (curativam praeventivamque medicinam) et
auxilium individuis (iuvenum protectionem, providentiam socialem, auxilium
familiare, immigrantium auxilii diaconias etc.) comprehendunt.

Regiones auctoritatem in campos qui generatim suo territorio sociari possunt
habent. Qui oeconomiam, munus, agricultura, aquaticam politiam, domicilium,
opera publica, energiam, transvectionem, oecologiam, proposita urbana et regni,
naturae servationem, creditum et externum commercium continent. Provincias,
communia et intercommunalis utilitatis societates inspiciunt.

Belgia in regiones tres dividitur, quarum duae singulae in singulas provincias
quinque subdividuntur. In provincias divisio Articulo Quinto Constitutione
Belgica determinatur. Ultra provinciae in arrondissamenta iterum dividuntur.

Quia Communitas Theodiscophona tota in Provincia Leodici sita est, ab ea
undecimam provinciam, Provinciam Oeporum-Sancti Viti creare pluries propositum
est quae novem communia Communitatis Theodiscophonae comprehenderet. Pleraque
munera provincialibus organis gesta tunc Communitatis Theodiscophonae organis
peragerentur.

Belgia Franciae (620 km), Germaniae (167 km), Luxemburgum (148 km) et
Nederlandiae (450 km) finitima est. Tota area, inclusa superficialis aquae area,
33 990 chiliometra quadrata est; terrestris area solum 30 528 chiliometra
quadrata. Belgiae tres principales geographicae regiones sunt: litoralis
planities Boreali Occidente et centrale oropedium, ambo ad Sinum Anglo-Belgicum
pertinentia; Ardennense oropedium Australi Oriente Orogenici Hercynici cinguli
pars est. Sinus Parisinus parvam quartam aream Belgico in Meridionallimo
extremo, Lotharingiam Belgicam attingit.

Planities litoralis praecipue in molibus arenosis et polderis consistit. Longius
intus suavis et lente ascendens prospectus numerosis rivis irrigatus, cum
fertilibus vallibus et Boreorientali arenosa planitie Campiniae (Batave et
Theodisce: Kempen, Francogallice: Campine), iacet. Colles et oropedia
Ardennensia cum densis silvis abruptiora et saxosiora cum specibus et parvis
angustiis sunt, et Belgicae vitae silvestris pleramque sed parvam agriculturae
capacitatem offerunt. Ad Occidentem in Franciam patens, haec area ad Orientem
conexa est cum Eifla in Germania per Faniarum oropedium (Batave: Hoge Venen,
Francogallice: Hautes Fagnes, Theodisce: Hohes Venn), ubi Signum Botrangense
altissimum locum nationis cum 694 metra (2277 pedes) format.

Clima maritimum temperatum est, cum significativa praecipitatione in omnibus
anni temporibus (secundum classificationem climatum Köppeniana: Cfb).
Temperatura media minima Ianuario cum 3 ºC (37 ºF) et maxima Iulio cum 18 °C
(64 °F) est. Praecipitatio media per mensem inter 51 millimetra (2,1 uncias)
Februario aut Aprile et 78 millimetra (3,1 uncias) Iulio variat. Annorum inter
2000 et 2006 mediae quotidie temperaturas minimas 7 °C (45 °F) et maximas 14 °C
(57 °F), et menstruam pluviam 74 millimetrorum (2,9 unciarum) monstrant; sunt
fere unus gradus Celsianus et 10 millimetra super ultimi saeculi normales
valores respective.

Phytogeographice, Belgia inter Atlanticam Europaeam et Centro-Europaeam Regionis
Circumborealis provincias in Regno Boreali partitur. Secundum Ordinem Mundi
Naturae Tuendae seu WWF, Belgicum territorium ad oecoregionem silvarum mixtarum
Atlanticarum pertinet.

Ob suam magnam spissitudinem incolarum, suum locum in Europa Occidentali et suum
inadaequatum politicum conatum, Belgia gravibus oecologicis problematibus obviam
it. Anni 2003 relatio Belgica flumina minimam aquae qualitatem inter 122
nationes investigatas habere suggerebat. In anni 2006 gubernatorius Indice
Functionis Ambitalis, Belgia 75,9% totius ambitalis functionis notata et inter
Unionis Europaeae nationes pessime locata est, quamquam solum loco 39 inter 133
nationes erat.

Belgica oeconomia et sua transvectionalis infrastructura cum relicta Europa
inseruntur. Cuius locus in valde industrializatae regionis corde eam anni 2007
quinta decima maximam commercialem civitas in mundo fecit. Oeconomia magna
productiva laborali vi, magno producto nationali grosso et multis
exportationibus per capita distinguitur. Belgii praecipuae importationes
alimentaria producta, machinationes, rudes adamantes, chemica, vestimenta
accessoriaque et textilia sunt. Eius principales exportationes autocineta,
alimentaria producta, ferrum, et chalybs, confecti adamantes, textilia, materia
plastica, petrolei producta, et haud ferrea metalla sunt. Belgica oeconomia
valde ad diaconias instituta est et dualem naturam ostendit: dynamicam
Flandriensem oeconomiam et Vallonicam oeconomiam quae pone est. Velut Unionis
Europaeae conditricum sociarum una, Belgia valide oeconomiam apertam et Unionis
Europaeae institutionum potestatum extensionem ut sociarum oeconomiae inseruntur
sustinet. Ex anno 1922, Belgia et Luxemburgum unicus commercialis mercatus
fuerunt in telonaria et monetaria unione; Unione Oeconomica Belgo-Luxemburgensi.

Belgia prima continentalis Europaea natio quae Res Novae Industriales ineunte
saeculo XIX fecit fuit. Leodicum et Caroloregium metallicas res et chalybis
fabricationem rapide evoluerunt, quae usque ad medium saeculum vicensimum
Sabico-Mosica in valle, sulco industriali (Francogallice: sillon industriel),
floruerunt et Belgiam ex anno 1830 ad 1910 trium mundanarum potentiarum unam
fecerunt. Nihilominus, per annis 1840/1850 textilis industria Flandrica grave in
crise fuit et regio famem inter annos 1846 et 1850 passa est.

Post primum bellum mundanum Gandavum et Antverpia rapidam chemicae et petrolei
industriarum expansionem passa sunt. Annorum 1973 et 1979 petrolei discriminic
oeconomiam in recessionem miserunt; praecipue longa in Vallonia fuit, ubi
chalybeia industria minus competitiva facta et gravem deminutionem passa est.
Annis 1980-1999 oeconomica sedes se in Septemtrionem tranferre perseveravit et
nunc in populosa? Adamantis Fladriensis area densatur.

Per annos fere 1985/1990 Belgicae macroeconomicae politiae cumulativum
gubernationis debitum circa 120 centesimae producti domestici grossi effecerant.
Ex anno 2006, dispensatio oeconomica librata est et publicum debitum par 90.30
centesimae producti domestici grossi erat. Annis 2005 et 2006, realis producti
domestici grossi incrementi indices 1.5 centesimae et 3.0 centesimae,
respective,? parum super Euronis zonae medietatem fuerunt. Operis vacationis
indices 8.4 centesimae anno 2005 et 8.2 centesimae anno 2006 prope areae
medietatem fuerunt. De anno 1832 usque ad 2002, Belgicus nummus francus Belgicus
fuit. Belgia eum pro eurone anno 2002 mutavit, cum prima euronis nummorum
synthese anno 1999 cusa. Dum usitati Belgici euronis nummi ut circulent
designati Regis Alberti II efficiem ostendunt, hoc commemorativis nummis non
evenit, ubi pictura libere eligitur.

Ineunti anno 2007 fere 92 centesimae Belgarum nationis cives et circa 6
centesimae aliarum Unionis Europaeae sociarum nationum cives erant. Principales
advenae nationales Itali (171 918), Francogalli (125 061), Batavi (116 970),
Marocenses (80 579), Hispani (42 765), Turci (39 419), et Theodisci (37 621)
erant.

Fere omnes Belgae urbani, 97 centesimae anno 2004, sunt. Incolaria spissitudo
Belgica 342 per chiliometrum quadratum (886 per mille passuum quadratorum) est,
maximarum in Europa una post Nederlandiam et aliquas microcivitates ut Monoecum.
Maxima dense habitata area Adamas Flandriensis est, Antverpiae, Lovanii,
Bruxellarum, et Gandavi agglomerationibus delineatus. Ardennensis regio minimam
spissitudinem habet. De anno 2006, Regio Flaminga fere 6 078 600 incolas habebat
cum suis cultissimis urbibus, Antverpia (457 749), Gandavo (230 951), Brugis
(117 251); Vallonia 3 413 978 habebat cuius maximae cultissimae urbes
Caroloregium (201 373), Leodicum (185 574) et Namurcum (107 178) sunt. Bruxellae
hospitio 1 018 804 in Capitis Regionis 19 communibus accipiunt quorum duo circa
100 000 incolas habent.

Belgium tres linguas publicas habet, quae, in ordine e loquentium maiore ad
minorem numerum, Batava, Francogallica et Theodisca sunt. Belgae quoque non
sollemnibus minoritariis linguis numero loquuntur.

Quia census non est, statistica publica data de trium Belgicarum linguarum aut
dialectorum distributione aut usu non sunt. Varia autem criteria,? inter quae
parentium, educationis, linguis aut secundae linguae stats ob peregrinum natum,
sugesta? schemata? praebere possunt. Aestimatum Belgarum 59 centesimae Batave
(crebro colloquialiter "Flandrice" relatum) et 40 centesimae Francogallice
loquitur. Toti Batavophoni Belgae 6.23 milliones, in Septemtrionali Flandrica
regione densati, sunt, dum Francophoni 3.32 milliones in Vallonia et aestimatos
0.87 milliones sive secundum leges bilinguis Bruxellarum-Capitis Regionis 85
centesimas continent. Communitas Theodiscophona a 73 000 hominum Regionis
Vallonicae Oriente constituitur; circa 10 000 Theodiscorum et 60 000 Belgicarum
nationalium Theodisce loquuntur. Fere 23 000 plus Theodiscophonorum communia
publica Communitatis vicina colunt.

Tam Belgiae lingua Batava quam Belgica lingua Francogallica paulum in lexicis et
semanticis differentiis a varietatibus in Nederlandia et Francia respective
locutis distant. Multi Flamingi adhuc Batavis dialectis in suis localibus
ambitibus loquuntur. Vallonica, olim praecipua Valloniae lingua regionalis, nunc
solum interdum intellecta et locuta est, praecipue a senioribus hominibus.
Vallonicae dialectoi,? iuxta cum Picardicae eis, in publica vita non usae sunt.

Educatio e sex annis in duodeviginti annos aetatis Belgis obligatoria est, sed
multi suis studiis usque ad 23 annos aetatis perseverant. Inter Consociationis
pro Oeconomica Cooperatione et Evolutione nationes anno 2002, Belgia tertiam
maximam inter 18 et 21 annos natorum puerorum in postsecundaria educatione
adscriptorum proportionem cum 42 centesimas habebat. Quamquam aestimatum 98
centesimae adultorum alphabetizatum est, cura analphabetismi functionalis
ascendit. Programma Aestimatimationis Studentium Internationalium, a
Consociatione pro Oeconomica Cooperatione et Evolutione coordinatum, in
praesenti Belgiam in loco decimo nono inter mundi nationibus, significative quam
Consociationis pro Oeconomica Cooperatione et Evolutione media maiore loco,
conlocant.

Duplicem saeculi undevicensimi politicorum topiorum structuram, a Liberali et
Catholico factionibus distinctam, reddens, educativum systema in saeculare et
religiosum segmentum disiungitur. Saecularis scholarizationis ramus a
Communitatibus, provinciis aut communibus regitur, dum praecipue Catholici rami
educatio a religiosis auctoritatibus instruitur, quamquam cum Communitatum
subsidiis et praesidio.

Ex reipublicae libertate, Catholicismus Romanus, fortibus Eleutherophrontisticis
motibus compensatus, ponderis munus in Belgica politia habuerat. Nihilominus
Belgia valde saecularis regnum est quia laica constitutio religionis libertatem
praebet et generaliter gubernatio hoc ius in praxe veretur. Per Alberti I et
Baldovini I regna, monarcha profundarum radicum Catholici famam habuerat.

Symbolice materialiterque, Ecclesia Catholica Romana favorabilem locum manet.
Belgicum "agnitarum religionum" conceptum semitam ut Religio Islamica Iudaicae
Protestanticarumque religionum tractationem sequeretur et consequeretur posuit.
Dum aliae minoritariae religiones, ut Hinduismus, adhuc talem statum non habent,
sed Buddhismus sua prima gressa in legalem agnitionem anno 2007 fecit. Secundum
Recensionem et Studium de Religione anni 2001, circa 47 centesimae Belgarum ad
Ecclesiam Catholicam pertinentes se agnoscunt, dum Religio Islamica secunda
extensissima religio cum 3,5 centesimis est. Anni 2006, perscrutatio in
Flandria, religiosior regio quam Vallonia putata, 55 centesimae religiosum se
habere et 36 centesimae Deum mundum creavisse credere ostendit.

Secundum recentissimam Eurobarometri demoscopiam anni 2005, 43 centesimae
Belgarum civium "se Deum esse credere" respondit, dum 29 centesimae "se quemdam
spiritum aut vitalem vim credere" et 27 centesimae "se nullum spiritum, nullum
deum aut nullam vitalem vim credere" dixerunt.

Inter 3 et 4 centesimas Belgarum Musulmanum esse aestimatur (98% Sunniticum)
(inter 350 000 et 400 000 hominum). Plerique Musulmani Belgae praecipuas urbes,
inter quas Antverpiam, Bruxellas, et Caroloregium, colunt. Maximus immigrantium
circulus in Belgia Marocenses sunt, cum 264 974 hominum. Turci tertius maximus
circulus et secundus maximus Musulmanus ethnicus circulus sunt, cum 159 336
hominum. Exiguus Hinduistarum et Sichorum circulus quoque est.

Scientiae technologiaeque evolutioni contributiones per totam civitatis
historiam apparuerunt. Europae Occidentalis saeculi sexti decimi Novum Aevum
florens cartographum Gerardum Mercatorem, anatomistam Andream Vesalium,
herbalistam Rembertum Dodonaeum, et Simonem Stevin inter maximi ponderis
scientistis comprehendebat.

Rapide evoluta et densa Belgicarum ferriviariarum formula ut praecipuae
societates velut La Brugeoise et Nivelles SA. (nunc Bombardier Transportation
societatis BN divisio) speciales technologias evolverent effecit, et oeconomice
ponderis profundissima carbonis fodinalis expilatio in cursu Primarum Rerum
Novarum Industrialium valde supposita specializata studia fodinalibus
ingeniariis poposcit.

Saeculum undevicensimo exeuns et saeculum vicensimum ponderis progressus in
applicata puraque scientia viderunt. Chemicus Ernestus Solvay et ingeniarius
Zenobius Gramme (Scholae Industrialis Leodicensis) processui Solvayano et dynamo
Grammeano, respective sua nomina annis 1860/1870 dederunt. Bakelitum inter annos
1907 et 1909 a Leone Baekeland evolutum est. Georgius Lemaître (Universitatis
Catholicae Lovaniensis) Fragoris Maximi theoria de universi origine anno 1919
proposuisse creditur. Physiologiae Medicinaeque Praemia Nobeliana tria concessa
est Belgiis; Iulio Bordet (Universitatis Liberae Bruxellensis) anno 1919,
Cornelio Heymans (Universitatis Gandavensis) anno 1938 et Alberto Claude
(Universitatis Liberae Bruxellensis) Christianoque de Duve (Universitatis
Catholicae Lovaniensis) anno 1974. Elias Prigogine Chemicae Praemium Nobelianum
anno 1977 consecutus est.

Culturae vita in praesenti in quaque linguistica communitate densatur et
saeptorum varietas communem culturae sphaeram minus notatam fecit. Ex annis fere
1970/1979 bilinguae universitates, Regia Academia Militari excepta, communia
communicationis media et ulla ponderis culturae aut scientiae societas non sunt
in quibus ambae communitates repraesentantur. Vis quae Belgas iunctos manent,
Catholicismus Romanus et oeconomica politicaque oppositio versus Batavos, non
valde fortes sunt. Etiamsi politica et linguistica divisiones per saecula valide
mutaverunt, regio hodie Belgiae correspondens praecipuorum artificiosorum motuum
florescentiam qui tremendum? pondus in Europaeis arte culturaque habuerunt
vidit.

Contributiones picturae et architecturae summe ponderis fuere. Ars Mosana,
Flandrica primitiva, Renascentia Flandrica et pictura Baroca, et Romanicae,
Gothicae, Renascentisticae et Barocae architecturarum praecipua exempla artis
historiae milliaria sunt. Dum saeculi quinti decimi ars in Pagis Inferioribus
religiosis Iohannis de Eyck et Rogerii van der Weyden picturis regitur, saeculum
sextum decimum latiore stylorum congressione, velut Petri Bruegel topiorum
picturis et Lamberti Lombard antiquitatis repraesentatione, designatur. Quamquam
Barocus Petri Pauli Rubens et Antonii de Dyck stylus ineunte saeculo septimo
decimo in Meridionalibus Pagis Inferioribus floruit, paulatim postea exstinctus
est. Per saecula undevicensimum et vicensimum multi originales Romantici,
Espressionistici, Superrealistici Belgae pictores emerserunt, inter quos Iacobus
Ensor, Constans Permeke, Renatus Magritte. Primaciosus motus CoBrA annis
1950/1959 apparuit, dum sculptor Panamarenko notabilis homo in contemporanea
arte manet. Multidisciplinaris artifex Ioannes Fabre et pictor Lucas Tuymans
alii internationaliter clari in contemporanea artifiosa scaena sunt. Belgica
contributio architecturae saeculis undevicensimo et vicensimo quoque pergit,
inclusis Victoris Horta et Henrici van de Velde operibus, qui praecipui Floralis
styli initiatores fuerunt.

Scholae Franco-Flandrensis musica vocalis in Meridionali Pagorum Inferiorum
parte se evoluit et ponderis contributio ad Renascentiae culturam fuit. Saecula
undevicensimum et vicensumum testes fuerunt pro principalium violinistarum
apparitione, inter quos Eugenius Ysaÿe et Arcturus Grumiaux, dum Adolphus Sax
saxophonum anno 1846 excogitavit. Compositor Caesar Franck anno 1822 Leodici
natus est. Contemporanea musica in Belgia quoque notabilis est. Iazii musicus
Toots Thielemans et cantor Iacobus Brel globalem famam consecuti sunt. In
rockica et populare musicis Telex, Front 242, K's Choice, Hooverphonic, Zap
Mama, Soulwax, et dEUS valde nota sunt.

Belgia varios bene claros auctores produxit, inter quos poëta Aemilius Verhaeren
et fabulatores Hendricus Conscience, Georgius Simenon, Susanna Lilar et Amelia
Nothomb. Poëta et dramaturgus Mauritius Maeterlinck Praemium Nobelianum
Litterarum anno 1911 abstulit. De Titini et Miluli facinoribus ab Hergé
Franco-Belgicus notissimus liber nubeculatus est, sed multi alii ponderis
auctores, inter quos Peyo (auctor librorum de Strumphis), Andreas Franquin,
Edgardus Petrus Jacobs, Gulielmus Vandersteen librorum nubeculatorum industriam
ad paritatem cum Statunitensi et Iaponio attulerunt.

Belgica cinematographia principalium Flandricarum fabularum numerum ad vitam in
albo attulerunt. Alii Belgici moderatores inter quos Andreas Delvaux, Tinus
Coninx, Lucas et Iohannes Petrus Dardenne; valde clari actores Ioannem Decleir
et Mariam Gillain comprehendunt; inter prosperas pelliculas Advenit prope domum
vostram et Res Alzheimer sunt. Annis 1980/1989 Regalis Academia Bellarum Artium
Antverpiae ponderis mores creatores, Antverpienses Sex nominatos, produxit.

Laographia ponderis munus in Belgica culturae vita habet; regno proprie sunt
multae processiones, vectationes, pompae, ommeganga ducassarumque, encaenia, et
alii loci sollemniores, fere semper cum primum religiosis aut mythologicis
anterioribus. Carnelevarium Binchiense cum suis claris Aegidiis (Francice
Gilles), et Athae, Bruxellarum, Teneramondae, Macliniae, et Montis
"Processionales Gigantes et Dracones" ut Summa Opera Patrimonii Oralis et
Intangibilis Humanitatis Societate Educativa, Scientifica, et Culturali
Consocietatis Nationum agnoscuntur. Alia exempla sunt; Carnelevarium Alosti;
sunt adhuc valde religiosae processiones Sancti Sanguinis in Brugis, Virgae
Iesse Hasseleti, et Hansvica Mascliniae; sollemnia diei 15 Augusti Leodici; et
Valonica sollemnia Namurci. Orta anno 1832 et denuo vivificata annis fere ab
1960 ad 1969, Sollemnia Gandavensia traditio recens facta sunt. Praecipuus non
publicus dies festus Dies Sancti Nicolai, dies festus pueris, et Leodici,
studentibus, est.

Pediludium et birotatio populo sunt artes athleticae gratissimi in Belgia. Cum
sex victoriis in Circuitu Franciae et multis aliis birotationalibus
principatibus, Belga Eduardus Merckx loco primo ut optimus birotarius omnium
temporum est. Cuius horae velocitatis principatus (positus anno 1972) duodecim
annos manet. Ioannes Maria Ptaff, antiquus Belga ianitor, in pediludica historia
optimorum unus consideratur. Belgia in praesenti cum Nederlandia ad hospitio
accipiendum Cantharum Mundanum FIFA anni 2018 licitatur. Ambae civitates antea
hospitio Certamen Europaeum Pediludii anno 2000 acceperunt. Belgia Certamen
Europaeum Pediludii anno 1972 quoque accepit.

Kimberlya Clijsters et Iustina Henin ambae Anni Tennilusores in Societate
Tenniludii Feminei cum loco primo inter tennilusores feminas erant fuerunt.
Spandanarum et Francorcamporum motrorum certaminum circuitus hospitio Formulae I
Campionatus Mundani Magnum Praemium Belgicum accipit. Belga autocinetista
Iacobus Ickx octo Magna Praemia et sex 24 Horarum Cenomani victorias consecutus
est et bis competitor iuxta victorem in Formulae I Campionatu Mundano perfecit.
Belgia quoque famam habet in transitione birotarum automatarum, inter cuius
mundanos campiones Rogerius De Coster, Ioel Robert, Georgius Jobé, Ericus
Geboers, Ioel Smets et Stephanus Everts sunt.

Belgia bene nota est in mundo ob suam coquinam. Multae optime locatae Belgicae
cauponae in maximi ponderis gastronomicis itinerariis, ut Itinerario Michelinico
inveni possunt. Belgae gafra et terrestria poma fricta, quae quoque in Belgia
orta sunt et baculiformiter secantur, amant. Belgici catini "frustum et
terrestria poma fricta cum acetariis" et "mituli cum terrestribus pomis frictis"
sunt. Inter caseos reperitur Fromage de Herve.

Belgicorum socolatarum et pralinorum notae, velut Callebaut, Côte d'Or, Neuhaus,
Leonidas, Guylian, et Godiva, mundanam famam habent et passim venduntur.

Belgia circa quingenti cervisiae varietates producit. Abbatiae Vestfleterenensis
cervisia Trappista in orbe terrarum optima cervisia a multis aestimata est.
Maxima braxatoria societas in mundo secundum volumen Anheuser-Busch InBev, in
Belgia condita, est.



https://la.wikipedia.org/wiki/Astrologia

Astrologia est ars ex astris interpretandi, cuius momenti sit quoddam tempus.
Pariter ac augurium, quod astrorum loco animalibus utitur, astrologia ut species
divinationis habetur. Peritus eius artis astrologus dicitur. Plurimi hanc artem
fundatam credunt in propositione, ut eventus terrestres eventibus astrorum
afficiantur.

Astrologi est spectare et ad punctum temporis, quo aliqua res vel homo natus
est, et ad astrorum positiones aut praesentes aut futuras, ut ex eis iudicet aut
temporis momentum idoneum seligat. Sunt alia artificia ad alios scopos
conducentia, ut ad urbes condendas, proelia ineunda, negotiationes agendas,
lites aut sequendas aut vitandas, matrimonia celebranda, sanitatem tuendam et
multa alia. Hodie vero astrologi maxime de animis constitutis et de vita
aptissime agenda versantur.

Usitatissima practicorum methodus consistit in erigendo et delineando
horoscopio, quod caeli conspectum reddit, sicut illud dato loco dato tempore
visum est. Cuius fundamentum est circulus signorum, in quo unicuique signo uncia
circuli tributa est. In quem circulum planetarum positiones scribuntur non
omissis sole et luna, quibus ut luminaribus magnis maior ceteris vis tribui
moris est. Tum axes duae notantur, scilicet finitor linea transversa et medium
coeli linea plus minus directa. Finitor et signum ascendens dicitur. Intra
quadrantes iis axibus cardinalibus constitutas duodecim omnino ita dictae domus
construuntur, quae licet impares sint, tamen quandam duodecim signorum
similitudinem prae se ferunt.



https://la.wikipedia.org/wiki/Argentoratum

Argentoratum sive Strateburgus et Stratioburgum (Francogallice Strasbourg;
Theodisce Straßburg; Dialecti Alemannicae Strossbüri) est urbs et commune
Francicum 275 718 incolarum (anno 2013) praefecturae Rheni Inferioris in Alsatia
Campania Arduenna et Lotharingia, regione orientali (usque ad diem 31 Decembris
2015 Alsatia), cuius caput est. Sedes Consilii Europae est. Etiam sedes
Parlamenti Unionis Europaeae, quod in sinu Unionis Europeae est, una cum
Bruxellis est.

Argentoratum anno 12 a.C.n. a Nerone Claudio Druso imperatore Romano castra
militare conditum est. Anno 357, Flavius Iulianus imperator hic Alamannorum
copias vicit. Civitas sedes Comitis Tractus Argentoratensis fuit.

Die 30 Septembris 1681, Argentoratum, adhuc urbs Sacri Romani Imperii a
militibus Ludovici XIV regis expugnata est et cum Francia coniuncta est. Anno
1697, haec factum Pace de Rijswijk sanctum est. Die 27 Septembris 1870,
exercitus Borussicus urbem expugnavit, quae dehinc ad annum 1918 cum Lotharingia
et Elisatia ad Germaniam pertinuit. Tum Foedere Versaliis sancto iterum Franciae
data est. Anno 1940, inter secundum bellum mundanum iterum ad Germaniam
transiit. Annis 1944 et 1945 ab alligatis expugnatum est, et nunc pars Franciae
est. Hodie institutiones Europaeas, inter quas Parlamentum Europaeum, habet.

Argentoratum est sedes archiepiscopalis Ecclesiae Catholicae Romanae, et
praesens archiepiscopus est Ioannes Petrus Grallet.



https://la.wikipedia.org/wiki/Tuvalu

Tuvalu sive insulae Tuvaluenses, olim insulae Ellice, est civitas insularis
Polynesia in Oceano Pacifico Australi. Cuius proximae vicinae civitates
Kiribati, Samoa et Viti sunt. Quattuor scopuli insulas et quinque vera atolla
comprehendit. Eius numerus incolarum 10 472 eam tertiam minime habitatam
civitatem sui iuris in mundo facit, Civitate Vaticana et Nauru minorem incolarum
numerum habentibus. Secundum terrae quantitatem habitam, prorsum 26 chiliometra
quadrata sive 10 milia passuum quadratorum latum, Tuvalu quarta civitas minima
in mundo est, solum superans Civitatem Vaticanam, 0.4 chiliometra quadrata sive
0.7 milia passuum quadratorum latam, Monoecum, 1,95 chiliometra quadrata sive
0.5 milia passuum quadratorum latum, et Nauru, 21 chiliometra quadrata sive 8.
milia passuum quadratorum latum.

Primi Tuvaluenses incolae Polynesii populi fuerunt. Anno 1568 Hispanicus nauta
Alvarus de Mendaña navigans insulas per expeditionem Terram Australem quaerentem
transivit. Insulae sub Britannica ponderis sphaera exeunte saeculo undevicensimo
cecidere. Quarum nomen Ellice novem insulis applicatum est ex Anglici
hydrographi Alexandri Georgii Findlay (1812–1876) opere. Insulae Ellice a
Britanniarum Regno velut protectoratus pars e 1892 in 1876 et velut Coloniae
Insularum Gilbertinarum et Ellice pars e 1916 in 1974 administratae sunt. Anno
1974, Ellicenses insulani separato Britannicae dependentiae? statui velut
Tuvalui suffragati sunt, ab Insulis Gilbertinis separantes quae facta sunt
Kiribati post suam libertatem confectam. Tuvalu omnino liberum intra
Consortionis Populorum Kalendis Octobribus 1978 factum est. Nonis Septembribus
2000, Tuvalu numero 189 membrum Consociationis Nationum factum est.

Primi Tuvalus incolae probabilter e Samoa saeculo quarto-decimo venerunt. Atolla
curalii Tuvalu componentia in principio Hispanica colonia, Insulae Lacunae
(Hispanice Islas de Laguna) appellata, erant. Inter 1850 et 1857, milia
incolarum servi ab Hispania in Peruvia et in Chilia facti sunt. Appellatae
Insulae Ellice (Anglice Ellice Islands), factae sunt Britannicus protectoratus
anno 1892. Possessio iuncta est alio archipelago (praesentibus Kiribatis),
conformata Colonia Insularum Gilbertinarum et Ellice. Anno 1978 factae sunt
liberae nomine Tuvalus. Natio novum vexillum anno 1995 adoptat e quo
Consortionis Populorum symbolum eliminat. Haec actio popularem insatisfactionem
contra primum ministrum Camutam Latasi concitat. Anno 1996, suffragium
diffidentiae in Parlamento Camutam Latasi dimisit, et Bikenibeu Paeniu muneri
electus est, restaurans prius vexillum. Bikenibeu Paeniu anno 1999 abdicat et ab
Ionathan Ionatana substitutus est.

Anno 2000 a civitate incepta est concessio iuris utendi suo proprio dominio in
Interreti, .tv, Civitatum Foederatarum societati. Foedus, 50 millionum
dollariorum solutionem in dicaeomatibus per decem annos praevidens, nationalem
PDG amplius 50% hac perihodo augere videtur. Ionatana Ionatana mortuus est
Decembre 2000.

Anno 2003, primus minister Saufatu Sopoanga accusatur ab oppositione de
proroganda Parlamenti convocatione ut vitetur suffragium motionis diffidentiae
contra eius gubernationem, suspectam utendi publica pecunia. Sequente anno,
probatur motio diffidentiae quae gubernationem Saufatu Sopoanga ad finem
adducit. Cui succedit Matthias Toafa velut primus minister. Anno 2005, Filoimeia
Telito munus gubernatoris generalis assumit. Post comitia generalia 2006, Apisai
Ielemia electus est novus primus minister.

Septembre 2007, Tavau Teii, vicarius primus minister, magnas mundanas polluentes
Tuvalu indemnare debere declarat propter climaticarum mutationum impactus in
archipelago. Tavau Teii, in conventu Consociationis Nationum de calefactione
globali, ut auxilium vulnerabilibus regionis nationibus ex vectigalibus de
aeriis itineribus et naulis maritimarum mercium veniat hortatur.

Secundum bellum mundanum Oceanum Pacificum Decembri 1941 attigit, cum
Iaponienses contra Margaritarum Portus (Anglice Pearl Harbor) in Havaiis
stationem militarem impetum fecere. Cum potentibus militaribus armamentis,
Imperii Iaponici propositum totam Asiam Meridiorientalem capere erat et quoque
insulas Salomonis invasere. Kiribati etiam ab Iaponiensibus capti sunt, qui
localem resistentiam non invenere. Omnes Iaponici motus a custodibus litoralibus
observabantur qui relationes? Americanis miserunt, quod ut hae ultimae rationes
militares perficerent sivit.

E Kiribatis, Iaponienses in meridiem in Tuvalu profecti sunt, sed clades in
Proelium Mediaviae designationes procrastinaverunt. Quod ut Civitates Foederatae
insulam e septentrionibus caperent sivit, quod sic abditum est ut Iaponienses
occupationem solum agnovere Martio 1943, fere quinque menses post occupationum
initium. Fere sex mensium periodo (e 27 Martii in 17 Novembris 1943) Iaponienses
in archipelagus noviens impetum fecerunt, primum irruptione in qua civis et sex
cives Civitatum Foederatarum occisi sunt, sed non fecerunt ingentia damna.

Aliqui Statunitenses in proeliis non necati sunt, sed propter infortunia velut
experimenta cum quattuor aeroplanorum turma quae ob procellam tota Ianuario 1944
abiit.

Medio 1944, bellum loco se movit, magis ad septemtrionem, et milites insulam
relinquere coepere quae etiam 6000 militum hospitio acceperat, qui profecti sunt
cum omnibus instrumentis quae attulere secum.

Relicta insula, incolae epochae productuum basicorum carentiam passi sunt, inter
quos tabacum, liquor kerosenicus, textilia et farina, propter difficilem
accessum in insulam.

Ob calefactionem globalem, parvum nationis territorium venit in periculum ut
oceanicis aquis inundetur. Hoc periculum ab oecologistis valde vulgatum est
velut exemplum consequentiarum propter emittenda temerarie gasia polluentia in
Terrestrem atmosphaeram effectum solarii causantia. Magna insularum pars septem
metra altitudinis non superant.

Tuvalu congeries novem atollorum curalii est, 560 chiliometra longa e
boreoccidente in austrorientem et sita in Polynesia, in area maritima 1 060 000
chiliometrorum quadratorum longa. Paulo in meridiem aequatoris, archipelagus
prope 4000 km Australiae boreoriente et Insularum Gilbertinarum meridie situm
est, circiter in 8º meridie, 178º oriente.

Tuvaluense clima est tropicum, cum solis abluvione valde affectis. Prominentia
omnino plana est.

Civitatis numerus incolarum amplius duplex est quam e 1980, cum indice
incrementi 0,702%. Numerus incolarum 10 544 Iulio 2010 attacturus esse
aestimabatur. Tuvaluani praecipue Polynesici ethnous sunt cum 4 centesimis
Micronesiorum. Index migrationis residualis in -7.02 migrantibus pro mille
(aestimatio 2011) aestimatur.

Exspectatio vitae in ortu 62.7 anni viris et 66.9 anni feminis (aestimatio 2011)
est.

Tuvaluane propemodum omnes loquuntur, dum in Nuis utuntur lingua persimili
linguae Gilbertinae. Etiam Anglica lingua publica est, sed non quotidie Anglice
loquuntur. Parlamentum et munera publica lingua Tuvaluana utuntur.

Christianismi introductio atavorum spirituum et aliorum deorum cultum ad finem
adduxit, iuxta cum potentia vacatuarum sive antiquae religionis sacerdotum.
Laumua Kofe cultus res inter insulas variantes describit, quamquam proavorum
cultus a Reverendo D. I. Whitmee anno 1870 velut communis praxis descriptus est.
Circa 97 centesimae Tuvaluanorum Ecclesiae Tuvaluensis (Tuvaluane Te Ekalesia
Kelisiano Tuvalu, Anglice Church of Tuvalu) asseclae sunt, quae Protestantica
Christiana ecclesia est. Tuvaluani suos proavos intra fortis Chrisitanae fidei
contextum adhuc verentur.

Inter alias religiones cultas in insula sunt Ecclesia Adventistarum Septimi Diei
(1,4%), Bahaismus (1%) et quoque Communitas Islamica Ahmadica (Arabice الجماعة
الأحمدية المسلمة‎, Urduvice احمدیہ جماعت, Anglice Ahmadiyya Muslim Community)
(3%) cum 400 asseclis.

Tuvalu monarchia constitutionalis est cum Regina Elizabeth velut duce civitatis,
a gubernatore generali repraesentata, qui designatur, suggerente primo ministro.

Parlamentum Tuvaluense sive Faleifono (Tuvaluane Fale I Fono) quindecim membra
electa quattuor annorum mandato habet. Deputati primum ministrum eligunt. Licet
factiones politicae non sint et ambitiones comitiales secundum personales aut
familiares propinquitates fiant, Tuvaluenses omnia severe efficiunt.

Principales productus a Tuvalu exportati copra, pandănus et textilia sunt.
Piscatio et arecacearum cultus traditionales activitates sunt.

Tuvalu etiam reditus vendendo suo vexillo internationalibus navibus et
emittendis notis postalicis collectoribus accipit.

Periegesis valde precaria est, nam solum unum deversorium, in Funafutis situm,
est. Excellunt quoque diaconiae pecuniariae.

Aliquibus annis abhinc inventus est mons maritimus locuples coralliis roseis et
aliis variis mineralibus, sed eius expilatio adhuc non incepit. Sunt magni
conspectus de istius expilationis principio, quia caperentur plurimi reditus
huic minusculae Oceaniae nationi. Dollarium Tuvaluense paritatem cum Australiano
habet.

Non sunt stationes televisificae in Tuvalu. Praecipui nuntii per diarium
bishebdomadale aut per Gubernationis stationes radiophonicas perveniunt. Tuvalu
etiam reditus habet ex emittendis metallicis monetis velut aureis argenteisque,
collectoribus, quae in Australia sub gubernationis Tuvaluensis auctoritate
cuduntur.

Vix non sunt vehicula in insulis, ubi praecipua media vecturae autobirotulae et
birotae via terrestri et naves via maritima sunt. Solum est unus aeroportus in
capite parvis aeroplanis, Aeroportus Internationalis Funafutorum.

Vetus communitarium systema magna ex parte in Tuvalu adhuc supervivit. Quaeque
familia suum proprium munus, sive salangam (Tuvaluane salanga), habet quod
exercet communitati, velut piscatus, aedificatio, aut defensio. Familiae
calliditas e parentibus in pueros transitur. Plerique insulani suos proprios
fusi ('tabernam communitariae proprietatis') habet, qui similes tabernae
convenientiae sunt ubi alimenta in pyxi ferrea aut orizae sacci emi possunt, sed
merces viliores sunt et fusi meliora pretia suae propriae productioni dant.
Aliud ponderis aedificium falekaupule (sive buleuterium) est, ubi ponderis res
discutiuntur et ubi celebrantur nuptiae et communitariae activitates? sicut
fatele musicam, cantum, et saltationem implicans.

Vetera alimenta in Tuvalu esa? cyrtosperma, bananae, artocarpus, cocoes,
conchylium (birgi latrones), testudines, pisces, aves marinae (anoi et gyges
albae), et suilla sunt.

Cyrtosperma praecipuus carbohydratorum fons est, quod crescit magnis in cavis
subter stratum phreaticum in solo compostato. Alimenta maritima praecipuus
proteinorum fons est. Bananae et artocarpus supplementarii fructus sunt. Denique
cocotes in usu propter sucum suum sunt, cum quibus fiunt potiones et cibus
sapore iucundiori. Suilla praesertim in fatelibus, scilicet conviviis cum
saltationibus ad celebrandos quosdam eventus, manducatur.

Exocoetidas (pisces volantes) in navicula cum reti papilionum et lumine scaenico
ad attrahendas exocoetidas captare tum alimenti fons tum commovens activitas?
est.

Tuvaluana circuli Elliceani lingua in Tuvalu locuta est. Plus minusve est longe
conexa omnibus aliis linguis Polynesiis talibus Havaiana, Maoriana, Tahitiana,
Samoana et Tongana et arctius conexa linguis locutis in insulis Polynesiis
disiunctis in Micronesia et in Melanesia septentrionali et media. Tuvaluana
valde a Samoana mutuavit, quae missionariorum lingua saeculo undevicensimo
exeunte et saeculo vicensimo ineunte erat. Circa 13 000 Tuvaluanae locutores in
toto [tellus|orbe terrarum]] sunt.

Artes athleticae a maioribus posteris proditae in Tuvalu lusus ciliciti (Anglice
et lingua Tuvaluana kilikiti), similes criccetii, est. Aliud oblectamentum
populare et Tuvalus specificus est ano, qui cum duobus rotundis follibus 12
centimetra diametri luditur. Communiores artes athleticae sicut pediludium,
follis volatilis et harpastum XV in natione sicut recreativae activitates etiam
luduntur. Tuvalu turmam pedilusoriam nationalem habet et publice aliis cum
nationibus contendit, quamquam societatis FIFA membrum non est. Nihilominus non
sunt relationes de turma nationali harpasti, utrolibet genere, et harpastum in
natione inevolutum manet, licet suus magnus favor populi.

Sunt exercitationis apparatus nulla arte athletica in civitate. Tuvalu in Ludos
Olympicos primum anno 2008 in Olympiis aestivis Pecini in Sinis intravit quo
tres competitores in duobus eventibus misit.

Musica Tuvaluensis a maioribus posteris tradita in variis saltationibus
consistit, inter quas popularissimae fatele, fakaseasea, et fakanau, sunt quibus
utuntur ad publice gratulandos duces et alios claros homines. Tuvaluensis stylus
"velut musicus Polynesiae microcosmos, ubi coaetanei et antiquiores styli
coexsistunt" describi potest.

Educatio in Tuvalu gratuita et obligatoria inter aetatem sex annorum et
quindecim annorum est. Singulae insulae singulos ludos litterarios habet. Schola
secundaria in Vaitupu est. Studentes in schola per scholarem spatium vivunt,
suam insulam domesticam omnibus scholaribus feriis redeuns.

In schola praesentia, decem annorum viris et undecim feminis (anno 2001) est.
Index alphabetismi adultorum 99% (anno 2002) est.

Iussum Tuvaluense de Officio anni 1966 minimam aetatem soluto officio in
quattuordecim annis statuit et ne pueri cum minus quindecim annis periculosa
opera efficiant vetat.



