https://io.wikipedia.org/wiki/Ido

Ido esas internaciona auxiliara linguo kun poka polisemio, sat konciza, adoptita
kom Esperanto reformita, en Paris, ye la 24ma di oktobro 1907, da la Delegitaro
(Délégation pour l’adoption d’une langue auxiliaire internationale).

La nomo di la linguo venas del pseudonimo dil skriptisto ("Ido") dil unesma
gramatiko prizentita al komitato qua kunsidis en Paris en 1907. Ica nomo
evidente esas personigo dil Esperanto-vorto ido, qua signifikas "decendanto",
nam la lore propozata linguo esis maxim-granda-parte derivita de Esperanto. Dum
la unesma yari la nova linguo nomesis "Linguo Internaciona di la Delegitaro",
ofte kun l'adjuntita expresuro "Sistemo Ido", e pokope "Ido" divenis la nomo di
la linguo, quankam multa altra nomi esis propozata e diskutata sur la pagini di
Progreso precipue inter 1908 e 1911.

Ido adoptesis principe da la Delegitaro (Délégation pour l’adoption d’une langue
auxiliaire internationale) pos ke Louis de Beaufront disponebligis a lu anonima
gramatiko e bazala vortolibro prizentanta projeto fondita sur Esperanto ed
egardanta propozi pri plubonigi facita da plura autori en plura okazioni, anke
da Zamenhof ipsa ja en 1894..

Ido vizas esar "la maxim facila linguo por la maxim granda quanto de homi" ed
anke "duesma linguo por internaciona relati". Ido selektas sua vorti de la tale
nomizita "fonto-lingui": Angla, Franca, Germana, Hispana, Italiana e Rusa (segun
alfabetal ordino). Ica lingui (ofte mencionata segun l'abreviuro AFGHIR) esas
parolata da multega milioni de homi e havas multa komuna radiki. Yen exemplo pri
sis Ido-vorti e la korespondanta formi en la sis fonto-lingui:

L'acento en Ido omnatempe pozesas sur la duesma-a-lasta silabo - incidento,
encefalo, broshuro, ecelante, anciena, aquo, pekunio. Sur l'infinitivo, l'acento
esas sur la finala silabo. To esas por montrar la diferanta konjuncioni plu
extra (esas kontre esar) - savar, donar, entraprezar.

Ido havas entote 26 literi, trovata en preske omna lingui uzanta la Latina
alfabeto. La literi esas:

Yen la Patro nia en Ido, tradukita da L. de Beaufront, komparata ad ordinara
versioni en la sis fonto-lingui:



https://io.wikipedia.org/wiki/Francia

Francia, en longa formo: Republiko Franca (République française), esas lando en
West-Europa, qua anke havas teritorii en altra kontinenti. Lua chef-, e maxim
granda urbo esas Paris, kun 2,125,245 habitanti (1999). Lua oficala linguo esas
Franca e lua monetaro esas Euro. Lua devizo esas: Libereté, égalité, fraternité
(libereso, egaleso, frateso en Ido), e lua standardo konsistas ek tri vertikala
bendi en la kolori blua, blanka e reda. Lua himno esas La Marseillaise (La
Marseilleanino en Ido). Lua moto eas guvernado dil populo, per la populo e por
la populo. Francia esas republiko demokratiala, konstitucala ed unesala e havas
miprezidantala rejimo.

Francia esas anciena lando, qua formacesis dum la fino di la Mez-epoko. De frua
17ma yarcento til l'unesma parto dil 20ma yarcento, Francia posedis vasta
kolonial imperio. Pos la 1950a yari lu esis un di la precipua landi suportar la
konstrukto dil Europana Uniono. Francia esas nukleara povo, ed un de la kin
permanenta membri di la sekureso-konsilantaro dil Unionita Nacioni. Francia
duktas decidiganta rolo en mondala historio per l'influo di sua kulturo, di sua
linguo e lua demokrata, laika e republikana valori.

Francia okupis en 2012 la kinesma rango mondala por l'interna produktado ante
imposti. Sua ekonomio, di tipo kapitalista kun sat forta statala interveno,
facis di lu; un de la mondala chefi en la sektori di nutral aferi, di
aeronautiko, di automobil-industrio, di luxoza produkti, di turismo e nukleara
industrio.

Habitita da 65.8 milion personi la 1ma di januaro 2013, Francia esas developanta
lando, kun indexo pri humana developeso tre alta.

En sudo jacas Mediteraneo e la mikra-stato di Monako. En nordo ed en westo,
jacas Oceano Atlantiko.

La vorto "Francia" devenas de Germana tribuo, la Franki, atestita depos la 3ma
yarcento advale la dextra rivo di Rheno. Lua rejo Klodovig e pose lua filii
konquestis, inter 481 e 535, preske tot l'anciena Romana provinco di Gaula - to
equivalas a la majoritato dil teritorio di nuna Francia. La vorto "Francia" ne
uzeis oficale til 1190, kande la rejulo Philippe Auguste komencis uzar la nomo
rex Franciæ (rejo di Francia) vice rex Francorum (rejo dil Franki) por designar
lia suvereneso. La vorto anke uzesis kustumale por nomar un teritorio klare
definita quale en la poemo Chanson de Roland, skribita un yarcento ante. Depos
junio 1205 la teritorio nomesis en mapi regnum Franciæ (rejio di Francia).

Homala okupado dil teritorio di nuna Francia esas mult anciena. A la grupi qui
vivis en la regiono dum Paleolitiko e Neolitiko unionis altra populi, sucesive:
Kelti, e Germani (Franki, Vizigoti, Alamani, Ostrogoti e Burgundiani). En la
komenco dil duesma yarmilo Kapetiana monarkio konstruktis teritorial uneso dil
rejio di Francia. La 17ma di junio 1789, kande l'unesma konstitucal asemblajo
kunvokesis, konsideresas la nasko di la sistemo reprezentala en Francia, e la
nasko di nuna stato. La nuntempala periodo markizesas per esforci pri
linguistikala e kultura unigo, di richigo dil lando e di enmigro venanta de
Europa, Afrika ed Azia.

Homi de Neanderthal ja habitis la teritorio di Francia dum l'infra-paleolitiko.
La maxim anciena homala restaji trovita evas 1.8 milion yari. Neanderthali
transvivis en la regiono sub klimato ruda e variema, karakterizita per multa
glacial epoki qui modifikis lua vivokadro.

En Francia existas multa groti ornita dum supra-paleotiko, di qui un di la maxim
famoza esas la groto di Lascaux, en Dordogne (de 18 000 aK, ja habitita dal Homo
sapiens).

Cirkum 10 000 aK (fino di lasta glacial epoko) la klimato dolcigis. Pos cirkum
7,000 aK, komencis neolitiko en ta parto di Westal Europa. Lua habitanti
formacis kolonii, quankam l'evoluciono di ta kolonii esis diferanta segun la
regioni. Pos forta demografiala kresko e developo dil agrokultivo dum dum kelka
yarmili, dum la 3ma yarmilo aK aparis la metalurgio en la regiono, komence dil
oro, depos kupro, bronzo e, pos l'8ma yarcento aK, fero.

En 600 aK, Greki veninta dil urbo Phocea fondis Marseille an la rivo di
Mediteraneo. Dum la sam epoko kelka populi komencis okupar la teritorio di nuna
Francia, ma ta okupo difuzesis a omna teritorio nur inter la 5ma e la 3ma
yarcenti. La nociono di Gallia aparis lore, e korespondis a teritorii di
populizo Kelta inkluzite inter Rheno, Atlantiko e Mediteraneo. Gallia lore esis
prospera regiono, e lua sudo recevis multa Grek e Roman influi.

Depos 125 aK. la sudo di Gallia gradope konquestesis da Republiko Romana, qua
fondis l'urbi Aix-en-Provence, Toulouse e Narbonne. En 58 aK, Julius Cezaro
konquestis impetuoze la cetera teritorii de Gallia e vinkis revolto duktita dal
Galliana chefo Vercingetorix en 52aK. La teritorii nove konquestita repartisesis
da Augustus en non Romana provinci, di qui la precipui esas Narbonia en sudo,
Aquitania en sud-westo, Lyonia en centro e Belgia en nordo. Multa urbi, quale
Lyon - qua pose divenis chef-urbo di Gallia - fondesis dum la periodo
Gallo-romana. Lyon konceptesis quale altra Romana urbi, kun forumo, teatro,
cirko, amfiteatro e termi. Romana religio superpozis su a Galliana kulti, qui ne
desaparigis komplete: lua deaji kunfuzesis su gradope kun Romana deaji, en sama
sinkretismo.

Dum la 3ma yarcento Romana Gallia konocis grava krizo. Le limes, sistemo di
fortifikuri an la frontieri, por protektar l'imperio de Germana inkursi, sufris
frequa invadi da barbari. Romana povo, dum ta epoko, semblis shancelante:
l'imperio di Gallii proklamesis en 260 ed eskapis la Romana tutelo til 274.
Tamen, la situeso plubonigis dum l'unesma duimo dil 4ma yarcento, periodo di
rinovigo e prospero por Gallia. En 312, l'imperiestro Konstantinus konvertis su
a kristanismo. Kristani, persekutita til lore, multeskis. Ma la barbara inkursi
rikomencis pos la duesma duimo dil 4ma yarcento. La 31ma di decembro 406
Vandali, Suevi ed Alamani transiris Rheno ed iris til Hispania. En la duimo dil
5ma yarcento, Alamani e Franki, du populi pagana, instalis su en nord-esto di
nuna Francia ed exercis forta preso sur la generali Romana qua restis en
nord-esto di Gallia.

La konverto di Klovis, chefo Franka, a kristanismo transformis il en federito
dil eklezio e permisis ilu konquestar l'esencala di Gallia dum la transito inter
la 5ma e 6ma yarcenti. La fuzo di heredaji gallo-romana e kontributaji Germana
kun kristanismo esis longa e desfacila. Frankani esis origine militala socio kun
legi tre diferanta de Romana yuro e kristana principi. Dum ke febleso
demografiala qua konocis la rejio di Franki implikis dekado dil urbi,
kristanismo instalis su tra la kreado di rurala kirki e precipue tra multa
monakeyi. Se komence la povo di Klovis semblis solida, Merovingiana dinastio
balde afrontis grava desfacilaji; ol desaparis en 751 kande Pipin la Mikra
kronizesis rejulo di Franki. Tale, Karolingiana dinastio fondesis.

Pipin la Mikra e sua filio Karl la Granda augmentis multe la l'extenseso dil
rejo di Franki, qua atingis dum la 18ma yarcento plu kam 1 milion km². L'imensa
imperio Karolingiana kontrolesis dal administrantaro centraligita en Aachen.
Komti reprezentis Karl la Granda en tota imperio e surveyis la missi dominici.
Karl la Granda, kronizita imperiestro dil ocidento la yaro 800, rilansis la
docajo di bel arti, e la palaco di Aachen aceptis intelektal aktivesi ed arti di
alta nivelo. Tamen, pos la morto dil imperiestro, lia komti e vasali gradope
komencis transmisar lua tituli tra heredo. La nepotuli di Karl la Granda
partigis l'imperio inter li, tra Verdun-traktato (843). Karl kontrolis
ocidentala Franki, qua korespondas aproxime a du triimi ocidentala de nuna
Francia, e di qua la frontieri variis poke til la fino di mez-epoko. La nova
rejio devis anke afrontar tri ondi di invadi diversa dum 9 e 10ma yarcenti,
duktita da Mohamedani, Vikingi ed Hungari. La sam epoko, la povi dil anciena
komtii kontinuis augmentar dum ke rejala povo diminutis. Feudala socio
establisesis, karakterizita por sua divido en tri ordeni: klerikaro, nobelaro e
plebeyaro.

En 987, Huges Capet elektesis dal sua egali, to esis la nobeli di rejio. La
monarkio nove divenis heredala, e Kapetiani regnis sur Francia dum plu kam 800
yari. Tamen, l'unesma Kapetiana reji kontrolis direte nur tre mikra porcioni di
Franca teritorio, nominita rejala domeno, e kelka de lua vasali esas plu multa
povoza kam li. Dum la 12ma yarcento la rejala povo komencis afirmar su kontre la
princi dil rejio, ma mustis afrontar depos 1150a la nasko dil "imperio
Plantagenet" grupiganta en mem ensemblo Anglia e la westala triimo de Francia.

Kapetiana rejio atingis lua maxima vasteso dum la 13ma yarcento. La monarkio
riprenis povo qua havis perdita dum ke Franca kulturo afirmis su en Europa.
Philippe la 2ma (1180-1223) parvenis konquestar precipua propraji en Francia de
Plantageneti, impedanta tempale fino a l'Angla minaco ed augmentis grande la
rejala domeno dum la sam epoko. Louis 9ma la Santa (1226-1270) agis kom
arbitranto de Kristanaro e partoprenis en la sepesma ed l'okesma krucomiliti. Ta
partopreni influis en lua rapida kanoniseso dal katolik-eklezio.

Dum la 14ma e l'unesma duimo di la 15ma yarcento Francia sinkis en grava krizo
kun multa demonstri. Cent-yara milito kontre Anglia, naskinta di heredoproblemo
pri kontrolo dil rejio di Francia, devastis la lando. Ma la krizo dum la 14ma e
15ma yarcenti ne esis simple politika o militala: lo esis anke demografiala —
pos 1347 la nigra pesto mortigis adminime la triima de la habitantaro dil rejio
—; sociala — rurana ed urbana revolti multeskis; — ekonomikala e religiala.
Tamen, se la monarkio esis anke koncernita da ta krizo, ekiris de ol
plufortigita: la centrala povo, qua esas diplasita en la valo di Loire, dotis su
kun nova institucuri ed establisis permananta armeo e taxado.

Depos 1494, Franca suvereni duktis multa militi en Italia kontre imperiestro
Karl la 5ma Habsburg. Ma la regni di François la 1ma di Francia (1515-1547) e de
sua filio Henri 2ma (1547-1559) precipue distingesis per la plufortigo dil
rejala povo, qua tendencis divenar absoluta, e per la renesanco literaturala ed
artala kun forta influi de Italia.

En 1539, dekreto di Villers-Cotterêts transformacis Franca linguo en la linguo
administrala e judiciala dil rejio. Tamen, l'uneso di Francia cirkume la persono
di rejo esis shok-pulsita dum duesma duimo di 16ma yarcento pro religiala
problemi: de 1562 til 1598 eventis ok militi religiala inter katoliki e
kalvinisti. Ta religiala krizo koincidis kun ekonomikala, e precipue politikala
krizi. En 1598, rejulo Henri 4ma (1589-1610) donis per Nantes-dekreto partala
libereso di kulto a protestanti.

Louis la 13ma (1610-1643) e lua ministri Richelieu e Mazarin afrontis l'opozo di
nobeli dezirante retroprenar lia anciena povi. Dum la sama epoko, Francia duktis
multa vinkoza militi (quale la Milito di Triadek yari) e komencis formacar lua
unesma koloniala imperio, precipue en Nova Francia, en Antili e sur la voyo di
Indii. Louis la 14ma di Francia afirmis plua kam ulatempe la karaktero absoluta
di sua povo. "Sunala rejo" konsideris su kom "lietnanto di deo sur Tero" ed
imperis konstruktar Versailles-palaco, simbolo di sua povo. Cirkondis su kun
artisti e cientisti, laboris por l'uneso religiala di sua rejio e rikomencis la
persekuto di protestanti e revokis Nantes-dekreto. Quankam la danjeroza situeso
di la monarkio, Louis la 14ma duktis multa militi kontre Europa federita, dum ke
markezo di Vauban duktis la konstruktado di reti di fortifikita urbi an la
frontieri dil rejio. Quankam ta militi rezultis multafoye en Franca vinki, multa
vinkesi e famini desbriligis la fino di sua regno.

Lua posnepoto Louis la 15ma (1715-1774) anke duktis multa militi, kun diversa
rezulti. Francia lasis tra traktato di Paris signatita en 1763 sua posedaji en
Nord-Amerika, ma kompris Lotringia e Korsika dum la sam yardeko. Dum ta tempo,
Francia konocis forta developo demografiala ed ekonomiala. L'augmento di
agrokultivala produktado akompanita kun la komenco dil industriizeso note en
stofala sektoro ma anke en intelektala e kulturala domeni. Louis la 14ma, qua
acesis a trono en 1774, revelis su nekapabla por solvar la troa debileso di la
monarkio e decidis kunvokar Generala stati en 1788.

La delegitari sendita por l'aperto di Generala stati, qua eventis la 5ma di mayo
1789 transiris rapide la povi qui esis atribuita, ed impozis su kom nacionala
konstitucal asemblajo. La rejulo ne povis impedar l'asemblo konstitucala decidar
pri l'aboliso di privileji dum la nokto di la 4ma di agosto, pos adoptar en 26
di agosto la "Deklaro pri la yuri di la homo e di la civitano". Pos probo di
monarkio konstitucala, la republiko naskis dum septembro 1792, e Louis la 16ma,
akuzita pro trahizo, ocidesis en la gilotino pos judicio da Nacionala Konvento
la 21ma di januaro 1793. Pose Francia revolucionala subisis multa yari di militi
e mortigi, til l'establiso dil Direktorio en 1795.

Ye la 9ma di novembro 1799, generalo Napoléon Bonaparte revokis Direktorio per
stato-stroko e remplasis ol kun Konsuleso. Kin yari pose, ilu kronizesis
imperiestro dil Franci. Napoléon la 1ma kreis o reformis multa institucuri, e
sua multa vinki inkluzis la duimo dil Europana habitantaro sub sua kontrolo frue
la 1810a yari. Tamen la deklino eventis rapide: pos efemera abdiko depos rivenar
quik a la povo, l'imperiestro vinkesis definitive en la Batalio di Waterloo ye
la 18ma di junio 1815.

Francia komencis lua duesma periodo di konstitucala monarkio, dum qua reji Louis
la 18ma (1814-1824) e precipue Charles la 10ma (1824-1830) kontestis parto di
sociala aquiraji de la revoluciono. Kelka semani pos konquestar Aljer, Charles
10ma revokesis da Trois Glorieuses, revolucionala movado qua adduktis sur la
trono Louis Philippe la 1ma. Quankam Louis Philippe konsideresis lore reformema,
litiji kreskis rapide malgre l'ekonomikala kresko di Francia dum ta epoko.

En februaro 1848 nova revoluciono disruptis, e lua skopi ne esis nur politikala,
ma anke sociala. L'efemera Duesma republiko qua establisesis kreis universala
voto por viri, abolisis sklaveso en la kolonii e mortopuniso pro politiko, ma
subversesis da sua prezidanto Louis-Napoléon Bonaparte, qua kronizesis
imperiestro en 1852.

Quankam la rejimo dum l'unesma yari dil Duesma imperio esis autoritatema,
Napoléon la 3ma komencis liberala jireyo en 1860, qua ne impedis la kresko di
politikala opozantaro. Dum ta epoko l'industrio e fervoyala sistemo expansesis
rapide. La vinkeso di Francia kontre Germania en 1870-1871, esis duopla jireyo
en la historio di lando: l'imperio kapitulacis ye la 2ma di septembro 1870 e la
republiko proklamesis ye la 4ma di septembro sam yaro, dum ke Prusia anexis
Alzacia-Lotringia.

Quankam sua kaosala nasko, la Triesma republiko esis la maxim longa de la
politikala rejimi qui Francia konocis depos 1789. Republikani instalis gradope
lua politikala projeti: skoli divenis gratuita, laika ed obligata en 1881-1882,
libereso di jurnalaro ed asemblo permisesis en 1881, divorco e sindikati
legaligesis en 1884, e la Eklezio e la Stato separesis en 1905. Dum la sam
epoko, Francia dotis su kun vasta imperio koloniala, qua esis la duesma maxim
granda dil mondo en 1914, pos la de Unionita Rejio. Quankam multa politika krizi
eventis interne la lando — la krizo Boulangista, la skandalo di dekoruri, la
skandalo pri la konstrukturo dil kanalo di Panama, l'afero Dreyfus —, la
precipua minaci por la republiko venis de exterlando, ube milito semblis plu
minacanta.

Francia eniris l'unesma mondomilito dum la komenco di agosto 1914 federita kun
Unionita Rejio e Rusa imperio kontre Germana imperio. La milito produktis 1.4
milion viktimi en Francia e multa destruktadi en nord-esto di lando, finis ye la
11ma di novembro 1918 kun la vinko di Triopla interkonsento. Ultre itere recevar
Alzacia-Lotringia, Francia recevis parto di Germania komisi stipulita en
Versailles-kontrato quankam obtenis garantii pri sekureso qui extingesis
tragedie en 1940, kun l'iter invado di Belgia da Germani pos la rikonstrukto di
German armeo e militarala riokupo di la sinistra rivo di Rheno.

Pos kelka yari di laboroza rikonstrukto, markizita per l'esforco por augmentar
l'enmigrado e produktiveso, e por diminutar la manko di laboristi qui verkis en
mineyi di stalo od en automobila industrii, Francia penis por ridonar a sua
ekonomio la vigoro de ante la milito. Pos experimentar forta kresko depos 1924,
Francia frapesis plu tarda kam altra landi per la krizo de la 1930a yari.
Quankam ta krizo komencis tarde, ol esis duriginta e profunda. Politika krizo ed
ekonomiala desfacilaji adjuntesis, quankan l'espero kreita per l'arivo en 1936
dil partiso Front populaire, en 1936. Fine ye la 3ma di septembro 1939 kande
Francia deklaris milito kontre Naziista Germania, ol ekiris precize de la maxim
granda krizo konocita per la Triesma republiko.

Pos ok monati sen kombati (« Drôle de guerre »), Germana Wehrmacht invadis la
nord-esto di Francia ye la 10ma di mayo 1940. Marshalo Philippe Pétain demandis
armistico en 22 di junio. Ta lasto obtenis plena povi ye la 10 di julio sam
yaro. To signifikis la fino di la Triesma Republiko e la nasko dil rejimo di
Vichy, qua duktis konservema, tradicionalista ed antisemida politiki, e
kunlaboris kun la Triesma Reich, malgre l'agado di rezistado interne ed extere
la lando. La desembarko di la Federiti ye la 6ma di julio 1944 en Normandia
markizis la fino dil okupeso e la komenco di libereso di Europa. Entote, ta
konflikto mortigis min soldati kam la precedanto, ma la viktimi civila esas plu
multa - adminime 330 000 civila viktimi, inkluzite 75 000 judi instalita sur la
Franca teritorio qua ocidesis en koncentreyi - e la vundi psikologiala e
politikala pro l'invado en 1940, l'ago di kunlaboranti kun naziisti, e pose la
venji kontre li duris longatempe por cikatrigar.

Periodo di rinovigo komencis lor por Francia. Se generalo de Gaulle, chefo di
Francia libera, ne povIs impedar l'adopto di konstituco proxim to de la Triesma
republiko, posmilito vidis la kreado di sekureso sociala e voto-yuro grantita a
mulieri. La nomizita "Quaresma Republiko" selektis suportar l'Ocidento dum la
kolda milito qua komencis ta epoko. La deskoloniigo di Azia ed Afrika, e la
debuto di la konstrukto di la uniono Europana komencis. Samatempe komencis
periodo di forta kresko ekonomikala, qua l'ekonomikisto Jean Fourastié nominis
Trente Glorieuses ("la triadek (yari) glorioza").

Ye la 1ma di junio 1958, dum grava politika krizo pro Aljeria-milito, generalo
de Gaulle divenis prezidanto dil konsilantaro per l'Asemblajo Nacionala, kun la
misiono di donar a la republiko nova konstituco: la kinesma republiko donis a la
prezidanto plua povi relate a la parlamento. Charles de Gaulle duris e
kompletigis la deskoloniigo di Afrika, ed afirmis la nedependo di Francia relate
ad Usa. Por ta skopo, il dotizis Francia di nukleara povo, civila ed armeala.

Ma la krizo studentala e sociala en mayo 1968 alegis l'arkaismo dil rejimo qua
semblis deskonektita del aspirado di la yuneso. Tamen de Gaulle sucesis
inversigar la situeso, tra la dissolvo di l'Asemblajo Nacionala ye la 30ma di
mayo 1968. Fine, Franci donis ad il larja majoritato prezidantala. Generalo de
Gaulle demisionis en 1969 pos la falio di referendo pri la reformo dil Senato e
di la regionala subdividuri. Tamen Gaulleismo mantenis su en povo dum kin yari o
pluse, sub la figuro dil prezidanto Georges Pompidou.

En 1974 komencis ero pos-Gaullista, kun l'arivo di Valéry Giscard d'Estaing,
politikisto di centro, a la prezidanteso. Quankam Francia enriris gradope en la
krizo di la 1970a yari, l'unesma yari de sua guvernisteso distingesis pro multa
legi qui modifikis la socio di Francia, exemple la lego Veil, qua legaleskis
l'aborto, o la redukto dil evo por la majoreso, de 21 yari a 18 yari. Ma la
precipua jireyo eventis en 1981, kande socialista prezidanto, François
Mitterrand, elektesis. Afrontanta l'ekonomikala situo qua plugraveskis, ilu
komence probis transferar la kontrolo di ekonomiala sektori a la Stato, e
samatempe adoptis simbolala agi quale la aboliso di mortopuniso. Quankam
François Mitterrand rielektesis en 1988, Francia konocis de 1986 til 1988, e
pose de 1993 til 1995 du periodi di politikala "kunhabitado" til lor nevidita
ube la prezidanto ne esas di sama partiso ke sua guvernerio e qua ofris nova
lektado di institucuri. Ta situeso eventis itere de 1997 til 2002, ma en inversa
fasono, kande prezidanto de dextra, Jacques Chirac, elektabis en 1995, e
l'elektita legifantaro en 1997 adportis socialista Lionel Jospin kom
chefministro. Francia adoptis samatempe l'unika monetaro por Europa.

Prezidantal elekto en 2002 distingesis pro l'elektala surprizo, kun la vinkeso
di Lionel Jospin quik en l'unesma balotado por Jean-Marie Le Pen, kandidato di
extrema-dextra. Jacques Chirac facile rielektesis, e l'administrado di la
chefministri Jean Pierre Raffarin e pose Villepin esis notinda por l'opozo di
Francia a la milito en Irak, por la "ne" a referendumo pri ratifiko di la
konstituco Europana, e por urbala sedicii en novembro 2005. Quankam Nicolas
Sarkozy, prezidanto depos 2007, duktis la partiso di sua precedanto lor sua
elekto ed esis membro di sua guvernerio, la politiko qua duktis volar esar di
"rupturo". La guvernerio di "aperturo" per François Fillon formacesis kun
personi de diferanta politikala tendenci, ne unike de dextro, ma anke de centro
e de sinistro. Lua administrado devis afrontar la rezulti de l'ekonomika krizo
de Usa de 2008 til 2009. Ye la 6ma di mayo 2012, socialista François Hollande
elektesis prezidanto di la republiko. Pos intensa debati e rankoroza polemiki
duktita da lua opozanti, lego qui legaligis homeosexuala mariajo adoptesis ye la
15ma di mayo la sequanta yaro.

Francia esas parlamentala republiko. La chefo di stato esas la prezidanto, qua
elektesas dal populo por 5-yara periodo. La prezidanto nominas la chefministro,
qua esas la chefo di guvernerio.

La Parlamento havas du chambri: la Nacional Asemblajo (Assemblée Nationale), kun
577 membri qui elektesas dal populo por 5 yari, e la Senato, kun 321 membri qui
elektesas da elektala kolegio. Nuna konstituco aprobesis ye la 28ma di septembro
1958.

L'organizuro di povi en Francia establisesas en la konstituco di 1958, qua
recevis diversa emendi. Francia havas politika sistemo qua rezervas granda povi
ambe por la parlamento e por la prezidanto di la republiko. Studiisti di
konstitucala sistemi nominas Franca sistemo "rejimo mi-prezidantala" o ankore
"rejimo parlementala bireprezentala".

La legifala povo formacesas per la parlamento, qua dividesas en du chambri,
Nacional Asemblajo e Senato. La Nacional Asemblajo, basa chambro dil parlamento,
formacesis da 577 deputati en 2011, qui elektesis por kin yari per universala
direta sufrajio dum unnoma majoritata voto en du foyi en distrikti subdividita
en departmenti. Nacional Asemblajo havas la lasta vorto se eventus deskonkordo
longega kun senato pri adopto di lego. Senato formacesis en 2011 kun 348
senatani qui elektesis por sis yari per 150 000 granda elektanti (ca elektanti
elektesas lokale) e fakte konsideresas min importanta reprezenteri kam la
deputati de Nacional Asemblajo.

L'exekutiva povo formacesas per la prezidanto di la republiko, qua esas la chefo
di stato e la chefo di armei. La prezidanto anke promulgas la legi e povas
dissolvar la Nacional Asemblajo e kunvokar elekti. Ilu nominas la chefministro,
e, segun propozo di lu, la membri di guvernerio. La guvernerio povas dissolvesar
per propozo di censuro adoptita per la Nacional Asemblajo. Kande la parlamenta
majoritato e prezidanto ne esas de la sama politikala partiso, on parolas lor di
“kunhabitado”.

Judiciala povo separesas de la du altra, quankam la prezidanto di la republiko
havas povo por indulgar. Judiciala povo subdividesas segun administral intenco.
La maxim alta judicio esas la Konsilantaro dil Stato, ed un judicial ordeno, di
qua la maxim alta esas la Korto di Kasaco. Franca yurala sistemo, di tradiciono
civila romana, stipulas ke omna akuzati supozesas senkulpe ante esar kondamnita,
ed un proceso povas rijudiciesar pos apelo demandita per un di la procesanti.

La konformeso di legi a la konstituco, la regulozeso di voti e, plu larje la
respekto di institucuri kontrolesas da konstitucala konsilantaro.

Metropolala Francia dividesas ek multa lokal ensembli en tri niveli: komuni,
departmenti e regioni. Ta lokala ensembli esas samatempe administrala distrikti
en qui la stato intervenas tra sua deskoncentrita servadi. La komuni, inter 36
570 en metropolala Francia ye la 1ma di januaro 2009, korespondas
maxim-multa-kaze a la teritorio di un urbo o urbeto, ed administresas da un
municipala konsilantaro qua elektas l'urbestro, ambe agenti di lokala ensembli e
reprezentanti dil stato en l'urbo. Depos 1990a yari la kooperado inter la komuni
esabas plufortigita da l'emerso di [[publika establisuri di koopero
interkomunala, di qua la rolo kreskas. La distrikti, kreita dum Franca
revoluciono, esas hodie inter 96 en metropolo ube administresas dal Generala
konsilantaro. La membri dil konsilantaro elektesas inter la kantoni. La prefekto
reprezentas la stato Franca ibe. Depos la 1ma di januaro 2016 Francia dividesas
en 18 regioni, di qui 12 esas en l'anciena "metropolo", 2 transmara regioni, 3
collectivités, plu Mayotte, qua esas departmento kun stando di regiono.

Kande komparata a sua vicini Europana, Francia longatempe distingesas per lua
granda politikala centraligo, dum ke l'administradi lokala havas poka povi.
Tamen, ta situeso evolucionis multe depos la 1990a yari, unesme en 1982-1983 kun
la lego Defferre, pose 2002-2004 sub l'administrado di Jean-Pierre Raffarin. En
2010, la resortisi di teritoriala ensembli esas multi, e koncernas note
edukerii, transporti, ekonomikala developado ed sociala agado. Tamen, la
superpozeso di multa skalogradi e la limiti ofte konfuza di diversa teritoriala
ensembli esas la fonto di debati pri la futuro di descentraligo, pri guvernerio
Fillon inklinis su de 2008 til 2010.

Guadelupa, Franca Guyana, Martinik, Réunion e depos 2011 Mayotte esas amba
distrikti e regioni transmarala, kun statuti simila a la de distrikti e regioni
metropolala, quankam la legi Franca povas prearanjar di dispozesi speciganta
pri. Ta distrikti, ecepte Mayotte, esas parto di regioni transperiferiala di UE,
e submisesas ad Europana legaro.

Kontraste, l'altra transmara Franca teritorii, ecepte ensembli di
Saint-Barthélemy et de Saint-Martin, ne esas parto di UE, quankam lua habitanti
havas Europana civitaneso. Esas precipua la kin ensembli transmarala, kun tre
diversa statuti, Franca Polinezia‎, St Martin, St Pierre e Mikelon e Wallis e
Futuna Insuli‎. Quankam la stato konservas certa prerogativi exklusiva,
submisesas en granda parto a specifika legaro e beneficas di legifala specalajo.
Nova-Kaledonia‎, altralatere, esas ensemblo teritoriala distinta, kun importanta
autonomeso, ed ube referovoto pri nedependo devas esar aranjata de 2014 til
2018. Tandem, Francia australa ed antarktika teritorii ed Clipperton Insulo, qua
havas ne permananta lojanto, esas jerata direte per la stato o sua deputato.

Sen esar komparebla ad Usana sistemo, Franca politikala sistemo, specale
l'unnoma majoritatala votado qua preponderas lor prezidantala e legifala votadi,
tendencas a bipolareso o tripolareso di politikala vivo. Konseque, on observas
depos la debuto di la kinesma republiko tendenco a kolekto di partisi kun frequa
retroveni, e l'asistantaro di precipua partisi tendencas a diminutar por
l'avantajo di mikra formacuri. La politika francia ceno havas konocita tri
precipua evolucioni depos la 1980a yari, la falio di audienco di komunista
partiso, la diminuto progresiva di elektoyuro centranta e l'augmento di voto por
la partisi di extrema dextra. To du lasta evolucioni havas dume en parto
kontesto lor recenta voti. Cetere, l'absteno koncernas nombro pluse importanta
di elektanti.

Ye la 6ma di marto 2012, pos la prezidantal elekto, François Hollande elektesis
prezidanto di la republiko opoze lore prezidanto Nicolas Sarkozy. Il prenis lua
ofico ye la 15ma di mayo 2012 ed indikis Jean-Marc Ayrault kom chefministro la
sama dio. Nuna chefministro esas Manuel Valls.

En Francia, l'obligata imposti reprezentis 44,4 % di KLP en 2006, la sisesma
percento maxim alta inter la landi membri di l'Organizuro por Kunlaboro ed
Ekonomiala Developo - OKED - e ta procento tendencas augmentar. La sociala
kontributi reprezentas proxim 38 % di sumo, dek punti pluse la mez-valoro di
landi di OKED; en inverso, Francia esas la developata landi ube l'imposti sur la
revenuo e sur societi reprezentas la parto maxim febla di totalo di obligata
imposti.

Malgre l'alta procento di obligata imposti, la publika spensi superiras la
revenui, entote 53,9 % de KLP en 2006. Ja lore la publika deficito esas alta,
atinganta 2,7 % di KLP en 2007 e mem 7,9 % en 2009 pro ekonomikala konjunturo.
La publika debajo di Francia, pri, atingis 1,457.4 miliardi Euri en 2009, esis
75,8 % de KLP, kontre 20,7 % en 1980. Tamen, Francia obligesas respektar la
kriterii dil pakto pri stabileso e kresko del Eurozono, qua limitas la deficito
budjetala a 3 % dE KLP e la debo publika a 60 % de KLP.

Depos lua kreado en 1945[a 1], sekureso sociala esas meza sistemo di protekto
sociala Franca, quankam la stato, l'ensembli teritoriala e la mutualesi* havas
anke importanta rolo. La manteno di rejimi di protekto sociala di qua disponis
certa profesioni ante 1945 explikas la granda komplexeso di sistemo, qua kontas
adminime 120 rejimi di baso e 1 200 rejimi komplementa. La rejimo generala, qua
kontas multe la maxim granda nombro di admisiti, dividesis en quar branchi
korespondanta a quar precipua riski, maladeso, acidenti di laboro e profesionala
maladesi, la riski ligita a oldeso e familio. Se ta protekto sociala koncernas
nur en unesma tempo l'aktiva personi, kreskas gradope a tota l'aktiva populo tam
neaktiva en multa domeni,, exemple lor la kreado di la kovrilo universala di
maladeso ye 1990. Ultre, dum fina di 1990a, sis milioni personi dependis di
minimi sociala.

Francia havas la kinesma maxim granda budjeto en la mondo por defenso segun
l'Instituto internaciona di Inquesti pri Paco de Stockholm (IISPS), ed esas un
de la kin landi qua esas judiciale agnoskata kom "landi dotizita di nukleara
povo" per la traktato pri nevejeturo di nukleara armi. Franc armei esas, kun lo
di Unionita Rejio, un de la maxim dotata de Europa. Francia konsakras a lu 2,5%
de KLP ante imposto (do budjeto di 39 miliardi Euri en 2010), ube sua homologa
Europana (exter Unionita Rejio e Grekia) konsakras meze 1.5% de KLP.

Depos 1996, l'armeo divenis profesionala, e l'obligata konskripto substitucesis
per la “dio di defenso e mixa civitaneso”. Lua kapaceso militarala esas proxim
350 000 homi, esas extensita tra la mondo, en lando quale Afganistan, Libano,
Chad, Ivora Rivo e Kosovo, ma anke konforme kun internaciona traktati en
Djibouti, Senegal e Gabon, sen omisar la trupi pozicionata en trans maro,
Mobilizas pluse 1 000 homi en la kadro di plano Vigipirate.

Francia esas uno di la fondinti di Europana Uniono, di spaco Schengen e di
Eurozono. Esas anke uno de la kin permanenta membri di konsilantaro di sekureso
di Unionita Nacioni. Tandem, esas membro di multa internaciona organizuri, quale
Nord-Atlantikal Uniono, Mondal organizuro pri komerco, Organizuro por Kunlaboro
ed Ekonomiala Developo, G8, G20, organizuro internaciona di Frankofonio
(Francophonie) edc.

Depos 1945, irga qua esas la majoritato en povo, Europa esas precipua axo di
extera Franca politiko. Du de la sep patri di Europa, Jean Monnet e Robert
Schuman, naskis en Francia. Un ek la skopi dil organizuro esis evitar nova
mondomilito e faciligar la rikoncilio inter Francia e Germania. Tamen, la stando
di Francia e Franci pri Europa esis ofte ambigua: refuzo per l'asemblo nacionala
di traktato kreanta komuneso Europana di defenso ye 1954 et to per referovoto di
traktato kreanta konstituco por Europa en 2005, la haltostroki di Francia vers
Europan asemblo esis ferma.

Depos la Traktado di Maastrich en 1992, la domeni en qua UE havas excluziva
kompetenteso esas sempre plu multa. Granda parto dil yuri aplikebla en Francia
en 2010 havis Europana origino, plu multa kam la nacionala yuri. Francia,
mez-valora povo, ne povas pezar en la mondala ceno en multa domeni nur tra UE.
L'unigado di Europana merkato e l'establiso di unika pekunio ye 1999 implikis
importanta transformi di Franca ekonomio, qua l'avantajoza karaktero facas
debato. Mem se Francia esas l'unesma profitanta di komuna agrokultiva politiko,
ulo esas parto di landi neta kontributanti a budjeto di UE.

Segun la konstituco di la Kinesma Republiko, Francia posedas multa emblemi,
datinta dil Franca revoluciono. La flago di Francia kompozesas per tri vertikala
vendi di sama larjeso, di kolori blua, blanka e reda. La himno nacionala esas la
Marseillese, kanto kompozita da Rouget de Lisle dum Franca revoluciono e
kelkafoye kritikita pro violento dil texto. Tandem, la Franca republiko havas
kom moto la tri paroli "Libereso, Egaleso, Fraterneso".

Pluse, multa oficala simboli existas por reprezentar Francia. Partikulare, la
busto di Marianne, muliero portanta Frigiana boneto, orna la komon-domi, e lua
vizajo esas reprezentata sur la posto-marki ed la Franca facii dil centimi di
Euro.

Francia havas diversa peizaji en lua kontinentala teritorio, de plana regioni en
litoro til l'alta montaro di Alpi, en sud-esto. La maxim alta monto esas Monto
Blanka (Alpi) kun 4810 metri di altitudo. En la frontiero kun Hispania ed Andora
jacas la montaro Pirenei. La maxim extensa fluvii di Francia esas Loire, kun
1016 km, e Seine, kun 776 km de longeso.

La 5 regioni di ultramaro konstituesas da 5 departamenti di ultramaro:
Guadelupa, Guayana Francesa, Martinik, Mayotte e Reunion.

L'ensembli esis di ultramaro o sui generis. La 5 ensembli di ultramaro esas
Santa Pierre e Mikelon, Franca Polinezia, Wallis e Futuna Insuli, San Bartolomé
e Saint Martin. E unu ensemblo sui géneris: Nova-Kaledonia.

L'ekonomio di Francia esas la 7ma maxim granda dil mondo, e la 2ma maxim granda
dil Europana Uniono. Kun 39 de la 500 maxim granda kompanii dil mondo, ol havas
plu entraprezi inter la maxim granda dil mondo kam Germania ed Unionita Rejio.
Kun altra 11 landi Francia adoptis l'Euro en 2002 e remplasis komplete la franko
(₣).

En 2014 lua KLP esis 2 587 miliardi dolari. Cirkum 1.7 % de la KLP venas de
agrokultivo, 19.4% venas de l'industrio e 78.9% venas de (kliento)servadi.
Francia esas membro de la G8-grupo di la precipua industriala landi e de la
Mondala organizuro pri komerco.

Historiale Francia esas granda producero di agrokultivala produkti. Fertila
suli, l'uzo di moderna teknologio e la subsidiaji de Europana Uniono
transformacis Francia en la precipua agrokultivala producero ed exportacero de
Europa (ol reprezentas 20% de l'agrokultivala produktado di EU). Frumento,
pultro, lakterio, bovokarno e porkokarno, ed anke internacione agnoskita
industriizita alimenti esas la precipua agrokultivala produkti por exportacajo.
La vino "rozea" (rosé) esas precipue konsumita en Francia, dum ke champanio e
bordeaux-vino esas precipue por exportacajo.

La maxim importanta industriala produkturi esas aeroplani, automobili, mashini,
kemialaji ed elektronikala kompozanti, exemple la mikonduktori produktita en “la
Silikovalo di Francia”, la regiono di Grenoble. Quankam pos meze 1990a yari
eventis la privatigo di multa statala entraprezi, la stato kontinuas kontrolar
granda parto de la funcionado di la ekonomio, e kontinuas tenar acioni di multa
firmi, exemple de bankala, energiala, transportala ed informatikala branchi. En
fino dil yaro 2008 ed en 2009 eventis forta financokrizo, e la depreso
ekonomikala dum 2010 e 2011 augmentis la chomeso til plu kam 9% de la
labor-povo. En 2010 Francia anuncis, ke ol konsumus cirkume 26 miliardi euri por
helpar firmi minaskinta da bankroto.

En 2009 Francia esis la maxim fekunda lando di Europa dop Islando ed Irlando. La
fertileso inter la mulieri naskinta en 1959 esas 2.12 pueri per muliero, dum ke
nune esas 1.99 pueri per muliero (1.98 en metropola Francia).

Franca esas la linguo dominacanta parolata en Francia, ed esas oficale "la
linguo di la republiko" depos la konstitucala yuro en 1992. Francia esas la
duesma maxim populoza Franca-parolanta lando del mondo, pos Demokratial
Republiko Kongo, ma l'unesma en nombro di parolanti. Francia duktas aktiva
linguala politiko por franca. To povas esar videbla inter altri en internaciona
organizuro di Frankofonio* di qua Francia esas parto anke en parlamental
asemblajo di frankofonio* di qua Francia esas anke parto.

Depos lego en 9 di decembro 1905, l'eklezii esas strikte desjuntita en yuro di
stato en Francia." Republiko nek agnoskas, nek salarias nek subvencionar kelka
kulto", excepte en Alzacia-Mozel ube la kulto katolika, du kulti protestanta e
la kulto judala esas rekonata. La religio katolika esas anke sempre rekonata en
certa departementi e trans mara teritorii. La nociono di laikeso e la regulizo
qua rezultas de debati kam, en 2003-2004, pri la lego franca di religioza signi
en la skoli publika.

Francia "filiino seniora di eklezio" esas lando di anciena katolika tradiciono,
ma ube la pezo di eklezio diminutesis multe. Nune nur 51% til 64% de la personi
inquestita deklaras esar katolika segun sondajo publikigita en 2007, e granda
parto de la habitantaro asertas su agnostika od ateista. Pluse, altra religioni
esas prizenta en min importanta proporcioni, note judala dum antiqueso, diversa
branchi di protestantismo dum reformo ed islamo dum l'arivo en Francia di
enmigri de Maghreb e Proxim-oriento dum 20ma yarcento. Diversa kristana
religioni (eklezio apostolala armenana, gallicanismo*, mormoni, eklezio
neo-apostolika, testi di Jehovah*, mennonisti*, ...) o ne kristana (hinduismo,
budismo, bahaismo*, alevismo*, ...) esas anke prizenta en la naciona teritorio.

Franca stato interdiktas inquesti en la demografiala kontadi pri religiala o
filozofiala devoco. Do, l'evalui pri la quanto di adepti di ula religio, di atei
ed agnostiki restas nefacila. Tamen, multa institucuri ordinare facas inquesti
por kalkular la religiozeso di Franci.

Deziranta "konciar l'opiniono ultre di sfero praktikanti kustuma", la Konfero di
episkopi di Francia propozis por la fiesto di Asunciono 2012 prego por Francia.

Segun la programo PISA di komparado di nacionala edukala sistemi, la rezultaji
di franca edukala sistemo esas deceptanta compare ad altra stati membri di OKED,
en partikulara depos l'inquesto PISA ye 2003. Quankam la plani di predispozeso,
l'iliterato koncernas 3.1 milioni personi, sive 9 % de habitantaro evante 18 til
65 yari havanta instruktado en Francia.

Lego publikigita en Francia ye la 29ma di julio 1881 institucis e samatempe
limitis la libereso di jurnalaro.

Se regionala, semanala e tematala jurnalaro vendas su bone en Francia, nacionala
jurnalaro diala di generalista informo difuzesas poka exter la chef-urbo. La kin
precipua titri di ta kategorio (Le Figaro, Le Monde, Aujourd’hui en France,
Libération e La Croix) kune vendas nur min kam 1 milioni exempleri singladie,
dum ke Japonia diala jurnalo Yomiuri Shinbum vendas plu kam 14 milioni.

Depos 1981 kun la legaligo di "libera radii", l'emisili di publika radio jeranta
da Radio France esas konkurencata da privata emisili, ofte propraji di granda
grupi di medii. Ja lore, inter la quaresma emisili di radio en kumulita audienco
en novembro-decembro 2009 (RTL, NRJ, France Inter ed Europe 1), nur la triesma
esas publika. Same, depos l'aparo di unesma privata televiziono-kanalo (Canal +)
en 1984, multa televizion-stacioni privata inauguresis, difuzita per
radioelektro, kablo, satelito o plu recente per terala numerala televiziono
(TNT). La tri precipua kanali esas TF1, France 2 e M6, nur France 2 apartenas a
la grupo France Télévisions.

Pri aceso a la interreto, esas vere demokratigita nur frua 2000a yari. En
decembro 2009, 65% de la Franci evante 11 yari o pluse uzis la interreto.

Inter 2002 e 2009, Francia regresis de 11ma a 43ma en rango pri libereso di
jurnalaro en la mondo segun l'organizuro Reporters sans frontières.

Futbalo esas la maxim populara sporto, kun plu kam 2.3 milion luderi (di qui 97%
viri), augmentis sua populareso pos Francia vinkar la Mondala Kupo di Futbalo en
1998 e pose la championkonkurso di Europa en 2000. Teniso (duesma maxim populara
sporto segun la quanto di luderi), kavalkado, judoo*, basketbalo, handbalo* e
golfo anke praktikesas multe, sen omisar rugbio* e petanko*, precipue sude de
lando.

Proxim sep milioni Franci praktikas skio omna vintri, maxim ofte extere la klubi
sportala. Pri skermado e ciklismo, esas diciplini en qua Francia esas la maxim
titulizata* (rispektive 44 e 41 olimpiala tituli pos ludi di Vancouver ye 2010).

Franca kulturo exercis e kontinuas exercar granda influo en tota mondo, specale
lua sistemi di edukado, militarala organizeso, lua oficala linguo (Franca), lua
movadi di pikto, literaturo, arkitekturo, ec. Lua cinemo anke esas notora, (note
Lumière fratuli) inventis cinematografilo).

En 2008 Francia modifikis lua konstituco por agnoskar regionala lingui, quale
Ocitaniana, Baska, Bretona ed Alzaciana.

En Francia, depos 1840 la stato povas klasifikar kom historiala patrimonio la
konstrukturi di interesto historiala, arkitekturala, patrimoniala o kulturala
interesto, ed anke kelka moblala havaji (kloshi), to qua fermigas lo legala
protektado, take ke helpi por riestabliso e mantenado. En 31 di decembro 2008,
existis en Francia 43 180 historiala konstrukturi enskribata o klasifikata.
Diversa arkitekti de diversa epoki dum la historio kreis edifici qui formacas
nuna patrimonio arkitekturala Franca, exemple Pierre de Montreuil (dum
Mez-epoko); Lescot Delorme ed Androuet du Cerceau dum Renesanco; Mansart, Le
Vau, Hardouin-Mansart, Gabriel e Claude-Nicolas Ledoux dum klasika e neoklasika
epoki; Viollet-le-Duc, Garnier e Gustave Eiffel dum la 19ma yarcento; e Le
Corbusier e Perret dum moderna epoko.

Se artala produkturi atestesas en la spaco korespondanta a nuna Francia depos
prehistorio, ne povas parolar di "Franc arto" ante la komenco di duesma yarmilo,
en l'epoko dum stato e naciono komencis formacesar. Depos ta epoko, Franca bela
arti esos esar en maxim parto simila a to di resto di west Europa, qua vidas
sucedar l'una l'altra roman arto dum 11 e 12ma yarcenti e gotika arto dum 12 e
13ma yarcenti; la celebro di la povo di Franca monarkio, di "privilejizita
spaco" (A. Chastel) e reprezenturo di sakrajo facas parto di preferala temi di
arto precipue komendita da politika o religiala povo.

Dum la Renesanco e la developo di klasikeso en la 17ma yarcento pos di
neoklasikeso en 18ma yarcento esas l'expreso amba di sercho di ordeno e pompo ed
antiqua e italian influi; esas anke dum moderna epoko qua emersas individuala
figuri di artisti, tale piktisti Fouquet, Poussin, La Tour, Watteau, Boucher,
Chardin, Fragonard, Greuze, David, Gros ed Ingres, o skultisti Goujon, Girardon,
Coysevox, Puget e Houdon. Dum 19 e 20ma yarcento Francia pleis majora rolo en la
granda artala westala flui e revolucioni : Romantikismo (Delacroix e Géricault),
realismo (Courbet), impresionismo (Monet, Renoir, Manet, Degas) e
neo-impresionismo (Seurat, Van Gogh, Paul Cézanne, Gauguin), fauvismo (Matisse,
Derain, Vlaminck), kubismo (Braque, Picasso, Léger) od ankore surrealismo
(Duchamp) inkluzas Franc artisti inter lua precipua reprezentanti. Auguste
Rodin, en sua latero, revolucionas skultado en fina 19ma yarcento.

Kontree multa landi qui inkarnacas skriptisti en granda figuro, Franca
literaturo kontas multa figuri di qui importanteso e famo proxim equivalanta.
Esas vana probar facar la listo, ma on povas citar dum Mez-epoko la poeti
Chrétien de Troyes e Villon; dum 16ma yarcento, skriptisto Rabelais, esayisto
Montaigne e poeti Du Bellay e Ronsard markizas la Renesanco. Dum 17ma yarcento,
dramatisti Corneille, Racine e Molière, poeto Boileau, fablisto La Fontaine e
neklasifikala Pascal fervoras mantenar ordeno per raciono; dum 18ma yarcento
autori di Voltaire, Diderot e Rousseau, romanisti Prévost, Laclos e Sade e
dramatisti Marivaux e Beaumarchais flogis la socio di lua epoko dum ke
trakteskanta temi til lo interdiktita. Dum 19ma yarcento, romano experiencas
sumito kun Stendhal, Balzac, Hugo, Dumas, Flaubert e Zola, ma l'altri generi ne
falias, kam montras memorialisto* Chateaubriand e poeti Lamartine, Musset,
Baudelaire, Vigny, Rimbaud e Mallarmé. Dum 20ma yarcento, la manko di anteeso
facas plu desfacila la percepto di majora figuri ; on povas tamen citar poeti
Apollinaire, Éluard, Aragon, René Char e Prévert, la romanisti Proust, André
Gide, Céline, Jean-Paul Sartre, Camus e Sarraute, e dramatisti Giraudoux, Jean
Cocteau, Beckett ed Ionesco.

Dividita dum Mez-epoko inter la religiala arto qua inspiris la Gregoriala kanto,
e la profana kanto di trubaduri e voyajanti, Franca muziko atingis certa somito
depos klasika epoko, kun kompozisti quale Lully e Charpentier dum a 17ma
yarcento, Rameau dum la 18ma yarcento, Hector Berlioz, Gounod e Bizet dum 19ma
yarcento, o Débussy dum 20ma yarcento — multa di ta artisti kompozas operi.
Depos frua 20ma yarcento, la muziko nominita "populala " rapide expanso, mixanta
generi propra a Francia (kansono) kun importita generi (rock e rap note), e
posibliganta a exterrangi kam Claude François, Johnny Hallyday, Sheila, Michel
Sardou o Jean-Jacques Goldman vendar deko di milioni di diski.

Cinemo, inventita en 1895 en Lyon dal fratuli Lumière, restas importanta
kultural agado en Francia quankam la konkurenco di Hollywood: en 2005 Francia
esis la sisesma mondala produktanto ed l'unesma Europana produktanto di longa
filmi. Franca cinemo, precipue la komedii e "filmi di autori" lansita pos la
1980a yari, lansis dum la 2000a yari kelka filmi al mondala suceso, quale Le
Fabuleux destin d'Amélie Poulain o La Marche de l'empereur. Internaciona
festivalo di filmo, organizita omnayare en Cannes, esas la kulturala eventajo la
maxim mediatigata en mondo.

La literaturo di Francia komencis dum Mez-epoko, ed esas specale remarkinda la
poezio di trubaduri en Ocitaniana linguo. Dum 16ma yarcento un importanta
skriptisto esis François Rabelais. Dum 17ma yarcento aparis tre importanta
teatrala skriptisti: Molière, Pierre Corneille e Jean Racine. Anke esas notora
la verki di filozofi quale Blaise Pascal e René Descartes, ke profunde influis
en Franca aristokrataro.

Literaturo e poezio en Franca linguo kreskis dum la 18ma e 19ma yarcenti e
komencis influar en mondala kulturo, kun la verki di Voltaire, Denis Diderot e
Jean-Jacques Rousseau. En puerala literaturo, esas notora la verki di Charles
Perrault. Dum la 19ma yarcento aparis importanta skriptisti quale Alexandre
Dumas, patro, Alexandre Dumas, filio, Jules Verne, Émile Zola, Guy de
Maupassant, Honoré de Balzac, Théophile Gautier, Charles Baudelaire e Stendhal,
ed anke la poeti Paul Verlaine e Stéphane Mallarmé. Dum 20ma yarcento aparis
importanta nomi quale Marcel Proust, Louis-Ferdinand Céline, Albert Camus,
Frédéric Mistral e Jean-Paul Sartre. Antoine de Saint-Exupéry skribis La
Princeto por pueri.

Francia esis depos Mez-epoko importanta centro por konoci e deskovri.
L'universitato di Paris, kreita en 1200, esabas quik de sua origino e til
samtempa epoko l'una di maxim importanta di ocidento. Ye la 1ma di septembro
2010, 56 Franci esabas grantita Nobel premio, e dek ed un obtenabas la medalio
Fields.

Dum la 17ma yarcento, René Descartes definis metodo por l'aquirado di ciencala
savajo, dum ke Blaise Pascal divenis famoza por sua verko pri probablaji e
mekaniko di fluidi. Dum la 18ma yarcento la verki di biologiisto Buffon e
kemiisto Lavoisier, qua deskovris la rolo di oxo en kombusto, dum ke Diderot e
d'Alembert editis l'Enciklopedio. Dum 19ma yarcento, Augustin Fresnel esis la
fondanto di moderna optiko. Sadi Carnot pozis la bazi di termodinamiko, e Louis
Paster esis pioniro di mikrobiologio. Dum la 20ma yarcento, on povas mencionar
matematikisto e fizikisto Henri Poincaré, fizikisti Henri Becquerel, Pierre e
Marie Curie divenis famoza por lua verki pri radioaktiveso, fizikisto Paul
Langevin ed anke la virologiisto Luc Montagnier, kodeskovrinto di la viruso di
AIDS].

Franca manjajo esas famoza, note pro sua agrokultivala produkturi di qualeso:
multa vini (champagne, vini de Bordeaux o Burgundia, e.c) e fromaji (roquefort,
camembert edc.), e per lua alta gastronomio lo praktikas depos 18ma yarcento.
Tamen, Franca manjajo esas multe diversigita, ed konstitucesas precipue di
regionala specalesi qua konquestis l'ensemblo di teritorio, kam alzacia
surkruto, lotringia quiche*, porkohachajo di Le Mans, burgundia bovi, grasa
hepato périgourdin*, cassoulet de Lengadoc, tapenade* de Provenco, keneli di
Lyon. Pluse, vera frontieri koquoartala prenas formo en la lando, inter nordo
uzanta butro e shaloto e sudo preferanta oleo ed alio, ed inter regioni kun
terala manjajo (exemple Périgord) ed altri di qua manjajo esas rezolveme turnita
vers maro (Provenco). Tamen, nune ta frontieri tendencas a desaparar, pro la
junto di vivomanieri e formi di developo de tota la mondo.



https://io.wikipedia.org/wiki/Usa

Unionita Stati di Amerika, abreviata Usa, jacas en nord-Amerika. Lua vicina
landi esas:

En esto jacas Atlantiko ed en westo jacas Pacifiko. Alaska, qua esas usana
stato, jacas nord-westo de Kanada. Havayi, jacas en meza norda Pacifiko.

L'unesma habitanti di Usa esis indijeni, qui posible arivis de Azia de 12 000
til 40 000 yari ante nun. Kelka tribui, kom la Misisipiana kulturo, developis
avancita agrokultivo e socii kun bona organizuri.

L'unesma Europana qua arivis en Usana kontinentala teritorio esis Juan Ponce de
León, qua desembarkis en nuna Florida en 2 di aprilo 1513. Hispaniani balde
establisis altra kolonii en nuna sud-westo di Usa. Franciana komercisti di furi
establisis avanposteni en la regiono di Granda Lagi en la regiono konocita kom
"Nova Francia", de nuna Kanada til nuna Louisiana. L'unesma Britaniani arivis en
nuna stato di Virginia en 1607.

Britaniani fondis 13 kolonii en la esto di nuna Usa. Komence ol esis kolonio
Plymouth. Cirkum 1634 preske 10 000 puritani habitis la regiono konocata kom New
England ("Nova Anglia"), qua divenis la nuna stati Maine, Nova-Hampshire,
Vermont, Massachusetts, Rhode Island, e Connecticut.

Ye 1614 Nederlandani fondis Niew Amsterdam en nuna insulo di Manhattan. Ol esis
la chef-urbo di Nova-Nederlando. Nederlandana kolonio esis okupita da Britaniani
en 1674, e la kolonio esis rinomizita kom New York.

Malgre li pagis imposti por Anglia, kolonigiisti ne havis reprezenteri en
Britaniana Parlamento. Tota la Britaniana kolonii havis lokala guvernerii kun
elekti, qua kreis en lokala populi un sentimento di propra-guverno. Cirkum 1770,
la habitanti di la kolonii esis preske 1/3 de totala habitantaro de Anglia, ma
la kolonii ne havis reprezentanti en Britaniana parlamento.

Tensi inter Britaniana guvernerio e la kolonii kresis dum la 18ma yarcento. En
1775 komencis Usa nedependanto-milito: la kolonii revoltis kontre Britaniana
dominacajo ed imposti. La 4ma di julio 1776, la 13 kolonii deklaris nedependo de
Unionita Rejio e formacis Unionita Stati di Amerika. La nova lando spricis kom
republiko. George Washington divenis lua unesma prezidanto. Unionita Rejio
agnoskis Usana nedependo en 1783.

De 1846 til 1848 Usa militis kontre Mexikia en Mexikiana-Usana milito. Milito
finis en 2 di februaro 1848 kun la signato di Traktado di Guadalupe Hidalgo en
ke Mexikia cedis teritorii di nuna Kalifornia, Nevada, Utah, e parti di nuna
Arizona e Nova-Mexikia, ed abandonis reklamaci pri Texas.

Ye 1861 komencis Usan interna milito inter 13 sudala stati qua mantenis sklaveso
kontre nordala omne abolisismani e kin frontala sklavisto stati. Milito lastis
kun vinko di abolisismani en 1865. Du yari pos, en 1867, Usa kompris Alaska de
Rusian imperio.

Kande Unesma mondomilito komencis en 1914 Usa sejornis neutra, ma en 1917 lando
unionis kun la Federiti por kombatar Centrala Povi (Germanian imperio,
Austria-Hungaria, Otoman imperio e la rejio di Bulgaria). Pos la milito, Usa
divenis la precipua ekonomiala povo dil mondo, ed adoptis unilatera politiki di
eskarteso. En 1920 mulieri recevis la yuro por votar. Usana prospero duris til
1929 kande l'ekonomio krulis en tota la mondo e, kom rezulto okuris ekonomiala
depreso qua lastis dum 1930a yari.

Usa atempits sejornar neutra en Duesma mondomilito, ma pos Japoniana atako en
Pearl Harbor, lando eniris en la guero alonge Unionita Rejio ed altra landi
kontre l'Axo (nacional-socialista Germania, Italia e Japonia). En 1945 pos
vinkar l'Axo, Usa divenis superpovo, ma havis Sovietia kom lua ideologiala
rivalo. Usa intervenis en Korea-milito kontre Nord-Korea ed en Vietnam-milito
kontre Nord-Vietnam, landi suportita da Sovietia e da Populala Republiko di
Chinia.

La interveno en Vietnam - ke kreis grand antipatio en la populo -, la "sexuala
revoluciono" dum 1960a yari e la lukti por civila yuri di nigra populo esis
l'origino por la movado konocita kom kontrakulturo. Pos intensa protesti en
stradi, universitati ed altra loki en omna parto di lando, Usa gradope retretis
lia trupi de Vietnam, til 1973. En 9 di agosto 1974 Richard Nixon renuncis pos
Watergate skandalo.

USA esas prezidantala republiko. Lua nuna prezidanto esas Barack Obama. La
Parlamento havas 2 chambri: Chambro di Deputati (Chamber of Deputies) e Senato
(2 deputati per stato mem la maxim mikra od importanta).

Du granda partisi (demokrati kun simbolo asno e republikani kun simbolo
elefanto) kontrolas la politiko.

USA esas 3ma lando en totala populo-quanto, ed 3ma en totala en totala surfaco.
Ol konsistas ek 50 stati. Lua chefurbo esas Washington, DC.

Usana ekonomio esas la maxim granda di mondo. Usana kuntara landala produkto en
2007 esis quaze 14 bilioni di dolari.

L'Usana Kontado-Ministerio kalkulis la totala habitantaro di Usa kom 310 730 000
habitanti en novembro 2010 inkluze 11.2 milioni di nelegala enmigranti. Usa
havas la triesma maxim granda populo dil mondo, pos Populala Republiko di Chinia
ed India, ed esas l'unika industriizita lando dil mondo en ke on expektas grand
augmento di populo. On naskas 13.82 pueri por 1000 habitanti e lua populo
kreskas 0.98% omnayare, nombro 30% min ke l'averajo di naski por milo en la
mondo.

En 2009 1.1 milioni di enmigranti recevis Usana civitaneso. Por du yardeki la
majoritato dil enmigranti en Usa originis de Mexikia, e pos 1998 Mexikia,
Populala Republiko di Chinia, India e Filipini esas la precipua origino di Usan
enmigranti.

La maxim granda urbo en totalo di habitanti esas New York. Altra granda urbi:
Los Angeles, Chicago, Houston. Washington, DC esas la 27ma granda urbo di lando.

La komuna kulturo de la majoritato dil Usani esas Westala kulturo, kun origino
en anciena Europana tradicioni, kun diversa influi, exemple de la kulturo di
Afrikana sklavi. Altra enmigranti, specale de Azia e de Latinal Amerika
kompletigis kulturala mixuro, qua deskriptesas quale "kulturala kruzelo" o
"kulturala saladuyo" en ke enmigranti e lia decendenti konservas distingiva
kulturala karakteri.

Angla (Usana Angla) esas fakte la nacionala linguo. Quankam ne havas oficala
linguo al federala nivelo, kelka legi - tale Usana civitanigo bezoni -
uniformigas Angla. En 2010, proxim 230 milioni, o 80% di habitantaro evante kin
yari o pluse, paroliss nur Angla en hemo. Hispana, parolanta da 12% di
habitantaro en hemo, esas la duesma plu komuna linguo ed la maxim docanta duesma
linguo. Kelka Amerikani rekomandas facar Angla l'oficala linguo di lando, tale
esas en adminime duadek ed ok stati. Amba Havaya ed Angla esas oficala lingui en
Havayi per statala lego. Quankam nek havas oficala linguo, Nova-Mexikia havas
legi pri l'uzado di amba Angla e Hispana, tale Louisiana facas por Angla e
Franca. Altra stati, tale Kalifornia, yurizas la publikigo di hispana versioni
di certa dokumenti inkluzanta kortala formi. Multa resortisi kun granda nombro
di ne Angla parolanti produktas guvernerio materii, specale voto informo, en la
maxim komuna parolanta lingui en tale resortisi. Multa insulala teritorii
grantas ofical agnosko a lua indijena lingui, alonge l'Angla: Samoana e Chamorro
agnoskesas en Usana Samoa e Guam, rispektive; Karolinian e Chamorro agnoskesas
da Norda Mariani; Hispana esas oficala linguo en Porto-Riko ed esas plu larje
parolata kam l'Angla ibe.



https://io.wikipedia.org/wiki/Unionita_Rejio

Unionita Rejio esas lando en nord-westal Europa en Atlantiko este de Irlando. Ol
konsistas ek Britania (Anglia, Skotia e Wals) e Nord-Irlando.

Ye la 1ma di mayo 1707 L'Unionita Rejio di Britania kreesis kun la politikala
uniono di la rejio di Anglia (qua inkluzis Wals) kun la rejio di Skotia. Ta
evento esis la rezulto di la Kontrato di Uniono, signatita ye la 22ma di julio
1706. Preske 1 yarcento pose, la Rejio di Irlando, dominacita dal Angli pos
1691, unionesis a Britania por formacar L'Unionita Rejio di Britania ed Irlando.

Dum l'unesma yarcento di existo, l'Unionita Rejio esis modelo por developar idei
pri parlamentala sistemo, ed anke kontributis por la developo di literaturo,
arti e cienco. L'industriala revoluciono anke kontributis por forteskar lando e
helpar la kresko di Britaniana Imperio.

Kande Napoléon la 1ma vinkesis, l'Unionita Rejio divenis la maxim povoza lando
del mondo, e divenis importanta povo til l'unesma duimo de la 20ma yarcento. Kun
Rusa Imperio, Francia, e pos 1917 anke kun Usa, ol kombatis Germana Imperio e
lua federiti en l'Unesma mondomilito. Lando sufris la perdajo di cirkum 2,5
milioni di soldati, e finis la milito kun granda exterala debo. Lando recevis
delego de la Ligo di la nacioni por administrar ex-Otomana kolonii en
Mez-Oriento. Tale, Britaniana Imperio expansis a sua maxim granda vasteso, e
kovris 1/5 de la totala surfaco e 1/4 de la totala habitantaro di Tero.

Unionita Rejio esas konstitucala monarkio. Rejino Elizabeth la 2ma di Unionita
Rejio esas chefo di stato pos la 2ma di junio 1953. David Cameron, la
chefministro havas la povo de facto.

La Parlamento havas 2 chambri: House of Commons (646 membri, qui elektesas
direte dal populo) e House of Lords (nune kun 713 membri qui ne-elektesas direte
dal populo).

Unionita Rejio ne havas singla skribita konstituco, ma kelka legi, quale la
Magna Carta adoptita ye la 15ma di junio 1215 ed altra, konsideresas ta la bazo
di lua konstitucala sistemo.

Unionita Rejio esas membro dil Uniono Europana. En 2016 referendumo organizesis
pri Britanian Ekiro de l'Uniono (Brekiro).

Unionita Rejio formacesas per l'insulo di Britania, de parto di l'insulo di
Irlando, e de altra insuli.

Unionita Rejio nune esas la 6ma maxim granda ekonomio del mondo e la 3ma maxim
granda de Europa, pos Germania e Francia. Ol esis la 9ma maxim granda konsumanto
di energio del mondo en 2006, ma la 15ma maxim granda produktero.

La maxim granda urbo di lando esas London. Altra importanta urbi esas
Birmingham, Leeds, Glasgow, Sheffield e Manchester. Segun 2001 demografiala
kontado, blanka Britani esas 85.67% de totala habitantaro. Altra blanki esas
5.27%.

Kom rezulto di Britaniana imperio, Britaniana influo super altra kulturi esas
videbla en Angla linguo parolata en multa regioni, ed anke en kulturi e legala
sistemi di kelka landi.

Britaniana literaturo esas mondale konocata. En 2005 cikum 206,000 libri esis
publikigita en lando. William Shakespeare esas konsiderata la maxim importanta
dramataro di tota tempi. Altra important autori esis Geoffrey Chaucer (14ma
yarcento), Thomas Malory (15ma yarcento), la filozofi Thomas More (16ma
yarcento) e John Milton (17ma yarcento). En 18ma yarcento Daniel Defoe (autoro
di Robinson Crusoe) e Samuel Richardson esis pioniri di moderna novelo. Dum la
19ma yarcento la precipua nomi esis Jane Austen, Mary Shelley, Lewis Carroll,
Charles Dickens, Emily Brontë e lua fratini Anne e Charlotte, Thomas Hardy,
George Eliot, e la poeti William Blake e William Wordsworth. Inter la precipua
nomi de 20ma yarcento esas H. G. Wells, Rudyard Kipling, D. H. Lawrence,
Virginia Woolf, George Orwell, Skotian skriptisto Arthur Conan Doyle (kreinto di
Sherlock Holmes), T. S. Eliot, Agatha Christie, J. R. R. Tolkien, edc.

Pos 1960a yari Britaniana rock dissendis su em omna parto dil mondo, unesme kom
The Beatles, grupo ke vendis plu kam 1 miliardi di kopii de lua muziki til nun
ed esas konsiderata la maxim influiva bando en l'historio di populala muziko.
Altra important artisti e grupi esas The Rolling Stones, Led Zeppelin, Pink
Floyd, Queen, Bee Gees, Elton John (qua vendis plu kam 200 milioni di kopii de
lia muziki), The Who, David Bowie, Eric Clapton, Rod Stewart, e The Police. Plu
recente esas Coldplay, Radiohead, Oasis, Muse, Spice Girls, Amy Winehouse ed
Adele.



https://io.wikipedia.org/wiki/Hispania

Hispania esas lando qua jacas en Europa sud-Ocidentala. Lua vicina landi esas
Francia ed Andora nordweste, e Portugal weste. Sude ed este esas Mediteraneo.
Norde esas Oceano Atlantiko.

Iberi esas l'unesma populo qua habitis la regiono di nuna Hispania. Greki e
Feniciani esis l'unesma populi qui legacis skribaji, ma ne renkontris Iberi.
Feniciani fondis Gadir (nune Cádiz) cirkum 1100 aK.

Anke Kartagani koloniigis Iberia e kreis diversa portui, quale la nuna
Cartagena, en la regiono Murcia. Pos militi inter Kartaginiani e Romani, Romani
okupis Iberia e konquestis la teritorio. Romana okupeso duris 200 yari. La
Romani darfis luktar kontre multa populi, e konfrontis rezisti di urbi quale
Numancia, di chefi quale Viriato, e di populi quale la Kantabriani e
l'Asturiani.

Mez-epoko en Hispania komencis kun la falo di Roman imperio pro l'arivo dil
Vizigoti. Dum ca epoko, Hispania anke invadesis dal Mohamedani, qui arivis en
711 de Afrika. Tale komencis la Reconquista, qua finis en 1492. Dum mez-epoko
Alfonso la 10ma kreis Siete Partidas, unesma legala kodexo di Hispania.

Pos l'evikto dil Mohamedani, la Katolika suvereni impulsis l'expediciono di
Cristoforo Colombo, qua trovis nova kontinento, Amerika, inicianta la posa
konquesto di preske tota kontinento (de l'aktuala suda stati di Usa til
Arjentinia).

En 1793 Hispania militis kontre Franca Republiko, qua exekutis la rejulo Louis
la 16ma. En 1795 ol signatis pakto pri paco kun Francia.

En 1807 sekreta pakto di Fontainebleau signatita da Hispania princo Manuel de
Godoy y Álvarez de Faria instigis Hispania a deklarar milito kontre Unionita
Rejio. Franca trupi eniris Hispana teritorio por okupar Portugal, ma restis en
lando, e koaktis la rejulo Fernando la 7ma di Hispania abdikar en favoro di
Joseph Bonaparte. Kun la falio di Napoléon la 1ma Fernando la 7ma riganis povo
en 1814. Dume parto di Hispaniana kolonii en Amerika deklaris sucesoze lua
nedependi o komencis lua nedependo-procesi inter 1810 e 1811.

En 1986 Hispania eniris Europana Komuneso Ekonomiala, pos eniris Eurozono ye la
1ma di januaro 1999 ed adoptis Euro kom monetaro ye la 1ma di januaro 2002.

Hispania esas konstitucala monarkio. Rejulo Felipe la 4ma esas chefo di stato.
chefministro esas anke nominita prezidanto di Guvernerio.

La Parlamento havas 2 chambri: Chambro di Deputati (Congreso de los Diputados)
kun 350 membri qui elektesas por 4-yara periodo, e Senato, kun 259 membri. Lua
konstituco adoptesis en 1978.

L'Exekutiva povo formacesas di Konsilantaro di Ministri prezidita dal landa
prezidanto, qua exercas kom guberniestro. Esas la rejulo qua propozas la
guberniestro pos la balotadi e qua reinstitucas ol en ta posteno dum lu
konservas la fido ye la Kongreso dil Deputati.

Judiciala povo formacesas per tribunali, integrita da judicisti e magistratani,
qui permisas administrar la yusteso nome dil populo.

Hispania esas naciono territoriale organizita en 17 autonoma komunumi e du
autonoma urbi, Ceuta e Melilla, (Hispan urbi en Afrikana kontinento (nordo di
Maroko). Hispana konstituco establisas la teritorial organizado dil stato en
municipii, provincii ed autonoma komunumi, kun povi por demarshar lia propra
interesi kun ampla nivelo di autonomeso e legifala, budjetala, administrala ed
exekutala povo en l'exkluziva povi qui la stato grantas tra la konstituco e di
singla statuto di autonomeso. Quankam Navarra ne esas exakte autonoma komuneso,
ma kam forala komuneso, e ne havanta statuto di autonomeso, ma enuncanta
amelioro dil tradicionala forumi, konsideresas autonoma komuneso, segun
l'interpretado dil konstitucala tribunalo.

Hispania historiale reklamacas la retro-cedo dil Britaniana kolonio Gibraltar,
quankam lastatampe ol montris favora a konsenti pri kundividita suvereneso. La
reklamado komencis ek la momento kande angla-nederlanda truparo prenis la placo
nome di arkiduko Karl dum la Milito di Hispana Sucedo (1704), e pose faris
proprietajo dil Britaniani per la Traktato di Utrecht (1713). La reklamado, qua
inkluzitis militista operaci, esis intensa chefe dum la 18ma yarcento e
prezentesis de la frankisma registaro a l'UN dum la 1960 yari. Ibe, inter la
senkoloniiga procezi, Hispania ricevis apogo a lua sinteno kande agnoskis la
rezolvi (2231 e 2353) ke la senkoloniiga procezo devis respektar la yuri a la
teritoria unueso di Hispania e ke l'intereso, e ne la volo di la Gibraltarani
devis esar respektata. Hispania ne agnoskas, tamen, Britaniana suvereneso sur la
terkolo qua unionas la kontinento kun la roko di Gibraltar.

Altralatere Portugal ne agnoskas la Hispaniana suvereneso sur la komarko
Olivenza, en la provinco di Badajoz qua inkluzas la municipii Olivenza e Táliga
(tamen, ol ne reklamacas li aktive), donita da Portugal a Hispania per la
traktato di Badajoz (1801). La resolzi dil Kongreso di Viena interpretesas kom
diverga fare di ambe landi. Dume Portugal dicas ke Hispania mustas retrodonar
Olivenza, Hispania opinionas ke Olivenza apartenas a Hispania. Fine, Hispania ne
agnoskas la suvereneso pretendi di Portugal sur la Insuli Sovaja.

Anke la suvereneso pri nehabitata insulo Petrosela disputesas kun Maroko.
Quankam evakuata pos la krizo pri la disputo dil insulo (2002), interkonsente
inter ambe landi ibe ne trovas polica o militista forto, ma nulu ek la du parti
eskartis la pretendi ye suverenso. Aliflanke, Maroko neformale reklamacas la
cedo dil Hispaniana suvereneso sur Ceuta e Melilla , e dil anke nomita "suveres
arei" en l'Afrika kontinento (la distrikti e posedaji dil insuli Chafarinas, la
roko Vélez de la Gomera e la roko Alhucemas). Kelka politikala movadi en Maroko,
quale la partiso Istiqlal, anke inkluzas en la "Granda Maroko" la Kanarii
Insuli.

En Hispania existas diversa movadi pri politikala nedependi, ligita a
periferiala nacionalismo, exemple la Baskiana, la Galisiana o la Kataluniana,
qui reklamacas nedependo de Hispania por la teritorii ube li existas. Ta movadi
precipue trovesas en Katalunia, Galisia, Navarra e Baskia, ube existas partisi
explicite nacionalista e favorebla a nedependo, quale Unión do Povo Galego,
Esquerra Republicana de Catalunya, Aralar od Eusko Alkartasuna, e la sequanti di
la konocata kom sinistra abertzale. Altralatere, partisi quale Galega
Nacionalista Bloko, Baskiana Nacionalista Partiso e CiU ocilas inter la
revendiko pri autonomio, e l'aperta defenso di la nedependo.

Jacant en Ocidental Europa, Hispania okupas granda parto di Iberia, ed exter ol,
du arkipelagi e du urbi en Nord-Afrika, Alborán-insulo e plura insuli avan la
peninsulala rivo. Ultre ol havas altra teritorii ne kontinentala quale insuli
Chafarinas, la roko Vélez de la Gomera e la roko Alhucemas, omni avan l'Afrikana
rivo.

En teritoriala extenso, ol esas la quaresma maxim granda lando de Europa, pos
Rusia, Ukraina e Francia, e la duesma de l'Europana Uniono.

Hispania havas la 9ma maxim granda ekonomio del mondo. Lando eniris l'Eurozono
l'1ma di januaro 1999 ed adoptis l'Euro kom monetaro ye l'1ma di januaro 2002.

Turismal agado en Hispania esas la duesma maxim granda del mondo. La revenui kun
turismo atingi 40 miliardi di dolari, o 5% di KLP, en 2006.

L'agrokultivo esis til la 1960ma yari la precipua produktado dil Hispanian
ekonomio, ma nuntempe ol okupas nur c. 5% di l'aktiva habitantaro. La precipua
kultivayi esas frumento, hordeo, sukera beto, maizo, terpomi, sekalo, aveno,
rizo, tomati e cepi. La lando anke posedas amplexa vit-agri e horti kun
citrus-arbi e olivarbi. En 2010 la yara produktado (en tuni) di cereali esis
antekalkulata ye 23,7 milioni; inter qui trovesas tritiko, hordeo, maizo e
sekalo. La yarala produktado di altra grava produkturi esis: 6,7 milioni di tuni
ek beto, 2,6 milioni di terpomi, 5,9 milioni di vitoberi, 3,9 milioni di tomati,
preske 3 milioni di oranji e cirkume un miliono di cepi.

Animali, note mutoni e porki, havas granda ekonomika importo. En 2005 la brutaro
kalkuligis en 22,7 milioni di bruti, 25,1 milioni di porki, 6,5 miliono di bovi,
3 milioni kapri, 240 000 kavali e 131 milion pultri. En Hispania produktesis 32
milioni kg di mielo la yaro 2001.

La korko esas la precipua arbara rimedo di Hispania ed en 2001 la produktado
atingis 57 581 tuni. La produktado dil paperpulpo e ligno dil hispan arbari esas
nesufica por kovrado di necesaji dil lando.

La peskal industrio nuntempe esas min grava kam pasinte, cirkume se ol okupas
l'unesma loki inter l'Europana landi (en la tuta mondo) e pro la quanto di lua
navi e pro la fish-kaptado. La yarala fish-kaptado augmentis a 1,2 milioni di
tuni 2004 e precipue temis pri la kaptado di atuno (26% de atun-reti, Hispania
fish-kaptas la 60% dil omna fish-kaptado en l'Europana Uniono, preske 230.000 t,
qua konvertas ol en la duesma monda produktanto), kalmari, merluchi, sardini
(Vigo ed Insulo Cristina), anchovi (haveni che la Gulfo di Biskaya), makreli e
merlani. Ek ante kelka yardeki l'aquokulturo (marala e kontinentala) forte
disvolvigis, remarkante la edukado di or-fishi, truti, turboti e salmono;
l'omnala produktado en 2003 kalkulesis en 311,287 tuni.

Minado en Hispania en 1996 distingesi por la progresiva redukto e l'exkavado di
karbi, stagnado en la minado di metali e la konstanta kreskado dil minerali ed
indutriala roki (celestino, natria sulfato, sepiolito, fluorino, gipso,
feldspato, ardezo, marmoro, granito…) sempre plu peze en la min-sektoro. En 2003
la yarala mino-produktado (en tuni) kalkulesis ye 20,6 milioni di karbo e
lignito, 265.000 di fero, 70.000 di koncentrayi ek zinko, 2.000 di plombo, 6,5
milioni di gipso, e 2.409.554 bareli da kruda nafto yare.

En 2001 la precipua energiala minproduktaji esis la lignito e karbo; inter la
metala minerali remarkis la zinko ed inter la roki e industriala minerali, la
salo e la speciala argilii. La precipua karbomineyi trovesas en Asturia e norde
dil provinco di León; la precipua fermineraluyi trovesas cirkum Santander
(Kantabria) e Bilbao (Baskia); Almadén, en la provinco Ciudad Real esis tre
produktiva en la exkavo di merkurio; ed Andaluzia remarkas pro la metala
min-industrio, kun plo kam la duono dil landala produktado.

En Hispania esas produktata, i.a., texaji, fero e stalo, motor-veturili, kemiala
produkturi, vestaro e shui, navi, naftorafinado e cemento, e remarkas pro lua
valoro l'industriala sektori en la produktado di nutrivi, drinkaji e vehili,
note l'automobila sektoro e la aeronautikala sektoro. Hispania esas un de la
maxim importanta produkteri di vino, la produktado di 2003 kalkulesis ye 30
milioni di hektolitri. L'industrio di stalo ante la 1990ma yari koncentrabis en
Bilbao, Santander, Oviedo ed Avilés.

L'internaciona rezervi esas rezervo di pekunio kontrolata da centrala banki ed
altra monetal autoritati. L'internaciona rezervi di Hispania dum 2008 superiris
19.000 milion Usana dolari.

L'internaciona rezervi di Hispania esas 50.35 miliardi dolari ye la 31ma di
decembro 2014, multa min kam Japonia, 1 313 miliardi dolari, dum la sama
periodo. Kontraste, ol esas 4 000 milioni plu granda kam la rezervi di Belgia,
7 000 milioni plu granda kam la di Portugal o 11 000 milioni plu granda kam la
di Finlando.

En 2003 Hispania importacis produkturi ye la valoro di 210.860 milioni di dolari
e l'exportacaji atingis 158 213 milioni di dolari pro quo Hispania importacas
multe plu kam quo ol exportas. Inter la chefa importacaji esas kombustivi e
lubrifikivi, mashinifado e transportili, kruda materiali, manufakturita vari,
nutrivi, vivanta beri e kemiala produkturi. La chefa expotita produkti esas:
mashinifado e transportili, nutrivi e vivanta besti, motorili, fero e stalo,
textaji e vestaro. La chefa komarkala interchanji di Hispania okazaskun la
cetera landi di l'Europana Uniono (destakante Francia, Germania, Italia,
Britania, Landi dil Benelux e Portugal, Usa e Japonia. La revenui ek la turisma
sektoro, qua en 2004 augmentis a 37 250 bilioni di euri, helpis kompensar la
deficito dil Hispaniana komerca bilanco, la nombro di personi qua vizits la
lando en ta yaro esas cirkum 85 milioni.

Hispania havis c. 24 677 227 fine dil yaro 2006, segun datumi dil Banko di
Hispania, sur totalo di 16,03 milioni di hispana hispanaj domi. Tia ciferi
indikas mezumo di 1,54 lojeyi por hispana domo. Segun la sama fonti, 85% dil
loyeji en Hispania esas propra, kaj nur 15% estas luataj.

La mezuma prezo dil nova lojeyo en Hispania esas 2510 €/m2, segun datumi dil
Sociedad de Tasación ye la 31 di decembro 2005. La prezo dil loyejo, tamen,
multe varias segun la autonoma regiono e la provinca chef-urbi.

En 2008 Hispania atingis 46 milion habitanti. Lua denseso di habitantaro, 91
loj./km², esas min ke la majoritato di west-Europana stati. Ecepte en la regiono
di Madrid, granda parto di populo vivas apud litoro.

Hispaniana populo duopligis dum 20ma yarcento, pro granda demografiala kresko
dum 1960a e 1970a yardeki. Nuna esas precipue kun regulozigo di enmigranto de
Afrika. En 2007 cirkum 4,5 milioni di habitanti esis stranjeri; altra kalkulis
ke stranjeri esis 4,8 milioni, o 11% di totala populo.

L'oficala e plu parolata linguo en Hispania, 99% dil habitantaro, esa la
Hispaniana, gepatra linguo por 89% dil Hispaniani, qua en Hispania anke ricevas
la nomo Kastiliana linguo.

La kalkulado dil nombro di parolanti en la tuta mondo varias inter 450 e 500
milioni di personi, estante la duesma gepatra linguo plu parolata en la mondo
pos la mandarena. Oni antevias lua forto kom du internaciona komunikolinguo pos
l'Angliana en la estonteso, ed esas la duesma plu studiata pos l'Angliana.

En Aragon, la Lejo pri Lingui di 2009difinas la lingui Aragonana e Kataluniana
kom original e historiala lingui di Aragon, ma ta lejo ne oficialigas li en ta
regiono.

Krom ta, altra latinida dialekti o lingui qua ne havas l'oficala statuso esus:
asturleona linguo parolata en Asturia (nomata Asturiana linguo o "bable",
konocata pere di l'artikolo 4 di l'autonoma statuto di Asturia qua promocias lua
uzo e protekto), en arei di Kantabria (nomata kantabra linguo), Leon, Zamora,
Salamanca (nomata Leoniana) ed Extremadura (nomata Extremadurana linguo). Same,
la Portugalana parolesas en kelka extremadura frontiera arei, ma preske
mortinta.

Hispania ratifikis la 9ma di aprilo 2001 l'Europa Charto pri la Regionala e
Minoritata Lingui dil Konsilio di Europa.

Miguel de Cervantes esas probable la maxim notora Hispana skriptisto. Cantar de
Mio Cid, skribita kelkatempe inter fino di 12ma e komenco di 13ma yarcento, esas
la maxim anciena poemo en Hispaniana linguo. En pre-renesanco (15ma yarcento) la
maxim important autori esis Juan de Mena e Íñigo López de Mendoza. En Renesanco,
Garcilaso de la Vega e Juan Boscán. En Baroko on remarkas Lope de Vega, Pedro
Calderón de la Barca e Tirso de Molina, ultre ke la poezio di Luis de Góngora e
Francisco de Quevedo, e la verko Don Quixote de la Mancha de Miguel de
Cervantes.

Dum Racion-epoko, on havas Gaspar Melchor de Jovellanos, Benito Jeronimo Feijoo,
José Cadalso e Juan Meléndez Valdés. Dum Romantikismo aparis Manuel José
Quintana, José de Espronceda, dramataro Gustavo Adolfo Bécquer, jurnalisto
Mariano José de Larra, Ángel de Saavedra, ed altra autori. En Realismo on havas
Juan Valera, José María de Pereda, Benito Pérez Galdós, Emilia Pardo Bazán,
Leopoldo Alas (konocita kom Clarín), Armando Palacio Valdés, ed Vicente Blasco
Ibáñez. En komenco di Modernismo on remarkas Juan Ramón Jiménez, Miguel de
Unamuno e Rubén Darío. Altra importanta nomi: Federico García Lorca, José Ortega
y Gasset, e Nobel-laureati José Echegaray, Jacinto Benavente, Juan Ramón
Jiménez, Vicente Aleixandre, e Camilo José Cela.

Katolikismo esas la principala religio. La duesma religio según la nombro di
mebri esas islamo, sequanta di protestanteso e mormonismo.

Hispania cinemo havas granda suceso internacione inkluzite Oscar por recenta
filmi, exemple Labirinto di Pan e Volver. En la longa historio di Hispana
cinemo, la maxim importanta cinematografisto Luis Buñuel esis l'unesma ad
obtenar mondala agnosko, sequanta per Pedro Almodóvar dum 1980a. Hispana cinemo
havas anke internacionala sucesi dum yari kun filmi per cinematografisti quale
Segundo de Chomón, Florián Rey, Luis García Berlanga, Carlos Saura, Julio Medem
and Alejandro Amenábar.



https://io.wikipedia.org/wiki/Italia

En esto, jacas Adriatika Maro. En sudo ed en westo, jacas Mediteraneo.
Vatikano-urbo e San Marino esas nedependanta stati ed enklavi en italiana
peninsulo.

Lando konsistas ek Italiana peninsulo, plu l'insuli di Sicilia e Sardinia (la
maxim granda insuli di Mediteraneo) e plu altra mikra insuli. Kun cirkum 60.8
milioni lojanti ol havas la 5ma granda populo di Europa.

Homi ja habitis teritorio di nuna Italia dum Paleolitiko, cirkum 200,000 yari
ante nun. Italiana tribui, kom Umbri, Latini, Volsci, Samniti, Kelti e Liguri
havis Indo-Europana origino. De 17ma yarcento aK til 11ma yarcento aK, Greki
mantenis kontakti kun Italia, e dum 8ma e 7ma yarcenti aK Greka kolonii esis
establisita en litoro, origino di nomizita Magna Grekia.

Etruski, populo qua vivis en nuna Toskania, en westo di Umbria ed en la valo di
Po, kreis civilizeso qua lastis de 8ma til 3ma yarcento aK, ed esis komplete
asimilita en l'1ma yarcento aK, dum Romana Republiko. Roma esis fondita ye 753
aK proxim Etruria, rejiolando di etruski, ed existas evidentaji ke li dominacis
Roma til 396 aK, kande Romani espoliis Veii, etruska urbo 16 km
norda-norda-weste de Roma. En 509 aK rejulo Lucius Tarquinius Superbus esis
renversita de povo e Roma divenis republiko komandita da du konsuli. La
republiko lastis til 27 aK.

Dum granda parto di la historio pos fino di Roman imperio, Italia esis dividita
inter multa rejii. Ye 1859 komencis proceso di riunigo en unika stato. Giuseppe
Garibaldi komandis un grupo di soldati, qua divenis konocita kom i Mille (la
mili), ke kombatis kontre la Rejio di du Sicilii, vinkis la milito ye 1860 e
facis posibla l'unigo kun Rejio di Sardinia. Il anke helpis liberigar Lombardia
de Austrian imperio. Finale, Italia divenis unionita stato ye 17 di marto 1861.
Victorio Emmanuele 2ma esis l'unesma rejo di moderna Italia.

Dum unesma mondomilito Italia kombatis kontre Austria-Hungaria e Germanian
imperio ma recevis poka kompenso por kombatar kune vinkinti. Ye 1922 Benito
Mussolini divenis chefministro di Italia ed instalis fashista rejimo. Ye 1929 il
signatis kontrato ke agnoskis la nedependeso di Vatikano.

Pos referendo, Italia divenis republiko ye 2 di junio 1946. En ta referendo,
mulieri votis por unesma foyo. Umberto 2ma esis koaktita ad abdikar, ed exilis
su. Pos pacala pakto ye 1947 kun Yugoslavia, italia perdis parto di lua estala
frontieri, e Libera teritorio di Trieste esis dividita inter Yugoslavia ed
Italia.

En l'unesma elekto pos referendo, Demokrata Kristani vinkis komunisti kun larja
majoritato, ed Alcide De Gasperi divenis chefministro. Ye 1949 Italia divenis
membro di NATO. Marshall plano helpis lando rekuperar lua ekonomio, e kreskar
til komenco di 1960a yari. Ye 1957 lando divenis un di fondinta membri di
Europana Komuneso Ekonomiala.

De fino di 1960a yari til komenco di 1980a yari okuris multa ekonomiala,
politikala e kriminala nestabilesi en lando. Ye 1973 lando sufris kun la krizo
di petrolo ye 1978 Aldo Moro, chefo di Demokrata kristani, esis asasinita da
"Reda brigadi", radikala politikala grupo di sinistra. Dum 1980a yari, por
unesma foyo pos Duesma mondomilito, lando havis du chefministri ke ne esis
demokrata kristani: Giovanni Spadolini (liberalo) e Bettino Craxi (socialisto).
Dum guvernisteso di Craxi, l'ekonomio rekovris, e lando divenis la 5ma
industrial ekonomio dil mondo. Malgre ta, guvernal expensi kreskis, ed intrna
debo superigis 100% di KLP.

Anke dum 1980a yari, judiciisti Giovanni Falconi e Paolo Borsellino komencis
judiciar e sendar a karcero membri di Mafia, kriminala organizesi di sudo di
Italia. Kom rezulto, ye 1987, 360 mafiosi esis sendita a karcero por grava
krimini. Inquesti dum komenco di 1990a yari anke deskovris krimini, kom suborni
e korupto praktikita da entraprezisti e politikisti. Ta inquesti divenis
konocita kom stagione mani pulite ("operaco neta manui"). Sequanta politikala
krizo afektis la precipua partisi, specale Demokrata kristana partiso, qua
guvernis dum preske 50 yari, e krevis en multa partiseti. Ja komunista partiso
transformis su en sociala demokrata forco.

Dum 1990a yari e 2000 yari centra-dextra (komandita da Silvio Berlusconi) e
centra-sinistra koalisuri alternative guvernis lando, qua eniris en periodo di
ekonomiala stagnado.

Segun nuna konstituco, adoptita ye 1 di januaro 1948, Italia esas parlamentala
republiko. La prezidanto esas elektita da parlamento da sep-yara foyo. La
parlamento havas 2 chambri: Chambro di Deputati kun 630 membri, e Senato kun 315
membri.

Un partikulara karakterizivo di Italiana parlamento esas la reprezenturo donita
ad Italiani ke vivas en altra landi (cirkum 3.6 milioni di personi): li povas
elektar 12 deputati e 6 senatani. Altra karakterizivo esas ke existas mikra
nombro di dumvivanta senatani, elektita da la prezidanto di la republiko "por
relatanta patriotala meriti en sociala, ciencala, artala o literatural aktivesi.
Ex-prezidanti di la republiko divenas dumvivanta senatani ex-officio.

Italia havas 301 230 km² di qua 294 020 esas tero e 7 210 esas aquo. Lua
teritorio jacas en sudo di Europana kontinento. Inkluze sua insuli, lando havas
7 600 km di litoro. Ol havas 488 km di frontieri kun Francia, 740 km kun Suisia,
430 km kun Austria e 232 km kun Slovenia en nordo. San Marino (39 km di
frontieri) e Vatikano (3.2 km) esas enklavi.

Cirkum 40% di Italiana teritorio esas kovrata da monti, kun Alpi en nordo, ed
Apenini, qua krucumas lando aproxime de nordo til sudo. Lua maxim alta punto
esas Monto Blanka, kun 4 810 metri di altitudo. Lua maxim longa fluvio esas Po,
kun 652 km de Alpi til Adriatiko.

Italia jacas ube Euraziana plako renkontras Afrikana plako, e ta produktas
intensa sismala e volkanal aktivesi. Lando havas 14 volkani, di qui 3 aktiva:
Etna, Stromboli e Vesuvio. Dum la historio lando sufris kelka forta ter-tremi,
kom ye 28 di decembro 1908 en Messina e Reggio Calabria, ube 120 000 personi
mortis.

Klimato varias de nordo til sudo di lando, kun influi di l'oceano e di
l'altitudo. Ol varias de subtropikala en kelka regioni til humida kontinentala
od oceanala en altra. En Toskania, Liguria e granda parto di sudo di lando la
klimato esas mediteranea, kun sika someri e pluvoza vintri.

En fino di 2008 Italiana populo superigis 60 milioni lojanti. Ol havas la 4ma
granda populo di Europana Uniono e la 23ma granda en tota mondo.

Segun statistiki de Fondazione Censis la 10 precipua metropolala regioni di
Italia esas:

Dum yarcenti, Italiana kulturo recevis multa influi de altra kulturi e developis
multa maestroverki en pikto, skulto, arkitekturo, literaturo, muziko e cinemo,
malgre lando ne existis kom unionita lando til 1861. L'idei di Humanismo,
Renesanco e Baroko aparis por unesma foyo o developis forte en Italiana
teritorio. Italia havas importanta galerii di arto e muzei, kom la Galleria
degli Uffizi, l'Accademia di Belle Arti Firenze (akademio di bel arti di
Firenze), la muzei di Vatikano, la nacionala muzeo di Capodimonte, edc.

Anciena Roma esis centro por arto ed arkitekturo, e ta kontinuis dum mez-epoko e
gotika periodo. Italiana Renesanco produktis la maxim important artisti di
Italiana historio, kom Fra Angelico, Andrea Mantegna, Sandro Botticelli, Paolo
Uccello e l'arkitekto Leon Battista Alberti. Leonardo da Vinci, qua vivis en ta
periodo, esis piktisto, skultisto, arkitekto e ciencisto. Omna recevis influi de
Giotto di Bondone, de fino di 13ma yarcento. Importanta skultisti en ta periodo
esis Donatello, Antonio del Pollaiolo ed Andrea del Verrocchio. La precipua nomi
di fino di Renesanco esis Raffaello Sanzio e Michelangelo. Dum 16ma yarcento en
Venezia la precipua piktisti esis Giorgione, Tiziano Vecelli, Tintoretto e lia
dicipulo Andrea Schiavone.

Dum Baroko precipua piktisti esis Annibale Caracci, Caravaggio ed arkitekto Gian
Lorenzo Bernini. Dum komenco di 18ma yarcento (stilo rokoko) aparis en Venezia
Giovanni Battista Tiepolo, l'arkitekturala piktisti Francesco Guardi, Canaletto,
Giovanni Battista Piazzetta e Bernardo Bellotto, e la skultisto Giovanni
Battista Piranesi.

La precipua skultisto dum fino di 18ma yarcento (neoklasik arto) esis Antonio
Canova, qua havis influi de klasika Greka e Romana skulti, e de Leon Battista
Alberti. Dum duimo di 19ma yarcento aparis I Macchiaioli, qua esis grupo di
piktisti preiranta di impresionismo. Remarkind artisti de ta periodo esis
Giovanni Fattori, Silvestro Lega, Telemaco Signorini e Giuseppe Abbati. En fino
di 19ma yarcento e komenco di 20ma yarcento aparis modernista piktisti Giorgio
de Chirico e Giorgio Morandi, piktisto e skultisto Amedeo Modigliani, ed autoro
Filippo Tommaso Marinetti la kreanto di futurismo. Umberto Boccioni esis la
maxim notora futurista skultisto.

Moderna Italiana linguo esis establisita da Firenziana poeto Dante Alighieri di
qua lia precipua verko, Divina Commedia, esas konsiderata un di precipua
literaturala verki di mez-epoko. Altra important autori esis Giovanni Boccaccio,
Giacomo Leopardi, Alessandro Manzoni, Torquato Tasso, Ludovico Ariosto, e
Francesco Petrarca.

Importanta filozofi inkluzas Giordano Bruno, Marsilio Ficino, Niccolò
Machiavelli, e Giambattista Vico. Dum 19ma yarcento (romantikismo) aparis nomi
kom Silvio Pellico, Lodovico di Breme ed Alessandro Manzoni, e la poeto Giacomo
Leopardi. En fino di ta yarcento, Gabriele D'Annunzio.

Dum 20ma yarcento kelka Italian autori recevis Nobel-premio en literaturo: poeto
Giosuè Carducci (1906), autorino Grazia Deledda en 1926, l'autoro di teatro
Luigi Pirandello en 1936, poeti Salvatore Quasimodo en 1959 ed Eugenio Montale
en 1975, ed autorulo di satiri Dario Fo en 1997.

Italiana muziko naskigis dum 16ma yarcento, danko a renesanca muziko qua,
specale kun Monteverdi, aquiris lua maxim noviga traiti dum fino dil yarcento,
danko a naskigo di opero, jenro ube Italiani aquiris supereco tra yarcenti.

Italia esis naskoloko di opero, probable dum 17ma yarcento en l'urbi di Mantova
e Venezia. Dum historio, notora Italiana kompozisti esis Giacomo Puccini,
Gaetano Donizetti, Giuseppe Verdi, Gioachino Rossini ed Alessandro Scarlatti.
Klasika interpretisti di opero, kom Enrico Caruso, Alessandro Bonci e recente
Luciano Pavarotti divenis mondale konocita.

Dum 20ma yarcento jazo eniris en Italiana kulturo e livis influi, malgre
fashista represo kontre extera kultural influi. Nune, importanta centri por jazo
muziko esas Milano, Roma e Sicilia. Italia anke esis berso por Eurodance muziko,
derivita de disco muziko ed elektronika muziko. Kompozisto e muzikala
produktisto Giorgio Moroder helpis developar moderna "danso-muziko" en Italia.

En pop ed rock kelka notora Italian artisti esas Laura Pausini, Gianna Nannini,
Eros Ramazzotti ed Eiffel 65. Anke, min konocita, esas rock-bandi Rhapsody of
Fire e Vanilla Sky.

Cinemo en Italia komencis poka yari pos lua invento da fratuli Lumière en
Francia. Unesma filmo facita en Italia montras papo Leo 13ma benediktar la
kamero. Filmo-industrio naskis inter 1903 e 1908 kun tri kompanii: Società
Italiana Cines, Ambrosio Film e Itala Film. Altra entraprezi aparis en Napoli e
Milando. Dum fashismo, Benito Mussolini uzis cinemo kun politikala intenci e
kreis Cinecittà proxim Roma por developar filmi di propagado.

Importanta filmifisti en la historio di Italiana cinemo esis Vittorio De Sica,
Federico Fellini, Sergio Leone, Pier Paolo Pasolini, Luchino Visconti,
Michelangelo Antonioni e Dario Argento. Precoza exempli di Italiana filmi esas
La Dolce Vitta, La bonigo, la brutigo e la ledajo e Ladri di Bicicleti
("Furtanti di bicikli").

Dum yarcenti, importanta ciencisti naskis e vivis en Italia. Ultre l'arti,
Leonardo da Vinci anke kontributis kun studii pri biologio, optiko e teknologio.
Il konceptis por unesma foyo l'ideo di helikoptero e di militala tanki.

Galileo Galilei esis fizikisto, matematikisto ed astronomo qua provis ke Tero ne
esis centro di universo e developis teleskopo. Fizikisto Enrico Fermi
konstruktis l'unesma nukleala reaktoro.

Altra importanta nomi en l'historio di cienco esis fizikisto Alessandro Volta
qua inventis elektrala baterio, matematikisti Joseph Louis Lagrange, Fibonacci e
Gerolamo Cardano, biologiisto Lazzaro Spallanzani, astronomo Giovanni Domenico
Cassini qua facis importanta deskovri pri sunala sistemo, mediko Marcello
Malpighi qua studiis anatomio kun mikroskopo, e mediko e fiziologiisto Camillo
Golgi, qua recevis Nobel-premio en fiziologio o medicino en 1906. Finale
Guglielmo Marconi, qua recevis Nobel-premio en fiziko por l'invento di radio,
farmakologiisto Daniel Bovet Nobel-laureato en 1957, kemiisto Giulio Natta qua
developis polimeri e recevis Nobel-premio pri kemio en 1963, fizikisto e
Nobel-laureato en 1984 Carlo Rubbia, nevrologiistino e Nobel-laureato en 1986
Rita Levi-Montalcini (1909 til 2012), ed ekonomikisto Franco Modigliani (1918
til 2003) Nobel-laureato en 1985.



https://io.wikipedia.org/wiki/India

La Republiko di India esas la duesma maxim populoza lando dil mondo kun plu kam
un miliardo habitanti, ed ol esas la sepesma maxim granda lando en geografiala
areo. Kun plura majora lingui e centi de dialekti, diversa religii ed kulturi,
plura granda urbi e plu kam 700.000 vilaji, India existas misterioze, amba en la
klasika, tradicionala metodi, ed en la moderna industriala mondumo.

India jacas en sud-Azia inter Maro Arabala e Bayo di Bengal. India havas komuna
bordi kun Bangladesh, Bhutan, Myanmar (Burma), Populala Republiko di Chinia,
Nepal e Pakistan.

Esas evidentajo ke ula populo habitis la regiono di la nuna stato Madhya Pradesh
depos la petr-epoko. La unesma permananta edifici aparis cirkum 6000 aK. La
maxim anciena civilizeso konocata esas la civilizeso di Indus-valo, cirkum 3400
yari aK. Sequante okuris Vedika periodo, qua pozis la fundamenti di hinduismo.
Dum la 3ma yarcento aK la sudo di India esis unionita sub la Maurya imperio, e
prosperis dum la rejio di Ashoka la granda.

Granda parto di nord-India divenis parto di la Sultanio di Delhi de 1206 til
1526 e depos 1526 til 1858 de la Mughal Imperio, qua kovris granda parto di nuna
India. En 1858 Britaniani transformis la regioni di nuna India, Pakistan e
Myanmar aden la Britaniana Rejio, kolonio qua duris til 1947.

India ganis sua nedependeso de Unionita Rejio ye 15 di agosto 1947. Ye 26 di
januaro 1950 ol divenis republiko ed adoptis nova konstituco. Rajendra Prasad
esis lua unesma prezidanto.

India esas parlamentala e federala republiko, ed anke la maxim populoza liberala
demokratio. La prezidanto esas indirekte elektita por 5-yara periodo. Sioro
Pratibha Devisingh Patil divenis la deketriesma prezidanto di India ye 25 di
julio 2007. El esas la unesma muliero qua atingis ta ofico.

La Parlamento havas du chambri: Rajya Sabha (Senato) kun 250 membri, e Lok Sabha
("Domo di Populo"), kun 545 membri.

Himalaya monti formacas la norda bordi di India. Al westo esas la stato
Rajasthan qua havas dezerti. La fluvio Ganga (2.478 km) fluas tra granda fertila
plana lando en la centra parto. La lando acensas al du plat-landi qui limitesas
ye la central ed suda regioni da basa monti nomita Dekkan Ghat. Ta monti
inklinas aden streta litoro regioni. Plura fluvii ed riveri trairas la lando.

Generala klimato en India esas sezonala kun koldeta vintri ed varmega someri
sequita da du o tri monati di pluvema vetero. Ye la norda ed centra regioni, dum
la vintro, kolda venti de la Himalaya monti efektigas ne severa ed sika
klimatala standi. Ye la suda parto ed la litori di Arabala Maro, varmega ed
humida standi restas dum la tota yaro.

L'ekonomio di India kreskis tre rapide en recent yari, quankam la quarimo de la
habitantaro esas tre povra.

La maxim granda urbi esas Mumbai (13.830.884 habitanti en 2010), Delhi
(12.565.901 habitanti), Bangalore (5.438.065 habitanti) e Kolkata (5.138.208
habitanti).

La precipua marki di Indiana kulturo esas la granda sinkretismo e kulturala
pluralismo. Kulturala tradicioni di India evas de 8.000 yari aK.

Hindi konstatesis kom la nacionala linguo per la guvernerio pos ganar
autonomeso, ma ol es la precipua linguo di nur 30% de la populo. Angliana esas
la precipua linguo por nacionala, politikala, ed komercala komuniko. Esas 14
altra oficala lingui en India. La populara linguo Hindustani parolesas en norda
India, ma ne esas oficala linguo.

Fundamentala koncerni en India es duranta disputo kun Pakistan pri Kashmir, tre
multa populo, ekologiala dekadeso, extensiva povreso, ed etniala ed religiala
konflikti. To es malgre impresiva gani en ekonomiala progreso en recenta yari.



https://io.wikipedia.org/wiki/Germania

Julius Cezaro nomizis Germania la nekonquestita estala rivo di Rheno, dum ke la
westala rivo, konquestita da Roman imperio dividesis en Belgica e Gallia
Celtica. En la yaro 9 Germana tribui vinkis Romani en la batalio di
Teutoburg-foresto, e preventis l'invado di la regiono da Romani. Dum la
mez-epoko existis diversa princii en parto di la regiono, dum ke altra altra
parto apartenis a la Santa Romana Imperio. En 1648 la Santa Romana Imperio
desaparis, e diversa nedependanta rejolandi e princolandi aparis, exemple
Prusia, Bavaria e Saxonia.

Pos Franca revoluciono e Napoleona militi feudalismo desaparis e liberalismo e
nacionalismo aparis e developis su en la regiono. Prusia, kun lua chef-urbo
Berlin, gradope ganis militala, ekonomiala e politikal importi. En 1871 pos
vinkar Franciana-Prusiana milito, Prusia kompletigis lua unigo kun la vicina
princii ed adicionis la teritorii di Alzacia-Lotringia, ante okupita da
Franciani, por formacar Germanian imperio, sub la chefeso di kancelero Otto von
Bismarck.

Germana imperio partoprenis en la divido di Afrika dum la fino di la 19ma
yarcento e recevis la kolonii di Tanganyika, Togo, Kamerun e Sud-West-Afrika,
nune Namibia. Ol anke recevis la teritorio di Nova-Guinea en Oceania.

Ye 3 di oktobro 1990, la Federala Republiko di West-Germania esis ri-unigata kun
Est-Germania. Pos la falo di la Berlin-muro ye 28 di novembro 1989, elektado
eventis en Est-Germania ye 18 di marto 1990; la vinkanto di la elekto esis la
Allianz für Deutschland, koaliso qua deziris rapida ri-unigo kun West-Germania.
Diskutadi sequis, e kontrato por establisar uniono divenis valida ye 1 di julio.
La ri-unigita lando esas egardata kom plu granda versiono di la Federala
Republiko, ne kom sucedanta stato.

Ye la 10ma di marto 1994 Berlin divenis chef-urbo di unionita Germania, en
substituco a Bonn. Pos riunigo, Germania asumis plu importanta roli en Europana
Uniono ed en NATO. La lando sendis trupi por sekurar la paco en Balkani ed en
Afganistan. Ta partopreno en exterala misioni esas kontroversa, nam Germana
armeo, segun lua legi, servas por presorga defendo.

Germania esas federala parlamentala republiko. La federala prezidanto esas la
chefo di stato, ed elektesas da la federal Asemblajo, qua konsistas ek la membri
di Bundestag plu la reprezentanti de landala parlamenti.

La parlamento havas 2 chambri: Bundestag (kun 622 membri) e Bundesrat
(equivalanta ad Senato, kun 69 membri). La Bundesrat konsistas ek reprezentanti
di la landala guverni e reprezentas la interesi di la federala landi.

La konstituco di Germania (Grundgesetz, qua signifikas "bazala lego") esas la
olda konstituco di West-Germania, adoptita ye la 8ma di mayo 1949, modifikita en
1990 por la proceso di riunigo, e pose en 1994, 2002 ed en 2006. La "judiciala
gardisto" di Germana konstituco esas la federala konstitucala korto di Germania
(Bundesverfassungsgericht) qua povas deklarar ke un lego esas kontre la
konstituco di lando. L'artiklo 95 di Germana konstituco anke establisas altra
korti: la federala korto di yuro, federala administrala konsilantaro, federala
korto pri laborala temi, e federala sociala korto. L'artiklo 101 impedas la
kreado di extraordinara korti, kom la populala korto (Volksgerichtshof)
establisita dum la Triesma Reich.

Kun 357.021 km² di extenso, Germania esas la 7ma maxim granda lando de Europa e
la 63ma maxim granda en la mondo. Lua maxim alta monto esas Zugspitze kun 2 962
metri di altitudo sude di lando, en l'Alpi. Inter la sudo di lando e la nordo,
jacas alta tereni kovrata da foresti. En nordo, tereni esas basa til la litoro
di Norda Maro. Tre de la maxim importanta fluvii di Europa krucumas Germania:
Rheno (865 km en lando), Danubio (687 km en lando) ed Elbe (787 km en lando).

Germania havas kapitalista ekonomio distingata per alte qualifikata laboropovo,
developata infrastrukturo, vasta rezervi di kapitalo, basa nivelo di koruptajo
ed alta nivelo di novigado. Ol havas la maxim granda ekonomio di Europa e la 5ma
granda dil mondo en pareso di kompro-povo.

La maxim granda urbo esas Berlin, kun plu kam 3,4 milioni habitanti. Altra
importanta urbi esas Hamburg (1 734 083) e München (1 247 873).

Futbalo esas la maxim populala sporto en Germania. La Germana nacionala esquado
ja ganis trifoye la mond-championkonkurso di futbalo (1954, 1974 e 1990).
Germania vinkis dufoye la Mondala Kupo di Futbalo (1974 e 2006).

La somerala olimpiala ludi ja eventis dufoye en Germania: en Berlin, 1936 ed en
en München, 1972.

La kulturo di Germania aparis ante ol divenar unigita stato. Klasika muzikisti
kom Johann Sebastian Bach, Wolfgang Amadeus Mozart, Ludwig van Beethoven,
Richard Wagner, Felix Mendelssohn e Robert Schumann, edc; filozofi kom Immanuel
Kant, Friedrich Nietzsche, Friedrich Hegel, Karl Marx, Friedrich Engels, Arthur
Schopenhauer, Martin Heidegger, Theodor Adorno, edc; ciencisti kom Albert
Einstein, Wilhelm Conrad Röntgen, Werner Heisenberg o Erwin Schrödinger;
filmifisti kom Friedrich Wilhelm Murnau, Werner Herzog o Rainer Werner
Fassbinder, esas kelka exempli di la granda kontributadi di Germania por mondala
kulturo.

En la literaturo Germania produktis notora ed influiva poeti ed autori, kom
Gotthold Ephraim Lessing, Goethe, Friedrich Schiller, Bertolt Brecht, ed la
Nobel-laureati Theodor Mommsen, Paul Heyse, Gerhart Hauptmann, Thomas Mann,
Nelly Sachs, Hermann Hesse, Heinrich Böll, Günter Grass e Herta Müller.



https://io.wikipedia.org/wiki/Europa

Europa esas kontinento qua jacas en norda misfero. Lua totala surfaco esas 10.18
milioni km² e lua totala habitantaro esis cirkume 731 milion personi en 2009.

La bordi di Europa esas Atlantiko en westo, Arktika oceano en nordo, montaro di
Urali, rivero Uralo e Kaspia maro en esto e montaro di Kaukazia, Nigra maro e
Mediteraneo en sudo. Europa ed Azia kune formacas la superkontinento Eurazia.

Europa (en Greka Εὐρώπη / Eurṓpē) segun Greka mitologio, havis kom genitori
Agenor, rejulo di Tiro, e Telefasa, qua havis quak filii: Europa esis l'unika
filiino. Europa havis tri fratuli: Kadmos, Fenix e Cilix.

Analizo plu extensata di ca vorto konsideras quale kompozo di Grekiana vorti
εὖρος (“larja”) e ὤψ (“vido, okulo”), ma ol esas populal etimologio. Multe
linguisti pensas ke Europa provenas dil semitika radiko 'rb qua signifikas
"sunokusho" (Ocidento); irib asirie, ereb aramee, *'urūbā propozesas kam
originala nomizo dil "ocidentala teri".

Albania | Andora | Austria | Belgia | Bielorusia | Bosnia e Herzegovina |
Bulgaria | Chekia | Dania | Estonia | Finlando | Francia | Germania | Grekia |
Gruzia | Hispania | Hungaria | Irlando | Islando | Italia | Kroatia | Latvia |
Liechtenstein | Lituania | Luxemburgia | Macedonia | Malta | Moldova | Monako |
Montenegro | Nederlando | Norvegia | Polonia | Portugal | Rumania | Rusia | San
Marino | Serbia | Slovakia | Slovenia | Suedia | Suisia | Ukraina | Unionita
Rejio | Vatikano.

Abkhazia | Kosovo | Nagorno-Karabakh | Norda Chipro | Sud-Osetia | Transdnistria

Europa reprezentas cirkum 20% de Eurazia. La sudo dil kontinento koncentras
montari - Pirenei, Alpi, Apenini, Karpati, Rodopi, Kaukazo, de westo til esto -
dum ke Urali esas naturala frontiero inter Azia ed Europa. Centre de Europa
ordinare la tereni esas plana. Anke existas importanta montoza tereni en
Skandinavia (Norvegia e westo di Suedia), Islando e nordo di Britania.

Europa, o plu precize Europana Uniono esas la maxim importanta polo de la trio
Usa, Europana Uniono e Japonia. Ca tri regioni unionita reprezentas 70% de omna
kuntara landala produkto del mondo e 14% de lua habitantaro.



https://io.wikipedia.org/wiki/Islando

L'unesma habitanti di Islando desembarkis en l'insulo en 874. Ingólfr Arnarson
divenis l'unesma permanent habitanto dil insulo. Cirkum la yaro 1000 la
habitanti adoptis kristanismo kom religio. En 1262 ol divenis parto di
Norvegiana rejio.

En fino di 14ma yarcento insulo divenis Daniana teritorio. En 1 di decembro 1918
ol divenis nedependanta rejio, ed ye la 17ma di junio 1944 ol adoptis la
republiko.

En 1949 ol divenis membro di NATO. Pos Duesma mondomilito ekonomio kreskis
multe, preter-vehita da industrio di peskado.

Islando esas parlamentala republiko. La prezidanto elektesas dal populo por
4-yara periodo. La Parlamento (en Islandana linguo: Alþingi) kreita en 930 havas
63 membri, anke elektita da populo por 4 yari. La prezidanto selektas un de
parlamentisti qua esos la chefministro.

Islando jacas norde de Oceano Atlantiko, proxim Arktika Cirklo. Geografie ol
esas konsiderata parto di Europa, ma geologie ol apartenas ad Europa ed Amerika.

Lua chefurbo e precipua urbo esas Reykjavík. Altra urbi importanta esas
Akureyri, Reykjanesbær, Kópavogur e Hafnarfjödur.

La valuto di Islando esas Islandana krono. Un extensala inquesto en 5 di marto
2010 pri l'adopto di Euro havis 31% favorebla e 69% kontra.

Dum lasta yardeko, la manufakturi e la servadi di Islandana ekonomio
diversigesis, note la developo di programi por komputeri, bioteknologio, e
financala servadi.

Nuna habitanti di Islando decendas da mixuro inter Vikingi e Kelti. La
habitantaro koncentresas en Reikjavík e lua metropolala regiono, qua havas
entote 200,000 habitanti o 64% de totala habitantaro.

La majoritato (75.06%) de la habitanti esas luterani. Altra kristani esas
11.72%. Tamen, religiala frequento esas basa. Segun studiado publikigita en
2001, 23% de la habitanti fakte esas ateisti o agnostika.

La klasika literaturo di Islando kompozesas da rakonti (nomizita saga) pri
l'anciena hitorio di lando. Exemple, la Brennu-Njáls saga pri epika sangoza
feuto, od Eiríkis saga, pri la deskovro di Grenlando e Vinlando, nuna
Newfoundland. La Biblo tradukesis ad Islandana e publikigesis en la 16ma
yarcento. En la 19ma yarcento la precipua poeto esis Jónas Hallgrímsson. En la
20ma yarcento Halldór Laxness divenis la maxim notora Islandana skriptisto, e
recevis la Nobel-premio pri Literaturo en 1955.

Björk esas un di maxim konocata kantistini di Islando. La bando Sigur Rós anke
esas notora.



https://io.wikipedia.org/wiki/Brazilia

Brazilia (Portugalana: Brasil, Angliana e olda Portugalana: Brazil) jacas este
di Sud-Amerika. Ol esas la maxim granda Sud-Amerikana lando e la 5ma granda dil
mondo en total areo e totalo di habitanti, kun cirkum 200 milioni habitanti.

Ol esas l'unika lando en Amerika e la maxim granda lando dil mondo ube
Portugalana linguo esas oficala. Brazilia havas frontieri kun Franca Guyana,
Surinam, Guyana e Venezuela en nordo, kun Kolumbia en nord-westo, kun Peru e
Bolivia en westo, kun Arjentinia e Paraguay en sud-westo, e kun Uruguay en sudo.
En esto ed en nord-esto jacas Atlantiko. Nur du Sud-Amerikana landi ne havas
frontieri kun Brazilia: Equador e Chili.

Brazilia anke posedas insulala teritorii en Atlantiko: l'arkipelago di Fernando
de Noronha, l'arkipelago di Santa Petrus e Santa Paulus (ilhas de São Pedro e
São Paulo), l'atolo di Rocas, e l'insuli di Trindade e Martim Vaz. Lua litoro,
kun richa biodiverseso e kun importanta rezervuyi di petrolo proxim la stato di
Rio de Janeiro, havas 7 491 kilometri di total extenso.

Fosili indikas ke homi ja habitis la nuna teritorio di Brazilia plu kam 8,000
yari ante nun, ma kelka arkeologiisti kredas ke homi ja habitis la teritorio
cirkum 48 mil yari ante nun. Ye la 22ma di aprilo 1500 Portugalana marino Pedro
Álvares Cabral arivis en la sudo di nuna Bahia e revendikis la teritorio por
Portugal. On kredas ke kande Cabral arivis, Brazilia havis cirkum 2 000
diferanta indijena populi. En la litoro, l'indijeni parolis lingui de la familio
Tupi-Guarani.

Komence Portugalani exploris "pau-brasil", arboro qua furnisis reda
kolor-materio valorinta en Europa. Kande l'arboro divenis rara, li komencis
plantacar sukrokano en granda plantacerii en nord-esto di Brazilia. En 1549
Salvador divenis l'unesma chef-urbo di Brazilia. Pos la morto di Portugalana
rejulo Henrique en 1580, Portugal unionesis a la rejio di Hispania, e
nederlandani, lore enemiki di Hispani, invadis Pernambuco, en la centro di la
regiono di plantacerii. Kande li ekpulsesis en 1654 li komencis kultivar
sukrokano en Nederlandan Antili, e Braziliana produktado dekadis.

Dum la 18ma yarcento oro trovesis en Minas Gerais ed en altra regioni mar-fore
Brazilia. Kom rezulto, Portugalana krono movis la chef-urbo di Brazilia vers Rio
de Janeiro en 1763. Dum la duesma duimo de la 18ma yarcento la produktado di oro
dekadis, ed un grupo di intelektuali probis krear movado por deklarar la
nedependo di Brazilia. La movado faliis, ed un ek la partopreninti, Joaquim José
da Silva Xavier, surnomizita Tiradentes enkarcerigesis e kondamnesis a
mortopuniso per jibeto. En 1798 eventis rebeleso en Bahia surnomizita Conjuração
dos Alfaiates (“la konspiro di la taliori”) kontre Portugalana koloniigo. Ta
rebeleso anke faliis, e kelka chefi arestesis e mortigesis per jibeto.

Brazilia divenis Portugalana kolonio til la 7ma di septembro 1822, kande Pedro
la 1ma deklaris la nedependo. Pedro la 1ma guvernis til la 7ma di aprilo 1831.
Lua filio, Pedro la 2ma, asumis en 1840 e kontinuis la monarkio.

Ye la 15ma di novembro 1889, marshalo Deodoro da Fonseca proklamis Braziliana
republiko qua kontinuas til nun. Til 1930 du stati dominacis la politiko di
lando: São Paulo - richa stato danko a l'exportacajo di kafeo - e Minas Gerais,
richa danko a l'edukado di bovi e produktado di lakto. En 1930 eventis
stato-stroko e Getúlio Vargas, de Rio Grande do Sul, asumis povo. Il adoptis
politiki por stimular l'industrio en lando. Vargas anke aprobis un ensemblo di
legi qui grantis yuri a laboristi, exemple la 8-hora jornolaboro, 30 dii di
vakanco salariita omnayare, edc. Ta ensemblo recevis la nomo Consolidação das
Leis do Trabalho (“ensemblo di laborala legi”) en Portugalana, e l'abreviuro
CLT. L'aprobo di ta legi donis granda populareso a Vargas, quankam ilu guvernis
kom diktatoro.

En 1942 Brazilia eniris Duesma mondomilito alonge Westala Federiti kontre
nacional-socialista Germania ed Italia. Pos la fino di la milito on komencis
kontestar la diktatoreso di Vargas, qua esis renversita de povo ye la 29ma di
oktobro 1945. On kunvokis nacionala konstitucala asemblajo por skriptar nova
konstituco. Vargas, qua mantenis populareso danko a CLT, fondis du politikala
partisi: la social-demokrata partiso (PSD) e la partiso por Braziliana laboristi
(PTB).

Kande la duesma mondomilito finis Brazilia havis granda quanto di extera
rezervaji danko a l'exportacaji, ma disipis ol rapide. En 1950 Getúlio Vargas
disputis demokrate la prezidanteso e vinkis. En 1953 il kreis Petrobras,
Braziliana statala kompanio por explorar petrolo. En 24 di agosto 1954 pos grava
politikala krizo, Vargas suocidis.

En 1955 Juscelino Kubitschek, ex-guberniestro di Minas Gerais dum la diktatoreso
di Vargas elektesis prezidanto kun la suporto dil partisi PSD e PTB. Il asumis
ye la 31ma di januaro 1956. Kubitschek stimulis l'automobila industrio e
konstruktis Brasília, nuna chef-urbo di lando. Braziliana ekonomio kreskis
rapide en ta euforio-epoko, ma en 1960 inflaciono ja esis alta. La opozanti a
Kubitschek en la partiso UDN sucesis en elekar Janio Quadros kom prezidanto.
Janio asumis povo ye la 31ma di januaro 1961 ma renuncis ye la 25ma di agosto
sam yaro.

Ye la 31ma di marto 1964 militarala stato-stroko revokis prezidanto João
Goulart. On komencis militarala diktatoreso qua lastis til la 15ma di marto 1985
kande un civilo, José Sarney, asumis povo pos nedirete elektesar dal Braziliana
kongreso. En la sequanta yaro, deputati e senatani elektesis, kun skopo di
formacar nova konstitucal asemblajo en 1987 e skriptar nova konstituco. Ye la
5ma di oktobro 1988 nuna konstituco promulgesis.

En novembro 1989 eventis prezidantala elekto, l'unesma pos la fino di militala
rejimo. Fernando Collor de Mello elektesis, ma en 1992 il sufris akuzo por
korupto ed esis ekpulsita de povo da kongreso. Vice-prezidanto Itamar Franco
asumis guvernerio ye la 2ma di oktobro sam yaro. Lando kontinuis sufrar kun
inflaciego ma en 1 di julio 1994 lando adoptis real kom pekunio, komence kun
kurso di kambio 1 per 1 avan la dolaro di Usa. Kun la suceso di real, Fernando
Henrique Cardoso, lore ministro pri Financo di Itamar Franco, elektesis
prezidanto ed asumis povo en 1 di januaro 1995.

Fernando Henrique rielektesis en 1998 ma pos febla ekonomiala kresko en 2001 e
2002, lia kandidato José Serra perdis l'elekto vice Luiz Inácio Lula da Silva,
l'unesma laboristo e sindikatano qua elektesis prezidanto. Lula rielektesis en
2006, ed en 2010 il suportis kandidatino Dilma Rousseff, qua vinkis l'elekto
vice José Serra e divenis l'unesma muliero prezidantino di Brazilia.

Brazilia esas prezidantala republiko, ube la prezidanto esas chefo di stato e
chefo di guvernerio. Nune la prezidanto elektesas dal populo por 4-yara periodo,
ma darfas rikandidatar su unfoye por l'altra sequanta periodo. Nuna prezidanto,
pos l'akuzo kontre Dilma Rousseff ye la 12ma di mayo 2016, esas Michel Temer.

La Parlamento havas 2 chambri: Chambro di Deputati, kun 513 membri qui elektesas
dal populo por 4-yara periodo, e Senato, kun 81 membri qui elektesas dal populo
por 8-yara periodo. Nuna konstituco adoptesis la 5ma di oktobro 1988 e sufris
diversa reformi.

La judiciala povo kompozesas da lokala judiciisti, lokala korti en la stati, la
Supra Judici-korto (Superior Tribunal de Justiça) e la Supra Federala Tribunalo
(Supremo Tribunal Federal), formacita da 11 membri qui judicias en lasta
instanco la valideso di legi segun la konstituco.

Brazilia esas la 5ma maxim granda lando dil mondo, pos Rusia, Kanada, Populala
Republiko di Chinia ed Usa, e korespondas a 47% de la teritorio di Sud-Amerika.

Equatoro e Tropiko di Kaprikorno krucumas Braziliana teritorio. Granda parto di
Braziliana teritorio jacas inter la du linei, e plu kam 600.000 km² jacas sude
di Tropiko di Kaprikorno. Ta rezultas en diversa peizaji e klimati.

Norde di lando, en Amazoniana regiono, existas equatorala e tropikala foresti
kun equatorala klimato. De la centro di lando til Tocantins, sudo di Maranhão e
Piauí e westo di Bahia, este de l'equatorala foresto, existas vejetantaro di
savano e tropikala klimato kun du sezoni: 6 monati sika, 6 monati pluvoza. Este
de ta regiono (en la centro di Bahia, westo di Sergipe, Alagoas, Pernambuco,
Paraíba, Rio Grande do Norte, Ceará e Piauí, e nordo di Minas Gerais) existas
mi-arida klimato. Pluvo esas poka e neregulala. La vejetantaro konocesas por la
nomo caatinga, signifikante "sika foresto".

De la litoro di Nord-estala regiono til granda parto di Sud-estala regiono
existis tropikala foresto konocita en Portugalana kom Mata Atlântica (Atlantika
foresto). Ol esis l'unesma Braziliana peizajo trovita dal Portugalani, en 1500.
Nune ta regiono esas forte populizita, e lua peizajo modifikesis per
agrokultivo, per edukado di bovaro, porki ed altra animali, e dal industrio.
Nune nur existas min kam 10% de l'originala Atlantika foresto.

En alta regioni dil sudo di Brazilia la klimato esas subtropikala kun 4 sezoni:
somero de decembro til marto, autuno de fino di marto til junio, vintro de junio
til septembro, e printempo de septembro til decembro. En kelka regioni on
existis foresti di koniferi, ma nune nur restas kelka bosketi. En ta regiono
povas falar nivo en alta monti dum vintro. Fine, en sudo ed en westo di Rio
Grande do Sul existas un regiono kun naturala pastureyo (Pampa), kun prolongi en
Arjentinia ed Uruguay.

Poka regioni di lando havas altitudi super 2,000 metri, nur en Norda - en la
frontiero kun Venezuela e Guyana - ed en Sud-estala regioni (en la regioni di
Serra do Mar e Serra da Mantiqueira. La maxim alta monto di lando esas Pico da
Neblina, kun 2.994 metri di altitudo, en la frontiero kun Venezuela. En Norda
regiono predominacas basa altitudi, infre 100 metri e la reliefo esas preske
plana.

En Nord-estala, Sud-estala e Suda regioni, l'altitudi super 700 metri en kelka
arei modifikas lokala klimato. En Sud-estala regiono on havas tropikala klimato
di altitudo kun 4 sezoni. En Suda regiono on povas nivar en alta monti dum
vintro.

Brazilia esas la 8ma maxim grand ekonomio del mondo e la maxim granda de
Latinida Amerika en totala KLP. Lando havas diversa ekonomio kun kelka moderna
sektori e multa naturala rekursi. Lua KLP per persono esas cirkum 10 200 dolari
(64ma granda dil mondo segun Mondala Banko). Lando esas la 3ma maxim granda
producero di avioni del mondo.

Lua monetaro, real adoptesis en 1994. Pos ta yaro, inflaciono divenis
kontrolita. Til 1998 kurso di kambio esis 1 real per 1 dolaro di Usa ma en
januaro 1999 lando adoptis flotacanta kurso di kambio. Pos atingar preske 4
reais (pluralo di real) per 1 dolaro en fino di 2002 (por la timo di radikala
chanjo en ekonomiala politiko kun la vinko di Luís Inácio Lula da Silva ta yaro)
la kurso di kambio diminutis ed stabligis su proxim 2 reais per 1 dolaro.

Braziliana populo decendas de la mixo de Europani (precipue Portugalani en tota
lando, ed anke Italiani e Germaniani en Sao Paulo, Paraná, Santa Catarina e Rio
Grande do Sul), Afrikani, Amerikala Indijeni, negra Afrikani ed Aziani (note
Japoniani, precipue en Sao Paulo e Paraná).

L'unesma demografiala kontado di Braziliana habitantaro eventis en 1872, kande
Brazilia havis 9 930 478 habitanti. La maxim recenta kontado eventis en 2010,
kande Brazilia havis plu kam 190 milioni habitanti.

La maxim granda urbi esas Sao Paulo, Rio de Janeiro, Salvador, Brasília,
Fortaleza, Belo Horizonte, Curitiba, Manaus e Recife.

La precipua origino di Braziliana kulturo esas Portugalana: Brazilia recevis
Portugalana linguo, la religio (katolikismo) e la koloniala arkitekturo de
Portugal. Tamen lua kulturo recevis influi de Afrikani, indijeni e de enmigranti
de altra landi. Brazilian indijeni influis precipue en la linguo (nomi di
geografiala loki, animali, planti e personi) ed en la koquarto. Afrikani influis
en la muziko e danso (samba esas la maxim konocata exemplo), koquarto, vortaro
(exemple: nomi di planti kun Afrikana origino) e religio (umbanda e candomblé
esas religii kun forta Afrikan influo).

Braziliana literaturo evas de la 16ma yarcento. L'unesma dokumento skribita en
Brazilia en Portugalana linguo esis la letro di Pero Vaz de Caminha a la
Portugalana rejulo, pri la deskovro di lando. Dum la 17ma yarcento Portugalana
sacerdoto António Vieira skribis multa prediki pri Braziliana situeso, ed en
defenso di indijeni. Ma Braziliana literaturo kreskis precipue pos la komenco di
la 19ma yarcento kun la nedependo de Portugal e l'arivo di romantika literaturo.
Joaquim Manuel de Macedo, José Martiniano de Alencar e Bernardo Guimarães, inter
altra, skribis noveli pri Braziliana temi kun romantika influo. La precipua
poeto en ta periodo esis Castro Alves, qua skribis kontre sklaveso.

En fino di 19ma yarcento aparis literaturala movado nomizita Realismo, e un
skriptisto konsiderata un de la maxim importanta skriptisti en Portugalana
linguo: Machado de Assis. Dum la 20ma yarcento aparis en 1922 la movado konocata
kom Modernismo, kun skriptisti quale Mário de Andrade e Oswald de Andrade, e
pos-modernista skriptisti, exemple João Guimarães Rosa, João Cabral de Melo
Neto, Jorge Amado, Clarice Lispector, Nelson Rodrigues, Nélida Piñón, João
Ubaldo Ribeiro e, plu recente, Paulo Coelho e Luís Fernando Veríssimo.

Braziliana muziko konocesas en tota la mondo por lua sortato di ritmi, quale
samba, bossa nova, choro, axé, lambada, forró, edc. Ma altra exterlanda ritmi
anke esas populala note meze l'yuneso, exemple rock, hip-hop e reggae. Kelka
Braziliana muziki konocata en tota mondo, inkluzite uzita en filmi: Garota de
Ipanema ("Yunino de Ipanema", bossa nova da Antônio Carlos Jobim) ed Aquarela do
Brasil ("Aquarelo di Brazilia", samba da Ari Barroso).

Meze la maxim populala muzikisti, kantisti o kompozisti de Brazilia, esas
Vinícius de Moraes, João Gilberto, Antonio Carlos Jobim, Caetano Veloso,
Toquinho, Dorival Caymmi, Chico Buarque, Milton Nascimento, Beth Carvalho, Elis
Regina, Adriana Calcanhotto, Gilberto Gil, Cássia Eller, Rita Lee, Maria
Bethânia, Gal Costa, Nara Leão, Maysa, Simone, Nana Caymmi, Jorge Ben Jor,
Roberto Carlos, Ivete Sangalo, Marisa Monte, Daniela Mercury, muzikala grupi
quale Titãs, Sepultura, Legião Urbana, Os Paralamas do Sucesso, e la dueti di
música sertaneja (la moderna rurala muziko di Brazilia), exemple Zezé di Camargo
e Luciano, Bruno & Marrone, Chitãozinho & Xororó, edc.

La maxim populala sporto en Brazilia esas futbalo. Brazilia vinkis la Mondala
Kupo di Futbalo 5 foyi: en 1958, 1962, 1970, 1994 e 2002. Brazilia organizis du
Mondala Kupi di Futbalo: en 1950 ed en 2014. Basketbalo, endome futbalo
(futsal), automobilo-konkurso e judoo* anke esas populara en lando.



https://io.wikipedia.org/wiki/Gruzia

La korekta nomo di lando esas Gruzia. Georgia esas la nomo dil stato di Usana
stato. Videz Georgia:

Gruzia (en Gruziana საქართველო sak’art’velo) esas lando qua jacas en suda parto
di Kaukazo-montaro en estala rivo di Nigra maro, inter Azia ed Europa. Lua
vicina landi esas Rusia en nordo, Turkia ed Armenia en sudo, e Azerbaijan en
sud-esto.

Homo habitas kontinue la regiono di nuna Gruzia de la petr-epoko. La regiono
okupesis da Greki e pose da Persiani. Nuna chef-urbo, Tbilisi, fondesis en 380
aK.

Romani konquestis la regiono komplete en 66 aK, e lua dominacajo duris preske
400 yari. Li introduktis kristanismo dum la 4ma yarcento, e rejulo Mirvan 3ma di
Iberia deklaris lu l'oficala religio di lando en 327. Ta akto proximigis Iberia
e la Bizancan imperio.

Arabi okupis Tbilisi en 645, ma Gruziani konservis granda autonomeso sub l'Araba
rejio. Dum la komenco di la 12ma yarcento rejulo Davit 4ma di Gruzia gradope
ekpulsis Seljuka turki de la regiono, e vinkis l'importanta Didgori-batalio, en
12 di agosto 1121. Gruziana rejio atingis lua zenito dum lasta yari de la 12ma e
l'unesma yari de la 13ma yarcento, epoko en ke religiala tolero kreskis e la
filozofio expansis su, ma en 1292 Mongoli okupis la regiono. Mongola okupeso
lastis til 1310.

En 1783 Gruzia okupesis da Rusian imperio signatis Georgievsk-kontrato en ke
Rusia defendus la mikra rejio di Kartli-Kakheti, restajo di anciena rejii di
Gruzia. Tamen, Rusia ne defensis Kartli-Kakheti kande Turkiani e Persiani atakis
Tbilisi en 1875 e nove en 1795.

La 22ma di decembro 1800 caro Pavel 1ma di Rusia anexis la rejio di
Kartli-Kakheti a Rusian imperio, e konfirmis l'anexo da dekreto ye la 8 di
januaro 1801. Gruziana nobeleso ne aceptis la dekreto til 1802.

De 1803 til 1878 kom konsequo di diversa militi kontre Otomani e Persiani,
Gruziana teritorio kreskis. Abkhazia, por exemplo, esis okupita komplete en
1864. Dum Rusiana Revoluciono komencis movemento di nedependo ma en februaro
1921 la Sovieta Reda Armeo okupis la lando e retrodonis la teritorio a Turkia.

Gruzia divenis nove nedependanta pos falo di Sovietia, ye la 9ma di aprilo 1991.
En la 26ma di mayo sam yaro, Zviad Gamsakhurdia esis elektita prezidanto.
Gamsakhurdia pariis pri Gruziana nacionalismo, e deklaris ke Abkhazia e
Sud-Osetia sejornus sub Gruzian autoritato.

De 22 di decembro 1991 til 6 di januaro 1992 eventis sangoza stato-stroko ke
ekpulsis Gamsakhurdia de povo. On komencis interna milito ke lastis til 1995. En
1992 Eduard Shevardnadze retroiris a Gruzia ed unionis su a la chefi di revolto,
Kitovani e Ioseliani, ed organizis triumviraro, nomizita "Konsilantaro di Stato"
por guvernar lando. En 1995 Shevardnadze esis oficale elektita prezidanto di
lando.

En 2008 eventis milito kontre la nedependo di Sud-Osetia. Rusia agnoskis la
nedependo di Sud-Osetia e di Abkhazia e sendis trupi por defensar Sud-Osetiana
teritorio.

Gruzia esas demokratiala parlamentala republiko. La chefo di stato esas la
prezidanto, qua elektesas dal populo por 5-yara periodo. La chefministro esas la
chefo di guvernerio, ed elektesas dal prezidanto.

La legifala povo kompozesas da la parlamento, qua kompozesas da unika chambro
kun 235 membri qui elektesas dal populo por 4-yara periodo.

Autonoma regiono di Abkhazia proklamis su nedependanta en 1992, ma nula stato
agnoskabis la nedependo. Nur Rusia havas bona relati kun Abkhazia. La regiono di
Sud-Osetia, en Kaukazo montaro (nordo di lando), deklaris su nedependanta de
Gruzia ye la 28ma di novembro 1991 (Nord-Osetia esas parto di Rusia).

En agosto 2008 Gruzia probis nesucesoze retrokonquestar Sud-Osetia per forco,
pro quo Rusia helpis Sud-Osetia.

Gruzia jacas en suda Kaukazo, inter latitudi41ºN e 44ºN e longitudi 40ºE e 47ºE.
Kun 67,900 km² ol esas montoza lando. Monto Shkhara, kun 5,068 metri di altitudo
esas lua maxim alta monto.

Quankam lua etniala grupo ne existas en altra parti de Europa ecepte en Kaukazo,
Gruziani konsideras su kulturale Europani. Gruziani esas cirkum 84% de la
habitantaro. Abkhaziani, Osetiani, Armeniani, Azerbaijani, Greki de Kaukazo,
Judi e Rusi esas minoritati.

Gruziana linguo ne apartenas ad Indo-Europana, Turka o Semitika grupi. Ol
parolesas da cirkum 71% de la habitantaro kom matrala linguo. Abkhaziana linguo
parolesas en Abkhazia. Altra lingui parolata esas Rusa (9%), Armeniana (7%),
Azerbaijana (6%), e 7% parolas altra lingui.

Cirkum 83% de la habitantaro praktikas Ortodoxa kristanismo, 9.9% esas Islamana,
3.9% esas Armeniani apostoliki, e 0.8% esas katoliki.

La maxim granda urbo esas Tbilisi, la chef-urbo. Altra granda urbi esas Kutaisi,
Batumi, Rustavi e Sokhumi.



https://io.wikipedia.org/wiki/Estonia

Estonia, en forma longa Republiko di Estonia, en Estona Eesti ed Eesti Vabariik,
esas lando di nordal Europa, situita an l'orientala rivo di Baltika maro e
sudala di gulfo di Finlando. Ol havas frontieri en nordo kun Finlando, en westo
kun Suedia, en sudo Latvia, ed en esto Rusia. Ta lando esas ordinare kolektata
kun Latvia e Lituania en geografial ensemblo nomizita Baltika landi. Tamen,
depos sua retroveno a nedependo en 1991, Estonia serchis proximeskar ad nordala
landi. Estonia esas membro de Europana Uniono depos la 1ma di mayo 2004 ed havas
integraligita l'Eurozono ye la 1ma di januaro 2011. Ol esas membro di OTAN depos
la 29ma di marto 2004.

Estonia esas un ek la tri Baltika landi, ma la linguo uzata apartenas a brancho
diferanta de la lingui parolata en Lituania e Latvia: Estona esas Baltiko-Fina
linguo, same kam Finlandana o en la lingui parolata en Karelia (Rusia). La
Baltiko-Fina lingui facas parto di Fina-Ugrana qua inkluzas la lingui sami
(Laponia linguala).

Pos rekuperar lua nedependo en 1991, Estonia adoptis ekonomio di libera merkato
ed experiencis forta ekonomiala kresko per sucesinta konvertado di sua industrio
e la kreado di moderna substrukturi. Lua ekonomio sufris forta depreso pro
l'ekonomiala krizo de 2008 til 2010, e lua chomeso atingis 14% de labor-povo. La
guvernerio establisis kom prioreso diminutar l'inflaciono e dominacar la publika
financi. Pos 2009, Estonia havis na min granda procento di publika debo de EU,
satisfacis la kriterii di konvergo ed eniris l'Eurozono ye la 1ma di januaro
2011.

Estonia esas anke membro dil Unionita Nacioni, di MOK, di konsilantaro di
Europa, di OTAN, di konsilantaro di landi di Baltika maro od ankore di OKED
depos 2010. La lando esas anke observanto di Nordala Konsilantaro ed
l'internacionala konsilantaro di frankofonio depos oktobro 2010.

Estonia jacas en norda Europa. Ol esas la maxim norda stato dil Baltika stati.
Lua vicina landi esas:

Homi komencis okupar la regiono di nuna Estonia ulatempe inter 13,000 til 11,000
yari ante nun. La maxim olda kolonieto konocita esis Estonia esis Pulli, apud
Pärnu fluvio. La kolonieto evas de 11,000 aK til 9,000 ak. Romana historiisto
Tacitus, en lia libro Germania (c. yaro 98) deskriptis la tribuo "aesti",
posible origino di la nomo "Estonia".

La tribui qui vivis en l'insulo Saaremaa divenis konocita kom Estona vikingi. En
1187 li atakis Sigtuna, Sueda urbeto. Multa trezori de Viking-epoko trovesis en
Saaremaa.

Dum la 13ma yarcento lokala chefo Lembitu probis unionar la habitanti qui vivis
en la regiono kontre Daniana e Germanian okupeso, ma mortigesis dum batalio en
1217. La regiono divenis princio de Santa Romana Imperio. La nordala regioni di
lando divenis parto di la Dukio di Estonia, direte sub dominacajo de la Rejo di
Dania.

En 1228 Estonia divenis parto de Terra Mariana, oficala nomo di la princio di
Livonia, establisita ye la 2ma di februaro 1207 e parto di Santa Roman imperio.
La sudo di la regiono divenis sub direta imperio de la rejo di Dania de 1219 til
1346.

En 1632 sub la dominacajo di Suedia fondesis l'universitato en Dorpat (lore
Tartu) ma, pos un milito kontre Rusian imperio en 1721, Suedia perdis la regiono
por Rusia.

Estonia deklaris su nedependanta de Rusa imperio ye la 23ma di februaro 1918 en
Pärnu, ed ye la 24ma di februaro 1918 en Tallinn. Ye la 28ma di novembro 1918
komencis milito por mantenar la nedependo, qua duris til la 1ma di februaro 1920
e produktis 5,000 morti e 15,000 kaptiti. Lando restis nedependanta til la 16ma
di junio 1940 kande okupesis da Sovietia (videz Anexo di Estonia a Sovietia). Ol
divenis Sovietiana republiko til la 20ma di agosto 1991, kande ol rideklaris
nedependo.

Estonia esas parlamentala republiko. La chefo di stato esas la prezidanto, qua
elektesas dal parlamento. Nune esas Toomas Hendrik Ilves. La chefo di guvernerio
esas la chefministro, nune Taavi Rõivas. La 101 membri dil parlamento (en
estoniana linguo: Riigikogu) elektesas dal populo por 4 yari.

Ye la 15ma di junio 1920 konstitucala asemblajo votis l'unesma konstituco di
lando. Nuna konstituco, la 4ma di la historio di lando, adoptesis ye la 28ma di
junio 1992 pos referendo.

Estonia havas 267 kilometri di frontieri kun Latvia e 290 kilometri kun Rusia.
Lando havas 1400 lagi. Granda parto esas mikra, e la maxim granda esas Lago
Peipsi, kun 3.555 km². La klimato di lando jacas en transito inter temperema e
kontinentala klimati.

La maxim alta monto esas Suur-Munamägi (318m), e la maxim granda lago esas
Peipsi Järv.

Segun l'ekonomiala informo Eurostat, publikigita ye 15 di novembro 2010, Estonia
havas la min granda guvernala debo komparita a KLP de Europana Uniono: nur 7,2%
en fino di 2009. Por lua forta ekonomiala kresko dum recenta yari, lando esis
sur-nomizita "la Baltika tigro".

Lando dependas de skist-argilo por producar 90% di lua elektro. Alternativa
fonti, kom ligno, torfo o biomaso reprezentas nur 9% di totala produktado di
energio. Lando importacas petrolo de Rusia e de West-Europa.

Poka libri skribesis en Estoniana linguo til la nedependo en 1918. La maxim
anciena registri en Estoniana esis skribita dum la 13ma yarcento. Oskar Luts
esis la maxim importanta skriptisto di prozo de l'anciena Estoniana literaturo.
En recent yari, Jaan Kross e Jaan Kaplinski divenis la maxim konocata e
tradukita skriptisti di lando. Altra du importanta nomi de la fino di 20ma
yarcento til la komenco di 21ma yarcento essas Tõnu Õnnepalu e Andrus Kivirähk.

Folklorala muziko uzas violini, citari, koncertini ed akordeoni por plear polko.
En la moderna populala muziko, artistino Kerli Kõiv divenis populala en Europa e
havas kelka suceso en Nord-Amerika.

Cinemo en Estonia komencis en 1908 kun filmo pri la vizito di rejulo Gustaf la
5ma di Suedia a Tallinn. L'unesma brodkasto di televiziono en Estonia eventis en
julio 1955.



https://io.wikipedia.org/wiki/Paris

Paris esas chef-urbo di Francia. Ol havis 2 243 833 habitanti en 2009, ed esas
la 5ma maxim grand urbo di l'Europana Uniono. En lua metropolala regiono (la 3ma
maxim granda metropolala regiono di EU) vivis 12 161 542 habitanti la sam yaro.

Paris esas un di la maxim importanta kulturala centri dil mondo e havas
importanta monumenti, exemple l'Eiffel Turmo (en l'avenuo Champs-Élysées), e la
muzei d'Orsay e Louvre. Altra importanta rikonoc-marki dil urbo esas la
katedralo di Nia Siorino (Notre Dame) de la 12ma yarcento, la Saint Chapelle
(13ma yarcento) e la Baziliko di Santa Kordio (Sacré-Cœur) en Montmartre. En la
yaro 2013 ol recevis plu kam 29.3 milioni turisti.

Paris esas sideyo por importanta banki ed altr entraprezi, e por la tri precipua
jurnali di Francia: Le Monde, Le Figaro, e Libération. L'urbo esis l'eventeyo di
du Olimpiala Ludi: en 1900, ed en 1924.

Du granda aeroportui servas Paris: l'aeroportuo di Orly (qua jacas parte en
Orly, parte en Villeneuve-le-Roi, 13 km sude de Paris), e l'aeroportuo Charles
de Gaulle, qua inauguresis ye la 8ma di marto 1974, qua okupas diversa komoni 25
km norde de Paris. La metropoliteno* (Métro de Paris) inauguresis en 1900, e
nune havas 214 km di extenso, kun 303 stacioni e 16 linei.

Segun restaji trovita en 2006, la regiono di Paris ja habitesis dum la
mezolitiko, inter 9800 e 7500 yari aK. Altra restaji di tempala kolonieti qui
existis de 4500 til 4200 aK, trovesis en Bercy en 1991. Ta restaji nune
expozesas en la muzeo Carnavalet.

La vorto "Paris" originis de Parisii, Kelta tribuo qua vivis en la regiono. Li
ja habitis la regiono duime de la 3ma yarcento aK. Parisii mantenis komerco kun
altr urbi, inkluzite tam fore kam nuna Hispania, e monetifis lia propra
monetopeci. Lua precipua komercala voyi krucumis l'insulo en Seine nune konocita
kom île de la Cité.

Romani konquestis la regiono en la yaro 52 depos Kristo e, pos transformar île
de la Cité en garnizoneyo li komencis expansar lia kolonieto vers la sinistra
rivo di Seine. La Gallo-Roman urbo konocesis kom Lutetia, o plu komplete Lutetia
Parisiorum ("Lutetia de Parisii"). Ol divenis prospera urbo, kun forumo, publika
balni, templi ed un amfiteatro.

Proxim la fino di Roman imperio l'urbo konocesis simple kom Parisius en Latina,
o Paris en Franciana. Kristanismo introduktesis dum la 3ma yarcento, segun la
tradiciono da Santa Denis. Kande on imperis ke il abandonis lia fido ilu
refuzis, ed esis senkapigita en un kolino poze konocita kom "la kolino di
martiri" (Mons Martyrum, pose Montmartre).

Klovis la Franka, unesma Merovingiana rejo, transformis l'urbo en lia chef-urbo
en 508. En 987 Hugues Capet kronizesis kom l'unesma rejo di Francia.

Dum la fino di la 12ma yarcento Paris ja esis la politikala, ekonomiala,
religiala e kulturala chef-urbo di Francia. La royala palaco esis en l'île de la
Cité. En 1163, dum la rejio di Louis la 7ma komencis la konstrukturo di la
Katedralo di Nia Siorino di Paris (Notre Dame di Paris). L'Universitato di
Paris, por studiar teologio e kanonala lego, anke esis en l'esta rivo. La
westala rivo divenis komercala e komercala centro. La komercisti rapide divenis
povoza. De 1190 til 1202 Philippe la 2ma konstruktis la fortreso di Louvre,
rikonstruktis du ponti e kontinuis la konstruktado di Notre Dame.

Angli e Burgundi okupis Paris en 1356, dum la cent-yara milito e ne abandonis ol
til 1436. Pos un yarcento, dum la religiala militi en Francia, Paris esis
fortreso por la Katolika ligo. En 24 di agosto 1572 eventis la masakro dil dio
di Santa Bartholomeus, kande mili di Franca protestanti ocidesis. La lasta di ta
religiala militi finis en 1594, kande katolike konvertita Henri 4ma eniris Paris
kom rejo. L'urbo jacis abandonita dum yardeki; Henri rikonstruktis la ponto Pont
Neuf, unionis Louvre a Tegulifeyi palaco e kreis l'unesma rezidala placo di
Paris, Place Royale, nune Place des Vosges.

En la 17ma yarcento kardinalo Richelieu, lore chefministro di Louis la 13ma,
decidis transformar Paris en la maxim bel urbo di Europa. Ilu konstruktis kin
nova ponti, nova kapelo por la Kolegio di Sorbonne, e un palaco por ilu, la
Palais Cardinal.

Louis la 14ma di Francia nefidis Parisani, e decidis movar lia korto a
Versailles en 1682, quankam dum lua regno la cienci e l'arti prosperis en Paris.
La Franciana Komedio (Comédie-Française), la Pikto-Akademio e la Franca Akademio
pri Cienci fondesis ed establisis lua quarteri en l'urbo. Por montrar ke l'urbo
esis sekura kontre ataki, Louis 14ma imperis la demoliso di la murego, e
remplasis ol kun bulvari (Grands Boulevards). Ilu anke konstruktis la Collège
des Quatre-Nations (fakultati de l'universitato di Paris), la placo Vendôme, la
Placo di la Vinki (Place des Victoires), e komencis Les Invalides, kom hospitalo
por olda e malada soldati.

De 1640 til 1789 la habitantaro kreskis de 400,000 til 600,000. Nova bulvardo,
Champs-Élysées, extensis l'urbo weste til Étoile, dum que labora quartero di
Faubourg Saint-Antoine en l'esto dil urbo kreskis rapide kun l'arivo di povra
enmigranti de altra regioni di Francia. Paris divenis centro por granda expanso
di filozofala e ciencala aktivesi dum la 18ma yarcento. En 1751-52 Denis Diderot
e Jean d'Alembert publikigis l'Encyclopédie, ed en 1783 Montgolfier fratuli
facis sua unesma flugo en aerostato.

Dum la somero 1789 l'urbo esis ceneyo por Franca revoluciono. Ye la 14ma di
julio ta yaro un turbo invadis l'arsenalo en Invalides, aquiris mili di armi e
asaltis Bastille, simbolo di rejala autoritato. L'unesma Parisana komono
renkontris en Hôtel de Ville, ed en la 15ma di julio elektis l'unesma urbestro,
l'astronomo Jean Sylvain Bailly.

Louis la 16ma e la royala familio adportesis a Paris ed enkarcerigesis en
Tegulifeyi palaco. En 1793 ilu, lia spozino Marie Antoniette e l'urbestro
mortigesis da gilotino dum periodo nune konocita kom La Teroro. La habitantaro
di Paris diminutis a 100,000 dum la Revoluciono, ma de 1799 til 1815 ol kreskis
nove, til atingar 660,000. Napoleon Bonaparte substitucis l'elektita guverno di
Paris por un urbestro elektita da ilu. Ilu konstruktis Triumf-arko (Arc de
Triomphe) ed altra monumenti e facilaji.

Dum la restituco di Bourboni la ponti e placi di Paris ridonesis lua anciena
pre-revolucionala nomi, ma la revoluciono di julio 1830 enplantacis konstitucala
monarkio, kun Louis Philippe 1ma di Francia en povo. En 1837 inauguresis
l'unesma fervoyo di Paris, e nova periodo di enmigro komencis.

Louis Philippe renversesis pos populala revolto en la stradi di Paris en 1848.
Lia sucedinto, Napoleon la 3ma e la nova urbestro, Georges-Eugène Haussmann
lansis giganta projeto por krear nova bulvari, un nova operoteatro, un centrala
merkato, nova aquedukti, drenotubi e parki, inkluzite la granda Bois de Boulogne
e la Bois de Vincennes. En 1860 Napoléon la 3ma anke enkorpigis vicina urbeti a
Paris, e l'urbo ganis lua nuna geografiala limiti.

Dum Franca-Prusiana milito (1870-71) l'urbo siejesis dal Prusiani. Pos monati di
siejo e hambro di lua habitanti, l'urbo fine kapitulacis ye la 28ma di januaro
1871. Du monati pose, ye la 28ma di marto, revolucionala guverno nomizita
Paris-komono kaptis povo, e guvernis dum du monati til Franc armeo represis ol
en fino di mayo.

Dum la fino di la 19ma yarcento Paris esis eventeyo por du internacional
expozuri, e ganis importanta plubonigi por ol: por la Exposition Universelle en
1889 inauguresis l'Eiffel-turmo, e por la Exposition Universelle en 1900
inauguresis la ponto Alexander 3ma, la Grand Palais e la Petit Palais, e
l'unesma lineo di urbala fervoyo. Dum ta epoko developesis en l'urbo
Literaturo-movadi Naturalismo (kun Émile Zola), Simbolismo (kun Charles
Baudelaire e Paul Verlaine) e l'Impresionismo en l'arto (Édouard Manet, Monet,
Pierre-Auguste Renoir, ed altra).

En 1901 la habitantaro di Paris esis 2 715 000. Dum l'unesma yardeko dil 20ma
yarcento aparis l'artala movadi Kubismo, Fauvismo, ed Abstrakt-arto. Dum
l'unesma mondomilito l'urbo sufris bombardi da Germana Zeppelini ed ataki da
potenta mitraliozi. Paris fursisis 600 til 1000 taxii por transportar soldati
dum Marne-batalio. Dum pos-milital yari (epoko konocita kom Les Années Folles)
l'urbo recevis important artisti, exemple Ernest Hemingway, Igor Stravinski,
Josephine Baker e Kataluniana piktisto Salvador Dalí.

Ye la 17ma di junio 1940 Germana armeo defilis en Paris, deklarita "apert-urbo"
pos la kapitulaco di Francia. De la 16ma til la 17ma di julio, pos Germana
ordino, la polico arestis 12,884 judi, inkluzite 4,115 pueri, qui pose
transferesis a la koncentreyo di Auschwitz. Nula puero transvivis. Ye la 25ma di
agosto 1944 l'urbo liberesis da Franca 2ma Kurasiera diviziono e da l'Usana 4ma
Infantrio-diviziono. De la Hôtel de Ville, generalo Charles de Gaulle diskursis
por granda turbo.

Dum la 1950a e 1960a yari Paris esis un di la fronti di Aljeria-milito por
nedependo. En augusto 1961 11 policisti mortigesis dum atako di la FLN, grupo
qua defendis la nedependo di Aljeria. Ye la 17ma di oktobro sam yaro konfronto
kun la polico dum neautorizita demonstro favorebla a la nedependo rezultis 40
morti. L'organizuro Organisation de l'armée secrète (OAS), kontre la nedependo
di Aljeria, anke facis mult ataki kun bombi en Paris dum 1961 e 1962.

En mayo 1968 protesti di studenti okupis la Sorbonne e pozis barikadi en la
quartero Quartier Latin. Mili di laboristi unionis su a la studenti, e generala
striko eventis dum du semani. Pos l'eventi di mayo 1968 l'universitato di Paris
dividesis en 13 nedependanta universitato-tereni.

En 1975 Franca Nacional Asemblajo modifikis la stando di Paris por simila ad
altra Franca urbi ed, en 1977 Jacques Chirac divenis lua unesma urbestro
elektita dal populo, pos 1793. L'edifico Maine Montparnasse, la maxim alta di
Paris kun 57 etaji ed alta di 210 metri, konstruktesis de 1969 til 1973. Ol
divenis kontroversa, e restas l'unika cieloskrapero di Paris.

La habitantaro di Paris diminutis de 2 850 000 en 1954 til 2 152 000 en 1990,
por l'abandono di moyen-klaso vers la suburbi. Un suburbala fervoyo (nomizita
Réseau Express Régional - RER) konstruktesis en 1973, por komplementar l'urbala
fervoyo.

Tota la prezidanti di la 5ma Republiko konstruktis monumenti en Paris: Georges
Pompidou komencis la Centro Pompidou (1977), Valéry Giscard d'Estaing inauguris
la muzeo d'Orsay (1986), François Mitterrand konstruktis l'Opéra Bastille
(1986-1989), la Nacionala Biblioteko, l'Arko di la Défense e la piramido di
Louvre.

Dum la komenco dil 21ma yarcento la habitantaro komencis nove kreskar, ed
atingis 2.25 milion habitanti en 2011. En marto 2001 Bertrand Delanoë divenis
l'unesma socialist urbestro di Paris, ed ye la 5ma di aprilo 2014 Anne Hidalgo
divenis l'unesma urbestrino di Paris.

Ye la 7ma di januaro 2015 du islam extremisti naskinta en Francia, qui vivis en
la suburbi di Paris, invadis satirala jurnalo Charlie Hebdo e pafis interne por
mortigar lua kartunisti, qui satire mokis profeto Mohammed. Entote 13 personi
mortis en la pafado, di qui 5 kartunisti. Ye la 9ma di januaro un triesma
teroriganto mortigis 4 gajo-homi en juda butiko en Porte de Vincennes. La tri
teroriganti mortigesis da polico la sama dio. Ye la 13ma di novembro sam yaro
plu kam 120 personi ocidesis e plu kam 200 vundesis en nova ataki di teroristi
en l'urbo.

Paris jacas en la nordo di Francia, 450 km sud-weste de London, 287 km sude de
Calais, 305 km sud-weste de Bruxel, 774 km norde de Marseille, 385 km nord-este
de Nantes e 135 km sud-este de Rouen. Ol jacas apud la fluvio Seine, ed okupas
lua du bordi. Lua nuna surfaco di 105.4 km² establisesis en 1929 kande du granda
parki, la Bosko di Boulogne (Bois de Boulogne, kun 846 hektari) e la Bosko di
Vincennes (Bois de Vincennes, kun 995 hektari) oficale anexesis al urbo.

Existas tri insuli an la fluvio Seine en Paris: Île Saint-Louis (Insulo Santa
Louis), Île de la Cité (insulo dil urbo, ube Paris fondesis), ed Île aux Cygnes
(insulo di la Cigni). Ta lasta esas artificala insulo kreita en 1827 por
protekar la portuo di Grenelle. Un kopiuro dil Statuo pri la Libereso jacas en
l'Insulo di la Cigni. Seine ekfluas en Angla kanalo, 375 km weste de Paris.

La reliefo di Paris esas preske tote plana. La minima altitudo esas 35 metri sur
mar-nivelo, dum ke la maxim alta punto dil urbo esas la kolino di Montmartre,
kun 130 metri di altitudo, an la dextra rivo dil Seine.

Paris havas temperema klimato kun l'influo dil oceano (Cfb segun klimatala
klasifikuro di Köppen). Dum somero la mezvalora temperaturi varias de 15º til
25º C, ma dum kelka dii dil yaro la temperaturi povas superigar 30º C. Dum
vintro on havas pouca sunala lumo e la dii esas kolda. La temperaturi atingas 7º
dum meza jorno, ma divenas kolda dum la nokto e povas falar infre -5ºC dum kelka
dii.

Dum granda parto di lua historio, ecepte por kurta periodi, Paris administresis
da reprezenteri dil rejo, imperiestro o prezidanto di Francia. L'urbo ne havis
municipal autonomio til 1974, kande la Nacional Asemblajo modifikis la stando
dil urbo. L'unesma modern urbestro elektita esis Jacques Chirac, en 1977. Nuna
urbestrino esas Anne Hidalgo, elektita en 5 di aprilo 2014.

L'urbestro ne elektesas direte dal populo: en omna arrondissement (distrikto) la
habitanti elektas reprezenteri por la la Konsilantaro di Paris (Conseil de
Paris), entote 163. Singla arrondissemant havas certa nombro di reprezenteri
segun lua totalo di habitanti, de 10 por la min populoza arrondissementi (la 1ma
til la 9ma) til 36 por la maxim populoza (la 15ma). L'elektita membri dil
konsilantaro elektas l'urbestro. Kelkafoye la kandidato qua recevas la
majoritato di voti di la populo ne esas la kandidato selektita da la membri dil
konsilantaro. Bertrand Delanoë, urbestro de 2001 til 2014, elektesas kun la
minoritato dil voti de la habitanti, ma recevis la majoritato di voti di la
membri dil konsilantaro.

La budjeto di Paris esis €7.6 miliardi en 2013, di qui 5.4 miliardi por
l'administrado e 2.2 miliardi por kolokado. Granda parto (38%) esis por projeti
di publika konstruktado di domi e por urbanizado, 15% por voyi e transporto, 8%
por skoli (qui esas financata dal stato), 5% por parki e gardeni, e 4% por
kulturo.

La regiono dil Insulo di Francia, qua inkluzas Paris e vicina urbi,
administresas da Regionala Konsilantaro, kun sideyo en la 7ma arrondissement di
Paris. En 2011 aprobesis projeto por krear la Métropole du Grand Paris
(metropolala areo di Granda Paris) kun 762 km² e 6.7 milion habitanti. La
regiono recevos linei di automatala urbala fervoyi, kun 205 km di extenso e 72
nova stacioni, ed unionos Paris, la suburbi, l'aeroportui e la stacioni di TGV.
La metropolo instalesos ye la 1ma di januaro 2016.



https://io.wikipedia.org/wiki/Euro

Euro esas l'oficala monetaro inter 19 landi de Europana Uniono. Lua simbolo esas
€. Olu divizesas en 100 centi. Ol es emisata da l'Europana Centrala Banko.

Kande la valuto lansesis ye la 1ma di januaro 2002, l'unesma landi qui adoptis
ol esis Austria, Belgia, Finlando, Francia, Germania, Grekia, Hispania, Irlando,
Italia, Luxemburgia, Nederlando e Portugal. Slovenia adoptis Euro ye la 1ma di
januaro 2007. Malta e Chipro adoptis ol ye la 1ma di januaro 2008. Slovakia
adoptis ol en la 1ma di januaro 2009. Estonia adoptis ol ye la 1ma di januaro
2011. Latvia adoptis ol ye la 1 di januaro 2014. Lituania adoptis ol ye la 1ma
di januaro 2015.

Por adoptar la Euro, monetigar bankobilieti en Euro e havar sideyo en Europana
Centrala Banko, la landi mustas satisfacar kriterii definita en la duesma
versiono dil Mekanismo di Kurso Europana (ERM II). Ta mekanismo establisas,
inter altra kozi, la maxima procento de publika debajo relate la KLP e la maxima
procento de yarala inflaciono (2.5%) quan lando povas havar ante livar la lokala
valuto ed adoptar la Euro. Hungaria, Bulgaria, Rumania, Polonia, Chekia e
Kroatia (qua eniris la Europana Uniono en 1 di julio 2013) esos obligata adoptar
la Euro e mustos antee satisfacar ta kriterii. Unionita Rejio e Dania unlatere
decidis ne adoptar la Euro.

Quankam Unionita Rejio esas parto di Europana Uniono, ol ne aceptis la reguli di
Eurozono e duras uzar Britaniana pundo. En Dania, quankam lua monetaro (krona di
Dania) mantenas fixa kambiala pareso kun la Euro, tra referendo la habitantaro
ne aceptis enirar l' Eurozono. Fine Sueda habitantaro votis duesmafoye ye la
14ma di septembro 2003 kontre l'eniro en la Eurozono.

Kun la nestabileso dil islandana krono, en 2008 la guverno di Islando komencis
negociar l'eniro di Islando en la Europana Uniono, por future uzar l'Euro kom
monetaro.



https://io.wikipedia.org/wiki/Matematiko

Matematiko esas cienco di mezurebla grandesi kom la nombri e geometriala figuri.

Esas la fundamental interfaka instrumento di omna cienco. Ol dividesas aden du
precipua klasi, pura ed aplikita matematiko.

La bazo di pura matematiko es l'abstrakta studio di quanteso, e tale inkluzas la
cienci di nombro - aritmetiko e lua plu larja realigo algebro - ultre la temi
deskriptata kolektive kom geometrio (ex. analizala geometrio, euklidana
geometrio, ne-euklidana geometrio, trigonometrio e kelkafoye topologio) e lia
extensi, la temi deskriptata kolektive kom analizo (partikulare kalkulo e kelka
lateri di analizala geometrio e vektor-analizo). En moderna matematiko, multa ca
subjekti traktesas segun la termini di ensemblo-teorio.

Aplikita matematiko koncernas l'apliki di ca abstrakta cienco. Ol es do aparte
asociita kun fiziko ed injeniorarto. Specala temi inkluzita es booleana algebro
(apliko di ensemblo-teorio a logiko - videz Boole, George); ludo-teorio;
informo-teorio; probableso; statistiko; e vektor-analizo.



https://io.wikipedia.org/wiki/Europana_Uniono

L'Europana Uniono naskis per la kontrato subskribita en Maastricht, Nederlando,
la 7ma di februaro 1992. La kontrato pri l'Europana Uniono efikeskis en 1 di
novembro 1993.

L'Europana Uniono expansis su ye la 1ma di januaro 1995, kande Austria, Finlando
e Suedia membreskis.

Ye la 1ma di januaro 2002 l'Europana Uniono komencis uzar komuna monetaro,
l'Euro - tamen ne omna membri. L'Euro uzesas en Austria, Belgia, Finlando,
Francia, Germania, Grekia, Hispania, Irlando, Italia, Luxemburgia, Nederlando e
Portugal.

L’ Uniono expansis su itere ye la 1ma di mayo 2004, kande Chekia, Chipro,
Estonia, Hungaria, Latvia, Lituania, Malta, Polonia, Slovakia e Slovenia divenis
membri.

Pos finar Duesma mondomilito, Europa restis febligita. Germania devastabis, sive
pri la quanto di morti, sive pri materiala domaji. Quankam Francia ed Unionita
Rejio oficale vinkis la milito kontre Germania, amba landi anke sufris grava
perdaji (malgre min granda kam Germania) qua afektis lia ekonomii e prestijo en
nivelo mondala.

Dum la sequanta yari, la rankori e la desfido inter l'Europana nacioni,
difikultis rikoncilio. En ta kuntexto la Franca ministro di extera aferi Robert
Schuman defensis la kreado di West-Germania, rizulto di l'uniono dil tri zoni di
okupado kontrolita da ocidentala demokratii, lasanta la zono okupita dal
Sovietia. Schuman habebis tris nacionalesi (Franciana, Germana e Luxemburgiana)
dum diferenta etapi di lua vivo. Ica fakto facis a lu komprenar la kompexo di
l'Europana konflikti e developar intereso pro l'Europana unifiko.

Kin yari pos la kapitulaco di Nacional-Socialista Germania, ye la 9ma di mayo
1950 Schuman klamis West-Germania e l'Europana landi qua volis submisar sub
unika komuna autoritato la menajo di lua rispektiva produktadi di karbono e
stalo. Ca diskurso, konocata kom Deklaro Schuman, aceptesis en diferanta formi
dal Europana guverni ed esis la komenco di la konstrukturo di la uniono di
Europa, pro esar l'unesm oficala propozo pri integro di Europa. La ideo
konsistis ek submisar la dua produktadi necesega por la konstruktado di armi ad
unik autoritato, do la landi qui partoprenis en ca organizuro trovus granda
desfacileso por komencar milito inter li.

La propozo di Robert Schuman aceptesis dal kancelero di la Federala Republiko di
Germania, Konrad Adenauer. En la printempo 1951 signatesis en Paris la pakto qua
institucionaligis l'Europana karbono- e stalo-komuneso, konkretinta la propozo
di Schuman. Germania, Francia, Italia, Nederlando, Belgia Luxemburgia atingis
kompreno qua favorigis la kambio di materio prima necesega en siderurgio*,
aceleranta di ca formo l'ekonomikala dinamiko, kon la skopo di dotar Europa di
kapableso di autonoma produktado. Ica fondanta pakto serchis proximar Europana
vinkanti e disvinkanti al centro di Europa ke povus prenar lua propra destino en
lua mani, facanta se nedependanta di extera entitati. Le trado expiris en 2002,
quankam lua funciono esis obsoleta pos la fuziono di exekutiva e legifala organi
en l'Europana komuneso, qua aquiris yurala personaleso ed anke danko a
l'Europana "unika akto" di 1986.

En majo 1952, ja dum kolda milito, signatesis en Paris-kontrato qua establisis
l'"Europana komuneso di defenso" (EKD) qua permesis l'armizo di West-Germania en
l'Europan armeo. Kin membri dil EKSK ratifikis la kontrato, ma en augusto 1954,
la Franciana parlamentarii repulsis, kom konsequo dil ensembla opozado inter
gaulisti e komunisti. Ol esas tale ke l'antiqua Bruxel-kontrato di 1946
modifikesis por krear l'"ocidentala europana uniono" ke esos tala til la
validijesko dil Kontrato di Amsterdam en 1999, l'unika Europana organizuro por
la defesno e la sekureso. Quankam reforcis l'antiqua tratdo, l'OEU nun esis
simbolika ento sen povo nek reala kooperado frente al Nord-Atlantikal Uniono.
Lua precipua skopo esis la developo di nukleala forcii, asekuranta la defenso di
l'Europana landi ante hipotezal atako.

Impulso di graveso arivis en 1957 kun la signado dil traktati di Roma. Le sex
landi decidas avancar en la kooperado en ekonomikala, politikala e sociala
domeni. L'emo esis atingar "komuna merkato" qua permesus la libera cirkulado di
peroni, vari e kapitali. L'Europana Komuneso Ekonomiala esas l'internaciona
ento, di supranaciona tipo, dotata di autonoma kapableso di institucionaligita
financado pro ca pakto. Ica dokumento formacis la triesma komuneso di nefinita
durado, l'Euratom.

La Kontrato di Maastrich signatesis en februaro 1992, ed efikeskis en 1993.
Segun ol, l'Europana Uniono mantenis la komuna merkato e la EEK transformesis en
Europana Komuneso, en nova etapo en la uniono-proceso. La kontato kreis Europana
civitaneso e permisis cirkular e rezidar libere en omna landi di la komuneso, ed
anke la yuro por votar e votesar en la stato ube vivas, por Europana o lokal
elekti. Ol decidis kreado di unika monetaro, la Euro, que komencus uzesar en
2002 sub kontrolo di Europana centrala banko.

En 1999 komencis la Kontrato di Amsterdam. Ca kontrato establisis la principi di
libereso, demokratio e respekto al homala yuri, inkluzite le principi di
susteninda developo. Duo yari pose signatesis la Kontrato di Nice, qua efikigis
en 2003. Dum la yaro 2002 l'Europana Karbono- e Stalo-Komuneso extingesis, pos
finigar lua periodo di valideso (50 yari) e lua ago-sfero inglobesis en ta di
l'Europana Uniono.

La 1ma di mayo 2004 eventis la maxim granda expanso di l'Europana Uniono, kun
l'eniro di 10 nova membri: Estonia, Latvia, Lituania, Polonia, Chekia, Hungaria,
Slovakia, Slovenia, Malta e Chipro. Pose, la 1ma di januaro 2007, du altra
landi, Rumania e Bulgaria, divenis membri di EU.

Pose, la 29ma di oktobro 2004 signatesis Roma-pakto. La ratifiki di la kontrato
komencis kun l'aprobi da la parlamenti, ma ula stati kunvokis referendi en 2005.
L'unesma facesis en Hispania, ube ol aprobesis kun 76,73% di apogo. Quankam, la
ratifiko havis problemi kun la repulso di Francia e Nederlando. Le politikisti
dicis ke to inicigis "reflexiono-periodo", qua finigis en 2007 kun la signado
dil Berlin-Deklaro la 25 di martio 2007. La deklado havis kam skopo impulsar la
serchado di nova institucal akordo ante dil Europana votadi di 2009. En 2007,
l'Europana Konsilantaro akordis ke la Konstitucado faliis, malgre ke la
majoritato dil propozi inkluzabis pose en la reformo dil traktati di l'Uniono.
Tale, la 13 di decembro 2006, signatesis la traktato di Lisboa.

Ica traktato havis aspiris plubonigar la funcionado di l'Europana Uniono kun la
modifiko dil Kontrato di Maastrich e la Konstitutiva kontrato di l'Europana
Komuneso (Roma-kontrato). Ula dil maxim grava reformi dil Lisboa-kontrato esis
la la redukto dil posiblesis di stagno en la decido-facado per la voto di
qualifikata majoritato, Europana Parlamento kun plu fortio, l'elimino dil tri
koloni di l'Europana Uniono (ja obsoleta) e la kreado dil Prezisdisto di
l'Europana Konsilantaro e l'Alta reprezentanto por la komuna, extera e sekuresa
politiko di Europana Uniono por donar plu kohero e kontinueso al politiki di
l'EU. La Lisboa-kontrato, qua komencis la 1ma di decembro 2009 establisis ke la
Charto pri Fundamentala Yuri di l'Europana Uniono esis judiciale obligata por le
stati membri.

Kande Traktato di Lisboa efikeskis, la simboli di l'EU kom la flago, la devizo,
la Himno o la Dio di Europa ne esas judiciale vinkulanta, quankam omna li
uzesas. Malgre to, 16 landi membri deklaris ilia loyaleso ad simboli di
l'Europana Uniono en anexa deklaro al kontrato.

Depos la kreo di EU ye 1993, havas developita lua kompetentesi en l'areo di
judiciado ed interna aferi, komencale ad interguvernala nivelo e pose da
supranacionalismo*. Por ca skopo, agentesi havabas establisita qua koordinas
asociita agadi: Europol, por kooperado di polico-forci, Eurojust por kooperado
inter persequisti, e Frontex por kooperado inter frontiera kontrol autoritati.
EU anke operacas Schengen informo sistemo qua furnisas komuna datumaro por
polici ed enmigro autoritati. Ta kooperado partikulare developesis kun l'advento
di libera frontieri tra Schengen-konkordo e l'asociita tra frontiero krimino.

Du di originala kerno objektivi di Europana ekonomikala komuneso esis la
developado di komuna merkato, pose rinomizita la singla merkato, e dogana uniono
inter lua membrostati. La singla merkato envolvas la libera cirkulado di vari,
homi, e servadi en EU, e la dogana uniono envolvas l'apliko di komuna extera
tarifo sur omna vari eniriganta la merkato. De kande vari havabas enirigar en la
merkato to ne povus esar submisita a doganala imposti, diskriminacala taxi od
importaco quoti, pro ke to voyajis interne. Islando, Norvegia, Liechtenstein e
Suisia, qui ne partoprenas en l'Europana Uniono, partoprenas en la singla
merkato ma ne en la doganal uniono. Mez la komerco en EU kovresas da legifuro
harmoniigata da EU.

EU esas laboranta por plubonigar trafrontierala substrukturo en EU, por exemplo
tra la traeuropana reti (TEN), projekti sub TEN inkluzas Tunelo sub Angla
Kanalo, LGV est, Fréjus relo tunelo, Öresund-ponto, Brenner bazala tunelo e la
ponto super Messina-stretajo. En 2001 on kalkulis ke en 2010 la reto kovrus:
75,200 kilometri (46,700 mi) di voyi; 78,000 kilometri (48,000 mi) of fervoyi;
330 aeroportui; 270 marala portui; e 210 internala portui. La politiko pri
developanta Europana transporto kreskos la preso sur la cirkumajo en multa
regioni per l'augmentata transporto reto. En la pre-2004 EU membri, la precipua
problemo en transporto traktas kun konjestiono e polutado. Pos la recenta
inkluzo, la nova stati qua unionita depos 2004 augmentas la problemo di solvanta
acesebleso a la transporto agendo. La voyoreto di Polonia en partikulara esas en
povra kondiciono: ye aceso di Polonia ad EU, Certa nombro di voyi bezonis esar
ameliorar, specala A4 voyego, bezonanta proxim €13 biliono. Galileo situeso
sistemo esas altra EU substrukturo projekto. Galileo esas proposita satelito
navigado sistemo, konstruktor per EU e sendor da Europana spaco agencio (ESA),
ed esor operacala de 2012. Galileo projekto esis lansita parte por diminutar la
dependado di EU de Usa operacita globala situeso sistemo, ma anke por donar plu
kompleta globala kovrilo e permisar por grandega exakteso, donita l'anciena
naturo di GPS sistemo.

Eduko e cienco esas arei ube la rolo di EU limitesas a suportar nacionala
guvernerii. En edukado, la polico esis precipue developita dum la 1980a en
programi suportanta kambii e movebleso. La maxim videbla di to esis Erasmus
programo, universitato kambio programo qua komencis ye 1987. Dum unesma 20 yari
suportis internacionala kambio oportunaji por pluse 1.5 miliono universitatala e
kolegiala studenti e divenas simbolo di Europana studenta vivo. Havas nun sama
programi por skolo lernanti e docisti, por probo-tempieri en profesionala
edukado ed aprentiseso, e per adulta lernanti en dumviva lernanta programo
2007-2013. Ta programi esas designata por kurajigar plu larja konokajo di altra
landi e dissemar bona praktiki en edukado e lernanta fieldi inter UE. Tra sua
suporto di Bologna proceso UE esas suportanta komparebla standardi e konciliebla
gradi tra Europa. Ciencala developo esas faciligata inter kadro programi,
l'unesma komencis en 1984. La skopo di EU politiko en ta areo esas koordinar e
stimular serchado. La nedependanta Europana serchado konsilantaro atribuas EU
pekunii a europeala o nacionala serchado projekti. EU kadro programi traktas en
multi arei, per exemplo energio ube ambicionas developar diversa mixuro di
rinovigebla energio por cirkumajo e diminutar dependado de importacita fueli.

Ultre multa larja urbi, EU anke inkluzas multa dense populala regioni qua havas
ne singla kerno ma havas emersita de la konekto di multa urbi e nun envolvas
larja metropolala arei. La maxim populoza esas Rheno-Ruhr, havante preske 11.5
milion habitanti (Köln, Dortmund, Düsseldorf, etc.), Randstad preske 7 milion
(Amsterdam, Rotterdam, Den Haag, Utrecht, etc.), Frankfurt-am-Main metropolala
regiono preske 5.8 milion (Frankfurt, Wiesbaden, etc.), Flandriana rombo preske
5.5 milion (urbala areo inter amba Antwerp, Bruxel, Leuven e Ghent), Katowice e
lua Alta Silesian metropolala areo preske 5.3 milion ed Øresund regiono preske
3.7 milion (København, Dania e Malmö, Suedia).

La membrostati asumas responso pri linguala polico, ma EU institucuri incitas
lernanto di altra lingui. Angla esas la maxim parolata linguo en EU, ezanta
parolata da 51% di EU populo kande kontado amba indijena e neindijena parolanti.
Germana esas la maxim larja parolanta matrala linguo. Multa oficala lingui de EU
apartenas ad Indo-Europana linguaro, ecepte Estoniana, Finlandana e Hungariana,
qui apartenas a la familio di lingui Uralika, e Maltana, qua esas Afro-Aziala
linguo. Multa lingui oficala en EU skribesas kun latinal alfabeto ecepte
Bulgariana, skribita en kirila, e Greka, skribita en Grek alfabeto.

Ultre la 24 oficala lingui, existas cirkume 150 regionala e minoritata lingui,
parolata da plu kam 50 milion personi. Meze li, nur la regionala lingui de
Hispania (Kataluniana, Galisiana e Baskiana), Skota Gaelika, e Walsana povas
uzesar da civitani kun la precipua Europan institucuri. Quankam EU programi
povas suportar regionala e minoritata lingui, krear legi por protektar regionala
lingui esas afero por singla membrostato. Europana charto por regionala e
minoritato lingui ratifikita da multe EU stati furnizas generala guidolinei ke
stati povas sequar por protektar lua linguala heredo. Europana dio di lingui
kunsidas yearala ye 26 di septembro ed intencas stimular linguala lernado tra
Europa.

Segun nova inquesto pri religiozeso en EU, segun Eurobarometer en 2012
kristanismo esas la religio kun la maxim granda nombro di adepti en EU; katoliki
esas la maxim larja kristana grupo en EU, kontas 48% civitani, dum ke
protestanti esas 12%, ed eastala ortodoxi esas 8%, ed altra kristani esas 4% de
la habitantaro di EU.

Eurobarometer sondi di Eurostat indikis en la yaro 2005 ke 52% de EU-civitani
kreis en Deo, 27% en "kelka sorto di spirito o vivanta forco", e 18% havas nula
formo di kredo. Multa landi subisis falianta eklezio asistado e membreso en
recenta yari. La landi ube la min poka populo indikas religiala kredo esis
Estonia (16%) e Chekia (19%). La maxim religioza landi esis Malta (95%; precipue
katoliki) pose Chipro e Rumania, ambe kun cirkum 90%. Tra EU, kredo esis plu
alta inter mulieri, kreskas kun evo, to kun religioza edukado, to qua quitas
skolo ye 15 kun bazala docado, e to "plasizo ipsa en rekto di politikala rango
(57%)."

Quankam EU havas ne chefa autoritato en la feldo di sanesoflego, l'Artiklo 35 de
la Charto di Fundamentala Yuri dil Europana Uniono afirmas ke "alta nivelo di
homala sano protekto mustis certigar en la defino ed la laboro di omna uniono
politiko ed agesi." Omna la membrostati havas sive publike komanditita e
regulita universala sanesoflego o provizita universala sanesoflego. Europana
generala konsilantaro di komiso por sano e konsumanti ambicias koordinar
nacionala yuri pri protekto di saneso di la habitantaro, sur yuri di konsumanti.

Tota EU e multa altra Europana landi ofras gratuite a lua civitani Europana
Saneso Asekuro Karto qua, en reciproka bazo, providas asekuro por urjanteso
kuraco asekuro kande vizitanta altra participanta Europana landi. Instrukto pri
trafrontierala sanesoflego aspiras augmentar kooperado en sanesoflego inter
membrostati e faciliganta aceso a sekura ed alta qualeso trafrontierala por
Europana maladi.

Kulturala kooperado inter membrostati divenis koncerno di EU depos lua inkluzo
kom kompetenteso di la komuneso tra Maastrich-kontrato. Agado facita en la
kultural areo da EU inkluzas Kulturo 2000 7-yari programo, Europana kultura
monato, MEDIA programo, orkestri tale EU yuna orkestri ed Europana kapitalo di
kulturo programo - ube uno o multo urbi esas selektita por uno yaro por helpar
la kultura developado di ta urbo. Sporto esas precipua la responso di
individuala membrostati od altra internacionala organizuri prefere ke to di EU.
Quankam, esas kelka EU politiko qua havas kontakto sur sporto, tale ke la libera
movado di labori qua esas a la kerno di Bosman decido, qua interdiktas nacionala
futbalo federuri de impozar quoti sur exterlanda futbalisti kun Europana
civitaneso. Traktato di Lisboa oportas ula apliko di ekonomika reguli egardas la
specala naturo di sporto e lua strukturi bazata sur voluntala ageso. Ta sequenta
preseso grupo per guvernala organizuri tale internacionala olimpala komitato e
FIFA, pro objecioni pri l'apliki di libera marketo principi a sporto qua duktas
augmentanta brecho inter richa e povra klubi. EU ya furnisas pekunio por
Israelana, Jordaniana, Irlandana e Britaniana futbala karosi, kom parto dil
projeto "Futbalo por la Paco" (Footbal 4 Peace).



https://io.wikipedia.org/wiki/Nederlando

Nederlando esas membrostato dil Europana Uniono, NATO, OKED, MOK, e signatis la
protokolo di Kyoto. Kun Belgia e Luxemburgia ol facas parto de l'ekonomiala
regiono Benelux.

Dum la rejio di Karolus la 5ma di Germania la regiono di nuna Nederlando divenis
parto de la 17 Provinci, qua inkluzis nuna Belgia e Luxemburgia. En 1579 la
nordo di regiono unionis e formacis l'Utrecht Uniono, kontrato pri reciproka
defenso kontre Hispanian armeo.

Ye la 26ma di julio 1581 la provinci qui formacis nuna Nederlando deklaris
nedependo, renversis oficale la rejulo Felipe la 2ma ed adoptis la republiko,
qua duris til 1795. Felipe, filiulo di Karolus la 5ma, ne aceptis la nedependo,
e milito duris til 1648.

Nederlandana koloniala imperio komencis kreskar dum la 17ma yarcento. En 1614
Nederlandani fondis Nieuw Amsterdam, en la sudo di Manhattan-insulo - nune New
York. En Sudafrika Nederlandani establisis su en 1652. Cirkum 1650 Nederlandani
posedis aproxime 16 000 komercala navi, e lua habitantaro kreskis de 1.5 til 2
milioni habitanti. Multa ekonomiala historiisti konsideras Nederlando kom la
bersilo di moderna kapitalismo. En Amsterdam fondesis l'unesma borso dil mondo.

En 19 di januaro 1795, un dio pos princo Willem 5ma di Orange fugar vers Anglia,
Bataviana republiko proklamesis, simile a Franciana republiko, e lastis til 5 di
junio 1806. De 1806 til 1810 Napoleon Bonaparte establisis Rejio di Holando kom
marioneta stato, kontrolita da sua fratulo Louis Bonaparte. En 1810 Napoleon
enkorpigis Holando a Franca imperio. L'enkorpigo duris til 1813.

En 1815 Kongreso di Wien establisis l'Unionita Rejio di Nederlando, expansita
sude por kontrolar nuna Belgia e Luxemburgia. En 1830 Belgiani revoltis e
deklaris nedependo. En 1890 l'uniono kun Luxemburgia cesis.

Dum Unesma mondomilito, quankam Nederlando restis neutre, lando esis forte
volvita en milito. Germaniani projetis invadar lando, ma generalo Helmuth Johann
Ludwig von Moltke abortis la plano. Nederlando furnisis vari a Germania til
Britaniana blokuso en 1916.

En 10 di mayo 1940 dum Duesma mondomilito Nacionalsocialista Germania invadis
Nederlando por atakar Francia en 14 di mayo Nederlando kapitulacis. Dum
Germanian okupeso, cirkum 100,000 judi transportesis vers koncentro-kampeyi en
Germania, Polonia e Chekoslovakia, inkluzite juda puerino Anne Frank. Nur 876
transvivis til finar milito.

Lando esis un di la fondinti di Benelux (ekonomial alianco kun Belgia e
Luxemburgia) en 1944 e pose esis un de sis fondinti Europana Karbono- e
Stalo-Komuneso en 1951 e pose de Europana Komuneso Ekonomiala, embriono di nuna
Europana Uniono. Lando anke esis un di 12 fondinti di NATO, la 4ma di aprilo
1949. Dum 1960a e 1970a yari eventis multa sociala transformi: yuni, specale
studenti, refuzis tradicional etiko ed avancis en temi quale yuri por mulieri,
sexualeso, desarmizo ed ekologiala temi.

Ye la 30ma di aprilo 1980 rejino Juliana abdikis, e lua filiino Beatrix asumis.
Dum lua regno signatesis la kontrato di Maastrich, qua kreis Europana Uniono la
1ma di januaro 1993.

Longatempe la politiko en Nederlando dominacesis da Kristana-Demokratiala
partisi, qui guvernis lando de la 1910a yari. To chanjesis en 1994, kande
social-demokrati e liberali formacis la nomizita "purpurea ministraro", qua
guvernis til 2002. La 6ma di mayo ta yaro Pym Fortuyn, populisto di dextra
kontre l'enmigrado, asasinesis. Lia partiso divenis importanta pos l'elekti, ma
l'interna disputi interne la partiso flebeskis ol en la sequanta elekto.

La 10ma di oktobro 2010 Nederlandan Antili desaparis. Kom rezulto di plebiciti
Bonaire, Sint Eustatius e Saba decidis enkorpigar su a Nederlando esante specala
municipi, dum ke Aruba, Sint Maarten e Kuracao votis por divenar suverena
monarkii en la rejio di Nederlando.

Nederlando esas konstitucala monarkio. La chefo dil stato esas la rejo, nune
Willem-Alexander. La chefo di guvernerio esas la chefministro, nune Mark Rutte.
La parlamento havas du chambri: la Domo di Reprezenteri kun 150 membri qui
elektesas dal populo por 4 yari, e la Senato kun 75 membri qui elektesas dal
membri de lokala legifanta asemblaji.

Judiciala povo kompozesas da 11 distriktala korti, 4 apelo-korti, tri
administrala apelo-korti e la Supra Korto. La judiciisti nominesas da la
guvernerio por dumvivanta ofico-tempo, ma mustas retretar evante 70 yari.

Konstituco di lando skribesis en 1815 e sufris revizo en 1848 por institucar
parlamentala demokratio. Recente, granda parto di lua texto modifikesis en 1993.
Super lua texto, por enkorpigar Aruba, Sint Maarten e Kuracao, existas la
Statuto dil Rejio di Nederlando.

De longa tempo, lando havas tradiciono di sociala tolero. La 18ma yarcento dum
ke protestantismo esis l'oficala religio, katolikismo e judaismo toleresis.
Nune, lando konsideresas un di maxim liberala dil mondo en aferi quale aborto,
yuri por homosexuali, uzajo di drugi, edc.

L'Europana teritorio di Nederlando jacas inter la latitudi50º e 54º N, e la
longitudi 3 e 8ºW. Ol dividesas da 3 fluvii en du regioni: Rheno e du de lua
branchi, Waal e Meuse. La sudo di Nederlando esas granda fluviala delto. Vasta
regioni di Nederlando jacas sub la mar-nivelo.

La dominacanta vento en Nederlando suflas de sudwesto. To rezultas en moderema
marala klimato, kun kolda someri e moderema venti, e humideso frequente alta. To
eventas specale en litoro, ube la temperaturi povas esar 10ºC plu alta kam en la
regioni marfore, sud-este de lando. Konjelanta temperaturi (infre 0ºC) ordinare
eventas de la duimo di novembro til la fino di marto. Nivo povas okurar de
novembro til aprilo, plu rare de oktobro til mayo.

Karibiana insuli (Bonaire, Saba e Sint Eustatius) esas specala komoni de
Nederlando. Lua klimato esas tropikala, varma dum tota yaro. Dum somero, uragani
povas frapar Saba e Sint Eustatius.

Nederlando havas forta ekonomio, ed esas un di 10 maxim granda exportaceri dil
mondo. Pos la 16ma yarcento la konstrukturo di navi, la pesko, l'agrokultivo, la
komerco e la banki esas la precipua ekonomial agadi di lando. La portuo di
Rotterdam esas la maxim granda de Europa.

L'industrio di alimenti esas la precipua industriala sektoro. Altra importanta
industrii esas kemiala, metalifala, mashinifari, elektrikala produkti, e
turismo.

La 5ma di novembro 2011 Nederlando havis cirkum 16 735 100 habitanti. Ol esas la
11ma granda de Europa en habitantaro totala. Lua denseso di habitantaro (cirkum
400 personi/km²) esas un di la maxim granda dil mondo. Cirkum 7.6 milion
habitanti vivas en l'ekonomiala regiono koncita kom Randstat, qua extensas su
tra la provinci Norda Holando, Suda Holando, Utrecht e Flevoland.

La majoritato de la habitantaro - 80,9% - esas Nederlandani. Altra grupi esas
Indoneziani (2,4%), Germani (2,4%), Turki (2%) ed altra. Plu kam 99% de la
habitantaro savas lektar e skribar.

Nederlandana parolesas da la majoritato dil habitanti. Friziana parolesas en
Frizia, ube anke esas oficala.

Nederlando esis la patrio di filozofi quale Erasmus de Rotterdam e Baruch
Spinoza. Multa verki de René Descartes skribesis en Nederlando. En cienco, lando
havas nomi quale Christiaan Huygens (deskovrinto di Titan, luno de Saturno, e
l'unesma persono qua propozis ke la foto voyajas tra la spaco en ondi), Antonie
van Leeuwenhoek (qua developis l'unesma mikroskopo), Daniel Bernoulli (studiisto
di teorio di probablesi e mekaniko di fluidi), edc. Dum 20ma yarcento lando
havis Nobel-laureati quale Jacobus Henricus van 't Hoff, Christiaan Eijkman,
Paul Jozef Crutzen, ed altra.

Nederlando esas notora por lua piktisti, quale Rembrandt van Rijn, Johannes
Vermeer, Jan Steen, Jacob van Ruysdael ed altra. De la 19ma e 20ma yarcenti la
maxim famoza piktisti esis Vincent van Gogh e Piet Mondrian. Maurits Cornelis
Escher esas notora grafik-artisto.

En la literaturo, importanta nomi esas Desiderius Erasmus, Joost van den Vondel,
Pieter Corneliszoon Hooft, Multatuli, Willem Frederik Hermans, ed altra.

En la cinemo filmifisti quale Paul Verhoeven, Jan de Bont, Dick Maas e Theo van
Gogh atingis internaciona notoreso.

Lando havas multopla muzikala tradicioni. Lua precipua folklorala jenro esas
Levenslied, "la muziko di la vivo". Ta muziki havas simpla melodii e ritmi, e
lua temi ordinare esas amo, morto e soleso. Nuntempala rock e pop aparis dum la
1960a yari, kun forta influo de Usa ed Unionita Rejio. Dum la 1960a e 1970a yari
la muziki maxim-multa-kaze kompozesis en Angla linguo. Bandi quale Shocking Blue
(kun lua kansono Venus), Golden Earring e Focus atingis internaciona suceso.

Dum la 1990a yari Nederlandana e Belgiana House-muziko kunfuzis en la projeto 2
Unlimited, qua vendis 18 milion kopii de lua muziki. Pos la 1990a yari
Nederlandana disk-jokei quale Armin van Buuren, Tiësto, Hardwell, Sander van
Doorn ed Afrojack atingis granda internaciona suceso.

En klasika muziko, Louis Andriessen konsideresas un di la maxim bona kompozisti
viva. Eminenta violinisti esas Janine Jansen ed André Rieu. Lavinia Meijer esas
notora harpisto. En 2012 el lansis CD kun muziki de Philip Glass transskribita
por harpo, kun la propr aprobo de Philip Glass. La koncertodomo Concertgebouw
esas domo por la Royal Simfinial Orkestro (Koninklijk Concertgebouworkest),
konsiderata un di la maxim bon orkestri dil mondo.

La muziko de Aruba e de l'anciena Nederlandan Antili mixas Afrikana, nativa e
Nederlandana elementi ed esas simila a la muziki de altra Karibiana insuli,
quale Barbados, Martinik, Trinidad e Tobago e Guadelupa. Surinam,
ex-Nederlandana kolonio en Sud-Amerika, exportacis la jenro kaseko a l'insuli.
En Kuracao kreesis muzikala jenro konocita kom tumba.

Cirkum 4.5 milioni de la 16.8 milion habitanti de Nederlando registragesas en un
de la 35,000 sportala klubi di Nederlando. Cirkum 2/3 de lua habitantaro evante
15 til 75 yari praktikas sporti omna semani. Futbalo esas la maxim populara
sporto, ante hockey en la feldo e volebalo. Teniso, gimnastiko e golfo esas la
maxim populara individuala sporti.



https://io.wikipedia.org/wiki/Azia

Azia esas la maxim vasta e populoza kontinento de la mondo, ed esas quar foyi
plu granda kam Europa. Ol kovras 8,6% de totala surfaco de la planeto, e havas
cirkume 60% de lua totala habitantaro. Azia ed Europa formacas kune la
superkontinento Eurazia.

Yen la listo di la nedependanta landi qui havas teritorii en Azia. La maxim
populoza lando del mondo, Populala Republiko di Chinia jacas en Azia.

Infre esas la listo di maxim alta monti di Azia e dil mondo. Toti havas plu kam
8,000 metri di altitudo e jacas en Himalaya montaro.

Azia esas la maxim granda produktero e konsumero di nutraji di la Tero, e havas
le maxim granda rezervi di minerali dil planeto. Populala Republiko di Chinia -
la maxim granda ekonomio de la regiono - divenis la 6ma granda ekonomio dil
mondo en 2006, e kreskas averaje 9,5% omnayare. Altra du granda ekonomii esas
Indiana e Japoniana.

Landi kom Japonia o Israel havas moderna industriala ekonomii. On remarkas anke
le nomizita Aziana Tigri: Sud-Korea, Republiko di Chinia (Taiwan), Singapur e la
regiono di Hong Kong.



https://io.wikipedia.org/wiki/Unesma_mondomilito

To esis l'unesma konflikto kovrinta plu la duimo di Tero, pri la nomo di
« mondomilito ». Tamen, ante komence di duesma mondomilito on nomis ulo « la
Granda Milito ».

Fine 19ma yarcento Europa dominacas mondo, teknikala, financala, ekonomicala, e
precipue politikala : Afrika es preske tota kolonizita (ecepte Liberia ed
Etiopia), tale sud-Azia. Chinia falas lente sub la europ-domino. Usa e Rusia
esforcas da plenigar sua grandega spaco.

Konflikto inter Unionita Rejio e Francia havis povar disruptesar kon l’incidento
en Fachoda. Ma la rapidesa potent-acenso di Germania havis asemblita li en
kordiala kompreno.

Unionita Rejio precipue ma anke Francia havis tre granda imperio ke certigas
quaza exkluzivita di komerco ed explotajo pri naturala moyeni da koloniala
regimo. Germania qua posedis quaze sen kolonio e precipue di populizo, havis
komencis asertar da to di plu febla note en Maroko dum du krizi en 1905 e 1911.

Sua-latere, Francia volis sempre obtenar sua revancho di vinkeso di 1870-71
milito kontra Germania. En franciana skoli, ube iris infantaro de-pos, on
koloris Alzacia e Moselle nigra on la karto ostentita - teritorii ke ol havas
cedar por Germania en Frankfurt-kontrato. Ta generaciono havis do edukita kun
l'amputa membro-sindromo. En 1914 ol existas sole 1% deserteri. Ol esis 30% en
1870.



https://io.wikipedia.org/wiki/Saneso

Saneso esas la nivelo di funcionala o metaboliala efiko di vivanta ento. En
homi, esas la stando di mento, korpo ed esprito di persono, maxim-multa-kaze
signifikas esar sen maladeso, vunduro o doloro.

Mondala organizuro di saneso (MOS) definas saneso en sua maxim larja senco en
1946 kom stando di kompleta korpala, mentala, e sociala komforto e ne simpla
l'absenteso di maladeso od infirmeso. " Malgre ke ta defino esabas temo di
kontroversi, specifike pro mankar operacala valoro e la problemo kreita pro
l'uzo di vorto "kompleta", restas la maxim duranta. Klasifikuro kam MOS familio
di internacionala klasifikuro, inkluzite Internacionala klasifikuro di
funcionala, infirmeso e saneso ed Internacionala klasifikuro di maladesi, esas
ordinare uzita por definar e mezurar la kompozanti di saneso.

Sistemala aktivesi por preventar o risanigar saneso problemi e stimular bona
stando en homi esas furnisata da sanesoflegoprovizisti. Apliki pri animala
saneso esas inkluzata da veterinarala medicino. La termino "salubra" esas anke
larje uzata en la kuntexto di multa tipi di nevivanta organizuri e lua kontakti
por la benefico di homi.

Ordinare, la kuntexto en qua ula individuo vivas esas de granda graveso ye
saneso stato e qualeso di vivo. Esas sempre plu agnoskata ke saneso esas
mantenata e plubonigata ne nur tra l'avanco ed apliko di sanesoflego cienco, ma
anke tra l'esforco ed inteligenta maniero di vivo selekti da l'individuo e
socio. Segun mondala organizuro di saneso, la precipua determinivi di saneso
inkluzas sociala ed ekonomikala cirkumajo, fizikala cirkumajo, e l'individuala
karakterizivi e konduti di persono.



https://io.wikipedia.org/wiki/Grekia

Grekia (Ελλάς), kun areo di 131,957 km2 por kelke min dek ed un milioni
habitanti, havas landala frontieri kun Albania, Republiko Macedonia, Bulgaria e
Turkia e havas marala frontieri kun Albania, Italia, Libia e Turkia, ta lasta
fonto di litijo. La Maro Ioniona weste e la Maro Egea este, parti de
Mediteraneo, cirkondas la lando. La kinimo del teritorio formacesas per 9.000
insuli ed insuleti, di qui cirkume 200 habitesas. Pluse, 80% de sua teritorio
formacesas per monti, di qui la maxim alta esas monto Olimpio, kun altitudo di
2,917 metri.

Athina e Sparta esis rivala urbi en epoko pasinta, ma federis por kombatar
kontre l'invado-probi dal Persian imperio. Pose, Alexandros la Magna unionis la
du urbi ed altra regioni por kombatar e vinkar Persiani.

En 146 aK Romani okupis la regiono di nuna Grekia. Multa Greki ekmigris vers
Alexandria, Seleucia, ed altra urbi fondita da Alexandros. La mixuri di Grekia e
Romana kulturi esis l'origino di Bizancana kulturo, establisita pos la kreado di
Bizancana imperio en 330 cirkum Konstantinoplo. Bizancana imperio restis
importanta militarala e kulturala povo dum la sequanta 1123 yari, til la falio
di Konstantinoplo en manui di Otomani.

La moderna Grekia deklaris su nedependanta de Otoman imperio la 25ma di marto
1821. Pos milito qua duris til 1829, l'Unesma Greka Republiko agnoskesis da
Unionita Rejio en 1830. Ioannis Kapodistrias, l'unesma guverniestro di la
republiko, elektesis en 1827 ma, kun lua asasino en 1831, la granda povi
Europana (Unionita Rejio, Austrian imperio, Prusia, Francia e Rusian imperio)
forcis Grekia adoptar monarkio, e Otto, princo di Bavaria divenis rejulo en
1833. En 1843 populala revolto forcis la rejulo adoptar konstituco.

Otto destronizesis en 1862, e princulo Wilhelm di Dania (pose Georgios la 1ma di
Grekia) asumis la trono e recevis kom donaco de Unionita Rejio l'insuli Ioniana.
En 1877 chefministro Charilaos Trikoupis asumis povo, e decidis plubonigar la
substrukturo di lando por impedar ke la rejo povus interferar en la nacional
asemblajo, tra la kreado dil voto di fido por tota la futura chefministri.

Konsequo de du militi en Balkani, Grekia expansis sua teritorio e habitantaro.
Dum la sequanta yari, deskonkordi inter Konstantinos la 1ma (suportero di
Germania) e la chefministro Eleftherios Venizelos (suportero di Triopla
inter-konsento) sive Grekia devis o ne enirar Unesma mondomilito rezultis
nacionala skismo. Pos 106-dia blokuso da la Triopla inter-konsento kontre la
precipua portui di Grekia, rejulo Konstantinos koaktesis a renuncar e transferis
la krono por lua duesma filiulo, Alexandros la 1ma. Alexandros regnis til 1920.

Pos l'unesma mondomilito eventis milito inter Grekia e Turka nacionalisti, qua
rezultis masiva kambio di habitanti inter la du landi, sub la kontrato di
Lausanne. Segun diversa fonti centi di mili Greki mortis dum ta periodo.
Nestabileso politikala e multa stato-stroki markizis la sequanta epoko,
obskurigita por masiva tasko por enkorpigar 1.5 milion Greka refujinti de Turkia
en Greka socio. Greki en Istanbul diminutis de 300,000 personi dum la komenco
dil 20ma yarcento til la nuna 3.000 personi.

Ye la 28ma di oktobro 1940, fashista Italia demandis la kapitulaco di Grekia, ma
lua diktatoro, Ioannis Metaxas refuzis, e la milito inter Italia e Grekia
komencis. Grekia vinkis e forcis Italiana retreto vers Albania. Pose,
Nacional-socialista Germania vinkis Greka trupi en la batalio di Grekia, ma
Germani subisis serioza defii da Greka partizani. Cirkum cent-mili civili mortis
per hungro dum la vintro 1941-1942.

Pos la libereso, eventis interna milito inter komunisti komandita da Markos
Vafiadis (konocita kom "generalo Markos") ed antikomunista grupi, qua devastis
l'ekonomio. Dum la sequanta 20 yari, l'ekonomio saneskis su e kreskis.

Ye la 21ma di aprilo 1967 eventis armeala stato-stroko e komencis brutala
represo kontre l'opozanti, ma ye la 20ma di julio 1974, kande Turkia invadis la
nordo di Chipro, l'armeala rejimo falis.

Nova konstituco establisesis ye la 11ma di junio 1975 e Grekia divenis
demokratiala republiko. Konstantinos Karamanlis esis la chefministro en ta
periodo. Intertempe, Andreas Papandreou fondis la partiso PASOK en respondo a
Nea Demokratía de Karamanlis. La du polikitala partisi alternigis en povo depos
ta epoko.

Grekia eniris l'Europana Komuneso ye la 1ma di januaro 1981. Extera koloko en la
industrio e la substrukturo stimulis sustenebla kresko. La relati kun Turkia
plubonigis pos diversa ter-tremi afektar la du landi en 1999, e fine Grekia
decidis ne opozar la deziro di Turkia pri enirar l'Europana Uniono. Grekia
adoptis Euro kom monetaro en 2002, e du yari pose ol divenis eventeyo por la
Somerala Olimpiala Ludi di 2004. Pos adoptar l'Euro en 2002, Grekia ne pluse
povis desvalorigar lua monetaro por riganar kapaceso por konkurencar en l'extera
merkati. La chomeso, partikulare meze la yunaro esis granda dum la 2000a yari.

Dum yari, Greka guverno komprabis la debo de la privata sektoro di l'ekonomio
til la fino di 2009, kande la guvernala debo di Grekia atingis 130% de la KLP e
komencis grava krizo ekonomiala e politikala, pos divenar neklara ke la guverno
povus pagar ol. Eventis granda protesti en la stradi Athina de 2010 til 2012 pro
la kresko di chomeso e la propozo di austereso-moyeni. La forta debo-krizo duras
til nun, ed anke afektis la politiko di lando: Antonis Samaras, chefministro de
la partiso Nea Demokratía vinkesis en 2015 da Alexis Tsipras, de la Koalisuro di
Sinistra.

Grekia esas parlamenta republiko. La chefo di stato esas la prezidanto, qua
elektesas por 5-yara periodo dal parlamento. Lua ofico esas nur ceremoniala. La
chefo di guvernerio esas la chefministro, qua anke elektesas dal parlamento.

La legifala povo kompozesas dal parlamento, qua havas unika chambro kun 300
membri. Quankam la konstituco ne establisas fixa nombro di parlamentani, ol
dicas que la totalo di membri dil parlamento ne povas esar min kam 200 ne plu
kam 300. Depos 1952 la nombro di parlamentani sempre esas 300. Li elektesas dal
populo por 4-yara periodo.

Judiciala povo esas nedependanta povo ed organizesas segun la sistemo di korti.
Existas tri sistemi di korti: civila korti, kriminala korti ed administrala
korti. La supra korto por civila e kriminala temi esas la Korto di Kasaco, dum
ke la supra korto por administrala temi esas la Konsilantaro dil Stato.
Konseque, la judiciisti qui judicias kriminala temi ne judicias administrala
temi, ed inverse. La nuna Greka konstituco adoptesis en 1975 pos la falo dil
armeala rejimo.

Grekia kompozesas ek motoza kontinentala teritorio sude de Balkani, plu vasta
nombro di insuli (1,200 til 6,000 - to varias segun la defino di "insulo") en
Ioniana Maro (nur 227 habitata). Lando havas la maxim extensa litoro dil mondo,
kun plu kam 13,676 km. Lua maxim granda insulo esas Kriti.

La maxim alta monto di Grekia esas Monto Olimpus, kun 2.917 metri di altitudo.
Cirkum 80% de lua teritorio esas montoza. La westo di lando havas multa lagi e
marshi, e dominacesas da Pindus-montaro, qua esas kontinueso di Dinarika Alpi.

On povas dividar la klimato di Grekia en 3: mediteranea, alpina e temperema. En
montoza regioni dil nord-westo la klimato esas alpina. Temperema klimato afektas
centra ed Esta Macedonia, e mediteranea klimato afektas l'insuli en la maro
Ioniana. Athina jacas an la frontiero inter temperema e mediteranea klimati.

Segun Mondala Banko, Grekian ekonomio esis la 43ma maxim granda del mondo en
2013 e la 15ma maxim granda de Europana Uniono en 2012. Ol esis la maxim granda
producero di kotono (plu kam 183 mil toni) e pistacho (cirkum 8,000 toni) de
Europana Uniono en 2010. Grekia kontrolas 16.2% de tota komercala navi del
mondo.

Dum la fino di 2009 komencis forta ekonomiala krizo en Grekia kom rezulto de la
granda guvernala debo, de la mondala ekonomiala krizo qua komencis en 2008,
desequilibro inter revenui e spensi, e manko di kredibleso en l'ekonomiala
statistiki.

Segun statistiki de 2011, Grekia havis 10,815,197 habitanti. Naskeso diminutis
de 14.5 per 1,000 habitanti en 1981 til 9.5 per 1,000 habitanti en 2003, dim ke
la morteso augmentis de 8.9 per 1,000 habitanti en 1981 til 9.6 per 1,000
habitanti en 2003.

La maxim granda urbo esas Athina. Altra importanta urbi esas Thesaloniki e
Pireo.

Greka literaturo dividesas en du periodi: anciena o klasika, Bizancana, e
moderna. En anciena literaturo esas du monumentala verki di Homeros: Iliado ed
Odiseo. Bizancana literaturo inkluzas tradukuro di la Biblo e liturgiala texti.

Moderna literaturo inkluzas verki pos 11ma yarcento. Libro Erotokritos, skribita
da Vicentzos Kornaros cirkum yaro 1600 esas un di maestra-verki en Greka linguo.
Inter la precipua nun-tempal autori esas Dionysios Solomos, Andreas Kalvos,
Angelos Sikelianos, Emmanuel Rhoides, Kostis Palamas, Penelope Delta, Yannis
Ricos, Alexandros Papadiamantis, Nikos Kazantzakis, Andreas Embeirikos, Kostas
Karyotakis, Gregorios Xenopoulos, Konstantinos P. Kavafy e Demetrius Vikelas. Du
Grek autori recevis Nobel-premio pri literaturo, Giorgos Seferis ed Odysseas
Elytis.

Cinemo aparis en Grekia unesma-foye en 1896, ma nur en 1914 la kompanio Asty
Films fondesis e komencis produktar longa filmi. En 1944 aktorino Katina Paxinou
ganis Oscar-premio pri maxim bona suportant aktorino por la filmo For Whom the
Bell Tolls. Dum la 1950a e 1960a yari diversa Greka artisti artingis
internaciona notorieso, quale Irene Papas, Melina Mercouri, Mihalis Kakogiannis,
Alekos Sakellarios, Nikos Tsiforos, Iakovos Kambanelis, Katina Paxinou, Nikos
Koundouros, Ellie Lambeti, ed altra. Greka filmifisti Giorgos Tzavellas, Theo
Angelopoulos, Greka-Franciana Costa-Gavras e Greka-Usana Elia Kazan anke atingis
granda notorieso.

Anciena Greki developis l'arto di kanto e l'uzo di instrumenti quale harpo,
citaro e liro. Dum Bizancana imperio l'Ortodoxa Eklezio ne aceptis l'uzo di
muzikala instrumenti, e nur la Bizancana kanto, monofoniala, developesis.

Greka folklorala muziko komencis aparar dum la 9ma e 10ma yarcenti, ed
evolucionis en variata formi dum la sequanta yarcenti. Existas diversa
tradicionala muziki pri amo, pri exilo, muziki por mariaji, o por akompanar la
diferanta tradicionala dansi en Kriti, Epiro, Peloponeso, ed altra regioni.

Eminenta nomi en klasika muziko esas Nikolaos Mantzaros, Spyridon Xyndas,
Spyridon Samaras e Pavlos Carrer. Manolis Kalomiris konsideresas la fondero di
la Nacionala Muziko-Skolo di Grekia. Dum la 20ma yarcento, Greka kompozisti
helpis developar moderna klasika muziko e la muziko di avanguardo. Nomi quale
Iannis Xenakis, Nikos Skalkottas e Dimitri Mitropoulos divenis internacione
konocita. Maria Callas divenis un di la maxim notora opero-kantistino dil mondo.
Altra Greka kompozisti qui atingis internaciona notoreso esis Mikis Theodorakis,
Manos Hatzidakis, Eleni Karaindrou, Vangelis e Demis Roussos.

Grekia esis nasko-loko di Olimpiala Ludi. En komuna sporti, futbalo e basketbalo
esas la du maxim populala sporti di lando. Un di maxim konocata klubi di futbalo
e basketbalo di lando esas Panathinaikos.



https://io.wikipedia.org/wiki/Portugal

Portugal, oficale la Portugalana Republiko (en la Portugalana República
Portuguesa) esas lando qua jacas en la westo di Europa. Lua vicina landi esas
Hispania, norde ed este. Sude e weste jacas Oceano Atlantiko. Ol esas membro di
Europana Uniono e di NATO.

Iberi komencis habitar la regiono pos 10,000 yari aK. Kelti, Greki e Feniciani
establisis kolonii en la regiono dum l'unesma yarmilo aK. Feniciani fondis la
nuna urbo Lisboa, kun la nomo Olisipo. En 45 aK, Romani konquestis komplete la
regiono e nomizis ol kom Lusitania. Li fondis la nuna urbo Porto, kun la nomo
«Portus-Galliae» o «Portus-Cale», origino dil moderna nomo di Portugal.

Dum la Reconquista en 868 Portugalana Komtio (Condado Portucalense) formacesis.
Ol divenis parto di la rejio di Galisia en 1078. Ye la 25ma di julio 1139 pos la
Batalio di Ourique, Afonso Henriques deklaris la nedependo di Portugal e divenis
rejulo Afonso la 1ma. En 1143 rejulo Alfonso la 7ma di Leon e Kastilia agnoskis
Portugal kom nedependanta rejio. En 1179 anke la papo Alexander la 3ma agnoskis
la rejio.

En 1373 Anglia e Portugal komencis federuro qua duras til nun, la maxim anciena
federuro di Europa. En 1383, rejulo Fernando la 1ma di Portugal mortis, e Juan
la 1ma, rejulo di Kastilia, mariajita kun la filiino di Fernando la 1ma,
postulis la Portugalana trono. Portugalana nobeli e la habitantaro ne aceptis
ol, e João, Maestro di Aviz, kombatis e vinkis la Kastiliani en la batalio di
Aljubarrota. Ta vinko grantis Portugalana nedependo.

En 1415 la Portugalani konquestis Ceuta, en la nordo di nuna Maroko, e komencis
explorar e deskovrar regioni en Afrika, pose en Azia ed en Amerika. En 1418 la
Portugalani rideskovris Madeira ed en 1427, Acori. En 1460 li atingis nuna
Sierra Leone. En 1487 Bartolomeu Dias navigis en la regiono dil Kabo di Bon
Espero. En 1498 Vasco da Gama atingis Calicut, nune Kozhikode en India. Ye la
22ma di aprilo 1500 Pedro Álvares Cabral atingis la litoro di Brazilia.

En 1578 rejulo Sebastião la 1ma di Portugal desaparis - posible mortinta ye la
4ma di agosto 1578 - en la batalio di Ksar El Kebir en Maroko. Lia onkulo, la
katolika kardinalo Henrique, asumis la trono e guvernis til lua morto ye la 31ma
di januaro 1580. Quoniam Henrique esis submisita a celibeso pro esar katolika
kleriko, il ne havis filiulo, e la maxim proxima heredinto dil trono esis la
rejulo Felipe la 2ma di Hispania, qua divenis Filipe la 1ma di Portugal. Du
altra Hispana reji guvernis Portugal til 1640, kande la lando itere divenis
nedependanta: Felipe la 3ma di Hispania (kom Filipe la 2ma di Portugal), e
Felipe la 4ma di Hispania (kom Filipe la 3ma di Portugal).

Pos milito kun Hispania, en 1640 Portugal itere divenis nedependanta, e João la
4ma di Portugal asumis la povo. To esis la komenco di la dinastio di Bragança,
qua regnis til 1910.

En 1755 Lisboa subisis ter-tremo, qua produktis mili de morti. En 1762 Hispania
invadis la Portugalana teritorio dum la Sep-yara milito, ma en 1763 la paco
riestablisesis. Dum la tota 18ma yarcento cirkume 400.000 Portugalani ekmigris a
Brazilia.

Lor l'invado di Portugal da Franca trupi sub l'impero da Napoleon la 1ma, la
Portugalana rejala familio fugis a Brazilia. L'urbo Rio de Janeiro divenis la
chefurbo dil imperio, rinomizita a Unionita Rejio di Portugal, Brazilia ed
Algarvo en 1815. Ye la 7 di septembro 1822 la princulo Pedro proklamis la
nedependo di Brazilia e divenis l'unesma Brazilian imperiestro sub la titulo
Pedro la 1ma di Brazilia.

Portugal esis monarkio til la 5ma di oktobro 1910, kande la republiko
proklamesis e Manuel la 2ma di Portugal renversesis del povo. Pos dizastroza
partopreno en l'unesma mondomilito, komencis serioza nestabileso qua kulminis
kun armeala stato-stroko en 1926. En 1932 António de Oliveira Salazar asumis la
povo kom chefo di la konsilantaro di ministri. Quankam il havis simpatio por
fashismo, Portugal restis neutra dum la duesma mondomilito. Pos la fino di la
milito, Salazar subisis presi por adoptar demokratio en lando.

Salazar guvernis til 1968, kande il sufisis cerebrala stroko. Lia sucedanto,
Marcelo Caetano, guvernis til 1974, kande ilu revokesis del povo lor la
Dianto-revoluciono.

Portugal esas parlamentala republiko. La chefo di stato esas la prezidanto,
elektata dal populo por 5-yara periodo. La prezidanto nominas la chefministro,
ordinare homo del precipua politikala partiso di la parlamento. La chefministro
selektas la cetera ministri.

La Parlamento ("Assembleia da República") havas 1 chambro e 230 membri, elektata
dal populo por 4-yara periodo. Nuna konstituco adoptesis en 1976.

Judiciala povo en Portugal esas sistemo kompozata ek 4 korti. La konstitucala
korto (Tribunal Constitucional) formacita da 13 judiciisti, judicias se la legi
aprobita ne kontredicas la Konstituco di lando. La judiciala korti judicias
civila, kriminala, laborala e komercala temi. La Korti Administrala ed Impostala
judicias questioni pri imposti ed administrala agadi. La Kontokontrolera korto
(Tribunal de Contas) judicias la legaleso di publika spensi, por helpar la
parlamento decidar pri ol.

Fluvio Tago dividas la kontinentala teritorio di Portugal en du. La nordo esas
montoza marfore, kun fertila vali ube agrokultivo povas developesar. Ibe, la
maxim alta monto havas 1,993 metri di altitudo, en la montaro Serra da Estrela.
La tereni sude de lando esas plu basa kam la nordala. La maxim alta monto esas
Foia, kun 902 metri di altitudo. Ma la maxim alta monto di Portugal esas Pico,
en Acori, kun 2,351 metri super la mar-nivelo.

Ultre Tago, altra importanta fluvii en Portugal esas Durio (entote 938 km, di
qui 200 km esas en Portugalana teritorio), Minho, Vouga, Zêzere, Sado e
Guadiana.

La litoro di Portugal havas 943 km en la kontinento, 667 en Acori e 250 km en
Madeira, Porto Santo e l'Insuli Sovaja (Ilhas Selvagens). La duni di Porto Santo
atraktas multa turisti. En la kontinento, proxim l'urbo Aveiro, un delto kun 45
km di longeso e 11 km di larjeso esas richa en fishi e marala uceli.

La klimato di lando esas mediteraneala, kun varma e sika someri e kolda e
pluvoza vintri. Dum somero ofte eventas granda incendii en la sika vejetantaro.
La mezvalora pluveso varias de min kam 300 mm omnayare en Massueime til 450 mm
en Faro, 1,700 mm en Guarda e plu kam 3,000 mm en la montaro Serra da Estrela.
En Acori la mezvalora yarala pluvo povas superirar 6,250 mm. La minima
temperaturi di Portugal - ofte infre -20ºC - enrejistresas dum vintro en Serra
da Estrela, l'unika regiono di lando ube nivas dum vintro. Ja en Alentejo la
temperaturi povas superirar 40ºC dum somero.

La terciara sektoro, note turismo, esas nune la maxim importanta del ekonomio
Portugalana. L'industriala sektoro kontinuas diminutar de la 1980a yari til nun,
pro la klozado di multa fabrikerii, note en la nordo di lando. L'agrokultivo
esas la maxim importanta ekonomiala sektoro di lando til la 1960a yari, ma nune
ol reprezentas cirkume 2.3% de KLP.

La Portugalana habitantaro esas preske rasale e religiale homogena. Katolikismo
esas la dominacanta religio, pos l'ekpulso di islamana mauri e judi.

Segun la demografiala kontado di 2001, Portugal havis 10.355.824 habitanti, di
qui 52% esis mulieri e 48% viri. La maxim granda urbo segun la nombro de
habitanti esas Lisboa, qua havas plu kam 500 mil habitanti. Altra importanta
urbi esas Porto, Vila Nova de Gaia, Funchal e Braga.

Dum recenta yari, Portugal recevis granda nombro di enmigranti, note de lua
ex-kolonii en Afrika, de Brazilia e de altra Sud-Amerikana landi, e de l'esto di
Europa. L'ekmigro di Portugalani vers altra landi diminutis multe pos la
Dianto-revoluciono e pos l'eniro en l'Europana Uniono.

La poeto Luís Vaz de Camões (c. 1524 til 1580) esas un del maxim importanta
poeti dil Portugalana linguo. Ilu skribis Os Lusíadas ("La Portugalani"),
epikala poemo pri Portugalana navigadi e deskovraji dum la 15ma e 16ma yarcenti.
Ultre Camões, Gil Vicente (c. 1465 til c. 1536) esas un del maxim importanta
dramatisti di Portugal.

Dum la komenco dil 20ma yarcento, Fernando Pessoa (1888 til 1935) divenis un del
maxim importanta poeti dil Portugalana modernismo. Yen altra importanta nomi en
la Portugalana literaturo (dum la 19ma e 20ma yarcenti): Almeida Garrett, Camilo
Castelo Branco, Eça de Queiroz, Sophia de Mello Breyner Andresen e António Lobo
Antunes. Precipue eminenta esas José Saramago, skriptisto qua recevis la
Nobel-premio pri Literaturo en 1998.

Ultre la Portugalana, Portugal anke agnoskas kom oficala la Mirandana linguo,
parolata en kelka urbeti en la nord-esto di Portugal, exemple Miranda do Douro e
Sendim. La Mirandana linguo divenis oficala en 1999.

Futbalo esas la maxim populara sporto di la lando. Multa futbalo-konkursi
eventas en la lando inter lokala amatora o profesionala klubi. La Portugalana
futbalisti Eusébio, Luís Figo e Cristiano Ronaldo esas mondale konocata.



https://io.wikipedia.org/wiki/Kuwait

Kuwait esas emirio qua jacas en l'Arabiana peninsulo (Azia). Lua vicina landi
esas:

Dum la 4ma yarcento aK anciena Greki koloniigis un insulo en la litoro di nuna
Kuwait, e nomezis lu Ikaros. Dum la 14ma yarcento la regiono di Kuwait divenis
islama kalifio.

Moderna Kuwait esis fondita dum 18ma yarcento, kande membri di Bani Utbah tribuo
establisis l'urbo di Guraine. Li donis l'urbo la nomo Kuwait, signifikante en
Araba 'lo inkluzita'. Ico forsan referas Portugalana fuorto konstruktita ibe dum
16ma yarcento. Unesma habitanti livis de la komerco di perli. Ye 1756 Utub
populi elektis Sabah I bin Jaber kom l'unesma emiro di Kuwait.

Koweit divenis nedependanta de Unionita Rejio ye 19 di junio 1961. Irak okupis
Kuwait di 2 di agosto 1990 til fino februaro 1991.

Segun konstituco establicita ye 1961 Kuwait esas konstitucala ed islama
monarkio, e havas la maxim antiqua eligita parlamento di Persiana Golfo. L'emiro
(heredala ofico) indikas la chefa ministro.

Kuwait esas mikra lando (17.818 km²) en Proxim Oriento. Lua vicina landi esas
Irak en nordo ed nord-westo, e Saudi Arabia en sud-westo ed en sudo. En esto
jacas Persiana Golfo. Granda parto di lando esas kovrata da dezerto.

KLP per persono di Kuwait esas 81,800 dolari, la 5ma granda KLP per persono dil
mondo.

Kuwaitiana populo esas cirkum 3.5 milioni lojanti, di qua cirkum 2 milioni esas
stranjeri. Cirkum 85% di populo esas islama.

La maxim granda urbo esas lua chef-urbo, Kuwait-Urbo. Altra importanta urbi esas
As-Salimiyah, e Qalib ash Shuyuk.

Islamo influas en Kuwaitiana arkitekturo, muziko, vestaro, koquarto e stilo di
vivo.



https://io.wikipedia.org/wiki/Katolik_eklezio

Katolik eklezio esas la plu granda kristana eklezio en la mondo. Ol konsistas ek
23 apartayura eklezii, qui omna agnoskas l'episkopo di Roma, la papo, quale
posteulo di santa Petro e chefo di l'omna katolik episkoparo. Inter ti
apartayura eklezii, unu, la maxim granda, nominita la latina, esas ocidentala;
l'altra esas orientala. La membraro lojas precipue en Europa, Amerika e Central
Afrika.

La Grekiana vorto καθολικός (katholikos) signifikas "universala" o "generala" ed
esas equivalenta a καθόλου (katholou), kontrakto dil frazo κατὰ ὅλου (kata
holou), "segun la tutajo". La vorto esis unesme uzata por deskriptar l'Eklezio
en la frua 2ma yarcento . Pos l'Orienta-Ocidenta Skismo di 1054, l'eklezii qui
restis en komuneso kun la Roma Katedro (la diocezo di Roma e lua episkopo, la
Papo, la chefo-patriarko) divenis konocita kom "katolika", dum ke l'Orientala
eklezii qui ne aceptis l'autoritato dil Papo ordinare konocesas kom "Ortodoxa".
Pos la Reformo en la 16ma yarcento, l'Eklezio "en komuneso kun l'Episkopo di
Roma" uzis la termino "katoliko" por distingar su mem dil diversa protestanta
grupi qui disvergis di ol. La nomo "katolika eklezio" aperas en la titolo dil
Katekismo dil katolika eklezio. Ol esas anke la termino qua uzis Paulus la 6ma
che la subskribo dil dek-e-ses dokumenti dil Duesma Vatikana Koncilio.

La nomo "katolika" esas tamen uzata anke de altra Eklezii, chefe ortodoxi, qua
ne aceptas l'uzo nur por ti en komunio kun la Santa Katedro di Roma. Konseque,
la vorto "Roma" esas plu preciza e klara. La katolika Eklezio uzas mem la vorto
"Roma" en diversa dokumenti, quale l'encikliki Divini Illius Magistri da Pius la
11ma e la Humani generis da Pius la 12ma; komuna deklari subskribita dal Papo
Benedictus la 16ma kun Chefo-episkopo de Canterbury Rowan Williams ye la 28 di
novembro 2006 e Patriarko Bartolomeo 1ma ek Konstantinopolo ye la 30 di novembro
2006, e de certa episkopala konferenci. En la Katekismo dal Papo Pius la 10ma
l'Eklezio esas nomata "Romana".



https://io.wikipedia.org/wiki/Franciana_linguo

Franciana esas latinida linguo. Ol esas oficala linguo di multa landi kom
Francia, Kanada, Belgia e Suisia, di Europana Uniono, di Unionita Nacioni ed
altra internaciona organizuri.

Dum la konquesto di Gallia dal Roman armei di Iulus Kaesar ye 52 aEK, Gallia
esis populizita da Galliana tribui qui parolis Kelta lingui parentigita e
probable reciproke komprenebla. Ol ne existis unu ma multa Galliana lingui, qui
tre rare skriptesis. La lingui dil Romani, la Latina, esis skriptita, e kom
prestijoza linguo, vulgara Latino esis pokope adoptita per omni dum yarcenti qui
sequis la konquesto dil lando ye 51 aEK.

La Franciana docesas en multa universitati en omna mondo e havas grava rolo en
diplomacala, jurnalistikala, judiciala e universitatala mondo. La Franciana esas
matrala linguo precipue en Francia (lando kun la maxim granda populo kun la
Franciana kom matrala linguo), Belgia, Monako, Luxembourg (ube ol esas unu dul
tri oficala lingui), en Suisia (la Franciana esas unu dil quar oficala lingui)
ed en certa Italiana vali (Valo di Aosta). En Amerika, la Franciana esas la
matrala linguo di multa provincii e teritorii di Kanada (precipue en Quebec, en
granda parto di Nouveau-Brunswick, ma anke en Ontario, en Nouvelle-Écosse, à
l'Île-du-Prince-Édouard, au Manitoba, au Yukon…), en Saint-Pierre-et-Miquelon,
en Usa (specale en Louisiane e Maine) en la Franca Guyana e, kun la kreolo, en
Haiti ed en Guadaloupe, Martinika, Saint-Barthélemy, Saint-Martin).



https://io.wikipedia.org/wiki/Sovietia

Sovietia, anke Sovietuniono, Uniono di Socialista Sovieta Republiki (Soyuz
Soveckih Socialistisheskih Respublik, SSSR) esis lando quo existis de 1922 til
1991. Olu esis l'unesma komunista stato, en qua nur la komunista partiso esis
posibla.

Sovietia esis en Europa ed Azia. Chef-urbo esis Moskva. Dum lua existo lua areo
kreskis, ma omnatempe olu esis la maxim granda stato en mondo. Quar statala
formacuri fondis Sovietia, ma, dum la fino di lua existo, Sovietia konsistis ek
15 sovieta-republiki. Ante krular, lando havis 22,4 milioni km² e lua
habitantaro esis plu kam 300 milioni.

Sovietia ed anke Ukrainia e Bielorusia esis membro di Unionita Nacioni. Pluse
Sovietia esis permanenta membro di Sekureso-Konsilero di Unionita Nacioni. Nuna
federativa republiko di Rusia esas epigono di Sovietia.

En Rusia cari administris lando despotale. Dum la regno di Nikolai 2ma populo
ofte revoltis demandante plusa demokratio e libereso, quankam la caro ne
voluntis realigar chanji en la socio. En 1906 la populo revoltis ed igis caro
fondar senato, dumo, ma gradope la dumo perdis sua povo retroe a caro. Sociala
ne-egaleso efektigis, ke extremista-sinistra idei ganis vasta suporto che
proletario.

En 1914 komencis l'unesma mondomilito, en qua Rusia anke partoprenis. La populo
fatigeskis pro la milito ed esis nekontenta a la caro. Revolucionala idei
ardoris che soldati ed agrokultivisti. En 1917 en februaro la revoluciono
explozis e la caro decidis renuncar. La Duma (parlamento) e provizora rejimo da
Aleksandr Kerenski kaptis povo, ma olu prolongis la milito. La stando en la
lando duris tensa ed dum oktobro (segun anciena kalendaro, nun novembro) mikra
grupi di komunisti kaptis povo. Pose l'evento nomesis Granda Oktobral
Revoluciono.

Revolucionero Vladimir Lenin e bolsheviki (komunisti) komencis administrar ma li
afrontis vasta rezisto. En Rusia komencis sangoza interna milito inter le Reda
(socialisti) e le Blanka (caristi). Parti ek anciena imperio di Rusia (Polonia,
Finlando, Estonia, Latvia, Lituania ed Ukrainia) vizis nedependo. La populi di
naskinta stati partoprenis en la milito per multa manieri: samatempe li militis
pro sua propra nedependo e generale kontre lua sinistranti. En Rusia bolsheviki,
note Lev Trocki, fondis Red-Armeo qua pos nemulta yari, en 1922, vinkis la
Blanki e koalisinta povi. Boris Pasternak prizentas lo en Mediko Zivago.

La konstituco di Sovietia esis aprobata da la Omna-unionala Centrala
Exekuto-Komitato en 6 di julio 1923. La procedo komencis en 30 di decembro 1922,
kande la unesma Kongreso di Sovieti aprobis Deklaro di Uniono e Kontrato di
Uniono. La fondanta landi esis Rusia, Ukrainia, Bielorusia e soviet-republiki di
Transkaukasia. Justifikante, la Deklaro mencionis la ne-suficanteso di la
izolita esforci di singla Republiki vers ekonomiala ri-konstrukto, e la komuna
lukto kontre kapitalista encirkligo. Komisitaro esis nominata por produktar
skisuro di la konstituco. Rezolvesis ke nacionala reprezentado facesus per
du-chambra Centrala Exekuto-Komitato: Konsilantaro di la Uniono, e Konsilantaro
di Nacionesi. Exterlandala aferi, exterlandala komercado e statala sekureso esus
exkluziva domeno di centrala autoritati. Formala konfirmo di la nova konstituco
sequis en la duesma Kongreso di Sovieti en 13 di januaro 1924.

Tale, Sovietia divenis l'unesma komunista stato en mondo. En 1925 unionis su
anke Turkmenistan ed Uzbekistan e en 1929, Tajikistan.

Lenin mortis en 1924, ed onu komencis administrar la stato kolegiale. Quankam
reale Lev Trocki e Yosif Stalin kombatis por la povo. Trocki deziris extensar
revoluciono en la tota mondo ma Stalin pensis krear socialismo en un stato.
Stalin vinkis la kontesto por la povo e fine Trocki exilesis. Ganinte povo
Stalin komencis administrar despotale.

Stalin modernigis l'agrala stato. Onu socialigis l'agrokultivo kreante sovhozi
(di stato) e kolhozi (kolektivala). Ca ago efektigis famino en la lando, e nulu
savas, quanta homi mortis pro hungro. Giganta centri industriala fondesis e la
lando urbizis. Stalin kreis totalitara stato kun sekreta servo (NKVD, GPU, pose
KGB). En Sovietia omni suspektis ke altru realigis anti-Sovietian agado. En
paranoyal atmosfero homi arestesis e sendesis a koncentreyi o simple mortigesis.
En la libro "GULAG-Arkipelago" prizentita da Alexandr Soljenicyn multa homi
mizeris dum multa yari.

Ante mondomilito Sovietia demandis arei de landi havanta limiti kun su en la
westajo, nome: (Finlando, Estonia, Latvia, Lituania) por protektar su kontre
nacionalsocialista Germania. Mikra Baltika stati esis forcita donar bazi e
portui a Sovietia, ma Finlando ne voluntis donar sua sulo a nepropra armeo. En
autuno 1939, la 30ma di novembro, Sovietia atakis Finlando e Vintro-milito
komencis. Pro l'atako Sovietia exkomunikesis de Ligo di la nacioni. La milito
duris til 13 di marto 1940 ma Sovietia ne sucesis konquestar Finlando qua perdis
c. 10 % ek sua sulo.

Quankam Sovietia e Germania subskribis pakto pri ne-atako, Germania atakis
Sovietia en 22 di junio 1941. Finlando partoprenis en la milito kontre Sovietia
por retroprenar la perdita sulo. Komence Sovietia retretis, ma Stalin sucesis
kolektar suficanta forco por represar l'invado e dum la yaro 1943 la fortuno
translacis su a la Sovietiana latero. Sovietia tre mizeris dum duesma
mondomilito perdinte milioni de homi. La vinko en milito igis Sovietia mondala
super-povo.

Pos mondomilito Sovietia expansis sua influo en Est-Europa. Estonia, Latvia,
Lituania e Moldova esis konektita a Sovietia kom sovieta republiki, e Polonia,
Chekoslovakia, Hungaria, Rumania, Bulgaria e la estala parto di Germania divenis
gradope socialista stati sub Sovietiala komando. La skismo inter Ocidento ed
Oriento profundeskis e kolda milito inter idei komencis.

En 1953 Yosif Stalin mortis. Komence la troiko (trio) Hrushchev-Malenkov-Molotov
administris la stato, ma en 1958 Nikita Hrushchev elektesis chefo di komunista
partiso, e talamaniere, di la stato. Ja en 1956 Hrushchev revelabis la obskura e
kruela latero di Stalinismo. La atmosfero en lando divenis plu libera. Tekniko
progresis en la lando: Sovietia konstruktis sua atomala e hidrogenala bombi, e
sendis l'unesma artificala satelito aden kosmo en 1957, l'unesma homo en 1961.
Sovietia provokabis Usa en kontesto, e semblis ke Sovietia esos vinkanto.

Tamen regresiva povi en lando esis nekontenta kun Hrushchev. Li pensis, ke la
desstalinigo da Hrushchev mustas finar, e nova chefo, Leonid Brejnev elektesis.
Dum la regno di Brejnev la vivo en Sovietia esis sekura ma pasableta (ecepte
cirko) mem en komuna chambraro ed omna libera pensi konsideresis
anti-Sovietiana.

En mondo Sovietia ganis sempre plusa autoritato e hegemonio vinkante en sua
latero multa nova stati en Afrika ed Azia, note India. Dum 1970a yari Sovietia
atingis en armala kontesto la nivelo di Usa, gravigas malada ekonomio.

1980a yari esis la finala fazo di Sovietia. Leonid Brejnev mortis en 1982, e pos
ilu esis chefo di stato kurte Yuri Andropov e Konstantin Chernenko. En 1985 yuna
Mihail Gorbachov esis elektita. Ilu komprenis, ke homi bezonas libereso, ed ilu
deziris altrigar - inter limiti di la socialismo - la lando per nova politiko.
Chernobyl-katastrofo. Per perestroiko (nova konstrukto) e glasnosto (klareso,
transparenteso) ilu duktis la stato a nova voyo. La rezultajo di la nova
politiko ne esis ta quan Gorbachov expektis, pro ke sovieta homi e nacioni
prenis la povo en sua propra manui. En 1987 Boris Yelcin parolis en la Central
Komitato di Partiso tre kurajoze kontre partisala elito e korupteso di la lando
ganante suporto di populo ed auritato che homi. De 24 di decembro 1979 til 1989
Afganistan esis okupita da Sovietiana trupi.

En 1989 senatani, insistanta novigi, vinkis l'elekto. Exkavisti strikis e
l'ekonomiko falis en krizo. Omnaloke en Sovietia diversa nacioni komencis
persekutar l'una l'altra. Hegemonio en Est-Europa esabis ja perdita e
Berlin-Muro krakis en 9 di novembro.

Ye 1990 en Moskva 200 000 homi demandis altrigi e novigi en la lando. Estonia,
Latvia e Lituania votis por lua nedependo. La 19ma di agosto 1991 regresiva
grupo kaptis la povo, ma la stato-stroko ne sucesis. Boris Yelcin kurajoze agis
kontre povo-kaptanti samatempe kam Gorbachov protektesis en sua domo en Krimea.
Pose Boris Yelcin elektesis prezidanto di Rusia. En 26 di decembro 1991 la chefi
di Rusia, Bielorusia ed Ukrainia rezolvis cesigar Sovietia e kreis Komuneso di
Nedependanta Stati formacita per ex-Sovietiana stati.



https://io.wikipedia.org/wiki/Kanada

Kanada esas lando jacas en nord-Amerika qua konsistas ek 10 provinci e 3
teritorii. Lua vicina landi esas Usa en sudo, Alaska (Usana stato) en westo,
Grenlando e Santa Pierre e Mikelon en esto. En nordo jacas l'Arktika oceano. En
2011 lando havis cirkum 33.4 milioni habitanti.

Kanada esas la duesma maxim granda lando dil mondo en totala surfaco, e lua
komuna frontiero kun Usa esas la maxim longa terala frontiero dil mondo.

Arkeologiala e genetikala studii indikas ke homi ja vivis en Yukon cirkum 26 500
yari ante nun, ed en sudo di Ontario cirkum 9 500 yari ante nun. On estimas ke
existis de 200 mil til 2 milioni indijeni en Kanada dum 15ma yarcento. L'unesma
Europani qua arivis en nuna Kanada esis vikingi ed establisis su en la regiono
di Newfoundland en 1000a yari e, pos faliar ta koloniigo ne pluse probesis
koloniigar la regiono til 1497, kande Italian explorero Giovanni Caboto exploris
la litoro por Anglia.

Jacques Cartier exploris litoro di Kanada en Atlantiko en 1534. Samuel de
Champlain arivis en 1603 e fondis Quebec en 1608. En 1610 Britani fondis lua
unesma kolonii en la regiono, en Cupids e Ferryland. La Dek e tri kolonii
fondesis poka yari depos. Nova Skotia divenis Britaniana teritorio en 1713 kun
Utrecht kontrato.

En 1759 Britaniani vinkis Franciani en la batalio di Abraham-planaji. Pos la
Sep-yara milito Francia cedis granda parto di Kanada ad Unionita Rejio. Royala
proklamo en 1763 kreis la provinco di Quebec, ed unionis l'insulo di Cape Breton
a Nova Skotia. Por preventar konflikti en Quebec, Britania aprobis Quebec Akto
en 1774 qua expansis la teritorio di la provinco vers la Granda Lagi e la valo
di Ohio fluvio. Franciana linguo riestablisesis ibe. Ta agado iracigis la
kolonigiisti di la Dek e tri kolonii ed stimulis anti-Britaniana sentimenti poka
yara ante l'Usana revoluciono.

Paris kontrato en 1783 agnoskis la nedependo di la dek e tri kolonii, e cedis
teritorii sude de la Granda Lagi ad Usa. Dum la Milito di 1812 Usa atakis
Kanada, ma pos du yari patis.

Pos diversa konferi, konstitucala akto en 1867 kreis Kanadana Konfederuro
nedependanta de Unionita Rejio en 1 di julio 1867, komence kun quar provinci:
Ontario, Quebec, Nova Skotia e New Brunswick. Pos Kanada asumis kontrolo di la
Tero di Rupert e di la Nord-Westala Teritorio. Britaniana Kolumbia e Vancouver
Insulo unionis kun la konfederuro en 1871 dum ke Prince Edward insulo unionis en
1873. Por stimular l'expando vers la westo, Kanadana guvernerio stimulis la
konstrukturo di Canadian Pacific Nordala fervoyo, kompletita en 1915 e ke
unionis Quebec kun Britaniana Kolumbia.

Unionita Rejio kontinuis prenar kontrolo di Kanadan exeteral aferi. Konseque,
kande Unesma mondomilito komencis, Kanada eniris la milito. Volontarii sendesis
a westala fronto. De cirkume 625 000 soldati sendita, cirkum 60,000 perisis e
173,000 vundesis. En 1939 sub la guvernerio di chefministro William Lyon
Mackenzie King Kanada deklaris milito kontre Germania tri dii pos l'Unionita
Rejio. Kanadana trupi havis multa importo dum Dieppe inkurso en 1942, dum la
batalio di Normandia en 1944, ed anke protektis la rejo di Nederlando dum German
okupeso en ta lando.

En 1949 Newfoundland (nune Newfoundland e Labrador) unionesis a Kanada. En 1982
la parlamento di Kanada aprobis Kanada Akto, qua finis la restanta dependo di
Kanada de Unionita Rejio. En 1999 kreesis la teritorio di Nunavut, la triesma di
lando.

Kanada esas konstitucala monarkio. Rejino Elizabeth la 2ma di Unionita Rejio
esas la chefo di stato, reprezentata da generala-guberniestro - nune David Lloyd
Johnston. La chefo di guvernerio esas la chefministro, nune Justin Trudeau.

La Parlamento havas 2 chambri: chambro di deputati (Angliana House of Commons;
Franciana Chambre des communes) kun 308 membri elektita da populo por maxima
periodo di 5 yari. Singla deputato reprezentas un distrikto. La Senato (Senate
of Canada/Le Sénat du Canada) havas 105 membri ed esas indikita da
generala-guberniestro. Senatani povas servar til evar 75 yari.

Kanadana konstituco (Constitutional Act) definesis en 1982. Ol kontenas la
Constitutional Act de 1867 ed subsequanta enmendi. La Statuto di Westminster de
1931 donis kompleta autonomio a lando. Simila ad Unionita Rejio, kelka
ne-skribita konvencioni anke konsideresas parto di Kanadana konstituco, exemple
l'existo di la chefministro.

Quankam anke eventis konflikti, de 1871 til 1921 Kanadana guvernerio signatis 11
pakti qui grantis yuri por indijeni, exemple sanesoflegoprovizerio e la dispenso
di taxado.

Kanada okupas 41% di Nord-Amerika. Ol esas la duesma maxim vasta lando e havas
la maxim granda litoro dil mondo, kun 202 080 km.

Norde, la klimato esas Polala. Sude esas mez-varma. Lua peizaji varias de
boreala foresti en sudo til glaso en nordo. En westo existas alta monti de
Rokala montaro. En sud-westo, plana tereni (Kanadana plano) permisas kultivi. La
regiono proxim Granda Lagi koncentras granda parto dil populo.

Kanada havis plu kam 34 milioni habitanti en 2010, ma granda parto di lua
habitantaro vivas proxim la frontiero kun USA. Lando recevis granda quanto di
enmigranti, precipue de Europana landi (aproxime 23%), Chinia (3,5%) ed altre.

La maxim granda urbo esas Toronto, kun plu kam 5 milioni habitanti. Altra
importanta urbi esas Montreal (plu kam 1,6 milioni habitanti ye 2006), Calgary
(plu kam 900 mil habitanti) Ottawa (plu kam 800 mil habitanti), Edmonton (plu
kam 700 mil habitanti), Vancouver (plu kam 570 mil habitanti) e Quebec-urbo (plu
kam 400 mil habitanti).

Kanada havas du oficala lingui: Angliana e Franciana. Lua kulturo recevis Angla,
Franca ed aborijena influi. La maxim famoza Kanadana piktisto esas Tom Thomson.
En literaturo en Angliana, importanta nomi esas Robertson Davies, Michael
Ondaatje, Stephen Leacock, Carol Shields, Alistair MacLeod e Margaret Atwood. En
Franciana linguo esas Philippe-Ignace-Francois Aubert de Gaspé, Louis-Honoré
Fréchette, Gabrielle Roy, Anne Hébert, Antonine Maillet, Nicole Brossard e Roch
Carrier.

Pos 17ma yarcento Kanada developis bona muzikala infrastrukturo, kun
konservatorii, akademii, radio-stacionii, edc. Kompozisto Joseph Quesnel skribis
unesma Kanadan opero en fino di 18ma yarcento. Alexander Muir kompozis The Maple
Leaf Forever en 1867 por celebrar Kanadana konfederuro. En jazo, importanta nomi
esis Oscar Peterson, Guy Lombardo, ed unesma Kanadana rock-idolo, Paul Anka.
Meze l'artisti de 1960a yari, kantisto e kompozisto Neil Young eniris Rock And
Roll Hall of Fame du foyi.

En pop-kulturo, kelka notora nomi esas Céline Dion, Nelly Furtado, Avril Lavigne
ed Alanis Morissette.

Kanada esas membro di organizuro internaciona di Frankofonio e di asembluro
parlamentala di Frankofonio. Pluse, organizuro francofona di municipi di
New-Brunswick, federuro quebecana di municipi, uniono di municipi di Quebec,
federuro kanadiana di municipi same kam l'urbi di Levis, Quebec, Sherbrooke,
Gatineau, Montréal, Saguenay e Trois-Rivières esas membri di asociuro di
francofona urbestri.



https://io.wikipedia.org/wiki/Italiana_linguo

Italiana linguo esas latinida linguo qua parolesas da 65 700 000 milion personi
precipue en Italia, Vatikan-Urbo, San Marino e sudala parto di Suisia (Tessin).

L'Italiana originis en la regionio di Toskania. Moderna Italiana esas Toskaniana
dialekto impozita kom propra linguo de regiono plu amplia kam olua originala
regiono. Ol esas la Toskaniana dialekto di Firenze, Pisa e Siena, qua impozis su
nek por politikala, ekonomiala o militala racioni, ma pro kulturala prestijo ke
adportis la linguo en qua Dante Alighieri skribis La Divina komedio. Toskaniana
ank esis la linguo en qua skribis Francesco Petrarca e Giovanni Boccaccio, la
tri konsiderita la maxim importanta skriptisti de Italiana Pre-Renesanco.

La granda disto inter la rurala komunesi, lua povreso e la politikala desuniono
di Italia de la 6ma til la 18ma yarcenti, helpas explikar pro quo havas
transvivita tanta linguistikala varianti ne relacionata kun standarda Italiana.
Ula studii sugestas ke en 1860 nun 2,5% de la habitantaro komprenis standarda
Italiano. To esas, ke Toskaniana Toskaniana adoptesis kom linguo per kulta
personi, quankam mem la majoritato di personi integrita en diriganta klasi
preferis ne uzar ol. Vittorio Emmanuele 2ma, l'unesma rejulo di unionita Italia,
skribis normale Franciane e parolis dialekto en la konsilantaro di ministri.
Ilua unesma ministro, Cavour, ne povis parolar Italiano facile en la Parlamento.

En la transito de la 19ma til la 20ma yarcento, l'acelero di la ritmo di
industrialigo, la maxim indico di asistenco al primaria skoli, l'ekmigrado a
l'urbi e l'expando di voyi, la fervoyi e la komunikaji, kontribuis al
familiarigo kun nacionala linguo. Tamen, dum la komenco dil 20ma yarcento, l'uzo
di standarda Italiana esis tre limitita en multa regioni. Studio di 1910 montris
ke la mezo di maestri devis donacar imperi en dialekto nam l'alumni ne komprenis
l'Italiana.



https://io.wikipedia.org/wiki/Bolivia

Bolivia esas republiko qua jacas en Sud-Amerika. Lua nomo esas homajo a Simón
Bolívar, heroo di libereso processo di Hispaniana kolonii en Sud-Amerika.

Bolivia havas frontieri en nordo ed en esto kun Brazilia, en sud-esto kun
Paraguay, en sudo kun Arjentinia, ed en westo kun Chili e Peru.

Ja existis civilizeso en la regiono di Tiahuanaco de la 4ma til la 10ma
yarcento. Tamen, arkeologiisti poke savas pri ta civilizeso, ecepte ke lu kreis
granda petro-konstrukturi kun imaji di animali. Posible ta populo dekadis pos la
10ma yarcento. Cirkum la yaro 1200 inkai okupis la regiono e vicina monti. Inkao
imperio developis til 1535 kande Hispaniani destruktis l'imperio.

Hispaniani establisis kolonii en la regiono dum la 16ma e la 17ma yarcenti. Pos
deskovrar arjento en Potosí Hispania koncentris lua atenco en Bolivia, e nomizis
la regiono Alto Perú. En 1559 la regiono divenis parto di Vice-Rejio di Peru,
kun chef-urbo en Sucre. Dum koloniala periodo eventis multa revolti nesucesoza
dal indijeni, note de fino dil 18ma yarcento til la komenco dil 19ma yarcento.

Bolivia divenis nedependanta de Hispania ye la 6ma di agosto 1825. Simón Bolívar
helpis Antonio José de Sucre dum nedependo-milito. Por ca motivo, lando recevis
la nomo Bolivia. En 1826 Antonio José de Sucre divenis l'unesma prezidanto di
lando.

Dum la guvernerio de Andrés de Santa Cruz en 1836, Bolivia invadis Peru e
formacis Bolivia-Peru-Konfederuro. Kun la falio di invado, la kunfederuro finis.

Inter 1879 e 1883 eventis la milito dil Pacifiko: Bolivia e Peru luktis kontre
Chili. Kom rezulto, Bolivia perdis lua aceso ad Oceano Pacifiko.

En 1903 per la kontrato di Petrópolis, Bolivia perdis la regiono di Acre por
Brazilia. Dum l'unesma mondomilito lando restis neutrala. De 1932 til 1935
Bolivia militis kontre Paraguay en Chaco-milito. Kom rezulto, Bolivia perdis
granda parto di la regiono di Chaco por Paraguay.

De 1935 til 1952 eventis diversa armeala revolti. En 1943 lando deklaris milito
kontre nacional-socialista Germania ma lando ne sendis soldati por kombatar en
Europa. En 1945 lando divenis membro di Unionita Nacioni.

CIA entrenis e furnisis pekunio a Boliviana militisti dum la 1960a yari. Che
Guevara mortigesis ye la 9ma di oktobro 1967 da Boliviana militisti kun helpo di
CIA. En 1979 ed en 1981 eventis elekti kun akuzi di fraudi. On eventis
stato-stroki ed armeala guverni. Dum lia guvernisteso eventis violento kontre
homala yuri, augmentis la vendo di drugi, ed ekonomiala kaoso, kun granda kresko
dil inflaciono. Armeala revolto ekpulsis lu de povo en 1981. En 1982 la rezulto
di elekti qui eventis en 1980 proklamesis, e Hernán Siles Suazo asumis povo, e
guvernis til 1985. Ta yaro eventis anticipita elekti, e Víctor Paz Estenssoro
asumis povo por guvernar 4 yari, til 1989.

Bolivia esas prezidantala republiko. La prezidanto (nune Evo Morales) esas la
chefo di stato e la chefo di guvernerio, qua elektesas dal populo por 5 yari.
Ambe povas rielektesar unfoye sequante.

La Kongreso (Asamblea Legislativa Plurinacional) havas 2 chambri: Senato kun 27
membri, e Chambro di Deputati kun 130 membri. Nuna konstituco adoptesis la 7ma
di februaro 2009.

Judiciala povo kompozesas ek la Supra Judicieyo (formacita da 7 membri qui
elektesas dal Kongreso), ek la departmentala tribunali ed ek lokala judicieyi.
Por konstitucala questioni existas la Konstitucala Tribunalo.

Bolivia havas 2 chef-urbi: la judiciala chef-urbo esas Sucre (ube jacas la Supra
Judicieyo di lando), l'administrala chef-urbo esas La Paz.

La montaro di Andi jacas weste del teritorio, proxim la frontiero kun Peru e
Chile. Nordala regiono (Beni) kovresas da Equatorala foresto. En esto ed en
sud-westo jacas la regiono dil Chaco. Lua altitudo varias de 70 metri di
altitudo en la regiono dil Chaco, til 6 542 metri di altitudo en Nevado del
Sajama, la maxim alta monto di lando, en l'Andi.

Bolivia havas granda biodiverseso, e variita reliefo e klimati. Cirkum 28% de
lua teritorio kovresas da Andi, en la westo di lando, ube vivas 39% de la
habitantaro. Ol havas kolda e sika klimato dum tota yaro. Existas vasta platajo
kun mezvalora altitudo di Shablono:3800 metri. En ta regiono jacas l'urbi El
Alto (nune la maxim granda de Bolivia), Oruro e Potosí, ed anke Lago Titicaca la
maxim alta navigebla lago dil mondo. La Paz, la duesma maxim granda urbo di
lando, jacas 16°30'S e 68°8'W, en altitudo di 3 650 metri.

Inter l'alta platajo e la basa tereni en la regiono di Chaco existas regiono kun
mezvalora altitudo di 2,000 metri, ube jacas la Vali de Bolivia (Los Valles de
Bolivia) e la regiono konocita kom Yungas. La departmento di Cochabamba e parto
dil departmento di Santa Cruz de la Sierra jacas en Los Valles de Bolivia. La
regiono Yungas formacesas da boski e foresti di altitudo. Ta regiono
biogeografiala krucumas la teritorii di Peru, Bolivia e la nordo di Arjentinia.
Granda parto di Boliviana fluvii qui ekfluas en Amazon-baseno o Plata-baseno
naskas o krucumas la regiono di Yungas.

La plana regiono (Llanos) kovras 29% de Boliviana teritorio. Amazoniana regiono
kovras 30% de Bolivia.

La precipua produkturi por exportacajo di Bolivia esas hidrokarbidi (45%),
minerali (27%), industriala vari (24%) ed agrokultivala produkturi (4%). Ol esas
la 8ma maxim granda produktero di plombo, la 9ma maxim granda produktero di
arjento e la 10ma maxim granda produktero di zinko del mondo.

Bolivia havas la duesma maxim granda rezervuyi di naturala gaso de Sud-Amerika,
quankam ol reprezentas nur 1% de tota la rezervuyi del mondo. Nune existas
programo por exportacar elektro produktita en termoelektrala e hidroelektrala
centrali.

L'exportacaji kreskis plu kam 30% de 2010 til 2011. Brazilia (33%), Arjentinia
(11%), Usa (10%), Japonia (6%), Peru (5%), Sud-Korea (5%), Belgia (4%), Populala
Republiko di Chinia (3%) e Venezuela esas la precipua merkati por Boliviana
produkturi.

Rasala distributeso en Bolivia esas aproxime 30% Quechuan indijeni e 25% Aymaran
indijeni. Altra indijeni esas Chiquitani (180 000) e Guarani (150 000). Depos
pura indijeni, la sequanta grupo esas mixita rasi. Blanki decendanti di Europani
esas la 3ma rasala grupo. Decendanti di Afrikani esas 0,5%.

De la habitantaro 64% vivas en urbi. La maxim granda urbo esas Santa Cruz de la
Sierra, kun 2 102 998 habitanti en 2010. La maxim populoza departmenti esas La
Paz, Santa Cruz e Cochabamba. La tri koncentras plu kam 70% de la habitantaro.

Cirkum 96% de la habitantaro savas lektar e skribar. Programi adoptita pos 2006
permisis alfabetizar cirkum 820,000 personi en tota lando, precipue indijeni e
rurani.

Segun internaciona statistiki, 1.6 milion Boliviani vivas exterlande, precipue
en Arjentinia, Usa e Hispania, ube vivas cirkum 230,000 Boliviani.

La kulturo di Bolivia havas influi del indijeni Quechua ed Aymara, e de altra
populala kulturi di Latinid Amerika. Lando havas richa folkloro. Lua folklorala
muziki e dansi esas distingiva e variata. Diablada, la "Danso dil diablo",
eventas dum la karnavalo di Oruro, ed esas un di maxim importanta folklorala
eventi di Sud-Amerika. La karnavalo di Oruro konsideresas Kulturala Patrimonio
di la Homaro da Unesco.

Kulturala developo dividesas en 3 historiala epoki: preKolumbiana periodo,
koloniala periodo e republiko. Importanta arkeologiala ruini restas de
preKolumbiana periodo, specale en Tiwanaku, El Fuerte de Samaipata, Incallajta
ed Iskanawaya.

Hispaniani adportis lua kulturo e religiala arto, qua mixis kun lokala kulturi
indijena e kreis richa e distingiva stilo por l'arkitekturo, pikto e skulto,
konocata kom "mestica baroko". La precipua piktisto de barok-epoko esis Melchor
Pérez de Holguín (1660-1732).

La maxim anciena exempli pri skulto en Bolivia datizas de Tiwanaku-epoko,
exemple la figuri skultita en la Pordo di Suno (Puerta del Sol). Dum kolonial
epoko katolik artisto de Aymara raso Tito Yupanqui skultis la Virgino di
Copacabana en la kirko Nia Siorino di Copacabana, la maxim anciena religiala
imajo qua mixas influi Europana ed Indijena. Dum republikana epoko inauguresis
la Skolo di Bel Arti en La Paz, e nomi quale Emiliano Luján, Hugo Almarás e
precipue Marina Núñez del Prado ganis notoreso.

La muziko havas Andiana, Aymarana, Afrikana e Hispana influi. Bailecito,
Kullawada, Tonada (o, direte Tinku), Taquirari, Carnavalito, Lamento, Saya,
Tuntuna, Taki Taki e Cueca esas populala stili en Bolivia. Existas diversa
populara muzikisti qui kunfuzas moderna urbala muziko kun tradicionala ritmi e
muzikala instrumenti. Ank existas multa tradicionala dansi en tota la
departmenti di Bolivia, quale la Danza del Sol y de la Luna e Danza de los
Macheteros en Beni, Tinku e Cueca de Potosí en la departmento di Potosí, edc.

Boliviana literaturo sufris kun politikala nestabilesi: multa skriptisti
ekmigris o suspensis lua verko dum opresiv epoki. Anciena skriptisti, exemple,
Ricardo Jaimes Freyre, Adela Zamudio, Oscar Alfaro, e Franz Tamayo kontinuas
esar importanta.

Futbalo esas la maxim populara sporto en Bolivia. Unesma partio di futbalo en
Bolivia eventis en 1896. Lua precipua esquadi esas Bolívar (de La Paz), The
Strongest (La Paz), Club Deportivo Jorge Wilstermann (de Cochabamba), Blooming
(de Santa Cruz de la Sierra), Oriente Petrolero (Santa Cruz de la Sierra), San
José (de Oruro), Real Potosí (de Potosí), Universitario (Sucre) e Aurora
(Cochabamba).

Altra populara sporti esas volebalo, basketbalo, raket-balo*, biciklismo,
automobilismo e monto-acenso.



https://io.wikipedia.org/wiki/Australia

Australia jacas en Oceania, ed esas 6ma granda lando (per areo) en Tero. Lua
chef-urbo esas Canberra ma la maxim granda urbo esas Sydney. La maxim granda
insulo di Australia esas Tasmania.

En nordo jacas Indonezia, Est-Timor e Papua-Nova-Guinea. Nova-Zelando jacas
sud-esto.

Unesma habitanti di Australia arivis inter 48.000 e 42.000 yari ante nun. Unesma
Europano qua arivis en kontinento esis Willem Janszoon ye 1606. Ye 1770 James
Cook mezuris granda parto di esta litoro di kontinento. Ilu revendikis Australia
por Anglia.

Australia kreis lua konstituco e divenis nedependanta de Unionita Rejio ye 1 di
januaro 1901, kom un federuro di ex-kolonii. De 1901 til 1927 la chefurbo di
lando esis Mebourne, dum ke Canberra esis konstruktita.

Australia adoptis la statuto ye 1942 ma datizis ol de 1939 por validar legi
aprobita dum la Duesma mondomilito. Pos Duesma mondomilito Autralia stimulis
enmigro de Europa. Pos la 1970a yari kun fino di politiki qua restriktis l'eniro
di ne-Europani, enmigranti de Azia e de altra regioni anke establisis su en
lando.

Australia esas monarkio. La rejino Elizabeth 2ma esas reprezentata da
general-guverniestro, nune Quentin Bryce. La chefa ministro (nune: Julia
Gillard, l'unesma muliero chefa ministro di lando) havas de facto la povo.

Australiana parlamento havas du chambri: House of Representatives (chambro di
deputati) kun 150 membri, e Senato, kun 76 membri.

Granda parto di centro e westo di Australia esas dezerto. En nordo esas
equatorala e tropikala, en esto ed en sud-westo esas subtropikala, ed en sudo
esas mez-varmo (temperema klimato).

La Granda Koralio-barilo, la maxim granda koralia rifo dil mondo jacas en kurta
disto del Australiana litoro, e havas plu kam 2.000 km di extenso. La maxim alta
monto di lando esas Monto Kosciuszko, kun 2.228 metri di altitudo.

Le precipua urbi di lando (plu kam 1 milioni lojanti) esas Sydney, Melbourne,
Brisbane, Perth, ed Adelaide.



https://io.wikipedia.org/wiki/19ma_yarcento

La 19ma yarcento komencis ye la 1ma di januaro 1801 e finis ye la 31ma di
decembro 1900.

Dum la 19ma yarcento eventis inter altri la krulo di Hispana, di l'Unesma e la
Duesma Franca Imperio, di Chinian imperio, e di Santa Romana e Mughal imperii.
Dum ta yarcento kreskis la teritorii e l'influi di Britanian imperio, Usa, Rusa
imperio, Germana imperio, di la duesma kolonial imperio di Francia e di Japonian
imperio. Unionita Rejio divenis klare la dominacinta povo pos 1815.

Multa ciencala deskovraji facesis dum ta yarcento: Charles Darwin publikigis
L'Origino dil Speci en 1859 e propozis evoluciono-teorio. Gregor Mendel studiis
longatempe la biologiala heredo, l'origino di moderna genetiko. Louis Pasteur
developis la pasteuriso e kreis la vacino kontre la rabio. Dmitri Mendeleev
kreis la periodala tabelo por klasifikar kemial elementi.

Multa importanta inventuri developesis dum ta epoko, exemple la vapora
lokomotivo, la telegrafilo, la telefonilo, la lampo, o la moderna automobilo kun
motoro di interna kombusto da Karl Benz. Industriala produktado per mashini
kreskis ma lo ne donis prospero ad omna homi.

En 1804 la habitantaro di la Tero esis cirkume 1 miliardo, e komencis kreskar
rapide dum la yarcento. La habitantaro di Europa duopligis dum la yarcento, de
200 milioni til 400 milioni.

Sklaveso grande reduktesis dum la yarcento: en 1833 ol abolisesis en tota
Britaniana kolonii; en Usa ol abolisesis pos Usana interna milito. En Brazilia
ol abolisesis en 1888. Simile, serfeso abolisesis en Rusa imperio.

Tri granda revolucioni komencis en Francia e dissemis influi tra altra landi: la
revoluciono di 1830, la revoluciono di 1848 e la revoluciono di 1871. La movado
di laboristi e l'idei pri anarkiismo, socialismo e komunismo ank evolucionis dum
ta yarcento. Karl Marx publikigis Komunista publika deklaro en 1848 e skribis
l'unesma volumo "La Kapitalo - Kritiko pri la politikal ekonomio" en 1867.
L'altra du volumi publikigesis da Friedrich Engels pos la morto di Marx, en 1885
e 1894, rispektive. Ta libri havis granda influi en la filozofio, en la kulturo
ed en la politiko e la revolucioni di la sequanta yarcento. La idei pri
anarkiismo da Mihail Bakunin anke developesis dum ta yarcento. Altralatere, la
idei konocita kom pozitivismo e developita dal Franca filozofo Auguste Comte pri
la supereso di la cienco super la teologio e la metafiziko, ganis adepti meze la
Sud-Amerikana politikisti e militisti.

En la komenco dil yarcento naskas Imperio-stilo en Francian arkitekturo. En la
mezo dil yarcento aparis la stiko konocita kom "Neogotiko" ed dum la fino dil
yarcento aparis la stilo Art-Nouveau.

De 1809 til 1898 preske tota Hispana kolonii en Nordala, Centrala e Sudala
Amerika obtenis lia nedependi. Kuba esis la lasta, ma ol perdis lua nedependo en
1898 kande Usa vinkis Hispania en Usana-Hispana milito. Brazilia divenas
nedependanta de Portugal ye la 7ma di septembro 1822. En 1825 Uruguay divenis
nedependanta de Brazilia.

En Europa eventis la nedependo di Grekia en 1821, di Belgia en 1830, e di
Rumania en 1877, pos militi, rispektive la milito por la nedependo di Grekia,
milito por la nedependo di Belgia e la Rusa-Turka milito di 1877-1878. Hungaria,
duktita da Lajos Kossuth, anke probis divenar nedependanta de Austrian imperio
en 1848. La nedependo-proceso sufokesis, ma en 1867 Austria-Hungaria divenis
duala monarkio.

De 1853 til 1856 eventis la Milito en Krimea, ube Rusa imperio perdis la milito
kontre Francia, Unionita Rejio, Otoman imperio e la Rejio di Sardinia. Anke dum
la 19ma yarcento eventis l'unigo di Italia en 1870, e Germania en 1871, kom
monarkii. Vittorio Emmanuele la 2ma e Wilhelm la 1ma, rispektive, divenis la
reji di la du landi.

En Pacifiko rejulo Kamehameha la 1ma o Kamehameha la Granda unionas tota
l'insuli di Havayi sub lia regno en 1810. La dinastio Kamehameha guvernis til
1893, kande Usana trupi revokis lasta imperiestrino, Liliʻuokalani.

L'Europana povi (Francia, Unionita Rejio) dividis Afrika en koloniala zoni,
exemple Franciana West Afrika. Portugal mantelis lua kolonii en Angola, Mozambik
ed altra mikra teritorii, Belgia recevis Belga Kongo (nune Demokratial Republiko
Kongo) dum ke Italia recevis Libia, Eritrea e Somalia, e Germanian imperio
recevis Tanganyika, Namibia e Kamerun. Nur Etiopia e Liberia restis nedependanta
dum la fino dil siglo. Tamen, Liberia divenis l'unesma nedependanta lando en
Afrika, en 1847.

Anke teritorii en Azia dividesis en influo-zoni o kolonii. Francia okupis
Indochinia, dum ke Unionita Rejio okupis Indiana subkontinento e militis tri
foyi kontre Burma, e vinkis Chinia dum l'unesma e la duesma opiumo-militi. Li
establisis kolonio en Hong Kong.



https://io.wikipedia.org/wiki/Japonia

Japonia esas lando ed arkipelago kun plu kam 6,000 insuli ed insuleti en est
Azia che Pacifiko.

La maxim anciena homala restaji trovita en Japonia datizas de la Paleolitiko,
cirkume 30 mil yari aK. Pose, cirkume 14,000 yari ante Kristo, la
chasera-kolektera kulturo Jōmon vivis ibe, de la Mezolitiko til la Neolitiko, e
developis rudimenta agrokultivo e konstruktis mi-subtera domi. La kulturo Jōmon
esis l'ancestri ambe de la populo Ainu e de de la populo Yamato. Argila vazi de
ta epoko esas la maxim anciena exempleri pri terakotajo de la mondo.

Dum la 16ma yarcento, Portugalana komercisti arivis en lando. En 1549 misionisto
Santa Francisco Xavier arivis en Japonia ed introduktis kristanismo en
Kagoshima. En 1612 Tokugawa Ieyasu interdiktis kristanismo.

En 1707 Monto Fujiyama eruptis. En 1854 Usana oficiro Matthew Perry forcis
Japonia a signar Kanagawa kontrato, qua permisis komerco kun Ocidento.

Dum la Meiji-epoko (1868) Japonia rapide developis lua industrio. En 1904
komencis Rusia-Japonia milito, qua lastis til 1905 kun Japoniana vinko, e
l'okupeso di Taiwan e Korea. Meiji-ero finis en 1912 kun la morto dil
imperiestro.

Japonia militis kontre Germania dum l'Unesma mondomilito, por expansar lua
influo e teritoriala ganaji. En 1931 ol okupis Mandjuria. Kun l'internaciona
kondamno a l'invado, Japonia abandonis Ligo di la nacioni du yari pose. En 1936
lando firmis antikomunista pakto kun Germania ed, ye la 7ma di decembro 1941 ol
atakis Pearl Harbour, Usana bazo en Havayi. Kom rezulto, Usa eniris en Duesma
mondomilito kontre Japonia, Italia e Germania. Pos sufrar du ataki kum
atomobombi, Japonia kapitulacis senkondicione, ye la 15ma di agosto 1945. Granda
parto di lua infrastrukturo destruktesis dum la milito.

En 1947 Japonia adopitis pacifista konstituco, kun emfazo en demokratiala
liberesi. En 1956 lando divenis membro dil Unionita Nacioni.

Segun la konstituco qua aprobesis ye la 3ma di mayo 1947 Japonia esas
parlamentala monarkio. Lua imperiestro havas poka povo, nur ceremoniala. Depos 7
di januaro 1989 esas Akihito.

La parlamento havas du chambri. La basa chambro esas la Domo di Reprezentanti,
qua havas 480 membri qui elektesas dal populo omna 4 yari o kande la chambro
dissolvesas. La supra chambro esas la Konsilantaro (equivalanta a Senato), qua
havas 242 membri qui elektesas dal populo por 6 yari.

Historiale, la legala sistemo di Japonia recevis influi de Chinia, note dum
l'ero Edo. Tamen, pos la 19ma yarcento ol recevis influi de Europana legala
sistemi, note de Germania. Exemple, la fundamenti di la legaro adoptita en
Japonia la yaro 1896 esis la Bürgerliches Gesetzbuch Germana. Ta legaro, kun
modifiki pos la duesma mondomilito, duras uzesar.

Japonia esas arkipelago kun 6.852 insuli ed insuleti. La maxim granda esas
Honshu, Hokkaido, Kyushu e Shikoku, le 4 reprezentas 97% di Japoniana surfaco.
Du triimi de lua surfaco kompozesas per montari, kun multa volkani. La maxim
alta monto di lando esas Fujiyama, volkano kun 3,776 metri di altitudo an lua
somito.

Norde e centre de la lando, la klimato esas temperema, dum ke sude esas
subtropikala.

Entote lua surfaco esas 378 000 km². Lua chef-urbo esas Tokio, kun 12.3 milion
habitanti. En lua metropola areo habitas cirkume 30 milioni. Altra importanta
urbi esas Osaka, Yokohama, Nagoya, Fukuoka, Sendai e Sapporo.

De 1960 til 1980 Japoniana ekonomio kreskis omnayare 10% averaje, fakto nomizita
"Japoniana miraklo". La kresko falis dum 1990a yari, fakto nomizita "la perdita
yardeko".

En Japonia esas 127,4 milion habitanti. Maxim granda parto de populani esas
Japona-linguala (99 %), ma esas anke mikra minoritato Koreana-linguala (1 %).
L'oficala linguo esas Japoniana.



https://io.wikipedia.org/wiki/Iran

Iran esas vasta lando en Azia. Lua vicina landi esas Irak en westo, en nordo
Turkmenistan, ed en esto Afganistan e Pakistan. Sude de Iran esas Persiana gulfo
e norde Kaspia maro.

La maxim anciena homala restaji trovita en Iran jacis en Kashafrud e Ganj Par, e
datizas de Paleolitiko. Restaji di Neandertali anke trovesis en la regiono.
Parto di lua anciena historio esas komuna a de Mezopotamia.

En 334 aK Alexandros la Magna invadis Persia e vinkis imperiestro Darius 3ma. Il
abandonis la regiono en 328 o 327 aK. Greki, politikala herederi di Alexandros,
kreis Seleucida imperio. Partiana imperio, fondita en 238 aK, pose vinkis
Seleucidi, e dominacis la regiono til 224, kande li esis vinkita da Sasanidi.

En 652 islami konquestis Persia, e granda parto di Sasanida urbi divenis sub
islama guvernerio. En 1218 Mongoli komandita da Chingis-kano invadis la
teritorio.

L'unesma Persiana dinastio qua adoptis shia-islamo esis Safavida dinastio, de
1501 til 1772. En 1935 Persia adoptas oficale la nomo Iran.

En 1941 trupi di Unionita Rejio e Sovietia okupis Iran. La shaho Reza Pahlavi
transmisas la trono a sua filio Mohammad Reza Pahlavi. En 1953 la shaho
suplantas nacional-mentala chefministro Mossadeq per helpo da militisti e da
Ocidento. La shaho ganas plue povo. En 1963 la kampanio por igar la lando plu
ocidentala komencas. Ayatolo Ruhollah Khomeini, qua kritikis la rejimo dil
shaho, arestesis ed esis exilita, unesme en Turkia, pos en Irak e finale en
Francia.

La opozeso a la shaho kreskis dum la 1970a yari. En januaro 1978 granda
demonstri okuris kontre lia rejimo. La protesti afektis l'ekonomio di lando ed
en 1979 la shaho fugis ek la lando. Ayatolo Ruhollah Khomeini retroiris ad Iran
e divenis la chefo dil lando.

En 4 di novembro 1979 Iranana studenti sizis ed invadis Usan ambasadeyo en
Tehran e demandis la retrosendo di Mohammad Reza Pahlavi ad Iran por konfrontar
judicio. Jimmy Carter ne aceptis, e nur en 1981 la invado dil ambasadeyo finis e
la gajo-homi liberigesis.

La nova rejimo di Iran komencis vasta nacionaligo en 1980. La sama yaro, la
ex-shaho Mohammad Reza Pahlavi mortas en exilo. En fino di ta yaro, Irak di
Saddam Hussein atakas Iran, e komencas Irak-Iran milito, qua duris ok yari.

La milito rezultis granda destruktadi e de 123,200 til 160,000 morti. Nur en
1988 Khomeini aceptis armistico negociita da Unionita Nacioni. La sequanta yaro,
il mortis ed ayatolo Ali Khamenei divenis la maxim supra chefo.

Pos la fino di la milito, prezidanto Akbar Hashemi Rafsanjani adoptis pragmatala
politiki, e komencis rikonstruktar l'ekonomio. En 1997 moderema Mohammad Khatami
vinkis la prezidantal elekto.

En 2000 le novigo-mentala vinkis en parlamental elekti ganante 170 sideyi de
tota 290 sideyi.

Iran esas republiko kun influo di shia-islamo. La prezidanto esas chefo di stato
e chefo di guvernerio di lando. Lua nuna spirituala chefo esas Ayatolo Ali
Khamenei. Nuna konstituco skribesis en 1979.

Kun 1 648 000 km², Iran esas la 18ma granda lando dil mondo. Lua surfaco esas
equivalanta a sumo di Unionita Rejio, Francia, Hispania e Germania, e simila ad
Alaska (Usa) ed Amazonas (Brazilia).

Iran konsistas ek Iran alta planajo, ecepte proxim marbordo di Kaspia maro e
Kuzistan, ed esas un di maxim montala lando dil mondo. Populo esas koncentrata
en westo di lando. Monto Davamand esas la maxim alta di lando, kun 5 610 metri
di altitudo.

Nordo di Iran esas kovrata da pluvala foresti, ed esto konsistas en dezerto.
Klimato varias de subtropikala til arida.

La maxim importanta produkti di exportacajo di Iran esas petrolo e naturala
gaso, mati ed agrokultivala produkti. La Inflaciono e chomeso kontinuas afektar
l'ekonomio di lando.

La maxim granda urbo esas la chef-urbo, Tehran. Altra importanta urbi esas
Mashhad, Isfahan, Karaj e Tabriz.

Iranana kulturo mixuras islamana e pre-islaman influi. Sasanida periodo influis
en la kulturi di Chinia, India e Romana.



https://io.wikipedia.org/wiki/Egiptia

Egiptia jacas en nordest-Afrika, kun parto di lua teritorio (Sinai-peninsulo) en
Azia. Oficala nomo dil stato esas Gumhuriyet Masr il-Arabiya, ed ol esas
republiko guidata da prezidanto.

Egiptia havas tre longa historio ed ol esas un de la nasko-loki di homala
kulturo. On trovis restaji di homala aktivesi de Paleolitiko, aproxime 35,500
til 30,000 yari ante nun. Dum mezolitiko Halfan-kulturo prosperis en la valo dil
Nilo de 18,000 til 15,000 yari aK. En la regiono di Der Tasa, Alta Egiptia, on
trovis restaji de Tasiana-kulturo, qua existis cirkum 4,500 yari aK. Multa altra
kulturi prosperis dum yarcenti en Alta e Basa Egiptia.

Cirkum 3,900 yari ante Kristo, Sahara divenis plu arida, e multa populi enmigris
vers la valo dil Nilo. Cirkum 3,150 aK faraono (rejulo) Menes fondis l'unesma
dinastio. Ne esas klara se Menes esas la sama faraono konocita kom Narmer, qua
anke konsideresas un di la faraoni qua unigis Egiptia.

Egiptiana kulturo - religio, arto, linguo, kustumi - prosperis dum la tri
sequanta yarmili. L'unesma quar dinastii konstruktis multa piramidi, inkluzite
la piramido di Djoser (de la triesma dinastio) e la piramidi di Giza (de la
quaresma dinastio). La periodo historiale konocita kom Olda Dinastio od Anciena
Imperio lastis de cirkum 2,700 til cirkum 2,200 aK.

Moderna Egiptia divenis nedependanta de Unionita Rejio la 28ma di februaro 1922,
kom monarkio. Pos 18 di junio 1953 ol divenis republiko.

Egiptia esas republiko pos 18 di junio 1953. Tamen, pos 1967 til nun lando vivas
preske kontinue sub "urjanteso-lego". De 1981 til 2011 lando vivis sub
autokratismo di Hosni Mubarak, qua asumis povo pos la mortigo di Anwar Sadat. En
11 di februaro 2011 pos intensa populala protesti, Mubarak renuncis. Un uniono
di militisti, komandita da marshalo Mohamed Hussein Tantawi asumis povo.

Segun la konstituco di 2011 la prezidanto elektesas por 4-yara periodo e povas
rielektesar nur unfoye.

La parlamento havas 2 chambri: Shura Konsilantaro (Maglis el-Shura), kun 264
membri, e Popula Asemblajo (Maglis el-Sha’ab), kun 454 membri.

Kun 1 002 450 km² Egiptia esas la 30ma granda lando dil mondo en totala surfaco.
Granda parto di lando esas kovrata da sika dezerto, e recevas mezvalore 2-5 mm
di pluvo en un yaro. La regiono cirkum Nilo havas fertila suli, e koncentras la
majoritato di la populo.

La precipua produkti di exportacajo esas petrolo, oleal produkti, fosfato,
kotono, stofi e frukti. Duimo de populo laboras che agrokultivo.

Lua maxim granda urbo esas Kairo. Altra importanta urbi esas Alexandria ed
El-Giza.

Egiptiana kulturo esas mult influanta ube Arabiana linguo parolesas. La moderna
kulturo de Arabia e de Mez-Oriento recevas forta influi de Egiptiana literaturo,
muziko, cinemo e televiziono. Egiptiana "renesanco" eventis dum fino di la 19ma
yarcento e komenco di la 20ma yarcento. Nomi quale Muhammad Abduh, Ahmed Lutfi
el-Sayed, Muhammad Loutfi Goumah, Tawfiq el-Hakim, Louis Awad, Qasim Amin,
Salama Moussa, Taha Hussein e Mahmoud Mokhtar weldis idei quale laikeso,
individuala libereso e kredo en la cienco por formacar liberala idealo qua
adportus progreso.

Egiptiana Naguib Mahfouz esis l'unesma skriptisto en Arabiana linguo qua recevis
la Nobel-premio pri literaturo. Lando anke havas du notora autorini, Nawal El
Saadawi, ed Alifa Rifaat.



https://io.wikipedia.org/wiki/Roma

Roma esas chef-urbo e la maxim populoza urbo di Italia, kun plu kam 2.9 milion
habitanti. Segun la tradiciono, ol fondesis ye la 21ma di aprilo 753 aK da
jemeli Romulus e Remus. Li esis filiuli di Rhea Silvia; el esis filiino di
Numitor, rejulo di Alba Longa, olqua esis civito 19 km sud-este de Roma. (La
fondero di Alba Longa ye 1179 aK, Ascianus, esis filiulo di Aeneas, la Troiana
heroo qua eskapis de la asiejo di Troia.) Rhea Silvia esabis violacata da la deo
Marso, e tale Romulus e Remus esis mi-deala.

Altra posibla derivo di la nomo esas ke ol venas de Ruma, l'anciena nomo dil
rivero Tiber.

La mikra kolonieto developis e divenis chef-urbo di Romana Rejio, e pose di
Romana Republiko, qua duris de 509 aK til 27 aK, e fine di Romana Imperio, qua
duris de 27 aK til 476. Dum Romana Imperio kristanismo gradope divenis la
dominacanta religio dil imperio, quankam la persekuti. Pos la konverto dil
imperiestro Konstantinus la 1ma, ilu proklamis en 313 l'edikto di Milano, qua
permisis la praktikado di kristanismo en tota la imperio.

La yaro 410 Vizigoti spoliis Roma, ed ye la 22ma di agosto 476 lasta romana
imperiestro, Romulus Augustulus, revokesis de povo.



https://io.wikipedia.org/wiki/Fiziko

Fiziko esas la naturala cienco kun la maxim ampla skopi. Fizikisti studias la
legi quin obedias la materio, energio, spaco ed la tempo, e la relati inter li.
La fizik-legi enuncesas kustumale per matematikala formuli, qui deduktesas de la
observaji per la ciencala metodo. Oportas parolar pri teoriala fiziko od
experimentala fiziko segun la moyeni uzita por atingar konkluzi.

Fiziko esas proxima ligita ad matematiko - ke furnisas la logika kadro ube
fizika legi povas esar precisa formulita e lua predukti quantita. Fizika teorii
esas preske sempre expresita esas generale plu komplikita ke l'altra cienci. La
diferanta inter fiziko e matematiko esas ke fiziko esas finala koncernita kun
deskripti di materiala mondo, tale matematiko esas concernas kun abstrakto formi
ke povas esar nedependanta. La distingo, tamen, esas ne sempre kompleta. To esas
granda inquesto-areo mediacanta fiziko e matematiko, konocita kom matematika
fiziko, dedikas por developar la matematika strukturo di fizika teorii.

Tamen fiziko traktas kun larja varia di sistemi, to esas certa teorii qua esas
uzita da tota fizikisti. Omna di ta teorii esas kredita esar fundamentala
korekta, interna certa validajo. Per exemplo, la teorio di klasika mekaniko
deskriptas exakte objekto-movo, kondicione ke ulo esas multa granda ke atomi e
movinta multo min ke lumo-rapideso. Ta teorii kontinuas esar arei di aktiva
sercho ; per exemplo, remarkinda aspekto di klasika mekaniko konocita kom
kaoso-teorio esis deskovrita dum 20ma yarcento, kande lia principii esis
enuncita da Isaac Newton.



https://io.wikipedia.org/wiki/Norvegia

Norvegia esas lando qua jacas en nord Europa. Lua vicina landi esas Rusia e
Finlando nord-este, e Suedia este. Sudo e weste jacas l'oceano Atlantiko, e
norde, l'Arktika oceano.

Arkeologiala deskovraji indikis ke populi ja vivis en la regiono di nuna
Norvegia depos 10 000 yari a.K, ed arivis ibe kande la stando di lua litoro
permisis navigar, peskar e chasar. Ca populi esis numada, e cirkume 9.300 aK li
vivis en Magerøya. Multa historiisti opinionas ke Skandinaviana populi originis
de la nuna Germania.

Til la komenco di la 9ma yarcento multa mikra rejii existis en nuna Norvegia.
Harald Hårfagre unionis ol e divenis rejulo di Norvegia en 872.

Dum Vikinga epoko (de la 8ma til la 11ma yarcento) eventis expanseso ed
enmigrado di habitanti. Vikingi koloniigis Islando, Faero, Grenlando e parto di
Britania, Irlando e Francia. Nuna Limerick, Dublin e Waterford, en Irlando,
fondesis dal Norvegiana Vikingi.

Dum la 14ma e la 15ma yarcenti Dania, Suedia e Norvegia monarkii unionesis e
formacis Kalmar-Uniono. Suedia abandonis l'uniono en 1523, ma Norvegia restis en
ol til 1814.

Norvegia divenis nedependanta de Dania ye la 17ma di mayo 1814 e nominis Daniana
princo Christian Fredrik kom rejulo. Ica fakto esis motivo por
Suediana-Norvegiana milito. Norvegia ne povis ganar milito, ed aceptis l'uniono
kun Suedia.

Norvegia divenis nedependanta de Suedia ye la 7ma di junio 1905. Dum l'Unesma
mondomilito lando restis neutrala, ma en 1940 nacional-socialista Germania
invadis ol dum Duesma mondomilito. Vidkun Quisling instalis guvernerio
kunlaboranta kun Germaniani, ma parto di la populo ne aceptis l'okupeso, e
developis rezisto ed aktivesi di saboto kontre Germaniani. En 1945 Germaniani
vinkesis, e Vidkun Quisling arestesis en 9 di mayo 1945 ed exekutita en 24 di
oktobro sam yaro.

Einar Gerhardsen divenis l'unesma chefministro di lando pos la milito, e
guvernis de la 25ma di junio 1945 til la 9ma di novembro 1951. Il adoptis
Keynesana teorii por rikonstruktar l'ekonomio.

En 1969 petrolo esis deskovrita en Norvegiana litoro. En 1973 lando fondis sua
propra petrolo-kompanio, Statoil.

En du referendi - 1972 e 1994 - Norvegiana populo manifestis deziro pri ne
enirar l'Europana Uniono, quankam lando partoprenas en komuna merkato ed en
Schengen konkordo kun EU. En 1981 lando elektis lua unesma chefministrino: Gro
Harlem Brundtland.

Segun lua konstituco, adoptita en 16 di mayo 1814, Norvegia esas konstitucala
monarkio. Rejulo Harald 5ma esas la chefo di stato pos 1991, e lia povi esas nur
reprizentiva e ceremoniala. La chefministro - nune Erna Solberg - esas la chefo
di guvernerio. Lando aprobis lego pri yuro a mulieri votar en 1913.

La parlamento (Stortinget) havas unika chambro kun 169 membri qui elektesas dal
populo por 4-yara periodo. Ja judiciala povo kompozesas da supra korto kun 19
membri, regional apelo-korti, urbala e komunala korti, e konsilantari por
koncilio.

Granda parto di Norvegiana teritorio esas montoza e kovrata da glacieri, e lua
peizajo modifikesis dum yarmili pro l'ago di glacial erodo. Lua nerekta litoro
havas centi di fyordi e mili di insuleti. Ol havas 2 542 km di sika frontieri
kun Suedia, Finlando e Rusia en esto, e 25 148 km di litoro (83 281 km kun
l'insuli, e 92 260 km inkluzite Svalbard e Jan Mayen). Lua maxim alta monto esas
Galdhøpiggen, kun 2 469 m di altitudo. Lua maxim longa fluvio esas Glomma, kun
601 km.

La sudo di Norvegia havas plu varma klimato e recevas plua pluvi kam la nordo.
Dum somero en sudo, la regioni di fyordi e vali marfora recevas min venti e
havas la maxim alta mezvalora temperaturi (17ºC en Oslofjord). Sud-westo e sudo
di lando recevas multa pluvi, qua superigas 3,500 mm dum yaro. Dum printempo la
diferi di temperaturi inter la nordo e la sudo di lando esas maxima.

Norvegia havas richa biodiverseso: 450 speci di uceli, 90 speci di mamiferi,
cirkum 16,000 di insekti, e 2,800 speci di vaskulala planti existas en la lando,
di qui 13 esas endemika. Naturala vejetantaro varias segun la latitudo: ordinare
existas min diferanta speci di arbori kam la regioni en la sama latitudo en
Nord-Amerika. To eventis por existar poka formi por trovar semini di arbora
speci de la sudo di Europa vers Norvegia: la riveri en Norvegia ordinare fluas
de nordo til sudo, e la montari formacas barieri por la disperso di semini.

Tundro kovras 32% de la surfaco di lando, specale en la nordo ed en montoza
regioni.

Norvegia havas la duesma maxim granda KLP per persono del mondo, pos
Luxemburgia. Lando havas vasta erci di petrolo, naturala gaso, minerali, ligno,
pesko, aquo ed hidroelektral energio. L'exportacajo di petrolo e naturala gaso
preprezentas 20% de la KLP.

En du referendi - 1972 e 1994 - la habitantaro di Norvegia manifestis ne dezirar
l'eniro en l'Europana Uniono. Tamen, lando partoprenas en la komuna merkato ed
en la konkordo Schengen kun EU, e formacas l'Europana konkordo pri libera
merkato - EFTA - kun Suisia, Islando e Liechtenstein.

En oktobro 2013 Norvegia havis 5,096,300 habitanti. La maxim multa esas Norvegi.
La populi Sami e Kven esas minoritati.

Oficala studio publikigita en 2012 montris ke 86% de la habitantaro havis
adminime 1 genitoro naskinta en Norvegia. Plu kam 710,000 personi (14% de la
habitantaro) esas enmigranti e lia decendanti. De la enmigranti 39% havas
Ocidental origino (Australiani, altra Europani...), e 61% havas Aziana od
Afrikana origino (Marokani, Pakistanani, e.c.).

La maxim granda urbo esas la chef-urbo, Oslo, kun plu kam 870,000 habitanti.
Altra importanta urbi esas Bergen, Stavanger e Drammen.

En la pikto, l'expresionista Edvard Munch esas la nomo maxim konocita en tota
mondo. Johan Christian Dahl, konocita kom J. C. Dahl (1788-1857), konsideresas
"la patro di la pikturo di peizaji en Norvegia". Frits Thaulow esas la precipua
piktisto de Norvegian Impresionismo, dum ke Frits Thaulow esis la precipua de
Norvegiana realismo.

Norvegiana literaturo developis multe dum la 18ma e 19ma yarcenti, kande aparis
romantikismo e nacionalismo. L'Ora Epoko en Norvegian arti e literaturo eventis
dum la 19ma yarcento: l'autori Henrik Ibsen, Bjørnstjerne Bjørnson, Alexander
Kielland e Jonas Lie esis la maxim importanta de ta epoko. Dum la 20ma yarcento
tri Norvegiani ganis la Nobel-premio pri literaturo: Bjørnstjerne Bjørnson,
Sigrid Undset e Knut Hamsun.

En la muziko, tri importanta nomi dum romantika periodo esis Edvard Grieg,
Rikard Nordraak e Johan Svendsen. Lando anke havas forta tradiciono di
folklorala muziko. Violinisti Andrea Een, Olav Jørgen Hegge, Vidar Lande,
Susanne Lundeng e Annbjørg Lien e la kantisti Agnes Buen Garnås, Kirsten Bråten
Berg, e Odd Nordstoga esas la maxim remarkinda nomi en folklorala muziko.

En la moderna muziko, la subjenro black metal de heavy metal developis multe en
Norvegia, e bandi quale Mayhem, Burzum, Darkthrone, Immortal, Emperor, Gorgoroth
e Satyricon divenis mondale konocita.

La cinemo Norvegiana atingis internaciona agnosko. La dokumentala filmo Kon-Tiki
(1950) ganis Oscar-premio de Usan akademio. Altra filmi indikesis por la premio,
ma faliis ganar. Knut Erik Jensen esas un ek la maxim konocita Norvegiana
filmifisti. Pos la 1990a yari l'industrio cinemala en Norvegia kreskis, e nune
produktesas cirkume 20 notinda filmi omnayare. La lando anke uzesas multafoye
kom loko por filmuri por produkteri de Hollywood e de altra loki, quale The
Empire Strikes Back (1980), en ke la ceni pri la glaciala planeto Hoth filmesis
en la glaciero Hardangerjøkulen. Kelka ceni de la filmi Die Another Day, The
Golden Compass, Spies Like Us e Heroes of Telemark e de la televiziono-serii
Lilyhammer e Vikings anke cinematografesis en Norvegia.

La maxim populara sporti en Norvegia esas futbalo, biatlo, skio, hokeo* sur
glacio, e handbalo.



https://io.wikipedia.org/wiki/Cienco

Cienco (latino scientia, "konoco") esas "to qua on savas por havar lernita, to
quo tenas por vero en larja senco, l'ensemblo di konocaji, di studiadi kun
universala valoro, karakterizita per objekto (domeno) e determinita metodo, e
fondita sur objektala verifikebla relati [restriktita senco]".

La volado di savanta komuneso, garantianto di cienci, esas produktar "ciencala
konocaji" de metodi kun rigoroza, verifikebla e riproduktebla inquestadi. Pri
"ciencala metodi" e "ciencala valori", esas amba la produkto ed l'utensilo di
produkturo di konocaji e karakterizas ipsa per lua skopo, qua konsistas a
permisar komprenar ed explikar la mondo e sua fenomeni take ke la maxim
elementala posibla — to esas produktar di konocaji proximesanta la maxim posibla
di fakti observebla. Diverse kam dogmati, qua pretendas anke dicar la verajo,
cienco esas apertita a kritikado e ciencala konocaji, same kam la metodi esas
sempre apertita a revizo. Plus, la cienci havas por skopo komprenar la fenomeni,
ed obtenar justa previzi ed funcionala aplikaji, lua rezulti esas sencese
konfrontita ad la realajo. Ta konocaji esas a la fundamento di multa teknikala
developi kun forta influo sur la socio.

Cienco esas historala ligita a filozofio. Dominique Lecourt skribis tale existas
"konstitucanta ligilo liganta a cienci ta partikulara modo for pensar ke esas
filozofio. Ta esas tre nam pro ke kelka pensanti en Ionia quik de 7 aK havis
l'ideo ke on povus explikar la naturala fenomeni pro naturala kauzi qua havabis
produktita l'unesma ciencala konocaji". Dominique Lecourt explikas tale ke
l'unesma filozofi adduktis facar cienco (sen ke la du esus konfundita.

Cienco komposas su di ensemblo di partikulara diciplini di qua omna koncernas
uno partikulara domeno di ciencala savado. Questionesas per exemplo matematiko,
kemio, fiziko, biologio, mekaniko, optiko, farmacio, astronomio, arkeologio,
ekonomiko, sociologio, e.c. Ta kategorizeso* esas nek fixa, nek unika, e la
ciencala diciplini pouvas ipsa esar distranchata en subdiciplini, anke di
maniero plu o min konvencionala. Singlu di ta diciplini konstitucas partikulara
cienco.

Cienco esas tale unesme taliago di realo en multi domeni dil inquesti, qua
formacas ensemblo plu o min organizata d'ideala universa konoci. Per lia
organizeso e lia tendanco al universata, to ecelas del experienco (termino a
nekonfundar kon experimentado) ke esas di konoci ke koncernas ke l'individui o
la partikulara kazo, e qua on povas renkontrar segun la chanco ica qua
interdiktas multa generalata. Esas anke nomas cienco la metodika demarsho per
aquirar ed organizar ica konoci.

Importanta punto decidiganta en la historio di frua filozofiala cienco esis la
debatebla ma sucesanta atento per Sokrates por aplikar filozofio a la studio di
homala kauzi, inkluzite homala naturo, la naturo di politika komunezi, e homala
konoco. Il kritikis l'anciena tipo di studio di fiziko kom pure teoriala e
manquanta en su kritikala. Il esis partikulare koncernita ke kelka di frua
fizikisti traktis naturo kom se lo povas esar asumita qua havas ne inteligenta
ordeno, explikanta kozi simpla en termini di movado e materio. Sokrates aplikis
filozofio por studiar homala kozi, inkluzite homala naturo, politiko ed homala
konoco. Ante Sokrates, la studio pri homala kozi esis feldo por mitologio e
tradiciono, e pro lia diferanta koncepto, Sokrates judiciesis e kondamnesis a
mortopuniso.

Aristoteles pose kreis min debatebla sistemala programo di Sokrates filozofio,
qua esis teleologiala, ed homala centrita. Il refuzas multa di konkluzi di frua
cientisti. Por exemplo en lua fiziko la suno iras cirkum la tero, e multa kauzi
havas lo kom parto di lua naturo qua lo esas por homi. Omna kauzo havas formala
kauzo e finala kauzo e rolo en la racionala kosmala ordeno. Movado e chanjo esas
deskriptita kom l'aktualigo di potenciali ja en kauzi, segun a tipo di kauzi.
Dum ke la Sokratani insistas ke filozofio devas esar uzita por konsiderar la
praktikala questiono di la maxim bona voyo por vivar por homo (studio
Aristoteles dividita en etiko e politikala filozofio), lu ne argumentas por irgo
tipi di aplikita cienco.

Erudita societi por komunikado ed avanco di ciencala pensado ed experimentado
existabas depos renesanco periodo. La maxim anciena survivanta institucuro esas
italian accademia dei Lincei qua fondesis en 1660. Rispektiva nacionala akademii
di cienco esis famoza institucuri qua existis en multa landi, komence la British
Royal Society en 1660 e pose la Franciana Académie des Sciences, en 1666.

Internacionala ciencala institucuri, tale Internacionala konsilantaro por
cienco, havabas depos formacita pro stimular kunlaborar inter ciencala komunesi
di diversa nacioni. Multa guvernerii havas dedikita agenterii pro suportar
ciencala serchado. Eminenta ciencala organizuri inkluzas, National Science
Foundation en Usa, nacionala ciencala e teknikala serchado konsilantaro en
Arjentina, akademii di cienco en multa landi: "CSIRO" en Australia; Centre
National de la Recherche Scientifique en Francia; Max Planck Society e Deutsche
Forschungsgemeinschaft en Germania; ed en Hispania, CSIC.

Segun Immanuel Kant formala logiko esas "cienco qua expozas detale e provas en
strikta maniero, unike la formala reguli di omna pensaji". Matematiko e
formalizita logiko kompozas ta tipo di rezonado. Ta klaso apogas su cetere sur
du principii konstitucanta di formala sistemi: axiomo e deduktema reguli tale ke
notion di silogismo, expresita per [[Aristoteles] l'unesma e ligita a "deduktala
rezonado" (on parolas anke de rezonado "hipotezala-deduktala"), qua il expozas
en sua Topikiref>Aristote, Topiques, Tome 1, Livre I-IV, texte traduit par J.
Brunschwig, Les Belles Lettres, Paris, 1967.</ref> ed en sua traktato pri
logiko: l'analytiki.

Le type formel fut particulièrement développée au Shablono:XXe siècle, avec le
logicisme et la philosophie analytique. Bertrand Russell développe en effet une
« méthode atomique» (ou atomisme logique) qui s’efforce de diviser le langage en
ses parties élémentaires, ses structures minimales, la phrase simple en somme.
Wittgenstein projetait en effet d’élaborer un langage formel commun à toutes les
sciences permettant d'éviter le recours au langage naturel, et dont le calcul
propositionnel représente l'aboutissement. Cependant, en dépit d'une stabilité
épistémologique propre, a contrario des autres types, le type formel pur est
également largement tributaire de l'historicité des sciences

Le modèle de ce type, fondé sur l'empirisme, est la physique. L'objet est ici
concret et extérieur, non construit par la discipline (comme dans le cas du type
formel pur). Ce type est en fait la réunion de deux composantes :

Le type empirico-formel progresse ainsi de la théorie — donnée comme a priori —
à l'empirie, puis revient sur la première via un raisonnement circulaire destiné
à confirmer ou réfuter les axiomes. Le « modèle» est alors l'intermédiaire entre
la théorie et la pratique. Il s'agit d'une schématisation permettant d'éprouver
ponctuellement la théorie. La notion de « théorie» est depuis longtemps centrale
en philosophie des sciences, mais elle est remplacée, sous l'impulsion
empiriste, par celle de modèle, dès le milieu du Shablono:XXe siècle[note 1].
L'expérience (au sens de mise en pratique) est ici centrale, selon l'expression
de Karl Popper : « Un système faisant partie de la science empirique doit
pouvoir être réfuté par l'expérience» .

Parmi les sciences empiriques, on distingue deux grandes familles de sciences :
les sciences de la nature et les sciences humaines. Néanmoins, l'empirisme seul
ne permet pas, en se coupant de l'imagination, d'élaborer des théories
novatrices, fondées sur l'intuition du scientifique, permettant de dépasser des
contradictions que la simple observation des faits ne pourrait résoudre[note 2].

Il existe néanmoins des débats quant à la nature empirique de certaines sciences
humaines, comme l'économie[note 3] ou l'histoire, qui ne reposent pas sur une
méthode totalement empirique, l'objet étant virtuel dans les deux disciplines.

Cienci interpret-artala (de grekia hermeneutikè « arto di interpretar »)
dechifras la naturala signi ed establisas interpreti. Ta tipo di ciencala
diskurso esas karakteriziva di homala cienci, ube l'objekto esas homo. En metodo
interpret-artala, la videbla efekti esas konsiderita kam texto a dechifrar, kun
la signifiko celata. Fenomenologio esas tale filozofiala explikado la maxim
proxima di ta tipo, qua kolektas, inter altri, sociologio, linguistiko,
ekonomiko, etnologio, ludoteorio, e.c. Povas koncernar de lore di du kategorii
di diskurso:

De koncepto di l'unajo di cienco posar kam postulao per pozitivismo tota
pensokurento iras, sequante Wilhelm Dilthey (1833 til 1911), afirmas l'existo di
radikala sekuro inter naturocienci e spiritocienci. Naturocienci serchas nur
explikar lua objekto, dum ke homocienco, e historio specifika, questionas anke
por komprenar de interno e do por prenar konsiderante la personala experienco.
Ta lasti ne devas adoptar la metodo en uzado en naturocienci nam li havas
objekto qua esas totala diversa. Sociala cienci devas esar l'objekto di
su-exameno, ta ke Wilhem Dilthey nomas "interpret-artala demarsho", to esas
demarscho di interpretado di konkreta demonstrado di homala spirito.
Interpret-artala tipo markas 20ma yarcento, kun autori kom Hans-Georg Gadamer
qua editis en 1960, Verajo e metodo qua, opozanta su ad empirismo omno-povanta,
afirmas ke "la metodo ne suficas".

La « méthode scientifique» (du grec ancien méthodos, poursuite, recherche, plan)
est « l'ensemble des procédés raisonnés pour atteindre un but ; celui-ci peut
être de conduire un raisonnement selon des règles de rectitude logique, de
résoudre un problème de mathématique, de mener une expérimentation pour tester
une hypothèse scientifique.». Elle est étroitement liée à l'histoire des
sciences[note 4]. La méthode scientifique suit par ailleurs quatre opérations
distinctes :

Experimentado esas metodo ciencala qua konsistas probar per experienci iterita
la valideso di hipotezo ed obtenar quantesala donaji permisanta di purigar. Lo
repozas sur protokoli experimentala permizanta normizar la demarsho. Fiziko e
biologio repozas sur aktiva demarsho di cientisto qua konstruktas e kontrolas
experimentala preskriptanta parto iteranta certa aspekti di fenomeni naturala
studita. Maxim multa cienci uzas tale experimentala metodo, do la protokolo esas
adaptita a sua objekto e sua cienceso. Segun maniero generala, experienco devas
aportar precizesi quantifika* (o statistika) permisanta refutar o trab-apogar la
modelo. La rezulti di experienci ne esas sempre quantifikebla, kam en homala
cienci. L'experienco devas tale povar refutar la teoriala modeli.

20ma yarcento esas karakterisita per radikala jireyo. Tre skemale, a unesma
reflekti pure filozofia ed ofte normiganta plu sociologiala e psikologiala, pose
aprochi sociologiala ed antropologiala dum 1980a, pose fine aprochi fundamentale
heterogena depos 1990a kun studiocieci. La diskurso esos anke questionita per
psikologio kun la kuranto di konstruktivismo. Tandem, epistemologio interesas su
a cienco en agado (expreso di Bruno Latour), to esas sua laboras dum omnadie e
ne nur pri la naturo di teoriala questioni ke lo produktas.

Autori kom René Descartes (on parolas lor di kartezianismo), o Leibniz fondas la
konceptala bazi di ta movemento qua alegas rezono generale e plu partikulare
deduktala rezono dicita anke analizala. Traktesas teorio di konoco qua solicitas
la supereso di intelekto. Experimentado havas hike partikulara statuto: lo
servas nur por validigar o refutar hipotezi. En altra vorti rezono sola suficas
por arbitrar inter verajo o falsajo en racionalista rezono. Racionalisti prenas
tale kam exemplo la famoza loko di dialogo di Plato, en Menon, ube Sokrates
pruvas ke yuna iliterata sklavo, etapope e sen sua helpo, povas rifacar e
ridemonstrar teoremo di Pitagoro.

Racionalismo, precipue moderna, rekomendas l'omnopovo di matematiko super
l'altra cienci. Matematiki reprezentas nam l'intelektala moyeno demonstranta ke
intelekto e raciono povas karear di observo ed experienco. Ja Galileo explikis
en sua verko La probisto — qua esas anke demonstro di logiko — en 1623, ke

Historiale, cienco e religio havas longe havabas parentigita. En "L'elementa
formi di religiala vivo" (1912), Émile Durkheim montras ke la kadri di ciencala
pensado kom logiko o la nocioni di tempo e spaco trovas lua origino en religiala
e mitologikala pensadi.

Ciencala serchado designas en unesma okaziono l'ensemblo di agesi entraprezita
por produktar e developar ciencala konoci. Per extensado metonimia, ciencala
serchado designas anke la kadro sociala, ekonomikala, institucala e judiciala di
ta agesi. En majoritato di landi spensanta serchado, lo esas institucuro
integra, mem ministrala instanco (kom en Francia, ube lo partesas di ministerio
di nacionala edukado e serchado) nam konstitucas avantajo geopolitikala e
sociala importanta por lando.

Nobel-premio (uno existas por omna cienca diciplino promocita) rekompenso tale
la ciencala distingita persono qua maxim kontributita, per sua serchado e to di
sua esquadro, a developado di konoci.

"Ciencala studii" esas recenta kurento kolektanta studaji interdiciplina di
cienci, en interseko di sociologio, antropologio, filozofio od ekonomiko. Ta
diciplino okupas su precipue di cienco kom institucuro, orientizita la debato
vers "sociala epistemologio".



https://io.wikipedia.org/wiki/Suisia

La nomo "Suisia" originis de Franciana vorto Suisse, en uzajo dum 16ma yarcento.

La maxim anciena agrokultivala kolonieti en la regiono di nuna Suisia dateskas
de 5 300 yari aK. La maxim anciena konocata tribui qua habitis la regiono esas
la populi di Hallstatt e La Tène (Hallstatt-kulturo e La Tène kulturo) qua
developis su cirkum 450 aK. En 58 aK Romana generalo Julius Cezaro vinkis
Helvetii en batalio di Bibracte. En 15 aK Tiberius konquestis le Alpi, qua
divenis parto di Roman imperio.

Dum la komenco di Mez-epoko parto di nuna Suisia partoprenis a la rejio di
Burgundia. Alamani establisis su en Suisiana platajo dum 5ma yarcento. De 6ma
til 8ma yarcento la regiono esis parto di la rejio di Franki, ma kun la morto di
Karl la Granda e pos Verdun-kontrato en 843, la regiono esis dividita.

Da Federala Charto di 1291 tre komoni, Uri, Schwyz ed Unterwalden unionis su en
alianco koonocata kom Olda Suisiana konfederuro. Suisia divenis federala stato
en 1848.

Suisia havas teritorii en la nordo ed en la sudo di Alpi. Ol havas cirkum 7.9
milion habitanti. Kun 4,634 metri di altitudo, Monte Rosa esas la maxim alta
monto di lando.

La maxim granda urbo di lando esas Zürich, kun 365 098 habitanti en 2009. Altra
importanta urbi esas Genève, Bazel (Ge.:Basel, Fr.:Bâle), Lausanne e la
chef-urbo Bern(e).

Sube la frontiero kun Francia apud Genève esas acelerilo di partikuli por la
nomizita ATLAS experimento, qua permisas studiar subatomala partikuli.



https://io.wikipedia.org/wiki/Populala_Republiko_di_Chinia

Populala Republiko di Chinia (Chiniana simpligita : 中华人民共和国; Chiniana
tradicionala : 中華人民共和國; pinyin*: Zhōnghuá Rénmín Gònghéguó), ordinare nominita
Chinia e kelkafoye Chinia populala, esas lando di Est-Azia. Kun pluse 1.3
miliardo habitanti, sive proxim sisimo di mondala populo, esas la maxim populoza
lando di mondo. Depos 1979, pro evitar tropopulozeso, strikta kontrolo di naski
esas aplikita sur Chiniana Han. Ma depos 14 di novembro 2013, ta politiko
havabas desrigidigita ad 2 pueri per familio, por tanta ke la du parenti esas
amba unika pueri. Kun 9 641 144 km2 en superfaco o 9 596 961 km2 segun la nombri
di ONU, Chinia esas anke la maxim granda lando di Est-Azia ed triesma granda
lando en mondo pos Rusia e Kanada.

Populala Republiko di Chinia esis proklamita ye 1 di oktobro 1949, sequante
China komunista partiso militala viktis Guomindang. Tamen, Chinia esas ipsa la
maxim antiqua civilizeso existanta ankore nuna, esanta ja prezenta proxim kin
mil yari. Prizentas su hodie kam "socialista republiko" ed exercas kontrolo sur
duadek e du provinci, kin autonoma regioni, quar municipi (di qua la chef-urbo,
Beijing) e du specala departementi (Hong Kong e Macao).

Chinia esas la duesma mondala ekonomikala povo e l'uno di kin permananta membri
di konsilantaro di sekureso di UN. Esas anke l'unesma mondala exportacisto e
disponas di nukleara armo, di maxim multa armeo en mondo e di duesma maxim
granda armeala budjeto. Guvernita da china komunista partiso, Chinia adoptis
"socialista ekonomiko di merkato" ube kapitalismo ed autoritatema politika
kontrolo frolas en spekala formulo. La konstituco di Populala Republiko di
Chinia definas lo kam "socialista stato di populala demokratika dictatoreso,
direktita da laborema klaso ed bazita sur la federuro di manuala laboristi ed
rurani". L'introdukto di la konstituco specigas la direktanta rolo di china
komunista partiso ed duras citar oficala marxismo-leninismo kam ideologio di
refero di stato.

Ye 19 di septembro 1931 Japoniani okupis Mandjuria, en nord-esto di lando. Ye 7
di julio 1937 Japonia komencis milito pro okupar tota Chinia, qua lastis til 9
di septembro 1945.

Pos fino di milito kontre Japonia, komencis interna milito inter nacionalisti e
komunisti pro okupar povo en lando. Komunisti, komandita da Mao Zedong vinkis e
okupis tota kontinentala Chinia. Chiang Kai-shek, chefo di nacionalisti, flugis
a l'insulo di Taiwan ube fondis la Republiko di Chinia.

Mao Zedong proklamis la Populala Republiko di Chinia ye 1 di oktobro 1949 e
establisis relato kun Sovietia ed altra socialista landi. Ye 1958 ilu komencis
la Granda Salto Adavana pro kolektivizar lando, ed ye 1966 ilu lansis la
Kulturala Revoluciono.

Mao mortis ye 1976 e lua sucedanto, Deng Xiaoping, komencis ye 1978 modernigar
rejimo. Ta yaro, Populala Republiko di Chinia e Japonia riestablisis diplomacala
relati.

Ye 1989, kom reflexo di la krulado di komunista rejimi en tota mondo, okuris
studentala protesti por demokratio e reformi en Tianmen-placo, Beijing. On
kallulas ke cirkum 100 mil personi partoprenis en la protesti. Chiniana
militisti intervenis, e on kalkulas ke okuris 400 til 800 morti.

Chinia esas depos 1949 socialista oligarkio. La komunista partiso di Chinia
havas povo. Nuna konstituco esis adoptita ye 4 di decembro 1982.

Kun 9 596 961 km² segun Encyclopaedia Britannnica, Populala Republiko di Chinia
esas la 4ma maxim granda lando dil mondo en totala surfaco, pos Rusia, Kanada ed
Usa. Ol havas la maxim longa terala frontiero dil mondo, kun 22 117 km de Yalu
fluvio (frontiero kun Nord-Korea til la golfo di Tonkin (frontiero kun Vietnam).

Lojanti (yaro): 1.286.975.468 (2003); 1.008.175.000 (1983). Chef-urbo: Beijing
Altra urbi: Shanghai, Tianjin, Chongqing, Guangzhou (Kanton), Shenyang.

Chinia exportas precipue teo, soyo, oleo, oleal produkturi, kemial produkturi,
stofi, mashini, volframo, antimono, karbono, ma anke e recente multa industriala
produkti.

La mixuro di kapitalismo kun socialismo esas nomizita da kelka ekonomikisti kom
"merkatala socialismo".

La kulturo di Populala Republiko di Chinia mixuras elementi de tradicionala
Chinia kun komunista ed altra moderna influi. Dum la Kulturala Revoluciono multa
tradicionala kulturala trezori esis destruktita, e la praktiko di multa arti
esis interdiktita. Ma pos 1980a yari oficala repudio a ta ecesi esis
komplementita da vigoroza esforci por rinovigar Chiniana kulturala tradicioni.

En moderna literaturo de 20ma yarcento (1917 til 1923) on povas dicerna nomi kom
Lu Xun (1881 til 1936), Hu Shih (1891 til 1962) e Chen Duxiu (1880 til 1942). De
fino di 1920a yari til 1930a yari Chiniana literaturo divenis kreiva, ed aparis
nomi kom la poeto e autorulo Mao Dun, e Ba Jin.

Ye 2010 Chiniana disidento Liu Xiaobo ganis la Nobel-premio pri paco, e Chinia
akuzis Liu di esar kriminozo, e deklaris ke la premio povus nocar
Chiniana-Norvegiana relati.

Chinia esas ateista stato. Tamen la populo suportas konfuceismo, budismo e
taoismo.

Kristanismo (Chiniane: 基督教) esas minoritala ma kreskanta religiono en Chinia. Ol
kreskis rapide pos 1970.



https://io.wikipedia.org/wiki/Nikaragua

Nikaragua (en hispaniana, Nicaragua) esas lando qua jacas en Central-Amerika.
Lua vicina landi essas Honduras en nordo, e Kosta Rika en sudo. En esto jacas
Karibeano ed en westo jacas Oceano Pacifiko.

Cristoforo Colombo arivis en la regiono en 1502 ma nur en 1520 Hispanian
explorero Gil González Dávila fondis l'unesma kolonio. Gonzáles ne havis suceso,
e nur en 1524 Hispaniani fondis l'unesma urbeti, Granada e León.

Hispaniani establisis la Vice Rejio di Nova Hispania en 1536. Cirkum 1570 la
sudo di la vicerejio divenis la generala kapitaneso di Guatemala, e e León
divenis chef-urbo di la kapitaneso. En 1610 volkano Momotombo eruptis e
destruktis León. Pose l'urbo rikonstruktesis nordweste de l'olda León.

Nikaragua divenis nedependanta de Hispania ye 15 di septembro 1821, kom parto di
Mexikia, e pos ganis nedependo de Mexikia kom parto di la Federala Republiko di
Central-Amerika. Ye la 5ma di novembro 1838 ol separis su de la federuro.

Granda parto di la historio di lando esis karakterizita da rivaleso inter la
liberala elito di León e la konservema elito di Granada. La rivaleso degeneris
su en interna milito specale de 1840 til 1850.

Dum la 19ma yarcento Nikaragua recevis granda quanto di enmigranti, specale
Germaniani, Italiani, Hispaniani, Franciani, e Belgiani. De 1927 til 1933
Augusto César Sandino duktis militeto kontre konservema rejimo, suportita da
Usa. Kande Usani trupi livis lando, li establisis Nacionala Guardo, un kombinuro
di armeo kun polico disciplinita e loyala ad Usani. Anastacio Somoza García,
militisto proxim Usan interesti, kaptis povo.

Dum la Duesma mondomilito Nikaragua deklaris milito kontre nacional-socialista
Germania ma ne sendis soldati a la batalio, e Anastasio Somoza García sizis la
situeso por konfiskar proprietaji de Germana-Nikaraguani, la maxim konocata esis
la imoblo Montelimar, proprietajo qua havis un luxa refujeyo ed un kazino. En
1945 Nikaragua esis l'unesma lando qua signatis la charto dil Unionita Nacioni.

Pos la morto di Somoza García, René Schick Gutiérrez asumis povo, ma populo
konsideris il un marioneto de Somoza familio. La fratulo di Somoza García,
Anastacio Somoza Debayle, sucedis lia patro en la komando di Nacionala Guardo ed
oficale asumis la prezidanteso pos Schick.

En 1961 Carlos Fonseca rivivigis la simbola figuro di Sandino, e kreis la
Sandinista Fronto por Nacionala Libereso (Frente Sandinista de Liberación
Nacional - FSLN) por kombatar la diktatoreso di Somoza familio. Nikaragua
kreskis dum la 1960a e la komenco di 1970a yari, ma en 1972 Managua sufris forta
ter-tremo qua destruktis preske 90% dil urbo. Vice ke rikonstruktar Managua,
Somoza spensis pekunio en luxa domi por la Nacionala Guardo, dum ke le povri
vivis en nesolida ligna domi.

En 1973 komencis rikonstrukturo di Managua, mas granda koruptajo impedis lando
kreskar. Ye 10 di januaro 1978 Pedro Joaquin Chamorro, editisto di La Prensa,
jurnalo opozita a la rejimo di Somoza, esis asasinita. L'asasineri esis
importanta membri de la Somoza rejimo. Sandinisti, kun la helpo di la populo,
kaptis povo en julio 1979. Somoza Debayle fugis de Nikaragua a Paraguay, ube il
esis asasinita en septembro 1980.

Pos la falio di Somoza Sandinisti komandita da Daniel Ortega asumis povo. Usana
prezidanto Jimmy Carter komence furnisis US$ 60 milion dolari en helpi a
Sandinista rejimo, ma suspensis la helpo pos deskovrar ke Sandinisti helpis
rebeli en Salvador. En 1984 Sandinisti ganis prezidantal elekto ed Ortega asumis
kom elektita prezidanto, ma l'administrado di Ronald Reagan komencis helpar
l'opozanti, konocita kom Contras, qui kombatis Sandinista rejimo. Tra sekreta
vendajo di armi ad Iran, Usa obtenis monetaro por financizar le Contras e lua
milito kontre le Sandinisti. Dum ta milito, cirkum 30,000 personi mortigesis.

En 1990 un koaliciono di opozanti di Sandinista suportis Violeta Chamorro,
vidvino di Pedro Joaquín Chamorro Cardenal ed el vinkis la elekto kun 55% de
voti. Violeta Chamorro divenis l'unesma muliero qua guvernis Nikaragua. El
renkontris l'ekonomio en ruini, pos la interna milito. En la sequanta elekto,
1996, Daniel Ortega e la Fronto Sandinista nove vinkesis, por Arnoldo Alemán de
la partiso Partido Liberal Constitucionalista, PLC.

Dum la elekti qui okuris en 2001 PLC nove vinkis, kun Enrique Bolaños por
prezidanto. Tamen pose Arnoldo Alemán judiciesis por korupto ed en 2003
kondamnita a 20 yari en karcero. En la sequanta elekto, en 2006 Daniel Ortega e
Sandinista partiso vinkis, kun 37.99% de voti. Ilu nove rielektesis en 2011 ed
en 2014 Nikaraguana Nacional Asemblajo aprobis la posibleso por la prezidanto
disputar por la triesma foyo sequante.

Nikaragua esas prezidantala republiko. La prezidanto esas chefo di stato ed anke
chefo di guvernerio. Segun la konstituco adoptita en 1987 e reformita en 1995,
lu elektesas dal populo por 5 yari e ne povas rielektar. Nune la prezidanto esas
Daniel Ortega.

La parlamento (Asamblea Nacional) havas unika chambro kun 90 membri, qui
elektesas dal populo por 5-yara periodo. En Judiciala povo existas Supra Korto
kun judiciisti qui elektesas da politikala partisi por 5 yara periodo.

Nikaragua havas preske la sama teritoriala grandeso di Nova-York stato, en Usa.
Preske 20% de lua teritorio protektesas en Nacionala parki.

Lando havas 3 diferanta geografiala regioni: basa tereni di Pacifiko (apud la
litoro di Pacifiko), alta tereni en centro (preske 25% di Nikaraguana
teritorio), e basa tereni di la Karibeano. Pluvi esas plu intensa en Karibeana
litoro: la quanto varias de 2,500 til 6,500 mm omna yari. En la westala litoro
ed en montoza regioni la mezvalora yarala pluvi varias de 1,000 til 1,500 mm.
Dum la pluvoza sezono (mayo til oktobro) okuras granda inundadi en esto di
lando. De julio til oktobro anke povas okurar destruktema uragani.

Segun The World Factbook Nikaragua havas 5 891 199 habitanti, di qui 69% esas
mestici, 17% blanki, 5% indijeni, 9% nigra ed altra rasi. Cirkum 84% de la
habitantaro esas urbala.

La maxim granda urbo en totalo di habitanti esas Managua. Altra importanta urbi
esas León, Chinandega, Masaya e Granada.

Kulturo di Nikaragua havas importanta folkloro, muziko e religiala tradicioni
kun forta influi de Europana kulturo mixurita ad indijena kulturo. Bachata,
Merengue, Salsa e Cumbia esas importanta populala muzikala ritmi por danso.

Inter la precipua nomi de literaturo esas Ruben Darío, Pablo Antonio Cuadra,
Ernesto Cardenal ed altra.

Basbalo esas la maxim populala sporto di lando, e boxo la duesma maxim populala.



https://io.wikipedia.org/wiki/Libano

En nuna Libano existas la maxim ancien urbo dil mondo, Biblos, habitita pos
5.000 yari aK. Feniciani originis de la regiono ed establisis su en multa
regioni di Mediteraneo. Dum 6ma yarcento aK, Cirus la Granda de Persia
konquestis la regiono. Pos du yarcenti, Alexandros la Magna atakis e destruktis
l'urbo di Tiro. Dum sequanta yari, la regiono divenis parto di Egiptiana,
Persiana, Asiriana, Romana, Araba e finale Otomana imperii.

En 1516 sultano Selim 1ma okupis la regiono di Monto Libano e montala regioni di
Siria e Palestina. La regiono divenis parto di Otoman imperio til 1918 kande
Francia okupis ol. Til fino di unesma mondomilito famino mortis cirkum 100 000
personi en Beirut e Monto Libano, cirkum 1/3 di totala populo di la regiono. La
majoritato di la populo di Libano esis kristani, specale Maroniti ed ortodoxi.
En 1 di septembro 1926 Francia formacis Libanana republiko.

Libano deklaris nedependo de Francia en 26 di novembro 1941, agnoskita ye 22 di
novembro 1943 kande Francia jacis okupita da nacional-socialista Germania dum
Duesma Mondomilito. Malgre ta, lasta Franca soldati nur livis la regiono ye
1946.

Pos nedependo, Libano alternis periodi di politikala stabileso kun altra di
interna od extera konflikti. En mayo 1948 Libano suportis vicina Araba landi
kontre Israel. Malgre kelka soldati krucumis la frontiero kun Israel, on ne
havis oficala invado. Kom rezulto di milito, cirkum 100,000 Palestinani krucumis
Libanana frontiero, kom refujinti. Israel ne permisis li retroirar a lua
teritorio pos milito.

En 1975 komencis interna milito en Libano, qua lastis 15 yari e devastis lua
ekonomio. Cirkum 150,000 personi mortis ed altra 200,000 vundesis

Libano esas specala parlamentala republiko: la prezidanto mustas esar kristano,
e la chefministro mustas esar islamo.

Libano esas mikra stato en esta rivo di Mediteraneo. Granda parto de lua
teritorio esas kovrata da monti. La maxim alta monto di lando esas Qurnat as
Sawda', kun 3.088 metri di altitudo.

La maxim granda urbo esas Beirut. Altra importana urbi esas Tripoly e Saida
(Sidon).



https://io.wikipedia.org/wiki/Indonezia

Indonezia esas granda arkipelago qua jacas en Azia. Ol havas terala frontieri
kun:

Fosila skeleti di Homo di Java sugestas ke l'insuli ja habitabis 1.5 milion yari
ante nun. Homo sapiens arivis en l'insuli cirkum 45,000 yari ante nun.
Austroneziana populi migris a la regiono cirkum 2000 aK de Taiwan. Li ekpulsis
l'originala Melaneziana populi vers l'estala insuli e establisis komerco kun
Chinia.

Quale altra regioni de sudest-Azia, Indonezia subisis influi de Indiana kulturo.
De la 2ma til la 12ma yarcento la dinastio Pallava, l'imperio Gupta, l'imperii
Pala e Chola sucedante dissendis Indiana influo tra l'arkipelago. Sanskrita
skriburi mencionas Dvipantara o Yawadvipa, Hindua rejio en Java e Sumatra, qua
existis cirkum la yaro 200.

Dum la 7ma yarcento la povoza rejio di Srivijaya prosperis e portis l'influi di
Hinduismo e Budismo al insuli. La maxim ancien evidentaji di islamana religio
evas de la 13ma yarcento en Sumatra. Altra regioni gradope adoptis islamo, qua
divenis la precipua religio en Java e Sumatra dum la fino di la 16ma yarcento.

L'unesma Europani en la regiono esis la Portugalani, qui arivis unesmafoye en
1512. Li probis monopoligar la komerco di muskado, kariofilo e kubebo. En 1602
Nederlandani establisis Est-India Kompanio (VOC) e divenis la dominacanta
potenco. Kun la bankroto di la kompanio en 1800, Nederlandana guvernerio
establisis la kolonio di Nederlandana Est-Indii.

Dum granda parto di la kolonial epoko, Nederlandana kontrolo super l'arkipelago
esis febla, e nur dum la 20ma yarcento la dominacajo divenis plu forta til
atingar komplete la nuna teritorio di lando. Ye la 17ma di decembro 1941 Japonia
komencis okupar Indonezia, e l'okupeso lastis til la fino di la Duesma
mondomilito. Ye la 17ma di agosto 1945, du dii pos la kapitulaco di Japoniana
trupi, Sukarno deklaris Indonezia nedependanta de Nederlando e divenis lua
unesma prezidanto.

Indonezia esas prezidantala republiko. La prezidanto esas la chefo di stato e di
guvernerio, ed elektesas direte dal populo por 5-yara periodo. Lu povas
rielektesar unfoye por la sequanta periodo.

La parlamento havas du chambri. La Regionala Konsilantaro di reprezentanti
(Indoneziana: Dewan Perwakilan Daerah) esas la supra chambro. Ol havis 136
membri, qui elektesas dal populo por 5 yari. La basa chambro esas la Populala
Konsilantaro di reprezentanti (Indoneziana: Dewan Perwakilan Rakyat) kun 560
membri qui elektesas dal populo por 5 yari.

La judiciala povo kompozesas per la Supra Korto, la Konstitucala Korto, e korti
publika, religiala, administrala e militistala. La Supra Korto esas la maxim
alta korto di la lando, e la lasta rekursala korto por verdikti pri kriminala e
civila temi.

La konstituco di Indonezia skribesis en junio, julio ed agosto 1945, ed
adoptesis la sama yaro.

Indonezia jacas inter la latitudi 6ºN e 11ºN, e la longitudi 95ºE e 114ºE. Ol
esas la maxim granda arkipelagala lando de la mondo, e kompozesas ek 13,466
insuli, di qui cirkume 6,000 habitesas. La disto inter la maxim westala e la
maxim extala punti de lua teritorio esas 5,170 km, dum ke la disto inter la
maxim nordala e la maxim sudala punti esas 1,760 km. La precipua e maxim
populoza insuli esas Bali, Borneo, Java, Nova Guinea, Sulawesi, Sumatra e
Westala Timor. Kun plu kam 1.9 milion km² ol esas la 15ma maxim granda lando de
la mondo.

Kun 4,884 metri di altitudo monto Punkak Jaya en Papua esas la maxim alta monto
de Indonezia e de Oceania. La lago Toba, kun 1,445 km² en Sumatra esas la maxim
granda lago di la lando. La precipua e maxim longa fluvii de la lando, Mahakam
(980 km) e Barito (890 km), jacas en Kalimantan (Borneo).

Indonezia jacas an la bordi de la tektonika plaki di Pacifiko, di Eurazia e di
Australia. Pro to, lando havas multa aktiva volkani (adminime 150) en lua
teritorio e freque subisas ter-tremi.

La klimato di la lando esas tropikala, kun influi de la monsono. La mezavalora
yarala pluvozeso varias de 1,780–3,175 mm en basa regioni, til 6,100 mm omnayare
en la regioni montoza, note an la westo di Sumatra, Java, Kalimantan, Sulawesi e
Papua. La humideso ordinare esas alta, cirkume 80%. La temperaturi varias poke
dum la yaro. La mezavalora yarala temperatura en Jakarta esas 26–30 °C.

La maxim granda urbo esas Jakarta. Altra importanta urbi: Bandung, Surabaya e
Medan.

Oficala linguo: Indoneziana (Bahasa Indonesia). Cirkume 300 altra lingui e
dialekti parolesas.



https://io.wikipedia.org/wiki/Hungaria

Kelti (pos cirkum 450 aK) e Romani (9 ak til 430) vivis en la regiono di nuna
Hungaria. De 9 aK til la 4ma yarcento la provinco di Pannonia esis parto de
Roman imperio. Pose arivis la Huni, qui establisis forta imperio en la regiono.

Dum la 9ma yarcento (yaro 895) regnanto Árpád fondis Hungaria. Lia
grand-nepotulo István la 1ma di Hungaria kronizesis rejulo en 1000 kun krono
sendita dal papo Silvester la 2ma de Roma. István divenis l'unesma rejulo di
Hungaria.

En 1241 Mongoli invadis ed okupis Hungaria til 1242. En 1533 rejio di Hungaria
formacesis, sub Habsburga dominacajo, ma en 1541 centro e sudo di lando okupesis
da Otoman imperio. Dum fino di la 17ma yarcento Hungari komencis ekpulsar
Otomani kun la helpo di Austriani. Buda rikonquestesis en 1686. En 1718 Otomani
esis komplete ekpulsita.

Karl la 6ma, Santa Romana imperiestro pregis ke Hungariana Dieto aprobis
Pragmatiko, dekreto qua limitis la povo dil monarko. Quankam ol aprobesis, Karl
la 6ma e lia sucedanti guvernis Hungaria autokrate. Habsburgi agnoskesis kom
reji di Hungaria.

Royala Hungaria havis poka influo en Wien. Habsburga rejo kontrolis direte
Hungariana financi, armeala ed exteral aferi, ed imperiala trupi kontrolis lua
frontieri. Habsburgi ne okupis la kontoro di palateno por impedar ke la
tituliero recevis multa povo.

Dum la komenco dil 18ma yarcento preske 90% de la labor-povo laboris en
agrokultivo. Interkambio di produkti remplasis pekunio en povra rurala zoni. La
serfa habitantaro kreskis e lua vivo-qualeso diminutis. Multa serfi movis vers
l'urbi en sercho di employo.

Dum la regno di Joseph la 2ma Hungaria vivis sub racional-absolutismo: Joseph
permisis religiala libereso por protestanti. Lua fratulo e sucedinto, Leopold la
2ma kontinuis ta politiko, ma Franz la 1ma (1792 til 1835) havis nenormala
antipatio por chanji. Il akuzis filozofo Ignác Martinovics di trahizo e
kondamnis ilu a morto.

Kande Napoléon la 1ma komencis l'expando di lua imperio en Europa, lua armeo
demandis granda quanti di produkti de Hungaria, do eventis grand ekonomial agado
ibe. Ma kun fino di Napoleona imperio, la regiono eniris itere en povreso.

Ekonomiala problemi esis un ek la kauzi di Hungariana revoluciono en 1848. Ye la
15ma di marto 1848 granda demonstri demandis 12 reformi (12 pont) en la
politikala sistemo. Sub l'administrado dil guberniestro Lajos Kossuth e
chefministro Lajos Batthyány, Habsburga monarkio destronizesis. Habsburgi nur
vinkis la revoluciono en 1849, kun la helpo di Rusa imperio. Pos krular la
revoluciono, imperiestro Franz Josef la 1ma revokis Hungara konstituco e dividis
lando en quar regioni: Transilvania, Hungaria, Kroatia-Lavonia e Voivodina.
Germana linguo divenis la linguo di administro e di alta instruktado. Kelka
Hungari komencis pensar en kompleta separo de Austrian imperio, ma altra
kontinuis aceptar Austriana dominacajo.

Austrian absolutismo komencis krular kande Rejio di Sardinia e Francia vinkis
Austriani en la batalio di Solferino. La vinkeso konvinkis Franz Josef ke lia
opozanti esis multe povoza. En 1866 Austria itere perdis milito, lore kontre
Prusia. En 1867 Franz Josef aceptis pakto qua kreis duala monarkio di Austria ed
Hungaria, konocita kom Austria-Hungaria.

Austria-Hungaria duris til 1918, kande lando dividesis en Austria e Hungaria,
pos Austria-Hungaria perdar Unesma mondomilito. Chekoslovakia okupis teritorii
en nordo di lando, dum ke Rumania okupis Transilvania ed altra teritorii este de
lando, e Serbia okupis teritorii sude. En 1919 komunisti komandita da Béla Kun
instalis sovieta republiko en lando, qua duris poka tempo. Ye la 4ma di junio
1920 tra la kontrato di Trianon Hungaria perdis 71% de lua originala teritorio,
inkluzite lua unika marala portuo, Fiume (nune Rijeka, en Slovenia).

Dum periodo inter la du mondo-militi, politikala forci di dextra kreskis en
lando. Admiralo Miklós Horthy divenis regento, e guvernis til la 16ma di oktobro
1944. Il developis pakto kun Adolf Hitler, e furnisis trupi por l'invadi di
Yugoslavia e Sovietia en 1941. Pos perdar multa soldati dum la milito, Horthy
probis abandonar milito e negociar paco en 1944, ma nacional-socialista Germania
invadis ed okupis lando. Ferenc Szálasi, chefo di la Kruco di Fero, asumis povo
e guvernis til abandonar Budapest ed instalar su en Wien, en marto 1945.

Kun la falio di nacional-socialista Germania, Sovietiana trupi gradope okupis
Hungaria, e lando divenis komunista marioneto di Sovietia.

En marto 1990 pos falio di Berlin-murego Hungaria abandonis la titulo
"socialista republiko" havis lua unesma libera elekti. Partiso di centra-dextra
"Uniono di libera demokrati - SZDSZ - ganis la elekti, e defensis gradoza
transito vers kapitalismo. Árpád Göncz devenis l'unesma prezidanto pos fino di
komunista rejimo.

Hungaria esas parlamentala republiko. La chefo di stato esas la prezidanto, nune
János Áder. Ilu elektesas da Nacional Asemblajo por 5 yari, ed anke esas la
chefo dil Armeala Forci. La prezidanto anke povas vetar parti ek un lego, o
sendar ol a la Konstitucala Korto. La chefo di guvernerio esas la chefministro e
indikesas dal prezidanto, ma ordinare esas la chefo dil partiso kun maxima
nombro di reprezenteri en la parlamento.

La parlamento (Országgyűlés) havas unika chambro kun 386 membri, qui elektesas
dal populo por 4 yari. Nuna konstituco aprobesis ye la 18ma di aprilo 2011 ed
efikeskis pos la 1ma di januaro 2012.

La Konstitucala Korto povas deklarar ke un lego esas nekonstitucala. Ol
kompozesas ek 15 membri e kreesis en 2010. Lua membri elektesas por 12-yara
periodo. La Supra Korto di Hungaria esas la maxim alta korto di lando por altra
temi, ecepte konstitucala questioni.

En Hungaria dividesas ek 19 "komtii" (megye, pluralo megyék) plu la chefurbo
Budapest:

Du triimi ek Hungaria esas plana (Alföld), ube l'altitudo esas min kam 200 m
super marnivelo. Norde, existas montoza regiono regiono, ma Danubio dividas
Hungaria en du, Dunántúl weste, ed Alföld este.

Alföld (“Basa lando”) konsistas ek areo del Danubio til l'estala frontiero. En
ca areo esas famoza stepo, pustao (Hung. puszta) e Hortobágy kun sua pastori e
granda grupi di bovi. En la peizajo esas plana kultivita lando, ube esas
querko-foresteti e humida valeti.

Nacionala parki Hortobágy e Kiskúnság jacas en Alföld. En Hortobágy esas stepo
(pustao) ed ucelala marshi. En Kiskúnság esas sablo-duni e salo-lagi.

La nordala montara -areo konsistas ek anciena volkanal areo di Börzsöny,
Cserhát, Mátra e Zemplén, ed ek segmento-montariala areo di Bükk ed Aggtelek. La
maxim alta loko di Hungaria, Kékes, esas en l'areo di Mátra. En la sudala bordo
di l'areo esas famoza vino-regiono di Tokaj.

Dunántúl (“Dop-Danubio”) konsistas ek la tota westala parto di Hungaria del
Danubio til la frontiero. En Dunántúl existas la maxim granda lago di Hungaria,
Balaton. Dunántúl esas kolinala ed en la nordo esas anke monto-kateni. Quankam
apud la westala frontiero en areo di Sopron e Szombathely esas plana Kisalföld
(“Mikra Alföld”), qua duras til la radiko di Alpi (en Austria).

Ante la 2ma mondomilito l'ekonomio di Hungaria apogis sur l'agrikultivo. Pos la
Duesma mondomilito la komunista guvernado realigis la rapida industriesko e
tendencis ad autarkeso. Depos 1968 l'ekonomio di Hungaria esis la maxim liberala
en l'Est-Bloko. La komerco kun exterlandi e mikra firmi esis permisita
limitizite. Kande la komerco kun l'Esto diminutis, la konkurencala kapableso
mikreskis, la produktado krulis e la senemployeso kreskis dum la yari inter 1989
e 1994. L'ekonomio staceskis sur sua pedi, kande la lando membreskis en la EU,
ma ye la fino di 2008 l'internaciona krizo ekonomiala frapis tre forte. En
novembro 2008 la lando recevis 25 milyardi Usana dolari de IMF, EU e la Mondala
Banko por stabiligar sua ekonomio. En 2010 la GNP (korektigita segun la
komprokapableso) di Hungaria esis 187,6 milyardi Usana dolari (qua esas cirkume
duima de olqua di Belgia e preske plu granda kam olqua di Finlando). La privata
sektoro esas nuntempe plu kam 80% de la GNP. La maxim importanta naturala
resursi esas bauxito, terokarbono e la fruktifanta sulo. En 2010 l'agrokultivo
donis laboro a 4,7% de la laborantaro e produktas 3,3% de la GNP. Lua produkti
esas frumento, maizo, sunoflorala semini, terpomo (o potato), betravi e
produkturi de bovaro. Mashini e garnituri kovras plu kam 60% del exportaco.
Altra exportacaji esas agrokultivala produkturi ed anke elektro e kombusteblaji.

Nacionala konteno di Hungaria 1920-1980 (fonto: Hungariana revuo História 2-3,
1991)

Hungaria havas richa folkloro, qua inkluzas brodo, dekorata ceramikajo, e
skultadi. Kom exempli di lua arkitekturo, la maxim granda sinagogo di Europa (la
Granda Sinagogo, en Dohány), un di la maxim granda Europana baziliki (la
baziliko di Esztergom), la duesma maxim granda abadeyo di la mondo (Pannonhalma
abadeyo) e la maxim granda nekropolo exter Italia (la nekropolo di Pécs) jacas
en la lando. La palaco di Eszterháza, konstruktita dum la 18ma yarcento, esas la
maxim granda edifico en stilo rokoko di Hungaria.

Lando anke havas richa literaturo. Kelka important autori esas János Kodolányi,
Magda Szabó, Sándor Márai, Péter Esterházy, e Nobel-laureato en 2002 Imre
Kertész.

En sporto Hungaria havas ecelanta partopreni en Olimpiala Ludi: en totalo di ora
medalii per habitanti, lando esas en duesma loko. Futbalo esas lua maxim
populara sporto, e Ferenc Puskás esis la maxim bone konocita Hungariana
futbalisto.



https://io.wikipedia.org/wiki/Turkia

Turkia esas lando en Azia ed Europa inter Bulgaria, Grekia, Siria Gruzia, Irak,
Iran ed Armenia.

La peninsulo di Anatolia, qua formacas granda parto di la moderna Turkia, esis
un ek la maxim anciena kontinue habitita regioni del mondo. Neolitika kolonieti,
exemple Çatalhöyük, Çayönü e Nevalı Çori, esas un ek la maxim anciena homala
kolonieti del mondo.

Cirkum 1200 aK Greki koloniigis la litoro di Anatolia, e fondis l'urbi Miletus,
Efesus, Smyrna (nune İzmir) e Bizanco (pos Konstantinoplo e nune Istanbul). En
324 Roman imperiestro Konstantinus la 1ma selektis Bizanco kom chef-urbo di
Roman imperio. Pos la falio di l'Ocidenta Roman imperio, Bizanco divenis la
chef-urbo di l'Orienta Roman imperio (Bizancana Imperio).

En 1037 aparis l'imperio Seljuk, establisita da Islamana turka e persa populi.
L'imperio kreskis, e til la yaro 1092 konquestis granda parto di la nuna Aziana
Turkia. En 1243 Mongoli vinkis la Seljuki, e Seljuk-imperio komencis
disintegrigar aden mikra princii. Un di ta mikra princii, guvernita da Osman la
1ma Gazi evolucionis, dum la sequanta 200 yari, til divenar l'Otoman imperio.

En 1453 l'Otomani finis lia konquesto di Bizancana Imperio, kande li kaptis
Bizancana chefurbo, Konstantinoplo. Pose, li kontinuis lia expanso tra la
Balkani, la nordo di Afrika e Proxim-Oriento.

Ye la 24ma di julio 1923 la kontrato di Lausanne signatesis. Segun ol, nuna
frontiero inter Turkia, Grekia e Bulgaria agnoskesis, e la postulo di Turkia pri
la kontrolo di Chipro finis. Turkia ratifikis la kontrato ye la 23ma di agosto
sam yaro.

Ye la 23ma di oktobro 1923 Mustafa Kemal Atatürk proklamis la republiko di
Turkia, qua sucedis Otoman imperio. Atatürk divenis lua unesma prezidanto,
adoptis radikala reformi e transformis lando en laika stato.

Dum la duesma mondomilito Turkia restis neutrala, ma ye la 23ma di februaro 1945
ol deklaris milito kontre nacional-socialista Germania, kom simbolala gesto.
Anke en 1945 ol signatis la charto di fondeso di Unionita Nacioni. Desfacilesi
afrontita da Grekia pos milito kontre komunista revolto, e Sovietiana demandi
por instalar militarala bazi en Turkiana stretaji instigis Usana prezidanto
Harry Truman por furnisar ekonomiala e militarala helpo a Turkia e Grekia.

Pos partoprenar en la milito di Korea, Turkia eniris NATO en 1952. En 1974 lando
invadis Chipro, e non yari pose ol helpis la kreado di Turkiana republiko di
nordala Chipro. Dum lua recenta historio, Turkia sufris militarala stato-stroki
en 1960, 1971, 1980 e 1997. En 1984 Kurda grupo PKK komencis revolto kontre
Turkiana guvernerio pri la nedependo di Kurdistan. Til nun cirkum 40,000 personi
mortis kom rezulto di la konflikto.

Turkia esas parlamentala republiko. Nune, la prezidanto elektesas dal populo por
5 yari (ante lu elektesis da Granda Nacional Asemblajo por 7 yari). La
chefministro (elektita dal parlamento) havas fakte la povo.

La parlamento (Türkiye Büyük Millet Meclisi, Granda Nacional Asemblajo) havas
unika chambro kun 550 membri qui elektesas dal populo por 5 yari. Nuna
konstituco adoptesis ye la 7ma di novembro 1982, e remplasis la konstituco di
1961.

La nedependo di la judiciala povo protektesas en la konstituco. La korti en
Turkia ne havas jurio, e judiciisti decidas segun la pruvi prizentida dal
advokati e dal demandanti. Por min grava kazi, existas "judiceyi di paco" kun
singla judiciisto. Korti kun tri judiciisti havas resortiso pri importanta
civila o kriminala kazi. Omna kondamni povas povas itere judiciesar en la Korti
di Apelo. Turkia aceptas la decidi de l'Europana Korto pri Homala Yuri kom la
maxim korta decidi.

Turkia esas transkontinentala lando. Preske 97% de lua teritorio jacas en Azia.
L'Europana teritorio di Turkia, konocata kom Trakia, reprezentas nur 3% de lua
surfaco, ma havas plu kam 10% de lua habitantaro.

Bosforo, la Maro di Marmara e la Dardaneli separas Europana Turkia de Aziana
Turkia. Istanbul, la maxim granda urbo de lando, jacas parte en Europa e parte
en Azia.

Regioni proxim Mediteraneo havas mediteranea klimato. Temperaturi dum sumero
povas superigar 30 °C.

Segun demografiala kontado en 2009, 72,5 milion personi habitis Turkia. La
habitantaro kreskas mezvalore 1.45% omnayare. Plu kam 75% de la habitantaro
vivas en urbi, e 96% de la viri e plu kam 80% de la mulieri savas lektar e
skribar.

Turkiana kulturo mixas elementi de Anatoliana, Bizancana, Otomana e westala
kulturi. Kun 98% de lua habitanti di islamana religio, Turkia esas exemplo di
sucesoza separo inter laika stato e religio. Kristani esas nur 120 000 personi.

Futbalo esas la maxim populala sporto di lando. Lua precipua klubi esas
Galatasaray, Fenerbahçe e Beşiktaş. En 2000 Galatasaray ganis UEFA
championkonkurso di futbalo.



https://io.wikipedia.org/wiki/New_York

New York (oficale City of New York, ofte en l'Angla New York City), surnomizita
«The Big Apple» (la granda pomo), esas la maxim populoza urbo en Usa, kun plu
kam 8,336,697 habitanti (2012). Ol esas portuala urbo an Atlantika litoro, ed
esas tre importanta financala centro. La chef-stabeyo di Unionita Nacioni esas
en New York.

New York situesas en la stato Nova-York e dividesas aden kin distrikti
(boroughs): Manhattan, Brooklyn, Queens, Bronx e Staten Island.

La 8ma di marto 1817, la Borso di New York apertesis. La statuti dil organizuro
nomizita New York Stock & Exchange Board redaktesis. L'unesma prezidanto di la
borso, Anthony Stockholm, elektesis. Olua origino esis en 1792, kande 24
bors-agenti signatis konkordo ye Wall-strado en Manhattan. La borso situesis en
chambro, lokacata depos 1792, ye 40 Wall-strado, til lua destrukto en la Granda
Fairo di New York en 1835.

En 1882 jurnalisti Charles Dow ed Edward Jones fondis agenterio en New York por
financal informeso, e kelka yari pose lia editajo Wall Street Journal aparis.
Dum ta periodo, granda kompanii kreesis e spekulado kreskis. Ye la 26ma di mayo
1896 la Usan indiko di industriala stando, la Dow Jones Industrial Average,
aparis unesmafoye en la jurnalo. La Dow Jones-indiko, qua esis mez-valoro di
dek-e-du precipua kompanii, aparis diale en la jurnalo por furnisar informeso
pri komercala agadi. En 1928 la nombro di kompanii inkluzata en la indiko
augmentesis a triadek.

La 12ma di decembro 1914 la Borso di New York, klozita de 30 di julio, esis
ri-apertata. La borso klozesis por preventar plunjanta preci dum la komenco di
l'unesma mondomilito; on timis esis ke multa Europani vendus acioni por furnisar
pekunio por la milito. Ca klozita periodo esis la maxim longa de la historio di
la Borso di New York. Dum la unesma dio di komercado ye la ri-aperto, la
Dow-Jones-indico falis per 24-procento: frue dum la milito, esis granda
necerteso pri la futuro di komercado. Quankam necerteso duris, New York
remplasis London pos la milito kom la precipua borso dil mondo.

Pos plura yari di optimismo ye la Borso di New York, sequante la unesma
mondomilito, 24 di oktobro 1929 ("nigra venerdio") esis komenco di periodo di
granda fali di preci ye la Borso. La fali duris, rapide dum la sequanta dii e
pose plu lente til julio 1932. La krulo iniciis la periodo di depreseso di
industriala landi dum la 1930-yardeko.

La 24ma di mayo 1883 la Brooklyn-ponto apertesis. Ol konektis Manhattan kun
l'estala distrikto Brooklyn. La ponto desegnesis da John Augustus Roebling; dum
surveyado di la konstruktado-loko, il sufris vunduro e mortis kurte pose. La
projeto pose direktesis da lua filiulo Washington Roebling. Debiligita pro
deskompreso-maladeso, il direktis la projeto de sua apartmento de qua il povis
spektar la laboro. Lia spozino Emily helpis multe ilu, qua studiis la teorio di
materii, kablo-konstruktado ed altraji necesa por la projeto. En la
aperto-ceremonio, Emily Roebling esis l'unesma qua iris trans la ponto per
veturo.

La opero-kompanio Metropolitan Opera esis fondata en 1880, e nova opero-domo
esis konstruktata ye 39ma Strado e Broadway. Ye 22 di oktobro 1883, ol esis
apertata per pleado di la opero Faust da Charles Gounod. En 1892 ol esis
destruktata en fairo, e balde pose ri-konstruktata. En 1903 la internajo di la
teatro esis ri-desegnata. Pos multa yari di konsiderado pri nova loko por la
kompanio, ol transferis su a la Lincoln-centro en 1966, e la originala strukturo
esis remplasata per komercala edifico.

La 2ma di februaro 1913 en New York apertesis nova fervoyo-staciono Grand
Central Terminal. (Ol kustumale nomizesas Grand Central Station, qua esis la
nomo di la antea strukturo di 1871.) En 1903 komencis konstruktado di la
staciono meze Manhattan-insulo. La nova staciono, nur por elektrala lokomotivi,
havis subtera fervoyi, por qui granda exkavado facesis. La staciono kovras 19
hektari ed ol havas 44 embarkeyi, ye du sub-tera niveli. La centrala asembleyo
havas longeso 84 m e larjeso 37 m. La horlojo super la informeso-kiosko ye la
centro di ca spaco havas quar facii, facita de opalo.



https://io.wikipedia.org/wiki/Kamerun

Lando nomizita segun la Portugalana camarões quo signifikas 'kreveti', nam
Portugalana exploreri trovis ampla quantesi an la regiono.

Homi ja habitis la regiono di nuna Kamerun dum Neolitiko. La maxim longa vivanta
populo en la regiono esas la pigmei Baka Bantuo populi enmigris vers la regiono
cirkum 2,000 yari ante nun.

L'unesma Europani qua arivis en la regiono esis la Portugalani, en 1472. Li
trovis granda quanto di kreveti en Wouri fluvio, e nomezis ol Rio dos Camarões
(kreveti fluvio). Dum la sequant yarcenti, Europani establisis komerco kun
rivala populi. Dum la komenco di la 19ma yarcento Modibo Adama komandis jihad
kontre ne-islamana habitanti en la nordo di la regiono ed establisis Adamawa
emirio.

Kamerun divenis Germaniana kolonio la 14ma di julio 1884. Pos Unesma mondomilito
lua teritorio esis dividita inter Unionita Rejio e Francia en Franca Kamerun e
Angla Kamerun. Britani administris la teritorio de la vicina Nigeria.

Franca Kamerun divenis nedependanta la 1ma di januaro 1960. Angla-Kamerun
divenis nedependanta de Unionita Rejio la 1ma di oktobro 1961 ed unionis kun
vicina Franca Kamerun en federala sistemo. L'unesma nomo di l'unionita lando
esis Federala Republiko di Kamerun. La chefo di nedependo-proceso esis Ahmadou
Ahidjo, qua esis l'unesma prezidanto di lando. Ahidjo gradope koncentris povo en
lia manui, e kontinuis koncentrar povo pos fino di milito kontre la partiso
Union des Populations du Cameroun. La partiso di Ahidjo, Cameroon National Union
(CNU) divenis l'unika legala partiso di lando la 1ma di septembro 1966 ed, en
1972 la federuro abolisesis en favoro di centrala guvernerio nomizita Unionita
Republiko di Kamerun, kun sideyo en Yaounde.

Kamerun esas parlamentala republiko. La chefo di stato e chefo di guvernerio
esas la prezidanto, qua elektesas dal populo por 7-yara periodo. Nune esas Paul
Biya. La chefa ministro nur esas la chefo dil ministraro. Nune esas Philémon
Yang.

La parlamento havas unika chambro Assemblée Nationale, kun 180 membri, qui
elektesas dal populo por 5 yari. Legi aprobesas per voti de la majoritato di
deputati.

La legala sistemo di Kamerun bazesas en la legala sistemo de Francia, kun influi
de la komuna legi dil Unionita Rejio. Quankam teoriale nedependanta, judiciala
povo subordinesas a la Ministro di la Judiciado. Nuna konstituco adoptesis la
18ma di januaro 1996.

Kun 475 442 km² Kamerun esas la 53ma maxim granda lando dil mondo. Lando havas
diversa peizaji e klimati en lua teritorio: dezerto, savano, foresti, litora e
montara vejetantaro.

On povas dividar lando en 5 geografiala regioni. La rivala planajo havas de 15
til 150 km di extenso, de la Golfo di Guinea, e lua mezvalora altitudo esas 90
metri. La suda platajo iras adsupere 90 metri til 650 metri, ed esas kovrata da
equatorala foresto. Neplana extenseso iras de Monto Kamerun - kun 4,095 metri di
altitudo, la maxim alta monto di lando - til Lago Chad en la nordo. Norde jacas
Adamawa platajo, kun mezvalor altitudo di 1,000 metri. Finale, proxim Lago Chad,
jacas basa zono kovrata da savano kun altitudi de 300 til 350 metri.

La maxim granda urbo di Kamerum esas Douala. La chef-urbo, Yaounde esas la 2ma
en totalo di habitanti.

Pesko esas importanta industrio en Kamerun. La nomo di lando, "Kamerun" derivas
de Portugalana Camarões, "kreveti", pro la granda quanto di kreveti en lua
litoro.

La maxim granda urbo en total di habitanti esas Yaounde. Altra importanta urbi
esas Douala e Bafousam.

Muziko e danso esas parti de multa ceremonii en Kamerun. Kelka populala muzikala
stili: ambasse bey, assiko, mangambeu e tsamassi. Highlife, makossa e bikutsi
anke divenis populala stili. Manu Dibango, Francis Bebey ed altra artisti
atingis internaciona sucesi dum la 1970a e 1980a yari.

En la literaturo, kelka importanta nomi esas Louis-Marie Pouka, Sankie Maimo de
kolonial epoko, e Mongo Beti e Ferdinand Oyono pos la duesma mondomilito.



https://io.wikipedia.org/wiki/Industrio

Industrio (de Latina industrius, "diligenta, laborema") esas l'ensemblo di
procedi qua konkursas ala richaji-produktado per la transformo di prima materii.
Segun altra defino, industrio esas la manufakturo di vari o servadi aden un
kategorio. En ekonomio la vorto esas uzata kom sinonimo di sekundara sektoro, ke
esas le ekonomiala aktivesi kontenata en la manufakturo de prima materii til
vari e produkti.

L'industrio esis la maxim importanta ekonomiala sektoro dil mondo de la duesma
duimo di 19ma yarcento til la fino di Duesma mondomilito. Pos 1950a yari, kun la
granda adopto di automatigo e la kresko di produktiveso, la sektoro di servadi
supereskis l'industrio kom maxim importanta aktiveso.

Granda kresko di l'industriala aktiveso komencis en Anglia dum 18ma yarcento kun
l'invento e developo di vaporomashino, unesme uzita por manufakturar texuri ed
explorar karbono en mineyi. La granda kresko di produktiveso provokis rapida
modifiko en la sociala ed ekonomiala strukturi di multa landi, ed originis le
transformi konocata kom l'industriala revoluciono.



https://io.wikipedia.org/wiki/Sudafrika

Sudafrika esas lando qua jacas en maxim sud Afrika inter Namibia, Botswana,
Zimbabwe, Mozambik ed Swazilando. Lesotho jacas interne di Sudafrikala
teritorio.

Sudafrika ja habitesis da Australopithecus cirkum 3 milion yari ante nun. Homo
habilis, Homo erectus e Homo sapiens sucedis Australopithecus en la regiono.

Bantuo-populi ja habitis la regiono di Limpopo-fluvio dum la 4ma o 5ma yarcento
aK. Li movis sude, e konquestis o asimilis Khoikhoi e San populi de la sudo.
Kande Europani arivis en la regiono, Sudafrika habitesis precipue da Zulu e
Xhosa-populi.

En 1487 Portugalana explorero Bartolomeu Dias "deskovris" la Kabo di Bon Espero.
En 1652 Nederlandana navigisto Jan van Riebeeck establisis rifreshigo-staciono
en la Kabo di Bon Espero, ube hodie jacas Kab-Urbo.

Unionita Rejio okupis Kabo di Bon Espero en 1797 dum la 4ma Angla-Nederlandana
milito, ed anexis la regiono kom kolonio en 1806. En 1833 sklaveso abolisesis.

Sudafrika esas prezidantala republiko. La chefo di stato e chefo di guvernerio
esas la prezidanto, qua elektesas da la Nacional Asemblajo. Nune esas Jacob
Zuma. La prezidanto di Nacionala Konsilantaro di Provinci (equivalanta a Senato)
esas Mninwa Johannes Mahlangu.

La parlamento havas du chambri: Nacionala Konsilantaro di Provinci, kun 90
membri, e Nacional Asemblajo (National Assembly) qua havas de 350 til 400
membri.

Sudafrika esas la 25ma granda lando dil mondo. Ol jacas inter Atlantiko ed
Indiana oceani. Ol havas plu kam 2 500 km di litoro. Monto Mafadi, en
Drakensberg, kun 3 450 metri di altitudo, esas la maxim alta monto en lando.

Generale, lua klimato esas subtropikala. En sud-westo jacas zono kun
mediteraneala klimato, kun pluvoza vintri e varma e sika someri. Mar-fore, la
regiono di Karoo en nord-weto, proxim Namib-dezerto, esas sika. Tamen, estala
litoro recevas abundanta pluvi, e havas klimato simila a tropikala.

Sudafrika havas la maxim grand Afrikan ekonomio, e la 28ma maxim granda dil
mondo.

La maxim granda urbi esas Johannesburg (3 888 170 habitanti en 2007), Durban,
Kab-urbo, Pretoria, Port Elizabeth, e Soweto.

Multa kantisti qua kantis en Angliana o Afrikansa dum apartheid komencis kantar
en lokala lingui. De la tradicionala grupi, un di maxim famoza esas Ladysmith
Black Mambazo. Soweto String Quartet pleas klasika muziki kun Afrikana saporo.



https://io.wikipedia.org/wiki/Saudi-Arabia

Saudi-Arabia esas lando en Azia inter Jordania, Kuwait, Irak, Oman, Katar,
Bahrain ed Unionita Araba Emirati che Reda maro e Araba maro.

Araba peninsulo ja habitesis plu kam 5,000 yari ante nun. La kulturo di Dilmun,
nun-tempala kam Sumeriani ed Egiptiani komercis kun ta populi e kun altra populi
de la peninsulo. Islamo aparis en la peninsulo dum 7ma yarcento e rapide
expansis e konquestis teritorii de Persia e Bizancana Imperio.

Muhammad ibn Abd-al-Wahhab de Saud dinastio establisis stato unesme en 1744.
Unesma Saud-stato lastis til 1818. En 1824 Saud dinastio rivenis a povo, e
guvernis til 1891. En 1902 Ibn Saud konquestis Riad, e pos vinkis multa batalii
til krear nuna Arabiana stato, en 1932. En 3 di marto 1938 petrolo esis
deskovrita en lando.

Saudi-Arabia esas absoluta monarkio. La chefo di stato e di guvernerio esas rejo
Salman bin Abdulaziz.

Al Ardha esas la nacionala danso di Saudi-Arabia. Viri dansas kun espadi, dum ke
tamburieri pleas e poeti kantas versi, segun beduina tradiciono.



https://io.wikipedia.org/wiki/Rusia

Rusia o Federativa Republiko di Rusia esas la maxim extensita lando, kun 17 075
200 Km². Ol jacas en Azia (granda parto) ed en Europa. Lua vicina landi esas:

En esto jacas Oceano Pacifiko, en nordo Arktika Oceano e en sudo Kaspia. L'
insulo Granda Diomede (rusiana teritorio) distas 3 km di Mikra Diomede, usana
teritorio (parto di Alaska stato). En Europa, l'enklavo di Kaliningrad (rusiana
teritorio) jacas inter Polonia e Lituania, en Baltika Maro marbordo.

Euraziana populi, qua domestikeskis kavalo, habitis l'esto di nuna teritorio di
Rusia. Restaji di ta populi trovesis en Ipatovo, Sintashta, Arkaim e Pazyryk. La
regiono divenis parto di Mongola imperio dum la 13ma yarcento.

En westo di nuna Rusia, vikingi fondis la rejio di Kyiva Rusia dum la 9ma
yarcento. La frontieri dil rejio atingis Baltiko en westo, ed en esto la Nigra e
la Kaspia maro. Vladimir 1ma di Kyiv (958 til 1015) esis un di la maxim
importanta reji di ta periodo.

De la 13ma yarcento til 1547 existis la Granda Dukio di Moskva, la maxim
importanta sucedinto di Kyiv Rusia.

Rusia esas parlamentala republiko. La prezidanto elektesas dal populo por 4-yara
periodo (il povas esar reelekto un foyo).

La parlamento havas 2 chambri: Duma (chambro di deputati) kun 450 membri, e
Federala Konsilantaro (Senato), kun 176 membri.

Rusia esas la maxim vasta lando di mondo. Europana Rusia reprezentas 40% di
Europana extenso. Ol existas 11 horala zoni en Rusia, de Kaliningrad en westo
til Granda Diomede en extrem-esto. Ol havas la maxim vasta rezervo di foresti di
mondo.

Rusiana habitantaro koncentresas en Europana Rusia (westo di lando), e 73% vivas
en urbi.

La maxim granda urbo esas Moskva. Altra importanta urbi esas St. Peterburg,
Novosibirsk, Nijni Novgorod, e Yekaterinburg.



https://io.wikipedia.org/wiki/Polonia

En nordo jacas Baltiko, e dop maro en nordo esas l'insulo Bornholm (qua
apartenas a Dania), e Suedia.

Slava tribui koloniigis Polonia dum l'1ma yarcento. En 966 slava rejo Miezko 1ma
impozis katolikismo en la regiono.

Dum la 16ma yarcento Polonia e Lituania formacis unika stato. La Parlamento
(Sejm) esis simbolo di la uniono. Ol esis un di la maxim granda e povoza stati
en la nordo di Europa, kun cirkum 1.2 milion km² di surfaco en lua kulmino, ma
diversa militi kontre Rusia, Otoman imperio e Suedia febleskis la stato.

Dum la 18ma yarcento, Rusian imperio, Prusia ed Austrian imperio gradope dividis
ed okupis Poloniana teritorio. L'estala regiono okupesis da Rusian imperio.
Polonia nur divenis nedepedendanta de Rusia ye la 11ma di novembro 1918 kun la
fino di Unesma mondomilito, e divenis republiko inspirita dal Franciana 3ma
republiko.

En mayo 1926 marshalo Józef Piłsudski kaptis povo per stato-stroko. Piłsudski
guvernis til 1935 kande il mortis.

Ye la 1ma di septembro 1939 Germania invadis westo di Polonia. Sovietia invadis
esto di lando ye la 17ma di septembro sama yaro. Warszawa kapitulacis ye la 26ma
di septembro. Ica lando perdis granda parto di lua habitantaro dum la duesma
mondomilito.

Dum la konfero di Yalta Westala Federiti aceptis la ideo di Stalin pri la
formaco di provizora komunista guvernerio en Moskva, qua ignoris la
guvernerio-en-exilo formacita en London. Multa Poloni konsideresas to trahizo da
Westala Federiti kontre Polonia. Pos la milito Sovietia impozis komunista rejimo
a Polonia. Quankam difuzita objecioni, la nova guvernerio di Polonia aceptis
l'anexado dil esto di Polonia a Sovietia, quale l'urbi Wilno (nune Vilnius,
chef-urbo di Lituania) e Lwów (nune Lviv, en Ukraina). Kompense, Polonia recevis
parto di l'estala teritorii de Germania.

Polonia restis komunista stato de 1945 til la 31ma di decembro 1989, kande
Tadeusz Mazowiecki divenis unesma ne-komunista chefministro pos 1945. En
novembro 1990 la habitanti elektis Lech Wałęsa, ex-sindikatano, kom prezidanto
di lando por 5-yara periodo. Unesma parlamental elekti eventis en 1991.

En novembro 1995 eventis la 2ma libera prezidantal elekto di lando. Aleksander
Kwaśniewski vinkis Lech Wałęsa per kurta majoritato: 51,7% kontre 48,3%. En 1997
nuna Poloniana konstituco adoptesis.

Polonia unionis ad NATO en 1999 ed ad Europana Uniono ye la 1ma di mayo 2004. En
1995 ica lando atingis la sama ekonomiala kresko de la periodo ante la fino di
komunismo.

Polonia esas demokratiala parlamentala republiko. La prezidanto esas la chefo di
stato di Polonia, ed elektesas dal populo por 5-yara periodo. Nuna prezidanto
esas Andrzej Duda. La chefo di guvernerio e chefo dil ministraro esas la
chefministro, qua indikesas dal prezidanto. Nuna chefministro esas Ewa Kopacz.
Nuna konstituco adoptesis en 1997.

La Parlamento havas 2 chambri: la chambro di deputati (Sejm) havas 460 membri.
La Senato (Senat) havas 100 membri. En 2011 Poloniani elektis Anna Grodzka,
l'unesma transsexuala deputatino en Europana historio.

Judiciala povo dividesas en 4 rangi. La Supra Korto surveyas l'adjudiko en la
generala korti ed en militala korti. Ol esas la lasta apelo-korto kontre lokala
judicii. La korti komuna dividesas en apelo-korti, distriktala korti e regionala
korti, e havas kompetenteso por judiciar aferi kriminala, civila, ekonomiala,
laborala e familiala.

Anke existas la Konstitucala Tribunalo, qua judicias la valideso dil agadi di
publika institucuri segun la konstituco e la valideso o nevalideso di legi segun
la konstituco.

Granda parto di Poloniana teritorio jacas infre 200 m. Sudweste, en la frontiero
kun Chekia jacas montala regiono di Sudeti, ube la maxim alta punto esas Monto
Snizieka (1603 m). La montara regiono di Karpati anke jacas en sudo. La maxim
alta monto di lando esas Rysy Monto, kun 2499 metri di altitudo. Foresti kovras
30.5% de lua teritorio.

La maxim importanta fluvi di lando esas Vistula, kun 1,047 km di extenso, Oder
kun 854 kilometri, e Warta kun 808 kilometri.

Lando havas plu kam 10.000 lagi kun plu kam 1 hektaro di surfaco. La maxim
granda esas Śniardwy kun 113,8 km², e Mamry kun 104 km².

La klimato di lando ordinare esas temperema, kun averajala temperaturi de 17 °C
til 20º dum somero.

Segun la Mondala Banko, Poloniana ekonomio havas alta KLP per persono, havas
forta domestika merkato, basa privata debo, e ne dependas de unika produkto por
exportacajo.

Lando havas multa privata farmeyi qui produktas betravo, grani, pomi (la maxim
granda produktanto di pomi dil mondo), porki e bovi. L'agrokultivo employas
12.7% de labor-povo ma responsas por 3.8% de KLP. To montras lua basa
produktiveso.

Lua fabrikerii produktas, inter altra automobili (Fiat e Volkswagen havas
fabrikerii en lando), elektronikala produkti, helikopteri, vitri, medikamenti,
transporto-equipadi, edc.

Lua bankala sistemo esas la maxim granda de estala Europa. En 2009 lando havis
51 domestika banki e branchi de 18 internaciona banki.

Til la Duesma mondomilito cirkum 30% de la habitantaro di Polonia formacesas per
minoritati. Germani koncentris su proxim la frontiero kun Germania, dum ke
Ukranani e Bielorusi koncentris su este di lando. Ultre, importanta komunesi di
judi existis en Poloniana urbi. Ica lando sufris multe kun la milito, ambe en
perdi di vivi ed di extensado di lua frontieri. La rezulto esis la homogeneso di
la habitantaro. Segun 2004 statistiki, 97% dil habitanti di Polonia esis Poloni
(di qui cirkum 0.8 % Kashubi), 1.3 % Germani, 0,6 % Ukraini, 0.5 % Bielorusi e
0.01 % Lemki. Urbanizuro de la habitantaro esis 61,9 %..

La maxim granda urbo esas Warszawa. Altra granda importanta urbi esas Łódź e
Kraków.

Poloniana kulturo esas un reflexo di mondala tendenci. En cinemo, lando havas
importanta filmifisti qua ganis Oscar-premio, kom Roman Polański, Andrzej Wajda,
Zbigniew Rybczyński, Janusz Kamiński e Krzysztof Kieślowski.

En la klasika muziko, la maxim konocata kompozisto esas Frédéric Chopin. En
recenta yari, Krzysztof Penderecki konsideresas maxim granda Polona vivanta
kompozisto da The Guardian. En la moderna jazo, Tomasz Stańko esas populala
muzikisto.

En literaturo, lando furnisis notora autori kom Jan Kochanowski, Adam
Mickiewicz, Bolesław Prus, Juliusz Słowacki, Witold Gombrowicz, Stanisław Lem e
Ryszard Kapuściński, la Nobel-laureati Henryk Sienkiewicz, Władysław Reymont,
Czesław Miłosz e Wisława Szymborska, e l'Angliana skriptisto kun Poloniana
origino Joseph Conrad.

Historiala arkitekturo e naturala peizaji esas importanta atraktado por turisti
en lando. Turismo kreskis forte pos lando enirar l'Europana Uniono en 2004. La
maxim importanta destini por turisti esas l'urbi di Warszawa, Kraków, Wrocław,
Poznań, Lublin, Toruń, ed anke la ex-koncentreso-kampeyo di Auschwitz, e la
peizaji di Tatra montaro.



https://io.wikipedia.org/wiki/Israel

De 2.6 milion yari ante num til cirkume 900 mil yari ante num eventis adminime 4
epizodi di disperso di hominidi tra la regiono ube nune jacas Israel. Ta grupi
originis de Afrika. En la montaro Carmel, proxim el-Tabun, multa homala restaji
trovesis, inkluzite un skeleto di Homo neanderthalensis.

Dum la duesma yarmilo aK la regiono di Kanaan, nune dividita inter Israel,
Libano, Palestinana teritorii, la westo di Jordania e la sudo di Siria jacis sub
Egiptiana dominacajo. En antiqua epoko, Judi okupis regioni apud Nilo fluvio en
Afrika, e apud Tigris ed Eufrati fluvii en Babilono. Depos, okupis la regiono di
nuna stato di Israel. De 586 aK til 538 aK la regiono jacis sub Babilonana
dominacajo.

En 70, Romani destruktis Jerusalem templo, sakra loko por Judi. Depos komencis
la difuzo di judi tra la mondo. En 131 imperiestro Hadrianus rinomizis Jerusalem
"Aelia Capitolina" e konstruktis templo memoriganta Romana deo Jupitero en la
loko di anciena juda templo. Gradope kristanismo kreskis en la regiono. Segun
Korano, cirkum la yari 620 o 621 Muhamad facis spiritala voyajo "til la maxim
distanta moskeo" - di qua la loko konsideresas la Monto dil Templo, en Jerusalem
- e retrovenis dum la sama nokto. En 634 o 636 Arabi konquestis Bizancana
provinco Palaestina Prima e rinomizis ol Jund Filastin, e finis la Bizancana
proskripto pri judi vivar en Jerusalem. En 691 kalifo Abd al-Malik konstruktis
la templo "Kupolo di la Roko". Altra templo, Al-Aqsa-moskeo, konstruktesis en
705.

En 1099 l'unesma krucomilito konquestis Jerusalem ed establisis katolika rejio
konocita kom Rejio di Jerusalem. Dum la konquesto, ambe Judi e Mohamedani
sendistinge mortigesis o vendesis kom sklavi. Kristani fine vinkesis en 1187 dal
sultano Salah ad-Din, de Ayyubid-dinastio. La verki da Moshe ben Maimon
("Maimonides"), mediko di Salah ad-Din, havis enorma influo en juda kulturo.

De 1260 til 1291 la regiono divenis la frontiero inter Mamluk-kalifio, de
Egiptia, e Mongola invadanti (kelkafoye federita kun la kristani). Sultano
Qutuz, de Egiptia, fine vinkis Mongoli en Ain-Jalut-batalio, e lia sucedanto,
Baibars, fine vinkis en 1291, kande krucomiliti finis.

Sub Mamluk-kalifio, la regiono esis parto de la provinco Bilad a-Sham (nune
Siria). La provinco konquestesis dal sultano Selim 1ma de Otoman imperio en
1516-17. Juda habitanti koncentresis en l'urbi Jerusalem, Hebron, Safed e
Tiberias.

En 1799 Napoléon 1ma konquestis la regiono por kurta periodo, ed stimulis Judi
krear un stato. La proklamo faliis pro la vinkeso di Napoléon en Akko. En 1831
Muhammad Ali Pasha di Egiptia konquestis Otomana Siria e decidis rivivigar multa
anciena regioni de Mamluk-kalifio. Lia politiki produktis l'Araba revolto di
1834. Paralele, dum la 19ma yarcento gradope kreskis la revendiki di judi en
Europa pri egaleso ante la lego. Tamen, en Estala Europa, la persekuto di judi e
legala restrikti augmentis, inkluzite difuzita pogromi.

En 1870 un skolo pri agrokultivala tekniki, Mikveh Israel, fondesis en Jaffa. En
1878 juda enmigranti de Rusian imperio establisis la kolonio Petah Tikva, ed en
1882 li kreis movado por helpar enmigranti krear nova kolonii. De ta yaro til
1903]] cirkum 35,000 judi ekmigris vers nuna Israel. En 1896 Theodor Herzl
publikigis Der Judenstaat (La Juda Stato) e defensis l'ideo pri kreado di juda
stato en respondo ad Europan antisemidismo. Lia movado divenis konocita kom
Zionista movado. Tamen, zionismo konsideresis suspektinda por Otomani.

De 1904 til 1914 40,000 judi establisesis en Siria, "la duesma Aliyah
(enmigro)". L'unesma kibbutz (komuneso) fondesis en 1909, da non Rusa
socialisti.

Dum l'unesma mondomilito multa judi luktis alonge Germana trupi kontre Rusa
imperio, pro Rusi konsideresar enemiki de judi. Unionita Rejio serchis suporto
de judi dum la milito por diversa razoni, inkluzite por dezirar la suporto de
Usana judi por Britaniana milital esforco. En 1917, tra la Deklaro di Balfour,
Unionita Rejio suportis fondo di "nacionala hemo" por Judi en Palestina. Pos
finar la milito, kun la vinkeso di Otoman imperio, l'administro di Palestina
donesis a Britaniani, ed l'enmigro di Judi forteskis.

Israel esas parlamentala republiko. La chefo di stato esas la prezidanto, qua
elektesas dal parlamento (Knesset) por 7-yara periodo. La chefo di guvernerio
esas la chefministro. De 1996 til 2001 la parlamentani elektis lu, ma pos 2001
la prezidanto indikas la chefministro inter la membri di Knesset.

La parlamento (Knesset) havas unika chambro kun 120 membri, qui elektesas direte
da la populo por 4-yara periodo en sekreta votadi. Tota Israelana civitani
evanta 18 yari o plu povas votar. La konstituco di Israel aprobesis ed adoptesis
en 1948.

Zionista partisi dominas lua politiko. Existas tri ideologiala grupi: la
laborema zionisti (social-demokrati), la konservema zionisti e la religiala
zionisti.

Israel jacas apud Mediteraneo e, malgre lua mikra surfaco, ol havas diversa
peizaji. En sudo jacas la dezerto di Negev, en esto Galilea esas montoza
regiono, ed en nordo jacas la kolini di Golan.



https://io.wikipedia.org/wiki/Filipini

La maxim anciena homala restajo trovita en Filipini, un metatarso, evas de
67,000 yari ante nun. Negriti esis un di la maxim anciena habitanti dil
arkipelago, ma l'epoko di lua arivo esas necerta.

Fernão de Magalhães deskovris l'insuli en 1521. Hispaniani komencis koloniigo en
1565 e fondis Manila en 1571, qua divenis chefurbo dil teritorio. Hispaniani
konstruktis fuorti, introduktis latinal alfabeto, Gregoriala kalendario e
skribita yuri, ed anke la kultivado di maizo, ananaso e chokolado, adportita de
Latinal Amerika

Dum la 1800a yari, Filipinana portui apertesas a mondala komerco, e chanji
eventis en Filipinana socio. Multa Hispaniani naskinta en Filipini (criollos) e
ti kun mixita acendenti (mestizos) divenis richa. L'enfluo di Hispana e Latina
kolonieri sekularigis kirki e apertis por li guvernala ofici tradicionale
okupita da Hispani naskinta en Iberia (peninsulares). La idei pri revoluciono
anke expansis tra l'insuli. En 1872 eventis mutino di kreoli en Cavite El Viejo,
prekursoro di Filipinana revoluciono.

En 1898 depos Hispana-Usana milito, Filipini divenis Usana protektorato. Usa
pagis 20 milioni dolar indemno a Hispania. Do, divenis klara por Filipiniani ke
Usa ne aceptos la nedependo dil insuli. Ye la 12ma di junio 1898 Emilio
Aguinaldo deklaris nedependo di Filipini, ma la sequanta yaro komencis
Filipinan-Usana milito, qua duris til 1902 kande l'Unesma Filipinana Republiko
desaparis. Populo Moro anke komencis rebeleso en 1899 en la sudo di lando, ma
vinkesis dal Usani en 1913.

Til 1935 Usana prezidanto selektis generala-guberniestro por administrar la
teritorio. Ye la 8ma di februaro ta yaro la konstituco di la Republiko di
Filipini aprobesis, e kreis la Komuneso di Filipini (Commonwealth of the
Philippines) tamen sub Usana kontrolo ma en preparo por futura nedependo. Ta
konstituco anke stimulis la kreado di nacionala linguo, Filipinana, bazata en
lokala dialekti. Ye la 17ma di septembro 1935 eventis prezidantal elekti, e
Manuel Quezón elektesis.

Dum la Duesma mondomilito, Japoniani komencis invadar l'insuli ye la 8ma di
decembro 1941. Manuel Quezon exilis su, e generalo Douglas McArthur, komandero
di Usana trupi en l'extrema oriento, recevis ordini por abandonar l'insuli en
marto 1942. Ye la 8ma di mayo sam yaro Japoniani okupis tota l'arkipelago, e
l'okupeso duris til la 15ma di agosto 1945, kande Japoniani perdis la milito.
Dum Japonian okupeso, José Paciano Laurel esis la chefo di marioneto-stato
kreita da Japoniani en Filipini.

Pos la vinkeso la Komuneso di Filipini riestablisesis. Prezidantal elekti
eventis en aprilo 1946, e Manuel Roxas elektesis. Ye la 4ma di julio 1946
Filipini divenis nedependanta de Usa. Tamen lando sufris kun politikala
nestabileso kun ataki de komunista grupi en rurala regioni. Prezidanto Ramón
Magsaysay probis un rikonciliado.

En 1965 Ferdinand Marcos asumis povo unesma-foye. Kande il esis impedita di
serchar lua 3ma foyo kom prezidanto, il deklaris militala legaro ye la 21ma di
septembro 1972 e asumis kom diktatoro. Ilu guvernis kun lua spozino Imelda
Marcos. En 1986 eventis la Revoluciono di la Populala Povo, e Marcos aceptis
disputar elekto kontre Corazón Aquino, qua vinkis. Pos la vinko di Aquino,
Marcos e lua spozino abandonis Filipini por vivar en Havayi.

La konstituco di Filipini kompleteskis ye la 12ma di oktobro 1986 e ratifikesis
per nacionala plebicito ye la 2ma di februaro 1987. Ol determinas ke Filipini
esas prezidantala republiko. Segun ol, la prezidanto elektesas dal populo por
6-yara-periodo. Ne existas chefministro. La nuna prezidanto esas Rodrigo
Duterte.

La legifala povo kompozesas da du chambri, Senato e Domo di Reprezenteri. La
Senato havas 24 membri, qui elektesas da un grupo di populala reprezenteri por 6
yari (la duimo di la Senato rinovigas omna 3 yari). Fakte la senatani
reprezentas la politikala partisi. La Domo di Reprezenteri havas 292 membri qui
elektesas dal populo por 3 yari.

Judiciala povo kompozesas ek la Supra Korto ed altra lokala korti. La Supra
Korto esas la maxim alta korto, e decidas per judiciala revizo. L'Apela Korto
esas la 2ma maxim alta korto di lando. Ank existas specala apelo-korto por
impostal aferi.

Filipini havas 7,107 insuli e 36,289 km di litoro. La maxim granda insuli esas
Luzon (109 165 km²), e Mindanao (97 530 km²). La maxim multa insuli kovresas da
tropikala foresto e havas volkanal origino. Ter-tremi e volkanal aktiveso esas
frequa.

La maxim alta monto esas Monto Apo, kun 2,954 metri di altitudo, en Mindanao. La
maxim longa fluvio esas Cagayan, kun 505 km di extenso.

Tropikala klimato predominacas en lando. Mezvalora yarala temperaturo esas
26.5°C.

En 2011 Filipini havis la 12ma maxim granda habitantaro del mondo, kun plu kam
101 milion habitanti. La maxim granda urbo di lando esas Quezon City. Altra
importanta urbi esas la chefurbo Manila, e Davao City.

Preske 80% de la habitantaro profesas katolikismo, 10% esas protestanta, 5%
islamo e 5% altra.

La kulturo di Filipini mixas Estala e Westala influi. Tradicionala festi
konocata kom barrio fiestas celebras patrona santi. L'arkitekturo havas granda
influo del Hispani.

La literaturo di Filipini inkluzas verki en angliana, tagalog e Hispana. Du
importanta kriptisti de la 19ma yarcento esis Francisco Balagtas e José Rizal.
Altra importanta nomi esas Néstor Vicente Madali González, Nick Joaquin, F.
Sionil Jose, e Alejandro Reyes Roces.

Ultre literaturo, religio (katolikismo) e kelka kostumi, un ek la maxim videbla
Hispaniana influi esas la nomi e surnomi kun origino en Hispana linguo.



https://io.wikipedia.org/wiki/Esperanto

Esperanto esas internaciona auxiliara linguo, e l'avo di Ido, olqua esis reformo
en 1907 di la Delegitaro. La nomo venis de la pseudonimo Doktoro Esperanto uzita
da Ludwig Zamenhof, quo lu uzis kande lu publikigis l'unesma, e la bazo di la
linguo, en 1887. L'intenco di Zamenhof esis krear facila, flexebla, e neutra
linguo por internaciona komuniko. La linguo nune havas cirkume 100,000 til
1,000,000 parolanti kun cirkume 2,000 ennaskita parolanti.

Kande Volapük morteskesis, Esperanto komencis kreesar da la Poloniana
okulo-mediko Ludwig Lazarus Zamenhof ye la fino di la 1870a o la komenco di la
1880a yari. Lu publikigis l'unesma gramatiko di Esperanto en julio 1887. Pos, lu
developis la linguo por cirkume dek yari. Zamenhof tradukis literaturo, e
skribis originala prozi e versi. La quanto di parolanti kreskis rapide dum la
sequanta yardeki. La linguo komence kreskis en Rusiana Imperio, e pose
extensesis aden estal Europa, e pose aden westa Europa, Amerika, Chinia e
Japonia. L'unesma kongreso di Esperanto-parolanti organizesis en
Boulogne-sur-Mer, en la nordo di Francia. Pose internaciona kongresi organizesis
en kin kontinenti omna yari ecepte dum la duesma mondomilito. Generale
partoprenis 2,000 til 3,000 Esperantisti en la kongresi, kelkafoye mem 6,000.

Esperanto uzas la Latina alfabeto (28 literi, vice 26 kun 3 diagrami en Ido), ma
kun sis plusa literi, ne trovita en altra lingui. Ico esas un de la maxim
kritikata punti kontre Esperanto (videz: Kritiki).

Esperanto havas multa "decendanti", ofte pro ke la kritiki (videz: Kritiki). La
maxim granda Esperantido, esas Ido (qua la nomo divenis de: Esperantido).



https://io.wikipedia.org/wiki/Dania

Dania, en formo longa Rejio di Dania, en Dana Danmark e Kongeriget Danmark, esas
lando en nordal Europa, e la min granda de Skandinavia. Ol havas frontieri sude
kun Germania, ed este (tra la ponto Øresund/Öresund, qua unionas la du landi),
Suedia.

La Rejio di Dania esas suverena stato qua kompozesas ek tri landi: Dania propre
dicita (formacita per la peninsulo di Jutlando pluse arkipelago kun 443 insuli,
di qui cirkume 70 habitesis) qua esas membro di Europana Uniono depos 1973, e du
autonoma teritorii: Faero e Grenlando, rispektive en nordal Atlantiko ed
Arktiko.

Dania propre dicita havas entote 42,925.46 km² e 5 707 251 habitanti en januaro
2016. Lua chef-urbo esas København, qua jacas an l'insulo Zelando.

La maxim anciena homala restaji trovita en Dania datizas de 130,000 til 110,000
yari ante Kristo. L'unesma konocata habitanti di Dania vivis cirkum 13 500 aK.
Agrokultivo existis en la regiono depos 3 900 aK. De la Bronz-epoko (c.1800 til
600 yari aK) restas multa tumuli ed anke la "sunala charo di Trundholm", statuo
kun charo qua transportas disko reprezentante la suno.

Dum la Fer-epoko ante l'arivo di Romani (500 aK til la yaro 1) homala grupi qui
vivis en la regiono komencis ekmigrar sude, e l'unesma Dani venis a la regiono
ulatempe inter 500 aK e 400. Romani komercis kun la regiono, e multa Romana
moneti trovesis en la regiono. Anke trovesis Kelta restaji.

Dum la komenco dil 8ma yarcento, pagana populi qui vivis en la regiono organizis
su e formacis la populo Vikingo. Granda konstruktisti di navi, ili koloniigis e
dominis multa regioni en nord-Europa note Islando, Irlando, Britania, Normandia,
Rusia, e mem Newfoundland en fora westo. En 965, dum la rejio di Harald la 1ma,
li konvertesis a kristanismo.

Dum Mez-epoko, Daniana reji guvernis parto di Estonia e Skandinavia. En 1397
Dania eniris Kalmar-Uniono, kun Norvegia e Suedia. Ica uniono mantenis
Skandinavia unionita til 1523, kande Suedia livis ol.

En 1536 Dania konvertesis a Luteranismo. Inter 1611 e 1613 rejulo Christian la
4ma di Dania militis kontre Suedia en Kalmar-milito, ma ne sucesis unigar Dania
e Suedia. Pos la milito, Suedia koaktesis pagar 1 milion arjenta moneti kom
milita indemneso a Dania. Rejulo Christian uzis ca pekunio por fondar urbi,
exemple Glückstadt, Christiania (nune Oslo) e Kristianstad.

Dum la regno di Napoleon Bonaparte en Francia, Dania probis restar neutrala, ma
l'Unionita Rejio konsideris enemikala ta akto, e atakis København en 1801 ed en
1807, e kontrolis la maro inter Dania e Norvegia. Ta kontrolo esis funesta por
Danian ekonomio, ed en 1813 l'uniono Dania-Norvegia divenis bankrota. Kande
Napoleon 1ma vinkesis, Kongreso di Wien demandis la dissolvo dil uniono
Dania-Norvegia. Pose, la kontrato di Kiel demandis la sama.

En 1864 Dania cedis la provinco di Schleswig-Holstein a Prusia. Dum l'unesma
mondomilito lando restis neutrala. Pos la milito, rejulo Christian la 10ma
insistis en plebicito pri la restituco o no di Schleswig-Holstein a Dania. Du
plebiciti eventis, ye la 10ma di februaro ed ye la 14ma di marto 1920. Konseque
la 10ma di julio sam yaro Dania retro-recevis nordo di Schleswig.

Ye la 9ma di aprilo 1940 nacional-socialista Germania invadis Dania. Danian
armeo kapitulacis pos du hori. Dum German okupeso, en 1944 Islando ruptis ligili
kun Dania e divenis nedependanta.

Pos la milito, Dania divenis membro dil Unionita Nacioni, di NATO e, pos
referendo en 1973 - quankam sen la partopreno di Faero - dil Europana Komuneso
Ekonomiala (EKE), nune Europana Uniono. Grenlando ganis autonomio en 1979,
abandonis EKE en 1986, ed en junio 2009 ol ganis suvereneso e divenis stato en
la rejio di Dania.

La konstituco di Dania aprobesis en 1849 e sufris lua lasta revizo ye la 5ma di
junio 1953. Segun ol, Dania esas konstitucala monarkio. Nuna chefo di stato esas
rejino Margrethe la 2ma di Dania. La chefo di guvernerio esas la chefministro,
qua indikesas dal rejino ed esas membro de la partiso kun la maxima nombro di
membri en la Folketing (Dana parlamento). Nuna chefministro esas Lars Løkke
Rasmussen.

La Parlamento (Folketing) havas 179 membri. Grenlando e Faero Insuli esas
autonoma teritorii di Daniana Rejio, e singla havas du reprezentisti en
Folketing. En Folketing aprobesas la legi qui adoptesos en Dania ed, en
limitizita kazi, anke en Faero e Grenlando. Dania havas sistemo kun multa
partisi, e de la komenco dil 20ma yarcento til nun, nula partiso atingis sole la
majoritato en parlamento.

Judiciala povo esas nedependanta e forte profesionala. Daniana judiciisti
indikesas dal rejo. Supra korto di Dania esas la maxim alta civila e kriminala
korto di lando.

Dania havas 43 094 km² di surfaco totala, di qui 55.99% esas kultivebla. Faero
havas 1,399 km² ed esas arkipelago qua jacas 320 nord-nordweste de Britania. Ja
Grenlando havas 2,166,086 km² ed esas la maxim granda ne-kontinentala insulo.

Dania konsistas ek la peninsulo di Jutlando pluse 1 419 insuli, di qui 443 havas
propra nomi. La maxim granda disto de nordo til sudo esas 452 km, e de esto til
westo esas 368 km. Tereni ordinare esas basa e sabloza en la litoro, e
kultivebla tereni marfore. La mezavalora altitudo di lando esas 31 metri, e la
maxim alta monto havas 170.8 metri (monto Møllehøj).

Klimato di Dania esas temperema. Vintri ne esas tre kolda, kun mezvalora
temperaturi di 0ºC, dum ke en someri la mezvalora temperaturo esas 15,7 °C.
Pluvas dum 121 dii omnayare, specale dum autuno, kun mezvalora pluvozeso yarala
di 712 mm.

Dania havas un ek la maxim alta KLP per persono del mondo, ed esas un ek la
maxim libera del mondo segun l'Indexo pri Ekonomiala Libereso. Antee
l'agrokultivo esis la dominacinta agado di lando, ma pos 1945 l'industrio
kreskis multe, ed en 2006 ol reprezentis cirkume 25% de lua KLP, dum ke
agrokultivo reprezentis min kam 2%. La precipua industrii esas fero e stalo,
kemiala produkturi, nutrivi, farmaciala produkturi, navala konstruktado, e
konstruktado di edifici e domi. Pri agrokultivo, la precipua produkturi esas
legumi, produkturi de gardenokultivado, lakturi e karno di bovi e porki.
L'agrokultivo esas intensa, ed uzas 64% de la teritorio di lando. La produkturi
di agrokultivo e la nutrivi reprezentas cirkume 20% de l'exportacaji totala.

Granda parto di Daniana habitantaro decendas de Skandinaviana populi. Enmigranti
reprezentis 8,9% ek tota la habitantaro ye la 1ma di januaro 2007, segun oficala
statistiki.

La tri precipua municipi di lando esas København (1 931 467 habitanti en 2012),
Aarhus (252 017 habitanti en 2011) ed Aalborg (201 242 habitanti en 2012).

Publika skolo esas gratuita. Preske 99% de la habitantaro studias o studiis
primara skolo, 86% kompletigis sekundara skolo e 41% l' universitato.

La maxim anciena formo di literaturo esis miti de 10ma e 11ma yarcenti. Saxo
Grammaticus, qua skribis en latina linguo, esas konsiderata l'unesma Daniana
skriptisto.

Romantikismo influis verki kom "Desbela Anadyuno" de Hans Christian Andersen. En
recenta yari, Nobel-laureati Henrik Pontoppidan e Johannes Vilhelm Jensen, plu
Grundtvig, Karen Blixen, Gustav Wied, William Heinesen, Martin Andersen Nexø,
Hans Scherfig, Tom Kristensen, Klaus Rifbjerg, Dan Turéll, Tove Ditlevsen, Inger
Christensen e Peter Høeg esas important autori en Daniana linguo.

En muziko, Carl Nielsen divenis notora por lia 6 simfonii. En recenta yari,
muzikisto Lars Ulrich de bando Metallica, plu bandi kom Raveonettes, D-A-D,
Volbeat, Mercyful Fate, Junior Senior, King Diamond, Goodiepal, Whigfield,
Michael Learns to Rock, Alphabeat, Infernal, Oh Land e pop-bando Aqua atingis
populala suceso.

Lars von Trier esas nune la maxim konocata filmifisto di Dania. Aktori Gabriel
Axel e Bille August en 1987, e filmifistino Susanne Bier en 2011 ganis
Oscar-premio por lua verki. Malgre nulatempe recevar Oscar, Carl Theodor Dreyer
nune esas konsiderata un di maxim importanta filmifisti dil historio.

La maxim populara sporto di Dania esas futbalo. Segliro, altra aquala sporti,
golf-ludo, teniso e biciklismo anke esas populala. Kelka notora Daniana
sportisti esas tenisistino Caroline Wozniacki, biciklisto Bjarne Riis,
futbalisti Peter Schmeichel, Michael e Brian Laudrup, edc.



https://io.wikipedia.org/wiki/Planto

Planti o vejeti esas multicelula esti pri la nutriva kateno. Ol formacas l’uni
di sub dividili (o regno) di eucarioti. Ol esas l’objekto di studio de botaniko.

La prima klasifiko konocajo es la laboro di Théophraste (370-285 aK) qua klasis
480 planti segun sua suteno (arboro, arboreto o herbo) e certa florala
karakterizivi.

Lor 16 yar-centro di botanikisti, note la frati Jean e Gaspard Bauhin, entamigis
reflekto sur la planti-klaso. Lu serchas pri establisar di naturala grupi di
planti de sua simileso. Nam la deskovrajo di nova planti rendis nova klaso
necesa. Oportas savar ke til lore, la planti esis klasita pri funciono di
staturo, di loko ube ul kreskis o di sua simileso.

John Ray (1628-1705), angla naturisto, proposas di establisar nova sistemo di
klaso havita per fundamento la plu multa posibla numbri di karakteri di la
flora, di frukto o di folio.

Pos, Pierre Magnol (1638-1715), inventero di termo familio, repertoras 76
planti-familii.

Joseph Pitton de Tournefort (1656-1708) establisis vejeti-klaso sequita la
flori-strukturo ed introduktas la nocioni di speco e genero.

Fine, Carl von Linné (1707-1771), botanisto di rejo de Suedia, kodexigas la
binomala nomenklaturo di vejeti e di animali. Ta sistemo uzas du nomi en
latina : l'unesma indikas la genero e la duesma la speco di planto od animalo.
En revancho, sua « sexuala sistemo » fondas sur la nombro di stamini ne facas
progresar la klaso di planti.



https://io.wikipedia.org/wiki/Pikto

Pikti es materii servinta da rekursar altra materii, sive pro estetikala
racioni, sive pro protektar ulo. Ul prizentas su generala en liquida formo, ed
aplikesas en fina induturi kun pinselo, rolero o da projekto. Ul povas anke esar
en pastoza forma ed aplikar su kun kultelo (truleto) e mem per manuo.
Industriale on uzas anke pulvero-pikti, aplikita da elektrostatika projekto pose
bakita.

Extere di pigmenti e di liginti, on truvas en pikto multa produkti qua bonigas
l’elastikeso o la rezisto di pikto. On povas truvar anke di sikativi (produkti
boniginta la sikala). On povas agnoskar di artistika kuranta segun selekto di
solvanti e sikativi (obskurega norde Europa, klarega en Italia). Polvero-pikti
ne havas solvanti. La liginta es ofte produkto qua transformas su en polimero,
la pikto formacas lore strato di protektiva plastiko.

On nomesas ofte « sen solvanto » l'akrila o vinilika farbi ube la solvanti es
aquo. Tamen, la farbi qui ne kontenas hidrokarbura solvanti (ex: white spirit)
povas kontenar adjuntaji kom la glikol-eteri povinta li anke domajar cirkonde.

Frua-historiala periodo: c. 4000 aK - 2700 aK Periodo di anciena imperio: 2700
aK - 2300 aK Mez-Imperio: 2000 aK - 1800 aK Nov-Imperio: 1600 aK - 1100 aK
Posa-periodo: 1100 aK - 330 aK

Kikladal arto: 2800 aK -1100 aK Minoal arto: 2000 aK - 1400 aK Mikenal arto:
1600 aK - 1100 aK

Geometria stilo: 800 aK - 700 aK Arkaistika stilo: 650 aK - 480 aK Klasika
stilo: 480 aK - 400 aK Helena stilo: 330 aK - 30 aK



https://io.wikipedia.org/wiki/Nova-Zelando

Nova-Zelando o Nov-Zelando esas lando qua jacas en Oceania, sude del Pacifiko.
Ol kompozesas ek 2 precipua insuli (Nordala Insulo ed Sudala Insulo) ed altra
mikra vicina insuli.

Unesma habitanti di Nova-Zelando, le Maori, arivis en l'arkipelago inter la 9ma
e la 14ma yarcenti pos Kristo. Unesma Europano qua arivis ibe esis Nederlandan
explorero Abel Tasman en 1642.

L'unesma Britaniano esis James Cook, qua arivis en l'insuli en 1769. Depos la
19ma yarcento, Britaniana misionisti komecis arivar e konvertar Maori. Ye la 6ma
di februaro 1840, tra la pakto di Waitangi, Britaniana suvereneso agnoskesis sur
la teritorio.

En 1852 Unionita Rejio aprobis lego qua kreis reprezentala administro por
Nova-Zelando. Lua unesma elektita parlamento asemblis en 1854. En 1893
Nova-Zelando divenis l'unesma stato qua grantis voto-yuro por mulieri.

Nova-Zelando divenis nedependanta de Unionita Rejio ye la 26ma di septembro
1907. En 1947 ol adoptis la statuto di Westminster qua deklaras lando un rejio
en la Commonwealth.

Nova-Zelando suportis Unionita Rejio dum l'Unesma e la Duesma mondomilito. Lando
kreskis rapide pos la Duesma mondomilito, ma kande l'Unionita Rejio eniris
l'Europana Komuneso Ekonomiala en 1973 lando perdis granda parto di lua precipua
merkato.

Nova-Zelando esas konstitucala monarkio kun parlamentala demokratio, quankam ol
ne havas kodexigita konstituco. La rejino di Anglia, Elizabeth la 2ma, esas la
chefo di stato di lando. El reprezentesas da un generala-guberniestro, quan el
indikas sub konsilo dil chefministro. Nuna generala-guberniestro esas Patsy
Reddy. La generala-guberniestro povas indikar o revokar ministri e povas revizar
kazi pri ne-yusteso. La povi di la rejino e di la generala-guberniestro esas
limitizita e ordinare on bezonas la konsilo dil ministraro.

La chefo di guvernerio esas la chefministro, qua ordinare esas la chefo dil
partiso qua havas la majoritato di la deputati, o la chefo di la koaliso. Ilu
esas la chefo dil ministraro, e tota la ministri mustas esar membri del
parlamento. Pos la 19ma di novembro 2008 la chefministro esas John Phillip Key.

La parlamento havas unika chambro, House of Representatives (Chambro di
Deputati) kun 121 membri qui elektesas dal populo por servar admaxime 3 yari. De
la membri dil parlamento 71 elektesas direte en lua regioni e l'altra 50
elektesas segun la tantimo di voti recevita da singla partiso. Tota civitani
evante 18 yari o pluse povas votar.

La Supra Korto havas 6 membri, ed esas la maxim alta judiciala korto di
Nova-Zelando. La sideyo di l'Apelo-Korto jacas en Wellington, e ordinare la
majoritato di la rekursi judiciesas da ol. L'Alta Korto administras la tribunali
en Nova-Zelando, dum ke lokale funcionas la distriktala korti - entote 66.

Nova-Zelando formacesas da du precipua insuli: Norda Insulo, kun 113 729 km² e
3 250 700 habitanti en 2008, e la Suda Insulo, la maxim granda, kun 151 215 km²
e 1 017 300 habitanti en 2008. La stretajo di Cook, kun 20 km en lua maxim
streta punto, separas la du insuli. La totala surfaco di lando esas poke plu
granda kam l'Unionita Rejio.

La maxim alta monto di lando esas Monto Cook (Maori-linguo: Aoraki), kun 3,754
metri di altitudo.

Lando havas moderema klimato kun marala influo (Cfb, segun la klasifikuro di
Köppen), kun mezvalora yarala temperaturi di 10°C en Suda Insulo e 16°C en Norda
Insulo. La maxima temperaturo enrejistrita en la historio di lando esis 42.4 °C
en Rangiora, Canterbury, e la minima esis −25.6 °C en Ranfurly, Otago.

La maxim granda urbo esas Auckland. Altra importanta urbi esas la chefurbo
Wellington, Christchurch, e Hamilton.

Le Maori adoptis tropikala Polineziana kulturo, ma adaptis ol a lokala cirkumajo
e fine kreis lia propra kulturo. Recente, kelk artisti lansis muziki en
Maori-linguo, e la danso Haka divenis un di la simboli di Nova-Zelandana
kulturo.

La maxim multa sporti praktikata en Nova-Zelando havas Britaniana origino.
Rugbio* konsideresas la nacionala sporto, ed atraktas la maxim multa spektanti.
Golfo, netball, teniso e kriketo esas la preferata sporti por l'adulti, dum ke
netbal, rugbio* e futbalo esas la preferata por la yunaro. Cirkume 54% del
adolecanti di Nova-Zelando praktikas e konkursas en sporti por lua skoli.



https://io.wikipedia.org/wiki/Moskva

Moskva esas chef-urbo e la maxim grand urbo di Rusia en totala habitantaro, kun
12 111 194 habitanti en 2014. L'urbo anke esas la maxim populizita urbo di
Europa e la 8ma maxim populizita del mondo. Ye la 1ma di julio 2012 lua
teritorio expansesis sudweste en Moskva oblast, e l'areo dil urbo augmentis 2.5
-ople e lua habitantaro augmentis ye 233 000 personi. L'urbo situesas an la rivo
dil rivero Moskva.

Moskva esas importanta ekonomiala, kulturala e ciencala centro en Rusia ed en
est-Europa. Segun Forbes ol havas la maxim granda nombro de miliardieri dil
mondo, ed esas la 9ma maxim kustoza urbo por rezidar. Ol esas un ek la precipua
urbala ekonomii dil mondo.

Cirkum l'urbo on jacas 3 internaciona aeroportui, e 9 fervoyala termini. La
centro di Moskva, Kremlin, Reda placo e Bolshoy teatro konsideresas Kulturala
Patrimonii dil Mondo. Lua metropoliteno* esas la duesma maxim okupata dil mondo,
pos Tokyo.

Moskva fondesis ante la 12ma yarcento. Nomizita tale pro rivero Moskva an quo ol
situesas. La nomo Moskva konsistas du vorto-radiki dil Fina-Ugriana lingui:
mosk- 'lavar' e va- 'aquo' (exemple, en nuna Estona mõskeda 'lavar' ed en
Ziryanana linguo va 'aquo'). En olda Rusa lua nomo esas гра́д Моско́в, qua
signifikas "l'urbo apud rivero Moskva".

L'unesma refero pri Moskva datizas de 1147. Non yari pose, princulo Yuri
Dolgorukiy konstruktis ligna murego, la Kremlin, rikonstruktita multa foyi por
protektar l'urbo. Pos Mongola spoliado en 1237-1238, kande Mongoli brulis ol,
Moskva divenis chef-urbo dil princio di Vladimir-Suzdal.

Sub Ivan la 1ma di Rusia, l'urbo remplasis Tver kom chef-urbo dil princio di
Vladimir-Suzdal, e divenis l'unika centro qua kolektis imposti por Mongol-Tatar
suvereni. Por pagar multa imposti a Mongoli, Ivan ganis importanta konseciono de
la "Khano" (Mongola suvereno): kande ilu mortis, lua princio ne dividesis, ma
heredesis komplete da lua seniora filiulo. La habitanti gradope komencis
antipatiar stranjera dominacajo, ed en 1380 princo Dmitry Donskoy komandis
vinkoza batalio kontre le Tatari en Kulikovo. Tamen, la batalio ne esis
decidiginta, e nur du yari pose Moskva siejesis e spoliesis da Khano Tuqtamış
("Tokhtamysh"). Nur en 1480 Ivan la 3ma di Rusia liberigis Moskva de Tatari, e
l'urbo divenis la centro dil povo en Rusia. Moskva divenis chef-urbo di un
imperio qua pose cirkumklozis la teritorio nuna Rusia ed altra landi.

En 1571 Krimeana-Tatari atakis e spoliis Moskva, e brulis tota l'edifici ecepte
la Kremlin. En 1609, Suedian armeo, komandita da komto Jacob De la Gardie e
Evert Horn marchis de Novgorod por helpar Caro Vasili Shuiski, eniris Moskva en
1610 e supresis la rebeleso kontre la Caro, ma abandonis l'urbo en 1611 kande
Polonia-Lituanian armeo invadis ol.

Dum Polona-Moskvana milito (1605-1618) kapitano Stanisław Żółkiewski eniris
Moskva pos vinkar Rusi en la batalio di Klushino. Dum la 17ma yarcento eventis
multa revolti, exemple en 1612, 1648, 1662 e 1682. Epidemii di pesto devastis
l'urbo en 1570–1571, 1592 e 1654–1656.

L'urbo cesis esar chef-urbo di Rusa imperio en 1712 (ecepte dum kurta periodo,
de 1728 til 1732) pos la fondo di Sankt Petersburg da Petrus la 1ma di Rusia e
1703. La pesto-epidemio di 1770-1772 esis la maxim intensa erupto di pesto en
centrala Rusia, e mortigis nur en Moskva cirkum 100,000 personi.

Dum la Franca invado di Rusia en 1812 lua habitanti brulis l'urbo ed abandonis
ol ye la 14ma di septembro, kande Napoleona trupi komencis proximigar. Hungro,
koldeso e febla provizuro-linei komencis afektar la Grande Armée di Napoleon,
qua koaktesis a retretar. Dum la retreto l'armeo sufris sporadik ataki da Rusa
trupi, ed on kalkulas ke 400,000 soldati mortis e nur poka mili transvivis.

En 1905 l'ofico di urbestro di Moskva kreesis, ed Alexander Adrianov divenis lua
unesma urbestro. Pos Rusa revoluciono di 1918 Moskva divenis chef-urbo di SSR
Rusia en 12 di marto 1918 e di Sovietia min kam 5 yari pose. Lua metropoliteno*
inauguresis en 1935, e rapide divenis la precipua sistemo por transporto dil
urbo.

Dum la duesma mondomilito Moskva divenis sideyo dil Stata Komitato por la
Defendo e sideyo por la Reda Armeo. En 1941 16 divizioni kun plu kam 160,000
personi, 25 batalioni (18,500 personi) e 4 regimenti di injeniorarto formacesis
kun lua habitanti. Germana armeo haltigis proxim l'urbo e komencis bombardar ol
kun kanoni. Ye la 20ma di oktobro l'urbo deklaresis sub siejo. Lua habitanti
konstruktis kaptili kontre tanki e Germanian aeroplani komencis bombardar ol.
Quankam la bombardi, la konstrukturo di lua metropoliteno kontinuis. On kalkulas
ke 248,000 til 400,000 Germani mortis, kontre 650,000 til 1,280,000 Sovietiani
dum la Batalio di Moskva. En 1944 un medalio kreesis por memorigar la defendo di
Moskva dum la milito.

En 1980 eventis Olimpiala Ludi en Moskva, quankam la boikoto di Usa e di altra
landi, pro Sovietian invado en Afganistan en 1979. En 1991 on probis
stato-stroko en l'urbo kontre la reformi propozita da Mihail Gorbachov. En la
fino di ta yaro, kande Sovietia finis existar, Moskva restis chef-urbo di
nedependanta Rusia. Pos ta epoko, l'adopto di l'ekonomio di merkato efektigis
l'expanso di westala butiki, servadi, arkitekturo e vivo-moyeno. McDonald's
apertis lua unesma brancho en Moskva en 1990.

L'urbo kontinuis kreskar dum la 1990a e 2000a yari, e lua habitantaro augmentis
de min kam 9 milion til plu kam 10 milion personi. La kresko di la quanto di
automobili en la stradi augmentis la konflikti di trafiko. Anciena kirki qui
destruktesis dum l'epoko di Yosif Stalin rikonstruktesis, quale la Katedralo di
Kristo la Salvero.

Moskva okupas la du rivi dil rivero Moskva, e 49 ponti krucumas ol. Lua tereni
ordinare esas plana: la mezvalora altitudo dil urbo esas 156 m e lua maxim alta
punto jacas 255 metri super la marala nivelo.

Lua klimato esas humida kontinentala (Dfb segun klasifikuro di Köppen) kun longa
e kolda vintri (de la duimo di novembro til marto) e varma someri. La
temperaturi povas variar de -25ºC til 0ºC dum vintro, e de 15ºC til 30ºC dum
somero. La maxima temperaturo mezurita dum la historio dil urbo esis 39.0 °C ye
la 29ma di julio 2010, dum ke la minima mezurita esis −42.2 °C en januaro 1940.
Moskva esas en la horala zono UTC+3.

Moskva havas 96 parki e 18 gardeni, inkluzite 4 botanika gardeni. Anke existas
450 km² di verda zoni e cirkum 100 km² di foresti. Moskva havas 27 m² di verda
arei per habitanto, kontre 6 m² en Paris, 7.5 m² en London e 8.6 m² en New York.
L'urbo esas populara destino por turisti: lua precipua atraktivesi esas Kremlin
e Reda placo e l'Eklezio dil Acenso, konstruktita en 1532 - la tri monumenti
konsideresis Mondala Heredaji por la Homaro, segun la UNESCO, e la merkato GUM,
konstruktita dum lasta yardeko dil 19ma yarcento.



https://io.wikipedia.org/wiki/Austria

Austria (en Germana: Österreich) jacas en central Europa. Ol esas dividita
administrale en non Bundesländer (singulare Bundesland). Lua vicina landi esas
en westo Liechtenstein e Suisia, en sudo Italia, en esto Hungaria e Slovakia, en
nordo Germania e Chekia.

Germana nomo por Austria, Österreich, referas a la signifiko "estala rejio" od
"estala imperio", e derivas de la vorto Ostarrîchi, qua unesma aparis en
"Ostarrîchi dokumento" ye 996. Ta vorto esas probable translaco di mezepoqua
latina Marchia orientalis en lokala (Bavaria) dialekto. Esis prefektio di
Bavaria kreita ye 976. La vorto "Austria" esas latineso* di la germana nomo ed
esis unesma registragita en 12ma yarcento. Lor la danubo baseno di Austria (alta
e basa) esis la maxim estala extenseso di Bavaria, ed fakte di omna germanala
populi, kam lor, la teritorio di exestala Germania esis populita da slavika
Sorbi ed Polabiani.

Friedrich Heer, 20ma yarcento Austriana historiisto, asertis en lua libro Der
Kampf um die österreichische Identität (La lukto pri Austrian identeso), ke la
germanala formo Ostarrîchi esis ne translaco di Latina vorto, ma amba rezultita
de tre anciena termino originanta en Kelta lingui di anciena Austria, plu ke
2.500 yari ante, la maxima larja parto di nuna lando esis nominita Norig da la
Kelta populo (Hallstatt kulturo), segun Heer, no- o nok- signifikanta "esta" od
"estala", dum ke fakte -rig esas relatata moderna Germana Reich, signifikanta
"rejolando". Konseque, Norig signifikos precipua Ostarrîchi ed Österreich, do
Austria. La Kelta nomo esis tandem latiniza a Noricum pos Romani konquestis
l'areo qua inkluzas maxima moderna Austria, proxim 15 aK Noricum pos divenis
romana provinco dum mez 1ma yarcento.

La regiono di nuna Austria okupesis da Kelta tribui. En 16 aK, Kelta rejio di
Noricum divenis parto di Roman imperio. Kande l'imperio faliis, la regiono
okupesis da Bavari, Slavi e Avari. Karl la Granda okupis la regiono en 788 e
stimulis kristanismo. En 1278 Rudolf 1ma di Germania, anke konocata kom Rudolf
di Habsburg, okupis la regiono, e komencis Habsburg-dinastio, qua lastis til
Unesma mondomilito.

Kun la vinkeso di Austria-Hungaria en l'unesma mondomilito, l'imperio
dissolvesis e kelka regioni divenis parto di nova landi: Hungaria, Chekoslovakia
e Rejio di Serbiani, Kroatiani e Sloveniani. Austria, kom lando, esis kreita de
anciena regioni di l'imperio en qua la Germana linguo esis la precipua. En 12 di
novembro 1918 Austria divenis republiko. Tirol e Salzburg votis por unionar kun
Germania, ma Francia ed Italia impedis ica uniono, e demandis la konstrukturo di
un nedependanta Austria. Le regioni di Bohemia e Moravia esis atribuita a
Chekoslovakia.

Opozita a qua eventis a Germania, Austriana republiko ne esis koaktita a pagar
milito-indemnesi. Lando anke recevis la mikra regiono di Burgenland de Hungaria.

De 1918 til 1920, politikala koaliso qua anke inkluzis sinistra e dextra partisi
guvernis lando. Pos 1920 okuris intensa konflikti inter la du politikala grupi.
En 1934 kancelero Engelbert Dollfuss mortigesis da Austriana nacionalsocialisti.
Lua sucedinto, Kurt Schuschnigg, ne aceptis l'uniono (Anschluss) kun
nacional-socialista Germania, ma en 12 di marto 1938 Germana trupi invadis
lando. Kun German okupeso, Arthur Seyss-Inquart, simpatikero di
nacionalsocialismo, divenis kancelero. En 10 di aprilo 1938, refer-voto aprobis
l'uniono kum Germania, e Austria desaparis kom nedependanta lando.

En 28 di marto 1945 Usana trupi okupis Austria ed, em 27 di aprilo sam yaro,
Karl Renner deklaris Austria nedependanta de la Triesma Reich e divenis
chefministro.

La 4ma di julio 1945 la Federiti dividis Austria en 4 okupeso-zoni til la 26ma
di oktobro 1955, kande Austria deklaris su neutra lando. En fino di 1945, Karl
Renner divenis l'unesma Austriana prezidanto depos milito. Du partisi, ÖVP e
SPÖ, divenis la maxim importanta partisi di lando, ed anke formacis koaliso.

En 1995 lando unionis ad Europana Uniono ed, en 1 di januaro 2002 ol adoptis
l'Euro kom pekunio.

Austria esas parlamentala republiko depos 1920. La konstituco di lando adoptesis
en 1920, sufris reformo en 1929 e riestablisesis en 1 di mayo 1945. Segun ol, la
chefo di stato esas la prezidanto, qua elektesas dal populo por sis-yara periodo
kun posibleso di rielektar por la sequanta periodo. Nuna prezidanto esas Heinz
Fischer. La chefo di guvernerio esas la chefministro, qua elektesas da la
prezidanto. Nune esas Werner Faymann.

La Parlamento (Österreichisches Parlament) jacas en Wien e kompozesas da 2
chambri: Nacionala Konsilantaro (Nationalrat, equivalanta a la chambro di
deputati) e Federala Konsilantaro (Bundesrat, equivalanta a senato). La
Nationalrat havas 183 membri, qui elektesas da proporcionala reprezento em
general elekti, qui eventas omna 5 yari od ante. La nombro di membri dil
Bundesrat povas variar, proporcione a totalo di habitanti di omna stato en la
periodo dil elekti. Nune essas 62 membri, qui elektesas nedirete por 4 o 6-yara
periodo, tra selekti en lokala parlamenti (Landtage).

Judiciala povo kompozesas da distriktala korti (Bezirksgerichte, nune 134), 18
regionala korti (Landesgerichte), e quar apelo-korti (en Graz, Linz, Innsbruck e
Wien).

En 2006 Social-Demokrata Partiso divenis la maxim granda partiso di lando. Nune
lando havas sis politikala partisi kun reprezentanti en la parlamento.

Preske 68% di Austriana teritorio jacas super 500 metri di altitudo. Austriana
Alpi reprezentas 62% de lando. Grossglockner, kun 3798 metri di altitudo, esas
lua maxim alta monto.

Habitanti di Austria, de 1923 til 1981, segun raso.(fonto: Hungariana revuo
História 2–3, 1991)

La maxim granda urbo esas Wien. Altra importanta urbi esas Graz, Linz e
Salzburg.

Austria esas la patrio di multa ciencisti ed anke poeti e skribisti. Lua
literaturo skribesas precipue (ma ne exkluzive) en Germana. Inter la maxim
konocita Austriana skribisti esas Arthur Schnitzler, Franz Kafka, Stefan Zweig,
Thomas Bernhard, Robert Musil, la poeti Georg Trakl, Franz Werfel, Franz
Grillparzer, Rainer Maria Rilke, Adalbert Stifter e Karl Kraus, e l'autorino por
pueri Eva Ibbotson.

Famoza nuntempala novelisti ed autori por teatro esas Elfriede Jelinek
(Nobel-laureato), Peter Handke e Daniel Kehlmann.



https://io.wikipedia.org/wiki/Yemen

Yemen esas lando en Azia, e qua jacas ye la sudo dil Araba peninsulo. Lua vicina
landi esas:

La relate fertila sulo ed adequata quanto di pluvo helpis sustenar stabila
habitantaro en la regiono. La Romani konocis la regiono di la nuna Yemen kom
Arabia Felix (Joyoza Arabia) por la richeso quan lua komerco produktis. La Roman
imperiestro Augustus Caesar esforcis konquestar la regiono, ma ne sucesis.

Islamana religio arivis en Yemen en 630. En 1517 la nordo di Yemen okupesis da
Otoman imperio. La regiono divenis nedependanta de Otomani en 1918 ed, en 1962
ol divenis republiko kun nomo Yemena Araba Republiko. En 1967 Britaniani foriris
Sud-Yemen qua adoptis, en 1970, komunista rejimo.

Ye la 22ma di mayo 1990, anciena Sud-Yemen unionis kun Yemena Araba Republiko
por formacar nuna Yemen. En 2011, pos revolucioni en Egiptia e Tunizia qua
renversis diktatoresi, komencis protesti en Sanaa qua demandis l'abdiko di
prezidanto Ali Abdullah Saleh, qua guvernis Norda Yemen de 1978 til 1990, e pose
Yemen de 1990 til nun.

Yemen esas republiko. Kom rezulto de Yemenana revoluciono di 2011 nova
konstituco e nova elekti expektesis. Tamen la politikala situo divenis necerta
pro la stato-stroko en 2014 e 2015 dal islamana grupo "Houthi". Le "Houthi" esas
Shia-mohamedani de la nordo di Yemen qui komencis rebeleso en 2004, partoprenis
en la revoluciono di 2011, e fine en 2014 revokis la prezidanto suportita da
Saudi-Arabia, Abd Rabbuh Mansur Hadi. La lukto kontinuas, e nune nek Abd Mansur
Hadi, nek Mohammed Ali al-Houthi kontrolas Yemen komplete.

Segun la konstituco adoptita en 1991 la prezidanto esis la chefo di stato, ed
elektesis dal Asemblajo di reprezentanti, kun 301 membri. La prezidanto selektis
la chefministro qua esis la chefo di guvernerio.

La parlamento havis du chambri: Shura (Senato) kun 111 membri, e Chambro di
reprezentanti kun 301 membri. Votado esis universala, ma nur Mohamedani evante
18 yari o olda povis elektesar.

Kun 527 970 km² la surfaco di Yemen equivalas de Kalifornia. Til 2000 la
frontiero kun Saudi-Arabia en nordo esis nedefinita, pro la regiono kovresar da
Araba dezerto, qua impedas homala koloniigo.

On povas dividar lando geografiale en quak regioni: plana litoro en westo ed en
sudo, montoza regioni en westo, montoza regioni en esto, e la dezerto di Rub' al
Khali en centro, esto e nordo di lando. La maxim alta monto di Yemen esas Jabal
an Nabi Shuayb, kun 3,666 metri di altitudo.

La maxim granda urbo esas la chefurbo, Sanaa. Altra importanta urbi esas Aden e
Ta'izz.

Yemen planigas reduktar iliterateso a min kam 10% en 2025. Quankam Yemenana
guvernerio furnisas gratuita eduko por tota pueri evante 6 til 15 yari, devanta
frequeso ne esas obligata.

L'olda urbo di Sanaa, kun plu kam 2 000 metri di altitudo habitesis dum 2,500
yari, ed enskribesis kom mondala heredajo en 1986. L'olda urbo di Shibam
enskribesis en 1982. Proxim litoro di Reda maro, l'urbo di Zariq enskribesis en
1993. Fine l'arkipelago di Sokotra, qua por lua richa biodiverseso agnoskesis
kom mondala heredajo en 2008.



https://io.wikipedia.org/wiki/Nigeria

Nigeria esas lando qua jacas en westal Afrika. Lua vicina landi esas Benin,
Nijer, Chad e Kamerun.

L'unesma registri pri la populo Hausa en la nordo di Nigeria evas de 999, en
Kano e Kacina. Le Hausa e l'imperio Kanem-Bornu prosperis per komerco inter
Norda ed ocidentala Afrika. Sude de nuna Nigeria, en la regioni Ifẹ ed Oyo
prosperis rejii dil Yoruba, inter la yari 700 e 900. Ma la maxim importanta
rejio en la regiono esis la Rejio di Benin, qua duris de la 15ma ti la 19ma
yarcento. Lua dominacajo atingis l'urbo di Eko (rinomizita "Lagos" dal
Portugalani). Altra importanta rejio esis l'imperio Songhai, fondita cirkume
1494, qua duris til 1591.

En la regiono di Biafra, sude de Nigeria, la rejio di Nri establisesis dal
populo Igbo en 948. La rejio duris til 1911, kande Britaniana trupi forcis la
rejulo (eze Nri) abandonar lia rituala povo.

Portugalani esis l'unesma Europan exploreri e komercisti en la regiono, ed
establisis su en portuala urbi rinomizita Lagos e Calabar. Li anke kompris
sklavi en la regiono.

En 1885 Nigeria eniris la Britaniana sfero di influo, ed ye la 1ma di januaro
1901 Nigeria divenis Britaniana protektorato. Kelka militi dum fino di la 19ma
yarcento e komenco di la 20ma yarcento permisis Britaniani okupar la regiono.

En 1914 tota la regiono di nuna Nigeria divenis unionita sub Britaniana
dominacajo, e divenis la "Kolonio e Protektorato di Nigeria". L'ocidentala
instrukto e la developo di moderna ekonomio eventis plu rapide en sudo kam en la
nordo dil teritorio, kun konsequi qui persistas til nun. Sklaveso divenis
komplete nelegala nur en 1936.

Pos la Duesma mondomilito kreskis nacionalismo en la regiono ed, en respondo,
Unionita Rejio movis Nigeriana guvernerio vers autonomio. Nigeria fine divenis
nedependanta de Unionita Rejio ye la 1ma di oktobro 1960 kom monarkio, kun
Elizabeth 2ma kom rejino. En 1963 lando divenis republiko kun Nnamdi Azikiwe kom
lua unesma prezidanto e chefo di stato, ed Abubakar Tafawa Balewa, qua ja esis
chefministro de la 1ma di oktobro 1959, kontinuis esar la chefo di guvernerio.

Lando havis poka politikala stabileso dum la 1960a yari, ed eventis serio di
stato-stroki. En mayo 1967 la suda regiono di lando, nomizita Biafra, probis
divenar nedependanta. Balde komencis interna milito qua duris til la 6ma di
julio 1970. On kalkulas ke 1 milion til 3 milion personi mortis en la regiono
dum ta tri yari, sive per morbi, per famino o per la milito.

Depos 2002 la nordo di lando sufras kun la sekrecana violento dil islamana grupo
Boko Haram, qua deziras abolisar sekulara guvernerio por implantacar Sharia
legaro en la lando.

Nigeria esas prezidantala federala republiko, en modelo simila ad Usa. La chefo
di stato e la chefo di guvernerio esas la prezidanto, qua elektesas dal populo
en distriktala sistemo, por 4-yara periodo. Nune esas Muhammadu Buhari.

La parlamento havas 2 chambri: Senato e Domo di reprezentanti. La Senato havas
109 membri, qui elektesas dal populo por 4 yari, dum ke Domo di reprezentanti
(House of Representatives) havas 360 membri qui elektesas dal populo por 4-yari.
Nuna konstituco aprobesis en 29 di mayo 1999.

Existas tri legala sistemi en Nigeria: la komuna legaro (derivita de pasinta
Britaniana koloniala legaro), la kustumala legaro (derivita de lokala tribuala
tradicioni e kustumi), e la sharia legaro, uzata en la Mohamedana regioni e
stati dil nordo di lando. La maxim alta korto di lando esas la Supra Korto.

Nigeria havas diversa peizaji. De norto til sudo: Sahara (dezerto), Sahel
(savano), tropikala foresto, monti sud-este e plaji en la sudo. En foresti
proxim litoro, pluvo varias de 2,000 mm til 4,000 mm omnayare.

Lua chef-urbo esas Abuja, ma la maxim granda urbo esas Lagos. Altra importanta
urbi esas Kano ed Ibadan.

On kalkulas ke nune en Nigeria 510 lingui parolesas, plu du altra lingui uzata
kom duesma linguo. Angliana esas oficala parto pro Britaniana koloniigo til
1960, parto pro kelka personi anke parolar Angliana. La precipua lingui parolata
esas Yoruba, Igbo e Hausa lingui.



https://io.wikipedia.org/wiki/London

London esas la chef-urbo di Unionita Rejio ed anke di Anglia. Ol havis 8 615 246
habitanti en lua metropolala regiono en 2013. La surfaco totala di lua
metropolala regiono esas 1,579 km² (2.6 km² ed 8,600 habitanti en la City).

London esas blokala urbo ed esas, kun New York en Usa, un di la precipua
financala centri de la mondo. L'urbo havas vigoroza influo en la politiko,
financi, eduko, ciencala perquiziti, jurnalaro, arti e modo di tota la mondo. Ol
esas la sideyo por plu kam 50 de la 100 maxim grand entraprezi dil Unionita
Rejio.

London jacas alonge fluvio Thames. London havas la maxim extensa metropoliteno*
dil mondo, kun plu kam 400 km di subtera fervoyi.

L'aeroportuo di Heathrow, qua jacas en Hillingdon, distrikto en westo di l'urbo,
servas London. L'aeroportuo recevis plu kam 68 milion voyajanti en 2007. Altra
important aeroportuo servas London: Gatwick, qua jacas 5 km de la centro dil
urbo.

Fondita dum la 1ma yarcento aK da Romani. La Romana nomo Londinium forsan
devenas de nomo di tribuo o persono. Pos 1898 on kredas ke l'origino dil nomo
esas Kelta e signifikus loko qua apartenis a (viro nomizita) "Londinos".

En 1999 restaji de Bronz-epoko (1500 aK) deskovresis avanrive la ponto Vauxhall.
En 2010, sude de la ponto Vauxhall, deskovresis restaji de 4500 aK. Quankam ta
restaji probas l'existo di anciena kolonieti en la regiono, la precipua kolonio
fondesis dal Romani pos l'invado en 43 pos Kristo. Ta olda urbo parkonsumesis da
fairo en 61, pos atako di l'Eceni, kelta tribuo komandita da rejino Boudika.
London rikonstruktesis dal Romani ed, en la yaro 100 ol superigis l'anciena
chef-urbo di Britannia, Colchester.

Pos la krulo di Roman imperio dum la 5ma yarcento London cesis esar chef-urbo, e
Londinium abandonesis. Pos la yaro 500, Anglo-Saxona kolonieto konocita kom
Lundenwic prosperis en la sama regiono. Cirkum la yaro 680 ol ja esis importanta
portuo. Pos 820 l'urbo dekadis, pro Viking ataki.

Vikingi establisis rejio qua pose konocesis kom Danelaw, en la regiono inter
London e Chester. L'urbo rikomencis kreskar ed en la 11ma yarcento ol ja esis la
maxim grand urbo di Anglia.

Pos la batalio di Hastings en 1066 Normanda William la Konquestero divenis
rejulo di Anglia e kronizesis en l'abadeyo di Westminster. William konstruktis
la turmo di London, l'unesma ek la multa normanda kasteli en Anglia. Dum la 12ma
yarcento guvernal institucuri komencis establisesar en Westminster (nune
konocita kom City of Westminster), quankam la royala trezoro repozis en la turmo
di London. Westminster divenis fakte la politikala chefurbo, dum ke lua vicina,
l'urbo di London, esis la maxim populoza e komercala centro di Anglia.

Dum la nigra pesto en la duimo dil 14ma yarcento London perdis 1/3 de lua
habitantaro. London esis la foko di la rurana revolto en 1381.

Dum Tudor-periodo la reformo protestanta gradope chanjis la religio dil
habitanti di London, e la proprietaji gradope transferesis de la katolik-eklezio
a privata posedinti. Pos Anglia komencar direta komerco kun Nederlando en 1565,
komercal aktiveso rapide expansis su. London divenis la precipua portuo di la
Norda Maro, e lua habitantaro kreskis de 50,000 en 1530 til 225,000 en 1605.

Dum la 16ma yarcento William Shakespeare vivis en l'urbo, en un epoko
desfavoroza a la developo dil teatro. Kande Tudor-periodo finis, London nur
restis mikra. Dum la 17ma yarcento eventis la granda epidemio di 1665-1666, qua
mortigis 100,000 personi, o 1/5 de la habitantaro. En 1666 anke eventis la
Granda Fairo di London qua pasis rapide tra ligna domi. La rikonstrukturi lastis
10 yari, inspektita da la filozofo ed arkitekto Robert Hooke.

En 1762 rejulo George la 3ma di Britania kompris la palaco di Buckingham, qua
augmentesis dum la sequanta 75 yari. De 1835 til 1925 London esis la maxim grand
urbo dil mondo. Lua granda habitantaro kreis kondicioni por du grand epidemii di
kolero, en 1848 e 1866, qui mortigis rispektive 14,000 e 6,000 personi. La
kresko di trafiko stimulis la kreado di l'unesma urbala fervoyo dil mondo, en
1863.

Dum l'unesma mondomilito London bombardesis da Germani, e subisis plu intensa
bombardi dum la duesma mondomilito, kande 30,000 de lua habitanti perisis. En
1948 l'Olimpiala Ludi eventis en la stadio Wembley, kande lore l'urbo apene
komencis rekuperar de la milito.

Pos la 1940a yari l'urbo komencis recevar enmigranti de multa membri di la
Commonwealth, exemple Jamaika, India, Bangladesh e Pakistan, qui transformis
London en un ek la maxim diversigita urbi de Europa. La kulturo dil yuni
komencis developar su en l'urbo dum la duimo di 1960a yari, en la regioni di
King's Road, Chelsea e Carnaby Street. Dum la 1970a yari punk-movado aparis.

Dum la 20ma yarcento ol gastigis du Olimpiala Ludi: en 1908 ed en 1948. En 2012
ol esos nove sideyo di la Somerala Olimpiala Ludi.

La metropolala regiono di London (Granda London) havas 1,583 km² habitita da
7,172,036 personi en 2001, krucumata dal fluvio Thames de sud-westo til esto.
Thames esas mareala fluvio, vundebla a inundadi. En 1974 komencis la
konstruktado di bariero kontre l'inundadi, finita dek yare pos.

Granda London dividesas en 5 subregioni: Nordo, Sudo, Westo, Esto e Centro. En
1965 ol dividesis en 32 municipi (boroughs), plu l'anciena City, qua nune esas
la precipua financala centro dil urbo. Dum recenta yari, konstruktesis la
komercala e financala komplexo nomizita Canary Wharf en la regiono ube ante
jacis la doki dil urbo (Docklands).

London havas temperema oceanala klimato (Cfb) simila a la sudo di Britania.
Quankam famoza por lua pluvi, London recevas min pluvo (601 mm omnayare) kam
Roma (834 mm ommayare). La maxima temperaturo enrejistrita esis 38.1ºC en agosto
2003 e la minima esis -16.1ºC en januaro 1962.

Ultre, existas la Muzeo di London (Museum of London), qua inauguresis en 1976, e
montras objekti pri la historio dil urbo e di lua habitanti, de ante l'arivo di
Romani til nun, inkluzite instrumenti de la petr-epoko. La muzeo jacas poka
minuti de la katedralo di Santa Paulus, konstruktita - nuna baroka edifico - de
1676 til 1710 en la sama loko di l'originala kirko konstruktita en 604. En la
katedralo di Santa Paulus eventis la mariajo dil princo Charles kun la princino
Diana.

La katedralo di Westminster esas la maxim granda katolika katedralo di Anglia, e
sideyo dil arkiepiskopo di Westminster. Ol kompresis en 1885. La katedralo ne
povas konfundesar kun l'abadeyo di Westminster, qua rikonstruktesis en 1517, qua
apartenas a l'Eklezio di Anglia. En l'abadeyo di Westminster kronizesas la
suvereni dil Unionita Rejio.

La Katedralo Metodista di Central Hall Westminster konstruktesis de 1905 til
1911, ed uzesis da Metodist Eklezio til la yaro 2000. Nune ol esas muzeo. Lua
orgeno en la centrala salono havas 4,731 tubi.

La tri precipua parki di London esas la royala parki: Parko Hyde (Hyde Park), la
gardeni di Kensington, e Regent's Park en la nordo dil urbo. En Regent's Park
jacas la zoo* di London, la maxim anciena zoo* dil mondo, e ne multe distanta de
ol jacas la muzeo Madame Tussauds. Proxim la centro di London jacas du mikra
royala parki: Green Park ("verda parko") kun 0.19 km² e la Parko Santa James
(St. James's Park).

La parko Hyde esas la maxim granda, kun 140 hektari (1.4 km²) di surfaco totala.
Ol esis eventeyo por l'unesma universala expozo, en 1851. Por l'expozo
inauguresis la "Palaco di Kristalo" (Crystal Palace), edifico en vitro
nefortunoze destruktita da fairo en 1936. La habitantaro di London kustume
praktikas sporti en Hyde Park, e tandem eventas koncerti en ol. La gardeni di
Kensington, kun 110 hektari (1.1 km²) esas vicina a Hyde Park ed anke esis unika
parko, qua separesis en 1728.

Fora la centro di London jacas mult altra parki quale la royala parko di
Greenwich (Greenwich Park) sudweste, Bush Park e la parko Richmond (la maxim
granda, kun 9.55 km²) sudeste, e Victoria Park este del urbo. Norde de Regent's
Park on povas vidar bela panoramo dil urbo de la kolino Primrose.

Norde de London, Hampstead Heath esas parko qua mixas naturala ed artificala
boski. Ol havas 320 hektari (3.2 km²) ed esas un di la maxim anciena del urbo.
La bosko di Epping, kun 2476 hektari okupas tereni en la nordo di London ed en
la sudo di Essex. Parto di lua vejetantaro esas naturala, e parto esis
plantacita.



https://io.wikipedia.org/wiki/Ghana

Portugalani arivis en la teritorio en 1470. En 1598 arivis Nederlandani.
Britaniani okupis bastioni en la regiono depos 1821, ma konfrontis rezistanci di
ashanti-populo til 1900.

Ghana divenis nedependanta de Unionita Rejio en 6 di marto 1957. Elizabeth 2ma
esis l'unesma statestro depos nedependo. En 1 di julio 1960, chefo di
libereso-movemento Kwame Nkrumah asumis prezidanteso. Nkrumah kreis la movimento
Pan-Afrikanismo e helpis fondar l'OUA. Desfortunoze, Kwame Nkrumah esis
respektita kom chefo en lando ed, ye februaro 1966 kande voyajis exter-lande, il
esis renversita da stato-stroko. Generalo Joseph Arthur Ankrah asumis povo til
1969.

En 1981 Jerry John Rawlings asumis povo, e guvernis kom diktatoro til 1993. En
1992 il permisis riorganizo di politikala partisi, fondis National Democratic
Congress e ganis prezidantala elekto ta yaro. Il asumis kom elektita prezidanto
en 7 di januaro 1993 ed rielektesis en 1997. En 7 di januaro 2001 John Agyekum
Kufuor sucedis li.

Ghana esas prezidantala republiko e membro di Commonwealth. La chefo di stato e
la chefo di guvernerio esas la prezidanto, qua elektesas dal populo por 4-yara
periodo e povas rielektesar. Pos la morto di John Atta Mills en 24 di julio 2012
lore viceprezidanto John Dramani Mahama asumis povo. En decembro 2012 okuris
elekti por prezidanto, e Mahama ganis la disputo. Il asumis kom elektita
prezidanto en 7 di januaro 2013.

La parlamento havas unika chambro kun 230 membri, qui elektesas dal populo por
4-yara periodo. Nuna konstituco adoptesis en 28 di aprilo 1992.

Ghana jacas cirkum l'Equatoro ed apud la golfo di Guinea en la sudo, e havas
varma equatorala klimato en ta regiono. La nordo di lando esas varma, sika e
kovrata da savano. La maxim alta monto di lando nur havas 880 metri di altitudo.

Volta lago, artificala lago kreita per digo en Volta rivero, esas la maxim
granda lago di Ghana.

Ghana esas relate richa en naturala rekursi: minerali, naturala gaso e petrolo.
Lando komencas diversigar lua ekonomio ed exportacar elektronikala equipaji. Kom
rezulto, lua ekonomiala kresko en 2012 atingis 8.7%.

Le precipua rasala grupi esas Akam (qua inkluzas ashanti populo), Mole-Dagbon,
Ewe e Ga-Dangme.

La demografio di Ghana afektesas da granda mortado produktita da AIDS. Cirkum
50% di la populo livas en urbi.

En la literaturo la maxim important Ghanana skriptisti esas Joseph Ephraim
Casely Hayford, Ayi Kwei Armah e Nii Ayikwei Parkes. En la muziko la maxim
konocata ritmi de Ghana esas Afrikala jazo e Highlife. Highlife originis dum la
19ma yarcento e dum la 20ma yarcento ol expansis tra West Afrika. Dum la 1990a
yari nova ritmo recevis influi de Highlife, Afro-reggae, dancehall e hiphop, e
nomezis "Hiplife".

La maxim populala sporto di lando esas futbalo, e Ghanana squadi Asante Kotoko
SC e Accra Hearts of Oak SC konsideresas la 5ma e la 9ma maxim bona
futbalo-squadi de Afrika.



https://io.wikipedia.org/wiki/Berlin

Berlin esas la chef-urbo e la maxim grand urbo di Germania. Ol konstitucas un de
lua 16 stati ed esas la 7ma maxim populoza urbala regiono di Europa. Ol havis
aproxime 3 440 000 habitanti en 2010. Lua tota surfaco esas 891,82 km². En lua
metropolala regiono vivas 4.5 milion habitanti, de plu kam 180 diferanta landi.
Cirkume 1/3 di lua surfaco kovresas per foresti, parki, gardeni e lagi.

Berlin esas blokala urbo por kulturo, politiko, informili (jurnalaro e
komuniko), e cienco. Lua maxim important firmi esas di alta teknologio e "kreiva
industrii" (arkitekturo, desegno, cinemo, informatiko edc.). Ol havas importanta
universitati, orkestri, muzei, amuzo-loki e gastigas multa sportala eventi.
Berlin esas importanta centro por kulturo, financi e turismo di Germania ed anke
di Westal Europa.

Berlin havas du komercala aeroportui: Tegel e Schönefeld. La du servis 26.3
milion voyajanti en 2013. L'urbo esas importanta koncentropunto por aerala
trafiko en Europa. La historiala aeroportuo di Tempelhof uzata dum la blokuso di
Berlin cesis funcionar en 2008.

L'urbo havas du sistemi di urbala fervoyo: S-Bahn (longa de 332 km, precipue
surtera linei) e U-Bahn (longa de 151.7 km, precipue subtera linei). Ol anke
havas 979 ponti qui krucumas 192 kma reto de riveri e kanali, e 5,334 kma de
chosei, de qui 73 km esas autochosei. En 2006 plu kam 1.4 milion vehili havis
matrikulo en l'urbo.

L'urbo fondesis dum la 12ma yarcento. La maxim anciena restaji di domo trovita
en la regiono evas cirkume de 1174. Nuna municipala distrikti Spandau e Köpenick
ja mencionesis rispektive en 1197 e 1209, quankam li unionesis a Berlin erste
pos 1920. En 1237, du vilaji - Cölln e Berlin - alonge rivero Spree unionesis
sub la nomo Berlin. To judikesas kom la fondo-yaro dil urbo.

En 1415 Friedrich la 1ma divenis elektanto-rejido dil princio (Margravio)
Brandenburg, quan il guvernis til 1440. Lia sucedanti establisis Berlin-Cölln
kom chef-urbo dil princio, e la sequanta membri di Hohenzollern-familio
administris Berlin til 1918.

La Triadek-yara milito (1618 til 1648) devastis Berlin. Un triimo di lua domi
subisis domaji o destruktesis, e l'urbo perdis un duimo di lua habitanti.
Friedrich Wilhelm, elektanto di Brandenburg, qua administris de 1640 til lua
morto en 1688, komencis programo por stimular l'enmigro e religiala tolero. Per
la Potsdam-edikto en 1685 ilu permisis la Hugenoti de Francia establisar su en
l'urbo. Ja en 1700 cirkume 30% dil habitantaro esis Franci, pro l'enmigro di
Hugenoti. Altra enmigranti arivis de Bohemia, Polonia, e Salzburg.

Pos 1618 la princio Brandenburg e la dukio Prusia esis en personala uniono. En
1701 la du stati unionis su por formacar Prusia, kande Friedrich la 3ma,
elektanto di Brandenburg, kronizis su kom Friedrich la 1ma di Prusia. Pos ta
ago, l'urbo komencis kreskar, ed en 1709 ol unionesis kun quar urbeti (Cölln,
Friedrichswerder, Friedrichstadt e Dorotheenstadt), sub l'unika nomo Berlin.

Berlin esis la chef-urbo di Prusia de 1701 til 1918, de Germana imperio de 1871
til 1918, de Weimar-Republiko de 1919 til 1933 e de Triesma Reich de 1933 til
1945. Dum la 1920ma yari ol esis la 3ma maxim granda municipo en la mondo.

Berlin subisis granda destruktado dum la duesma mondomilito. Granda parto dil
urbo destruktesis dum la bombardi de 1943 til 1945, e dum la batalio di Berlin.
Cirkume 125,000 civili mortigesis. Pos la fino dil milito l'urbo recevis granda
nombro de refujanti de l'anciena estala provinci di Germania. Berlin dividesis
(quale Germania) en quar sektori: Britaniana, Franca, Usana e Sovietiana. La tri
unesma sektori formacis ensemble West-Berlin; la lasta esis Est-Berlin.

En 1948, kande la Westala federiti decidis expansar la valuto-reformo adoptita
en la westala zono di Germania, Sovietia reagis per blokuso di aceso-voyi a
westala Berlin, qua esis komplete cirkondata da Est-Germania. Konseque, la tri
westala federiti decidis provizar West-Berlin tra aero, de 24 di junio 1948 til
12 di mayo 1949. Plu kam 200,000 flugi transportis preske 9 toni de vari omnadie
dum la blokus-epoko.

En 1949 Bonn divenis la chef-urbo di West-Germania. Samyare, Est-Berlin divenis
la chef-urbo di Est-Germania (DDR). Dum 1961 Berlin dividesis per la murego di
Berlin, qua separis kruele Est-Berlin e West-Berlin.

En 1990, lor la fino dil Kolda milito e la riunigo di Germania, Berlin ridivenis
la chef-urbo di tota Germania. La muro destruktesis e nur fragmenti di ol ankore
existas.

Berlin jacas en la nord-esto di Germania, sur basa tereni inter du plataji qui
subisis erodo dum lasta glacial epoko e formacis valo nune nomizita Berliner
Urstromtal. Nune, la rivero Spree fluas tra ta valo. En Spandau, la maxim
westala quartero di Berlin, Spree enfluas aden fluvio Havel, qua fluas de nordo
til sudo en la westo di Berlin. En la westo di Berlin jacas anke l'artificala
kolino Teufelsberg ("la kolino dil diablo"), konstruktita per 75 milion m³ de
eskombri diplasita de Berlin kande l'urbala rikonstruktado komencis, pos la
duesma mondomilito e la blokuso di Berlin.

La televiziono-turmo (Fernsehturm), alta de 368 m, en la placo Alexanderplatz,
esas un de la maxim alta edifici en Europa. De la placo, la bulvardo
Karl-Marx-Alee expansas su este. Proxim ta areo jacas l'urbo-domo (Rotes
Rathaus) konstruktita per reda briki. Avan l'urbo-domo jacas l'aquofonto
Neptunbrunnen.

La pordego Brandenburg, konstruktita de 1788 til 1791, esas un de la maxim
konocata simboli di Berlin. Dum la kolda milito ol jacis en Est-Berlin proxim la
limito an West-Berlin. Nune ol esas simbolo di unionita Germania. L'edifico dil
Reichstag (parlamento) rinovigesis dum la 1990ma yari da arkitekto Norman
Foster.

Berlin havas oceanala klimato (Cfb, segun la klasifiko di Köppen). La mezvalora
maxima temperaturi dum somero varias de 22º til 25ºC, e la mezvalora minima
temperaturi dum vintro varias de -2ºC til 0ºC. La konstruktita regioni di Berlin
kreas mikra klimato, qua konservas la kaloro per l'edifici. La temperaturi povas
esar per 4ºC plu alta kam la cirkondanta arei.

Dum multa yari Berlin esas sinonimo di kulturo, desegno e nov entraprezi. La
bazo di lua ekonomio esas servadi: 80% de la kompanii e mikra firmi furnisas
servadi.

Importanta ekonomial agadi inkluzas ciencal explorado, transporto,
telekomunikala ed informala teknologii, muziko ed amuzal agadi, anunci e
desegno, bioteknologio, administrado di hoteli ed altri. Daimler AG havas
automobil-fabrikerio, e BMW havas motorciklo-fabrikerio en l'urbo.



https://io.wikipedia.org/wiki/Belgia

Belgia, oficale la Rejio di Belgia esas federala stato qua jacas en westal
Europa. Lua vicina landi esas Nederlando norde e nord-weste, Germania este,
Luxemburgia sud-weste, e Francia sude e sud-weste. Weste de lando jacas Norda
Maro.

Belgia havas tri oficala lingui: Nederlandana (parolata da cirkume 60% del
habitantaro) Franca (parolata da 40% del habitantaro) e Germana (parolata da min
kam 1%). Bruxel, la chef-urbo di lando, esas bilingua. Belgia esas un di la
fondinti dil Europana Uniono.

Romani okupis la regiono di nuna Belgia dum 1ma yarcento aK. La vorto "Belgia"
originis de Gallia Belgica, Romana provinco en la regiono.

Gradope l'enmigro di Germana tribui dum la 5ma yarcento pozis la regiono sub
Merovingiana dominacajo. Dum Mez-epoko, mikra feudala stati aparis.

Kom rezulto di Okadek-yara milito (1568 til 1648) la regiono dividesis en
l'Unionita Provinci (Belgica Foederata), e la Suda Nederlandi (Belgica Regia).
La regiono di nuna Belgia divenis parto de Hispanian Imperio e depos de
Austriana Habsburg-Imperio.

Kom konsequo di sucedo-milito en Austria, en 1744 Francia invadis Belgia. Pos
pakti signatita inter 1756 e 1757 Belgia havis 35 yari di paco. Kande komencis
Franca Revoluciono Belgiani esperis atingar nedependo, ma en 1794 pos Austriani
esar vinkita da Franciani, Francia okupis Belgiana teritorio. La kongreso di
Wien en 1815 establisis Nederlandana dominacajo super Belgia.

En 1830 komencis nova revoluciono en Francia kontre absoluta monarkio. Inspirita
da ta revoluciono, en agosto sam yaro komencis revolto en Bruxel kontre
l'Unionita Rejio di Nederlando. Pos batalii en multa urbi, Belgia deklaris su
nedependanta de Nederlando ye la 4ma di oktobro 1830, quankam la milito
kontinuis. La 21ma di julio 1831 Leopold la 1ma asumis kom unesma belga monarko.
Nederlando nur agnoskis la nedependo di Belgia en 1839.

Nemediate pos nedependo, Belgia adoptis Franciana linguo kom oficala, e Franca
influo komencis plufortigita da forta ekonomial aktiveso en sudo di lando. Kom
respondo, aparis nacionalista idei meze la Flandriani, qui komencis demandar
simila stando por Nederlandana linguo.

Anke pos nedependo, Belgia komencis stimular lua industrio ed expansar lua
fervoyi. En 1885 la konfero di Berlin donis kontrolo di Belgiana Kongo al rejulo
Leopold la 2ma. En 1914 dum Unesma mondomilito Germanian imperio invadis Belgia,
por lua strategiala situeso, inter Berlin e Paris. Lando divenis itere okupita
dal Germani en 1940, dum la Duesma mondomilito, e liberigita en 1944. Pos la
milito, generala striko en 1951 forcis rejulo Léopold la 3ma, konsiderita dal
populo kom simpatik a nacional-socialisti ad abdikar.

Belgia esis un di la sis fondanti dil Europana Karbono- e Stalo-Komuneso en
1951, e di Europana Komuneso Ekonomiala en 1957. En 1970 lando divenis federuro.

Belgia esas konstitucala monarkio. La chefo di stato esas la rejulo. Depos 21 di
julio 2013 esas Philippe. La chefo di guvernerio esas la chefministro, qua
indikesas da la monarko. Nune esas Charles Michel. Lua tri regioni (Flandria en
nordo, Bruxel en centro e Walonia en sudo) havas granda autonomio.

La parlamento havas 2 chambri: la Chambro di Deputati (kun 150 membri, qui
elektesas dal populo por 5 yari) e la Senato (kun 60 membri di qui 50 elektesas
da lokala parlamenti, e 10 elektesas da l'altra senatani). Lua konstituco
adoptesis en 7 di februaro 1831 e sufris diversa reformi til nun.

Judiciala povo povas revizar legifala agi. Judiciala sistemo fondesas sur
Napoleona legaro. La Korto di kasaco esas la maxim alta korto di lando.

La du maxim granda regioni di Belgia jacas en nordo e formacas la regiono
konocata kom Flandria, qua parolas Nederlandana e koncentras 59% de totala
habitantaro. Lando havas 620 km di frontieri kun Francia en sudo, 148 km kun
Luxemburgia en sud-esto, 167 km kun Germania en esto, e 450 km kun Nederlando en
nordo, e 73,1 km di litoro en westo.

Generale lua tereni esas basa. La maxim alta monto havas 694 metri di altitudo
proxim la frontiero kun Germania. Lua klimato esas temperema kun influo di
oceano e pluvi dum tota yaro. La mezvalora temperaturo esas 3°C en januaro e
18°C en julio.

Chef-urbo: Bruxel (nl: Brussel , fr: Bruxelles). Altra importanta urbi:
Antwerpen, Gent, Charleroi, Kortrijk, Liège e Brugge.

Belgia havas moderna merkatekonomio, qua dependas de industrio e transporto por
la mondala komerco. En 2010 la kuntara landala produkto esis $ 394,9 miliardi
(USD) e la kuntara landala produkto per persono esis $ 37900. La lando uzas la
Euro.

La belgiala urbo Antwerpen es la triesma maxim importanta e granda portuo di
Europa. La lando precipue exportacas majini, metalaji e rafinita diamanti ed
importacas kruda materiali, kemiali, manjaji, majini ed oleaji. La maxim
importanta exportacparteneri esas Germania, Francia, Nederlando e l'Unionita
Rejio. Altra granda portui es Brugge, Gent e Liège.

Antwerpen (kemiala), Liège (stala ed astronautika) e Charleroi (stala) esas
importanta industriala urbi. Walonia es la olima industriala spino di Belgia, ma
la stalindustrio deskreskis delore la 1960a e 1970a yari e Walonia nun es plu
povra ol Flandria.

En 2004, preske 92% de la habitantaro esas Belgi e 5,5% altr Europani. Preske
97% de la habitantaro vivas en urbi. Katoliki esas 75% de la habitantaro, e 25%
praktikas altra religii, inkluzite protestantismo

La kulturo di Belgia esas richa. Exempli pri Belgiana folkloro esas la karnavali
di Aalst e Binche (la du konsideresas "patrimonio kulturala dil homaro"), la
religiala procesiono di Santa Sango en Bruges, e la festo dil 15ma di agosto en
Liège.

Importanta piktisti en la historio dil arto en Belgia esis Jan van Eyck, Peter
Paul Rubens, Pieter Brueghel la Olda e Theodore de Bry. Dum la 20ma yarcento,
James Ensor, Constant Permeke, Paul Delvaux e René Magritte esas la precipua
nomi.

En la literaturo, Guido Gezelle, Maurice Maeterlinck (Nobel-premiizito en 1911),
Suzanne Lilar, Emile Verhaeren, Hendrik Conscience, Tom Lanoye e Dimitri
Verhulst esas kelk importanta nomi.

En klasika muziko kelk importanta nomi esis César Franck, Henri Vieuxtemps,
Eugène Ysaÿe, Guillaume Lekeu e Wim Mertens. Adolphe Sax, inventisto di
saxofono, naskis en Belgia. Plu recenta, kompozisto e kantisto Jacques Brel,
kantisti Arno Hintjens, Bobbejaan Schoepen, Salvatore Adamo, Philippe Lafontaine
e Maurane, e muzikisti di jazo Django Reinhardt, Toots Thielemans e Philip
Catherine anke esas importanta nomi.

La maxim populara sporti en Belgia esas futbalo, ciklismo, teniso ed
automobilismo. En futbalo, la du maxim populara esquadi esas RSC Anderlecht e
Club Brugge KV.



https://io.wikipedia.org/wiki/Bangladesh

Bangladesh, oficale la Populala Republiko di Bangladesh (গণপ্রজাতন্ত্রী বাংলাদেশ
Gônôprôjatôntri Bangladesh) esas lando qua jacas en sud-Azia. Lua vicina landi
esas India, en nordo, esto e westo, e Myanmar en sud-esto. En sudo jacas la
Gulfo di Bengal.

Lua teritorio rezultas de la divido di Indiana subkontinento e de la divido di
Bengal en 1947, kande la regiono divenis Estala Pakistan. Pro ekonomiala,
linguala e rasala diskriminaco, nacionalismo e populala revolto kreskis e
rezultis en milito por lua nedependo, en 1971.

Fosili trovita en la distrikto di Chittangong indikas ke existis kolonieti en la
regiono di Bengal dum la 3ma yarmilo aK. Dum l'ancien epoko Bengal koloniigesis
da Austroneziana, Dravidiana, Indo-Aryana e Tibeto-Burmana populi. La delto di
Ganga fluvio konocesis da Greki e Romani per la nomo Gangaridai. La ruini di
Wari-Bateshwar esas la maxim anciena konocita qui probas komercala relati inter
la regiono, Roman imperio, e la Sud-Est Azia.

Araba komercisti introduktis islamo en la regiono dum la 12ma yarcento. Bakhtiar
Khilji, Turka generalo, vinkis rejulo Lakshman Sen konquestis granda parto di
Bengal en 1204. Cirkum la 16ma yarcento Mughal imperio dominacis la regiono.

Europana komercisti arivis dum fino di 16ma yarcento. Angla Est-India kompanio
prenis kontrolo di la regiono en 1757, pos Plassey-batalio. Pos sangoza rebeleso
en 1857 konocita kom "Sepoy-sedicio" Britaniana krono decidis administrar direte
la teritorio tra un Britaniana vicerejio. Dum Britaniana dominacajo famino
eventis en diversa periodi, exemple en 1943 kande 3 milion personi morti.

Kande India e Pakistan divenis nedependanta en 1947, til 1947, Bangladesh esis
parto di Pakistan, kun nomo di Estala Pakistan, kun chef-urbo en Dhaka. Pos
sangoza interna milito en Pakistan Bangladesh divenis nedependanta la 16ma di
decembro 1971.

Bangladesh esas parlamentala republiko. La prezidanto esas la chefo di stato di
lando, ed elektesas da Nacinal Asemblajo por 5-yara periodo. La chefministro
esas la chefo di guvernerio, ed elektesas dal prezidanto. La konstituco di
Bangladesh adpotesis la 16ma di decembro 1972. .

La singla chambrala parlamento (Jatiyo Sangshad) nune havas 350 sideyi, di qui
50 rezervita por mulieri. La membri dil parlamento elektesas dal populo por 5
yari.

La geografio di Bangladesh dividesas en tri regioni. La delto di la fluvio Ganga
e Brahmaputra dominacas granda parto di lando. La nordwesto e la centro di lando
formacesas da du plataji, Madhupur e Barind. La nord-esto e la sud-esto
formacesas da kolini kovrata da sempreverd arbori. La maxim alta punto di
Bangladesh esas la monto Saka Haphong, kun 1,052 metri super la mar-nivelo, qua
jacas en la monti Mowdok, an la frontiero kun Myanmar.

Transpasita dal Tropiko di Kankro, la klimato di Bangladesh esas tropikala
influata dal monsono, kun dolca vintro de oktobro til marto, ed un varma e
humida somero de marto til junio. Lando nulatempe havas temperaturi infre 0ºC -
la maxim basa esis 1.1ºC en 1905, en l'urbo Dinajpur, nord-weste de lando.
Naturala kalamitati, exemple inundi, tropikala cikloni, tornadi e mareegi
eventas preske tota yari, kombinita kun l'efekti di la perdajo di foresti,
l'abaso dil sulo, e l'erodo. En 1998 eventis la maxim grava inundo de la
historio recenta di Bangladesh: l'aqui de Brahmaputra, Ganga e Meghna submersis
300,000 domi, 9,700 km di chosei e 2,700 km di digi, produktis 1,000 morti,
desktruktis la domi di 30 milion personi, e 135,000 bovi perisis.

Bangladesh, kun Kuntara landala produkto di US$ 533.7 miliardi, e KLP per
persono di 3,400 dolari, esas 36ma maxim granda ekonomio dil mondo.. Lua valuto
nomizas Taka (internaciona abreviuro:BDT), e havis kurso di kambio di 77.57 BDT
por US$ 1. L'ekonomio kreskabas cirkume 6% omnayare depos 1996.

La habitantaro di Bangladesh la 15ma di marto 2011 (demografiala kontado) esis
142.3 milion personi, multa min kam recenta (2007 til 2010) statistiki, qui
kalkulis de 150 milion til 170 milion habitanti. En 1951 la habitantaro esis 44
milioni. Bangladesh anke havas un di la maxim granda densesi di habitantaro dil
mondo. De la 1960a yari til la 1970a yari la habitantaro kreskis de 65 milion
til 110 milion habitanti. Kun l'adopto dil kontrolo di naskeso la ritmo di
kresko komencis diminutar. Quankam la rapida ekonomiala kresko cirkum 26% de la
habitantaro vivas sub povreso-lineo. Bengali-populo reprezentas 98% de la
habitantaro.

La maxim granda urbo di lando esas la chefurbo, Dhaka. Altra importanta urbi
esas Chittangong e Khulna.

Bengal havas richa literaturala heredo. Inter lua nacionala poeti esas Kazi
Nazrul Islam, Rabindranath Tagore, Sarat Chandra, Jasim Uddin, Jibanananda Das,
Shamsur Rahman, Al Mahmud, Sukanta Bhattacharya, Ishwar Chandra Vidyasagar,
Michael Madhusudan Dutt e, plu recente, Humayun Ahmed e Muhammed Zafar Iqbal.



https://io.wikipedia.org/wiki/Azerbaijan

Republiko di Azerbaijan (Azerbaijana: Azərbaycan Respublikası) esas stato en
centra Azia inter Rusia, Iran, Turkia, Armenia e Gruzia. La regiono di
Nagorno-Karabakh esas enklavo en Azerbaijana teritorio. Ol jacas longe la Kaspia
maro, en qua existas multa petrolo, tre importanta por lua ekonomio.

Homi ja okupis la regiono di nuna Azerbaijan dum Petr-epoko. En kaverni di la
regioni Tağılar, Damcılı, Zar e Yataq-yeri ed en nekropoli di Leylatepe e
Saraytepe trovesis restaji di kulturi de fino di Paleolitiko e komenco di
Bronz-epoko.

Alexandros la Magna e lua sucedinti dil imperio Seleucid establisis nedependanta
rejio dum la 4ma yarcento aK. L'imperio Sasanida okupis la regiono en 262. Dum
la 4ma yarcento rejulo Urnayr adoptis kristanismo kom religio por la regiono. En
667 Islamani konquestis lo.

La regiono divenis parto dil imperio Seljukida dum la 11ma yarcento. Sub
Seljukid administrado, Persiana kulturo dissemesis tra la regiono, e poeti quale
Nizami Ganjavi expansis la literaturo en Persiana linguo. La sultanio Jalairida
sucedis l'imperio Seljukida, ma pose ol konquestesis da Timur (Tamerlan) dum la
14ma yarcento.

Rusian imperio komencis okupar Azerbaijan en 1722. Ye la 26ma di junio 1723 pos
longa siejo, Baku kapitulacis. Rusi kompletigis l'okupeso di la regiono en 1735
ed, en 1813, Azerbaijan divenis komplete okupita, kande Rusa armeo invadis
Tabriz. En 1870 petrolo deskovresis en la regiono.

Kum la falo di Rusian imperio dum l'Unesma mondomilito, Azerbaijan, kun Armenia
e Gruzia, formacis la Federala Demokratiala Republiko di Transkaukazia, qua
havis kurta existo, nur de februaro til mayo 1918. Ye la 28ma di mayo 1918
Azerbaijan separis su de la republiko e divenis nedependanta sub la nomo di
Azerbaijana Demokrata Republiko. Du yari pose, ye la 28ma di aprilo 1920,
Sovietani invadis ol. Unesme Azerbaijan divenis parto di la Republiko Socialista
Federala Sovietiana di Transkaukazia til 1936, kande ol divenis la Republiko
Socialista Sovietiana di Azerbaijan. De 1926 til 1939 la proporciono di Rusi en
la habitantaro di Azerbaijan kreskis de 9.5% til 16.5%.

Dum la Duesma mondomilito Azerbaijan divenis strategiala loko por la Sovietiana
strategio pri kombatar nacional-socialista Germania, pro lua granda produktado
di petrolo. Cirkum 800 mil Azerbaijana soldati luktis kontre Germaniani, di qui
cirkum 400 mil mortis. Mayoro-generalo Azi Aslanov, Azerbaijana, divenis
Sovietiana heroo.

Dum la 1980a yari Mihail Gorbachov adoptis glasnost, e komencis civila agitesi e
rasala disputi en diversa Sovietiana regioni, inkluzite Nagorno-Karabakh,
regiono di Azerbaijan populizita maxim multa dal Armeniani. L'agitesi kreskis
kun l'indiferenteso di Moskva, e rapide kreskis anke la demando por nedependo.

Dum la fino di 1990 la supra konsilantaro di Azerbaijan supresis "Socialista
Sovietiana" de la nomo di la republiko, e, fine ye la 30ma di agosto 1991
Azerbaijan divenis nedependanta de Sovietia. Ayaz Mutallibov esis l'unesma
prezidanto di lando.

L'unesma yari pos nedependo esis obskurigita da la milito en Nagorno-Karabakh
kontre la vicina Armenia. Kande milito finis en mayo 1994 Azerbaijan perdis la
kontrolo pri 16% de lua teritorio, inkluzite Nagorno-Karabakh. La milito
produktis cirkum 30 mil morti e plu kam 1 milioni personi diplasita.

Ye la 3ma di oktobro 1993 Heydar Aliyev, qua ja guvernis lando depos la 24ma di
junio ta yaro, ganis prezidantal elekto. Dum lia guvernerio la milito kontre
Armenia finis, e il signatis kontrato pri l'exploro di petrolo de
Azeri-Chirag-Guneshli rezervi. Il vinkis nova elekto en oktobro 1998. Dum lua
duesma mandato la rezervi di naturala gaso de Shah Denis deskovresis. En 2003 un
kontrato kun Turkia pri la konstrukturo di Baku-Tbilisi-Ceyhan fluido-konduktili
signatesis. La fluido-konduktilo por petrolo kompleteskis en 2005 e por naturala
gaso kompleteskis en 2005.

Heydar Aliyev maladeskis en aprilo 2003 e mortis en decembro sam yaro. En
polemika elekto, lua filiulo Ilham Aliyev ganis la prezidantal elekto ta yaro e
divenis prezidanto ye la 3ma di oktobro 2003. Ilu rielektesis en 2008 kun 87% de
la voti, dum ke lua opozanti boikotis l'elekto.

Nuna konstituco di Azerbaijan adoptesis ye la 12ma di novembro 1995. Ol
establisis ke lando esas parlamentala republiko. La prezidanto esas la chefo di
stato elektesas dal populo por 5-yara periodo. La chefo di guvernerio esas la
chefministro, selektita dal prezidanto.

La parlamento havas unika chambro, Milli Məclis ("nacional asemblajo"), kun 125
membri elektita dal populo por kin yari. La prezidanto ne povas dissolvar
l'asemblajo, ma povas vetar lua decidi.

La maxim alta korto di judiciala povo esas la konstitucala korto, ma lua
nedependo nur esas nomala.

En 2007 lando havis 56 840 homi en armeo, 5 000 en mar-armeo e 7 900 en
aer-armeo.

Azerbaijan havas 2,648 km di frontieri kun lua vicina landi, di qui 1,007 km kun
Armenia, e 800 km di litoro en Kaspia maro. La lando havas tri geografiala
regioni: la litoro di Kaspia maro en l'esto, Kaukazo en la nordo, e plana tereni
en la sudo. Ank existas tri montari: la Granda Kaukazo en la nordo, la
Min-granda Kaukazo en la sudo, e la monti Talysh. Preske 50% de Azerbaijana
teritorio esas montoza. La maxim alta monto en la lando esas Bazardüzü, kun
4,489 metri di altitudo. La maxim basa punto jacas 28 metri sub la marala
nivelo, apud Kaspia maro.

Malgre sua mikra teritorio, Azerbaijan havas variita klimati - entote 11 mikra
klimati. La minima temperaturo (-33°C) e la maxima (46°C) enrejistresis
rispektive en Julfa ed en Ordubad (la du en la regiono di Nakhchivan). La
chef-urbo jacas apud Kaspia maro

Azerbaijan havis un ek la maxim granda ekonomiala kreski del mondo dum recenta
yari. Du triimi de lua teritorio esas richa en rezervuyi di petrolo e naturala
gaso.

De omna 9 165 000 habitanti en julio 2011, 52% vivis en urbi, e 51% esis
mulieri. La maxim granda urbo esas chef-urbo, Baku, kun plu kam 2 milion
habitanti. Altra importanta urbi esas Gäncä, Mingäçevir, Äli Bayramli e
Nakhtichevan.

Nune, Westala kulturo havas granda influo en Azerbaijan, ma nacionala tradicioni
esas bone prezervata en lando. En literaturo, shaho Ismail 1ma sub pseudonimo
'Khatai e Fuzûlî helpis developar poezio en Azerbaijana dum 14ma yarcento. Dum
20ma yarcento important autori esis Mohammad-Hossein Shahriar e Samad Vurgun.



https://io.wikipedia.org/wiki/Arjentinia

Arjentinia esas lando qua jacas en Sud-Amerika. Lua vicina landi esas en nordo
Bolivia e Paraguay, en nord-esto Brazilia ed Uruguay, en esto oceano Atlantiko,
en sudo e westo, Chili. Lua chef-urbo esas Buenos Aires.

La nomo di lando en Hispaniana linguo, Argentina, venas de poemo Argentina y
Conquista del Río de la Plata per Martín del Barco Centenera, publikigita
unesma-foye en 1602. Argentina venas de latina vorto argentum, qua signifikas
arjento.

La teritorio di nuna Arjentinia ja habitabis dum paleolitiko cirkume 7,300 aK,
segun probas la pikturi trovita en la kaverno Cueva de las Manos, en nuna
provinco di Santa Cruz. Indijena populi qui praktikis agrokultivo vivis en la
nord-westo, en Cuyo, en la monti di nuna provinco di Córdoba e pose en la
"mezopotamia Arjentiniana" (inter la fluvii Paraná e Paraguay), dum ke la grupi
qui vivis de chaso e pesko vivis precipue en Patagonia, Pampa e Chaco. Tastil
esis la maxim granda pre-Kolumbiana urbo di Arjentinia, ube vivis cirkum 2,000
personi.

Dum la 14ma e 15ma yarcenti inkai konquestis la regioni di nuna provinci di
Jujuy, Salta, Katamarka e parto di nuna provinco di Tukuman e La Rioja.

Hispaniana Juan Díaz de Solís arivis en la baseno dil Fluvio di la Plata en
1516. En 1520 Fernão de Magalhães deskovris la stretajo qua recevis lia nomo.
Sebastião Caboto exploris fluvii Paraná e Paraguay en 1527. En 1533 Hispaniani
fondis l'urbo di Santiago del Estero. Buenos Aires, nuna chef-urbo di lando,
fondesis du foyi: unesme en 1536 e seque en 1580. Ye la 6ma di julio 1573
Jerónimo Luis de Cabrera fondis Córdoba, cirkume 700 km nord-weste de Buenos
Aires.

En 1776 Carlos la 3ma kreis la Vicerejio dil fluvio di la Plata e separis lua
administrerio de la Vicerejio di Peru. En 1806 ed itere en 1807 Britaniani
probis invadar Buenos Aires, ma lokala habitanti e trupi sub la komando di
Santiago de Liniers agis por ekpulsar l'invaderi.

Kande l'informi pri la dissolvo di centrala guvernerio por la kolonii en Sevilla
arivis en Buenos Aires en mayo 1810, cirkum 200 civitani quale Manuel Belgrano,
Cornelio Saavedra ed altri deklaris cabildo abierto (extraordinara asemblo di
habitanti dum urjantesi o katastrofi) en 22 di mayo 1810. Arjentinia divenis
fakte nedependanta ye la 25ma di mayo 1810 kande la cabildo deklaris fideleso a
la revokita rejulo Fernando la 7ma, e ne a Joseph Bonaparte, fratulo di Napoléon
la 1ma e fakte lore suvereno di Hispania. Tamen, Arjentinia nur oficale
proklamis lua nedependo ye la 9ma di julio 1816, en l'urbo San Miguel de
Tucumán.

En 1853, pos sangoza interna militi, Arjentinia adoptis konstituco qua
transformis lando en federuro. De 1866 til 1870, pos l'invado di Arjentiniana
teritorio da Paraguayana trupi por atakar la sudo di Brazilia, Arjentinia
kombatis kune Uruguay e Brazilia kontre Paraguay, en la Milito di la Triopla
Koalisuro, anke nomizita Milito di Paraguay. Pos ta milito, en ke Paraguay
vinkesis, Arjentinia komencis recevar enmigranti de Europa, precipue Italiani e
Hispani. De 1878 til 1884 dum l'administradi di Nicolás Avellaneda e Julio
Argentino Roca eventis la nomizita Conquista del Desierto, literale "la
konquesto di la dezerto", ma fakte un gentocido kontre indijeni, note le
mapuche. De 1880 til 1929 Arjentiniana ekonomio kreskis 15 foyi e lando divenis
un ek la 10 maxim richa landi del mondo. Konservema forci dominacis la politiko
di lando til 1912 kande prezidanto Roque Sáenz Peña ediktis lego qua kreis
l'universala votado por homuli e la sekreta balot-voto. To permisis lia
tradicionala rivali del partiso Unión Cívica Radical vinkar l'unesma libera
elekti en 1916 kun Hipólito Yrigoyen, qua guvernis unesmafoye til 1922. En 1928
Yrigoyen itere elektesis prezidanto, ma en 1930 ilu revokesis per stato-stroko.

Dum l'unesma e granda parto di la duesma mondo-militi, Arjentinia restis
neutrala, quankam ol furnisis alimenti por Westala federiti dum la duesma
mondomilito.

En 1946 generalo Juan Domingo Perón divenis prezidanto e, kun lua spozino Evita,
kreis politikala movo konocata kom Peronismo, emfaze en la sociala equitato. En
1947 mulieri recevis la yuro por votar. Peronismo recevis granda populala
suporto, ma dividis profundi la societato en peronisti e antiperonisti. En 1955
eventis nova stato-stroko qua renversis Perón. Il esis koaktita a exilar su. En
1958 Arturo Frondizi, de la partiso UCRI (opozita a peronismo) esis elektita, ma
en 1962 altra stato-stroko renversis li.

Peronismo divenis nove legala en 1973. Perón retroiris ad Arjentinia e asumis
povo kande Héctor José Cámpora rezignis. Kun lua morto en 1 di julio 1974 lia
spozino e vice-prezidantino María Estela Martínez de Perón asumis povo. María
Estela esis renversita de povo en 24 di marto 1976 da nova militarala
stato-stroko. Pos, on komencis sangoza represo a personi konsiderita
"subversiva". De 2 di aprilo til 14 di junio 1982 militestri konduktis
Falklandi-milito kontre Unionita Rejio, por okupar Falklandi. Arjentinia perdis
e havis 649 morti e 1188 soldati vunditi. La falio en la milito profundeskis
l'ekonomiala e morala krizo en Arjentinia. Leopoldo Galtieri, la prezidanto qua
decidis komencar la milito, renuncis.

Lando divenis nove un demokratio en 1983 kande Raúl Alfonsín elektesis. Alfonsín
konfrontis l'ekonomiala krizo e judiciis militestri responsebla por la milito.
Dum lia guvernerio, Mercosur fondesis kun Brazilia, Uruguay e Paraguay.

La konstituco di 1853 establisis un sistemo di guvernerio reprezentiva,
republikala e federala, qua mantenesis dum la sequanta reformi en lua texto.
Arjentinia esas prezidantala republiko, ube la prezidanto esas chefo di stato ed
anke chefo di guvernerio, ed elektesas dal populo por 4-yara periodo en du
votadi. La duesma votado eventas kande nula kandidato recevas plu kam 45% de la
valida voti o, se existos kandidato qua recevos de 40% til 45% de la valida
voti, la difero inter lu e la sequanta kandidato plu votita esas min kam 10% de
la valida voti.

La parlamento kompozesas ek 2 chambri: la Senato, kun 72 membri qui elektesas
direte dal populo por 6-yara periodo, e la Chambro di Deputati, kun 257 membri
qui elektesas direte por 4 yari.

Segun la konstituco, Arjentinia esas federuro formacita da 23 provinci, qui
havas autonomeso. La provinci povas krear sua propra legi, ecepte por materii
konsiderata, segun la konstituco, federal aferi (exemple aferi civila,
komercala, kriminala e laborala, legi pri sociala sekureso, e legi pri minerala
extrakto).

La konstituco di Arjentinia aprobesis en 1853 e sufris 7 reformi en lua
historio, la lasta en 1994 dum l'administrado di Raúl Alfonsín. Ol havas 129
artikli, e lua unesma parto (de la 1ma til la 43ma artiklo) kontenas deklari,
yuri e garantii por homi. Tamen la propra konstituco konsideras ke internaciona
pakti, quale l'Universala deklaro pri homala yuri, havas la sama judiciala forco
kam la konstituco.

La teritorio di Arjentinia esas la duesma maxim vasta de Sud-Amerika, pos
Braziliana, e la 8ma maxim granda dil mondo. La maxima distanco inter la nordo e
la sudo di lando esas 3,700 km. Inter l'esto e la westo la maxima distanco esas
1,400 km. La surfaco totala (2.766.890 km²) esas 5 foyi plu granda kam Francia.

Segun la Fondo Mondala pri la Sovaja Vivo (Angle: World Wildlife Fund - WWF)
Arjentinia havas la 9ma maxim granda biodiverseso del mondo. En 2011 l'aquofalo
di Iguasu deklaresis un ek la 7 Naturala Marveli del Mondo. Arjentiniana
teritorio jacas inter l'Andi, l'oceano Atlantiko e l'Antarktika.

Norde de lando existas regioni kun boski o foresti kun densa vejetantaro, quale
Chaco e la marshi di Iberá en la provinco di Corrientes. La peizajo en la
regiono di Misiones esas prolonguro di la montoza regioni di Brazilia, kun
vejetantaro subtropikala. En l'extrema nordwesto di lando la peizajo esas
prolonguro di Boliviana Puna.

La centro di Arjentinia kovresas da basa e plana tereni dil pampa. Pampa esas
vorto de quechua-linguo qua signifikas "plano". Lua vejetantaro povas dividesar
en du: este existas la pampa humida recevas plu kam 500 mm di pluvi omnayare e
povas uzesar por agrokultivo; weste existas la pampa sika, qua recevas min kam
500 mm di pluvi e lua vejetantaro esas plu rara til l'extrema westo ube existas
kaktusi.

En la centro-westo di lando existas la regiono di Cuyo en la provinci di San
Juan, Mendoza e San Luis, ube existas montoza relevo kun poka vejetantaro. La
monto Aconcagua en l'Andi, la maxim alta de suda misfero kun 6,960.8 metri di
altitudo, jacas ibe.

En la sudo di lando jacas Patagonia, qua formacesas da prekambriana tereni, en
la provinci di Río Negro, Neuquén, Chubut, Santa Cruz e Tierra del Fuego, kun
glacieri en lua extrema sudo.

La precipua fluvii di Arjentinia jacas en la nord-esto di lando, e formacas la
baseno dil fluvio di la Plata. La maxim importanta en ta regiono esas Paraguay,
Bermejo, Uruguay e la maxim importanta, Paraná. Fluvii Colorado e Negro, qui
naskas en Andi ed ekfluas en l'Atlantiko sude de la provinco di Buenos Aires,
konsideresas la "naturala limiti" inter pampa e Patagonia.

Cirkum 97% de la habitantaro decendas de Europani (specale Hispaniani ed
Italiani). On kalkulas ke 25 milion Arjentiniani havas adminime un Italian
acendento.

Granda parto de la habitantaro vivas en Buenos Aires ed en la provinco di Buenos
Aires. La metropolala regiono di Buenos Aires havis plu kam 13 milion habitanti
segun la kontado 2010. Sequante, la duesma e triesma maxim granda metropolala
regioni esas Córdoba (1 468 812 habitanti) e Rosario (1 353 846 habitanti),
segun la sama kontado.

Arjentiniana kulturo ed arkitekturo recevis forta Europana influo. Lua
chef-urbo, Buenos Aires, konsideresas la maxim Europana chef-urbo de
Sud-Amerika.

Arjentiniana literaturo esas un ek la maxim importanta del mondo en Hispana
linguo depos la 19ma yarcento, kun skriptisti quale José Hernández (autoro di
Martin Fierro, libro tradukita en plu kam 70 idiomi), e Domingo Faustino
Sarmiento, qua ante divenar prezidanto di la republiko skribis la libro Facundo,
en qua deskriptis Facundo Quiroga, guberniestro di la provinco di La Rioja
asasinita en 1835. Dum la 20ma yarcento aparis skriptisti quale Jorge Luis
Borges, Julio Cortázar, Adolfo Bioy Casares, Ernesto Sabato, Leopoldo Lugones e
Juan Gelman.

Tango esas muzikala stilo qua originis e divenis populala en Arjentinia ed en
Uruguay.



https://io.wikipedia.org/wiki/Mali

La vorto Mali, unesmafoye uzita dal Afrikani inter 11ma-15ma yarcenti, forsan
devenas de Madinga vorto mali, signfikante 'hipopotamo'. Imperio Mali adoptis
l'islamana religio. Djenné e Timbuktu esis importanta urbi dil imperio. Mali
imperio dekadis kom konsequo di interna disputi, ed konquestesis dal imperio
Songhai.

Dum la 18ma yarcento eventis forta sikeso en la regiono. On kalkulas ke cirkum
la duimo de la habitantaro di Timbuktu mortis per famino.

La regiono divenis Franciana kolonio en 1898. En 1959 formacis federuro kun
Senegal, ed divenis nedependanta di Francia en 20 di junio di 1960. Modibo Keïta
esis l'unesma prezidanto di stato. Keïta rapide establisis guvernerio di singla
partiso kun socialista ideologio.

En 1968 sequante ad ekonomiala dekado eventis nesangoza stato-stroko komandita
da Moussa Traoré. Traoré probis reformar ekonomio, ma lia esforci ne havis
suceso pro politikala agitadi e devastanta sikeso de 1968 til 1974 qua
viktimigis mili di personi. Lia guvernerio sufris tri atempti di stato-stroki,
ma represo kontre opozanti kontinuis til 1980a yari.

En 1991 protesti kontre guvernerio instigis un stato-stroko qua renversis
Traoré, kreis transitala guvernerio e nova konstituco. En 1992 Alpha Oumar
Konaré esis demokratie elektita en l'unesma elekto kun multa partisi. Konaré
facis ekonomiala e politikala reformi e kombatis korupto. En 2002 il esis
demokratie sucedita da Amadou Toumani Touré. Nune Mali esas un di la maxim
stabila landi di Afrika.

Til la stato-stroko en 22 di marto 2012 e nova stato-stroko en decembro sam
yaro, Mali esis demokratiala parlamentala republiko, guvernita da la konstituco
adoptita en 12 di januaro 1992. La chefo di stato esis la prezidanto, qua
elektesis dal populo por 5-yara periodo. La chefo di guvernerio esis la
chefministro, qua elektesis da la prezidanto.

La konstituco di Mali establisas nedependanta judiciala povo, ma l'exekutiva
povo kontinuas exercar influi super la judiciala povo.

Sahara dezerto kovras nordo di lando. En centro di lando jacas la regiono di
Sahel. Dezerta o semidezerta regioni kovras 65% di surfaco. En sudo existas
savano e fertila regioni en le vali di Nijer e Senegal fluvii.

La maxim granda urbo di lando esas Bamako. Altra importanta urbi esas Sikasso e
Ségou.



https://io.wikipedia.org/wiki/Irak

Irak (oficale Republiko di Irak) esas lando en Azia inter Jordania en westo,
Siria en nord-westo, Turkia en nordo, Iran en esto, e Kuwait e Saudia Arabia en
sudo.

Irak jacas en la regiono di Mezopotamia, ube existis la Sumeriana, Akadiana ed
Asiriana kulturi, ed anke la regno di Babilono. La maxim anciena sistemo di
skribo, de 4ma yarmilo aK, esis trovita en la regiono apud Tigris ed Eufrati.

Cirkum 18ma yarcento aK, Babilono divenis importanta rejio en la regiono.
Persiani, komandita da Cyrus, okupis la regiono en 6ma yarcento aK. De Siria,
Romani okupis la regiono en diversa okazioni.

Dum 7ma yarcento la regiono divenis islamana kalifio. En la 8ma yarcento, Bagdad
divenis lua chef-urbo. Mongoli siejis e destruktis Bagdad en la 13ma yarcento.

Otomani okupis Irak ye 1535. Pos Unesma mondomilito granda parto di regiono
divenis okupita da Britani. Irak divenis nedependanta stato ye 1932 kom
monarkio.

Monarkio en Irak lastis til 1958, kande stato-stroko proklamis la republiko.
Generalo Abdul Karim Qassim asumis povo e establisis dipomacala relati kun
Sovietia. Ye 1979 Saddam Hussein asumis povo kom prezidanto. Ilu militis kontre
Iran de 1980 til 1988 ed en 1991 kontre Kuwait.

Saddam renversesis de povo en 2003 ed esis e kondamnita a morto per jibeto. Ilu
esis exekutita ye 30 di decembro 2006.

Nune Irak esas Islamana federala parlamentala republiko. La prezidanto elektesas
da konsilantaro di deputati por 4 yari.

Nuna konstituco, adoptita ye 15 di oktobro 2005 pos referendo, establisas 1
deputato por singla grupo di 100,000 personi. Nune la Konsilantaro di
reprezentanti havas 275 membri.

Granda parto di lando esas kovrata da dezerto, ma suli apud Tigris ed Eufrati
esas fertila. Lando havas nur 58 km di litoro.

La maxim alta monto di lando esas Cheekha Dar, kun 3611 metri di altitudo en
Kurdistan (nordo di lando).

La maxim granda urbo esas Bagdad, kun plu kam 5 milion habitanti. Altra
importanta urbi esas Mosul, Basra e Irbil.

De 75% til 80% di Irakana populo parolas Arabiana. Altra importanta rasala grupo
esas Kurdi, qui reprezentas de 15% til 20% de la habitantaro.



https://io.wikipedia.org/wiki/Sociologio

Sociologio esas sociala cienco quo vizas deskriptar ed explikar kolektiva homala
konduto - en kulturi, socii, komunesi e subgrupi - per explorar l'institucala
relati qui existas inter individui qui sustenas ica konduto.

Sociologio relatas antropologio, quo tradicionale enfokigas mikra, izolita
socii, e sociala psikologio, quo emfazas subgrup-konduto. Nune sociologio
emfazas la studio di sociala strukturi ed institucuri e la kauzi ed efekti di
chanjo. Pro to sociologio relatas ekonomiko e politikala cienco.

En la origini di sociologio kom cienco esas la verki e la studii di personi
quale Karl Marx, Henri de Saint-Simon, Auguste Comte, Herbert Spencer, Émile
Durkheim, Georg Simmel, Talcott Parsons, Ferdinand Tönnies, Vilfredo Pareto, Max
Weber, Alfred Schütz, Harriet Martineau, Beatrice Webb e Marianne Weber. Tamen,
dum la mez-epoko pensisti quale Ibn Khaldun ja elaboris pensaji qui povas
konsideresar "sociologiala".

Dum Racion-epoko e pos la Franca revoluciono la studii pri homala agi ganis
importo. Skriptisti quale Voltaire, Montesquieu e Giambattista Vico decidis
studiar la institucuri sociala e politikala de Europa. La deziro pri krear un
"fiziko di la socio" (una cienco por studiar la socio tam preciza kam la fiziko)
dum la 19ma yarcento aparis kun la pensi di Auguste Comte, kreinto di la
filozofiala pensado konocita kom pozitivismo, quankam l'unesma filozofo qua
defendis l'uzo di ciencala metodi por studiar la socio esis Henri de Saint-Simon
(1760-1825). Comte, qua esis sekretario di Saint-Simon, developis lua teorii sub
la premisi dil pozitivismo. Ilu kreis la vorto sociologio en 1824 per la uniono
di latina vorto socius ("kompano", "kamarado") kun Greka logos ("studio di"), ed
uzis ol en lua libro "Kurso pri pozitiva filozofio", publikigita unesme en 1838.

Preske samatempe, Lorenz von Stein prizentis la konceptajo pri sociologio kom
cienco, en lia libro Die Wissenschaft der Gesellschaft ("la cienco dil socio")
ed agregis a sociologio la metodo dialektika de Friedrich Hegel e la studio pri
sociala movadi. Do la diciplino ganis dinamika vidado di la socio. Von Stein
konsideresas la fondero di la cienci pri publika administrado.

Alexis de Tocqueville anke konsideresas prekursoro di la sociologio, kande ilu
studiis Franca revoluciono e la socio di Usa. En lua verko "La Demokratio en
Amerika" ilu analizis generale la socii e komparis Usana socio kun l'Europana
socii. Karl Marx esis altra filozofo qua influis profunde la sociala pensado e
la kritiko dum la 19ma yarcento.

Dum la komenco dil 20ma yarcento Émile Durkheim decidis studiar la "sociala
fakti" (definita da ilu kom "la formi, extere la individio, di facar kozi,
sentar e vivar qui koaktas forte la ago dil individuo) quale li esis "kozi"
konkreta. Un di la skopi di sociologio esis divenar autonoma cienco, e Durkheim
probis separar sociologio de filozofio e psikologio. Pro to ilu konsideresas un
di la patri di sociologio. Altralatere Max Weber, samatempano de Durkheim,
selektis altra metodo: ilu uzis politikala cienco, ekonomikala cienco, la
filozofii pri la kulturo e pri la yuro ed anke la studii pri religio por studiar
la socii.

Importanta sociologiala teorii developesis en Germania, e to stimulis la kreo di
la nomizita "Skolo di Frankfurt" (Germane Institut für Sozialforschung,
"Instituto pri sociala inquesto") en Frankfurt am Main la yaro 1923. La
inquestisti mixis la teorii di Hegel, Karl Marx e Sigmund Freud, quankam
divergis kun kritiki de la nomizita "reala socialismo" e pose mixis
psikoanalizo, antipozitivista sociologio ed existencialismo.



https://io.wikipedia.org/wiki/Pakistan

Pakistan esas lando en centr-Azia inter Afganistan, India e Populala Republiko
di Chinia.

La vorto "Pakistan" formacesis da l'akronimo PAKSTAN, kreita da Choudhry Rahmat
Ali en 1933, aludante a la kin regioni en la nord-westo di Indiana subkontinento
ube Islama religio esas dominacanta: Punjab, Afgania, Kashmir, Sindh, e
Beludjistan.

Homi ja vivis en la teritorio di nuna Pakistan cirkum 1.9 milion yari ante nun,
en la regiono di la valo di Soan. L'Indus-kulturo evolucionis en la regiono de
cirkum 3300 aK til cirkum 1900 aK. Dum yarcenti diversa nedependanta rejii
existis en la regiono.

En 712 Araba generalo Muhammad bin Qasim konquestis granda parto di la regiono
ed introduktis islamo. La regiono divenis provinco de l'Araba imperio kun
chef-urbo en Al-Mansurah, urbo 72 km norde de nuna Hyderabad, Sindh. En 997
Mahmud de Ghazni konquestis la regiono, ed en 1206 la decendanti di Muhammad
Ghori - qua konquestis la regiono en 1160 - establisis la Kalifio di Delhi.

En 1526 l'imperio Mughal establisesis en la regiono da Babur, un decendanto di
Chingiz-kano. De 1799 til 1849 Sikh-imperio fondesis da Maharaja (rejo) Ranjit
Singh en la regiono di Punjab. L'imperio extensis til Khyber-paseyo en la westo,
Kashmir en la nordo, til l'urbo di Multan en la sudo, e til Kapurthala (nune en
India) en l'esto.

Tota la teritorio di moderna Pakistan gradope okupesis da Est-Indiana Kompanio
(East Indian Company) e pose gradope pozesis sub la regno di rejino Victoria di
Unionita Rejio, tra serii di batalii, exemple Miani-batalio en 1843 en Sindh, e
l'exhaustinta Angla-Sikh militi (1845til 1849). En 1857 eventis Sepoy-sedicio,
kontre Britaniani.

Britaniani havis diferanta relati kun Mohamedani e hindui; to stimulis religiala
violento en Indiana subkontinento. Britaniani anke stimulis l'uzado di Persiana
kursiva tipo por skribarla dialekto di Hindi-linguo parolata en la nordo dil
subkontinento. To originis Urdu, ne aceptita da Hindui. La Hindua nacionalisti
komencis uzar Sanskrita letri por skribar lua linguo, ed en 1885 li fondis la
partiso Indiana Nacionala Kongreso. La linguala polemiko augmentis la tenso
inter Hindui e Mohamedani. En respondo a Hindua nacionalismo, Syed Ahmad Khan
fondis en 1901 la Ligo di Tota Mohamedani di India, konocita simple kom
Mohamedana Ligo.

Opozanta a la Hindui, qui deziris India nedependanta kom singla naciono,
Mohamedana Ligo esis favorebla a Britaniani e defensis ke Britaniana valori
influus la futura civila socio di Pakistan. Dum l'unesma mondomilito Indi
kunlaboris kun Britaniana milito-esforco. Mili di soldati sendesis por luktar en
Europa. Pos la milito kreskis ne-violenta protesti, dum la 1920a e 1930a yari,
kontre Britanian okupeso. Samatempe la Mohamedana Ligo ganis populareso, ed en
29 di decembro 1930 lua chefo Allama Iqbal defensis "l'amalgamigo di la
nord-westala stati, ube Mohamedani esis la majoritato dil habitantaro". Ta stati
esis Punjab, Afgania (la nord-westala provinco), Kashmir, Sindh e Beludjistan.

En 1937 eventis provincal elekti en India, e la Muslimana Ligo ne obtenis la
majoritato inkluzite en la provinci ube Mohamedani esis la majoritato. En 1940
Muhammad Ali Jinnah kunvokis renkontro di la Ligo por diskutar la situeso pos
l'eniro di India en la duesma mondomilito. Jinnah kritikis Indiana Kongreso e la
nacionalisti, e defensis l'ideo pri Du Separita Nacioni, e la motivi por
demandar separita nacioni por Hindui e por Mohamedani. Sikandar Hayat Khan,
chefministro di Punjab, skribis l'originala decido, ma repudiis la finala texto,
qua senambiguale rejektis l'ideo pri un India unionita, pro la kreskinta
religiala violento.

En l'elekti qui eventis en l'Indiana subkontinento en 1946 Mohamedana Ligo ganis
425 de la 496 ofici rezervita por Mohamedani en la parlamento. Britaniana
chefministro Clement Attlee sendis ministrara komisiono ad India por mediacar la
situeso. Kande komisiono faliis en lia skopo, Attlee sendis Lord Mountbatten kom
lasta vicerejo di India. Mountbatten decidis donar nedependo a Pakistan ye la
14ma di agosto 1947 ed a India la sequanta dio.

Nemediate pos la nedependo, Pakistan divenis membro di Commonwealth, ma
religiala violento rapide explozis. Milioni di personi vivis en la "nekorekta
latero" di la nova frontieri; plu kam 2 milioni ekmigris ad l'altra latero e plu
kam 100,000 mortigesis en serii di masakri en la vilaji. La violento esis plu
granda dum la divido di Punjab, Kashmir e Bengal, e to rezultis en l'unesma
milito inter India e Pakistan.

En Estala Bengal tensi komencis kande Ali Jinnah deklaris ke Urdu linguo divenus
oficala en tota lando, quankam ilu dicis ke Bengali esus oficala en Bengal. La
tensi kreskis en 1952, pos la polico mortigar studenti qui demandis egala stando
por Urdu e Bengali, proxim la medikala fakultato di Dhaka. En 1953 eventis
religiala konflikti en Lahore, ube 200 til 2,000 membri di religiala movemento
Ahmadiyya mortigesis.

En 1958 Pakistan divenis republiko pos stato-stroko. En marto 1971 komencis
militeto por nedependo en Est-Pakistan. Fine en decembro sam yaro Bangladesh
divenis nedependanta kun militala helpo di India. On kalkulas ke la nombro di
morti rezultanti de la milito esis preske 3 milion personi.

Deskreditinda, lore Yahya Khan renuncis la 20ma di decembro 1971 e Zulfikar Ali
Bhutto asumis povo. Ali Bhutto developis la nukleara programo di Pakistan, e
guvernis til 1977, kande generalo Muhammad Zia-ul-Haq revokis ilu de povo. Pos
kontroversa judicio Bhutto recevis mortopuniso en 1979.

Zia-ul-Haq plufortigis diplomacala relati kun Usa, recevis miliardi di dolari en
militala helpo e permisis financar Afganistanana rebeli tra Pakistan. Ilu mortis
misterioze en aviono-acidento la 17ma di agosto 1988. Pos lia morto, Pakistan
nove divenis demokratio. Pos elekto, Benazir Bhutto divenis l'unesma
chefministrino di lando.

En 2001 generalo Pervez Musharraf divenis prezidanto di lando. Ilu guvernis til
2008, e suportis Usan operaci en Afganistan pos l'atenti de la 11ma di septembro
2001. En 2008 la longa e nepopulala milito en Afganistan, la stato di urjanteso
e l'interveno en judiciala povo tra revoko dil chefa-judiciisto febleskis la
rejimo di Musharraf. Tra nedireta elekto Asif Zardari sucedis Musharraf en la
prezidanteso, e la demokratiala rejimo kontinuas til nun.

Nune Pakistan esas republiko federala, demokratiala e parlamentala, ed islamo
esas l'oficala religio dil stato. L'unesma konstituco di Pakistan adoptesis en
1956, ma en 1958 generalo Ayub Khan suspensis ol, ed adoptis altra en 1962. En
1973 lando adoptis altra kompleta konstituco, ma la guvernerio dil generalo
Zia-ul-Haq suspensis ol ma riinstalesis ol en 1985. Militisti influis multe en
la guvernerio dum tota la historio di nedependanta Pakistan.

Segun la konstituco la prezidanto esas chefo di stato, ed elektesas dal Elektala
Kolegio di Pakistan, formacita dal Senato plu la nacional asemblo e la provincal
asembli. La membri dil nacional asemblo e di la provincal asembli elektesas dal
populo, e la membri dil Senato elektesas da la provincala asembli. Pakistan
havas sistemo kun multa partisi, la precipua esas la Mohamedana Ligo di Pakistan
(N), la partiso di sinistra Pakistan Peoples Party - PPP, e la centra partiso
Tehreek-e-Insaf.

La Senato di Pakistan havas 100 membri, e la Nacional Asemblajo (basa chambro)
havas 342 membri. Membri di la Nacional Asemblajo elektesas dal populo en
elektala distrikti, tra universala votado. Segun la konstituco, 70 sidili
rezervesas por mulieri e por religiala minoritati, e la partisi okupas ol segun
proporcionala votado.

Pakistan havas entote 6,774 km di frontieri, di qui 2,430 km kun Afganistan, 523
km kun [[Populala Republiko di Chinia, 2,912 km kun India e 909 km kun Iran. Lua
totala surfaco esas equivalanta a sumo di surfaci di Unionita Rejio e Francia.
Lua litoro en Araba Maro havas 1,046 km. Lua geografio e klimato esas variita, e
lando havas richa sovaja vivo. Geografiale, Beludjistan e granda parto di Khyber
Pakhtunkhwa (l'anciena Afgania) jacas super Euraziana plako, dum ke l'altra
provinci jacas super Indiana plako.

Pakistan dividesas en tri precipua geografiala regioni: la montoza nordo kun lua
tri montari (Karakoram - ube jacas la maxim alta monto di lando, K2, kun 8,611 m
di altitudo, Hindu Kush e Pamir); la valo dil rivero Indus; e la platajo di
Beludjistan. Lua precipua fluvio esas Indus, kun 1,609 km.

La klimato varias de tropikala a temperema, ed arida en la sudo. La monsono
frequente provokas severa inundadi dum pluvoza sezono, dum ke en sika sezono
povas okurar nula pluvo. En 2010 e 2011 eventis granda inundadi en Sindh, en
l'esto di Beludjistan ed en la sudo di Punjab dum la monsona sezono. Ante la
monsona sezono, de 15 di aprilo til 15 di julio, ed nemediate pose de 15 di
septembro til 15 di decembro povas okurar cikloni e tornadi en la litoro di
Araba Maro. Nivo falas en la montoza nordo di lando.

Karachi sufras multe kun aerala poluto kauzata da vehili, industrii, e da la
brulo di eskombri.

L'ekonomio di Pakistan esas en rapida kresko. Simila a l'ekonomii de BRICS,
lando havas granda potencialo por kresko dum la 21ma yarcento. Tamen, kom
rezulto de yardeki di sociala nestabileso, multa problemi, specale en la sektori
di transporto ed energio aparis. L'ekonomio esas miindustriizita, kun centri di
kresko alonge Indus valo. La diversigita ekonomii di Karachi e dil urbi en
Punjab kontrastas kun poke developita regioni en altra parti di lando.

Pakistan, kun lua diversigita peizaji e kulturi, atraktis 1 milion turisti en
2012.

Segun neoficala kontado, Pakistan havas 184 144 040 habitanti en 2015,
equivalanta a 2.57% de la habitantaro di la Tero. Ol havas la 6ma maxim granda
habitantaro dil mondo, pos Populala Republiko di Chinia, India, Usa, Indonezia e
Brazilia. La mezvalora kresko di lua habitantaro esas 2.03% omnayare.

Kande India dividesis en 1947, Pakistan havis 32.5 milion habitanti. On kalkulas
ke en 2030 lua habitantaro superiros la de Indonezia. Cirkum 104 milion personi
evis min kam 30 yari en 2010. Cirkum 35% de lua habitanti evas min kam 15 yari.

La maxim granda urbo esas Karachi, kun 12,8 milion habitanti. Altra urbi
importanta esas Lahore, Faisalabad, Rawalpindi e Multan. La chefurbo, Islamabad
esas la 10ma granda.

Plu kam 60 lingui parolesas en Pakistan. Urdu-linguo esas la lingua franca e
simbolo di Mohamedana identeso. Kontadi en Pakistan exkluzas la stranjeri, ma
1.7 milion Afgani vivas en Pakistan kom refujanti. Altra enmigranti esas plu kam
1.6 milion Bengalani, 650,000 legala Afgani, 200,000 Birmaniani, ed altra. On
kalkulas ke plu kam 7 milion Pakistanani vivas exterlande.

La tradicionala kulturo di Pakistan mixuras influi Persa, China, Indiana, Afgana
ed Islama. La tradicionala vesto ambe por mulieri e viri esas shalwar kameez,
quankam pantaloni, Jeans e kamizi ank esas populara inter viri.

Literaturo Pakistanana skribesas en Urdu, Sindhi, Punjabi, Pushto, Baluchi,
Persiana ed Angliana. La komuna literaturo-tradiciono en Urdu ed en Angla de
l'Indiana subkontinento heredesis da Pakistan. Lua nacionala poeto esas Muhammad
Iqbal qua unesme konceptis l'ideo pri Pakistan. Exempli di skriptisti e poeti
plu recenta esas Hasan Shaheed Suhrawardy, Ahmed Ali, Ghulam Muhammad Qasir,
Sayyid Shamsullah Qadri e Jaswant Singh Rahi.

Inter la tradicionala stili di muziko esas «Qawwali» (devocala muziko de «Sufi»
tradiciono), qua uzas la versi «Ghazal Gayaki» (poemi kun la sama versoritmo en
tota la frazi). Inter la tradicional instrumenti esas «tabla» e «dholak» (tipi
di tamburi), harmoniumo e «rubab» o «rabab Hussain» (kordo-instrumento). Dum
recenta yari, rock, pop e hip hop kreskis en populareso en Pakistan. En 2013
Atif Aslam divenis l'unesma Pakistanana kantisto qua facis spektaklo du foyi en
la granda stadio O2 Arena, en London. Altra remarkind artisto esas
rock-muzikisto Shallum Asher Xavier, de la bando Fuzön.

La sporti maxim populara havas Britanian origino: kriketo, hokeyo sur gazono e
«squash» esas la precipua, ma boxo, biliardo Angla, remado, golfo e volebalo ank
esas populara. Basketbalo ank esas populara en Lahore e Karachi.



https://io.wikipedia.org/wiki/Kroatia

La regiono di nuna Kroatia habitesis tra Paleolitiko. Fosili di homi de
paleolitiko esis deskovrita en nordo di lando.

La nomo Kroatia derivesas de mez-epokala vorto Croātia, qua originis de latina
vorto Dux Croatorum ("duko di Kroati"). Lando divenis nedependanta monarkio
unesma foyo en 925. Dum 14ma yarcento, sud-esto di regiono (nune Bosnia e
Herzegovina) okupesis da Otoman imperio. Dalmatia divenis parto di Republiko di
Venizia. Inter 1797 e 1815 la regiono divenis teritorio di Habsburg-monarkio.

Pos Unesma mondomilito, lando deklaris nedependo en 29 di oktobro 1918 e
formacis Stato di Sloveni, Kroati e Serbi. Ta stato unionis kun la Rejio di
Serbia en 4 di decembro sam yaro por formar Rejio di Serbiani, Kroatiani e
Sloveniani, rinomizita en 3 di oktobro 1929 kom Rejio di Yugoslavia.

Lando deklaris nedependo de Yugoslavia en 25 di junio 1991. Kom rezulto, milito
inter Kroatia e Yugoslavia komencis. Mili di personi exilesis o mortigita, en
"rasala purigesi". Milito finis efektigive en 1995.

Kroatia esas parlamentala republiko. La prezidanto esas elektata da populo por
5-yara periodo. La chefo di guvernerio essas la chefministro, elektata da
Parlamento (Sabor), quo havas 1 chambro kun 100 til 160 membri, elektata da
populo por 4-yara periodo. Nuna konstituco aprobesis en 22 di decembro 1990,
kande lando deklaris nedependo de Yugoslavia.

Kroatia havas tre longa litoro kun kun plu kam 1,000 insuli. Ol havas basa
tereni en nordo ed en nord-esto, e monti en la regiono di Slavonia. Lua maxim
alta monto esas Dinara, kun 1 831 metri di altitudo.

Kroatia havas ekonomio kun alta revenuo. KLP per persono esis 15,633 dolari en
2008. Turismo dominacas la sektoro di servadi ed equivalas 20% di totala KLP.

En 2005 lando havis 4 433 000 habitanti, di qui 89,6 % esis Kroati e 4,5 %
Serbi. La majoritato (87.8%) dil habitantaro esas katolika.

La maxim grand urbo esas la chef-urbo Zagreb. Altra importanta urbi esas Split,
Rijeka ed Osijek.

En Kroatiana literaturo kelka importanta nomi essas Antun Gustav Matoš, poeto
Antun Branko Šimić, realist skriptisto Miroslav Krleža, poeto Miroslav Krleža e
Nobel-laureato Ivo Andrić.



https://io.wikipedia.org/wiki/Aljeria

Aljeria, oficale la Populala Demokratiala Republio di Aljeria esas lando qua
jacas en nord-Afrika. Lua vicina landi esas Tunizia e Libia este, Nijer, Mali e
Mauritania sude, e Maroko weste. Norde jacas Mediteraneo.

Nune, pos la nedependo di Sud-Sudan, ol esas la 20ma maxim granda lando del
mondo pri surfaco totala, e la maxim granda lando de Afrika.

Hominidi ja habitis nuna Aljeria cirkum 2 milion yari ante nun. Cirkum 7 000
yari ante num existis vasta pastureyi en la regiono di Tassili. La populi qua
habitis la regiono intermariajis e divenis pose konocita kom Berberi.

La regiono esis konocita kom Numidia dal Romani. La rejio di Numidia havis
relati kun Romani, Kartagani e Greki. Pos 1000 aK Kartagani establisis su en
litoro. Berberi sizis l'oportuneso kreita da Punika militi (264 aK til 146 aK)
por divenar nedependanta de Kartago. En 200 aK la regiono esis itere okupita dal
Romani. Kande Westala Roman imperio krulis en 476, kelka regioni habitita dal
Berberi itere divenis nedependanta, dum ke vandali okupis altra regioni. Berbera
princii rezistis kontre l'unesma ataki dal kalifio Umiyad, de 670 til 708.

Dum la 8ma yarcento Arabi okupis la regiono, qua guvernesis da diversa Islamala
dinastii. Dum la 16ma yarcento Hispani okupis kelka urbeti an lua litoro: Mers
El Kebir (1505), Oran (1509, Aljer e Bugia (1510). Hispaniani abandonis Aljer en
1529, Bugia en 1554, e Mers El Kebir ed Oran en 1708. En 1732 li rikonquestis
Oran e Mers El Kebir, ma en 1792 Hispana rejulo Carlos la 4ma vendis la du urbi
al bey (Otomana) di Aljer.

En 1830 sub la pretexto di desrespektajo a lua konsulo, Francia invadis Aljeria.
La konquesto esis extreme sangoza. La violento e l'epidemii diminutis la
habitantaro di Aljeria en preske 1/3, de 1830 til 1872.

Inter 1825 e 1847 cirkum 50 000 Franciani enmigris vers Aljeria ma la konquesto
esis lenta por la rezisto dal Aljeriani. La koloniigisti beneficis su de
konfisko di komunala tereni e l'uzajo di moderna tekniki, qui plubonigis
l'agrokultivala produktado. La tensi inter indijena habitanti e Franci pokope
pluintensigesis, e fine en 1954 komencis un milito kontre Franc okupeso.

Ye la 5ma di julio 1962 pos paco-pakto kun Franca guvernerio, Aljeria divenis
nedependanta. Abdur Rahman Farès esis lua unesma statestro, e Ahmed Ben Bella,
chefo di la Fronto por Nacionala Libereso - FLN - divenis lua unesma prezidanto.
Ben Bella guvernis de 1963 til la 19ma di junio 1965, kande ilu revokesis de
povo da lua ex-aliancito, kolonelo Houari Boumédiène. Boumédiène nacionaligis
l'extraktado di petrolo.

Boumédiènne mortis en 1978, e lua sucedinto Chadli Bendjedid esis plu liberala.
Ilu diminutis l'interveno dil stato en l'ekonomio. En 1991 militisti intervenis
en elekto por preventar vinko dil partiso Front Islamique du Salut ("Islamana
fronto por nacionala salveso"). To rezultis interna milito. Militisti forcis la
renunco di Bendjedid ye la 11ma di januaro 1992 e Mohamed Boudiaf asumis povo,
ma ye la 29ma di junio sam yaro ilu asasinesis. On kalkulas ke de 1992 til 2002
cirkum 160 000 personi mortis pro ataki dal Armizita Islamala Grupo, e dal
Islamala Armeo por Salveso.

En 2002 la precipua gerilera* grupi ja kapitulacis o destruktesis. Granda parto
di Aljeria rekovris su ekonomiale de l'interna milito.

En 2008 la konstituco di lando modifikesis por establisar limito pri rielekto
dil prezidanto. To permisis Abdelaziz Bouteflika (prezidanto pos 1999) disputar
la prezidanteso itere en 2009. Bouteflika ganis e promisis un programo por
nacionala rikoncilio, e spensar 150 miliardi di dolari por krear 3 milioni di
nova taski, konstruktar 1 milion nova domi, e durar la modernigo di la
substrukturi e di la publika sektoro.

Ye la 28ma di decembro 2010 komencis protesti kontre la guvernerio de
Bouteflika, simila a protesti qua eventis en altra Nord-Afrikana e Mez-Orientala
landi.

Aljeria esas autoritatema republiko. La chefo di stato e komandoro dil armeo
esas la prezidanto, qua elektesas dal populo por 5 yari. Abdelaziz Bouteflika
duras en l'ofico depos 1999. La prezidanto indikas la chefministro, qua esas
chefo di guvernerio. Nuna chefministro esas Abdelmalek Sellal. La nuna
konstituco aprobesis en 1976 e modifikesis en 1988, 1989, 1996 e 2016.

La parlamento havas 2 chambri. La Konsilantaro di la Naciono (equivalanta a
Senato) havas 144 membri, di qui 2/3 elektesas per populala votado, dum ke 1/3
indikesas dal prezidanto. La Populala Nacionala Asemblajo (al-Majlis al-Sha'abi
al-Watani) nune havas 462 membri. Lando havas plu kam 40 politikala partisi.

Judiciala sistemo mixas Franca civila legi kun Islamana legi. Existas
Konstitucala Korto kompozata da multa publik oficiri inkluzite judiciisti de
Supra Korto, por revizar legi aprobita dal parlamento.

Aljeria havas 6 343 km di frontieri kun lua vicini: 982 km kun Libia, 1 376 km
kun Mali, 463 km kun Mali, 1 559 km kun Maroko, 956 km kun Nijer, 965 km kun
Tunizia, e 42 km kun Westala Sahara. Nune ol esas la maxim vasta lando de
Afrika.

Lua klimato esas Mediteraneala che la marbordo, ube la mezvalora pluvozeso
varias de 400 til 670 mm omnayare, malgre on povas superirar 1,000 mm dum kelka
yari. En Sahara, sude de lando, la klimato esas varma e sika. La maxim alta
temperaturo enrejistrita en Aljeria esis 50.6ºC, en In Salah.

Apud la litoro la topografio esas montoza. Lua maxim alta monto esas Monto
Tahat, kun 2 918 metri di altitudo. Sude jacas la vasta e plana dezerto. La
vejetantaro esas plu richa apud la litoro e proxim la monti.

Lua precipua fluvio esas Sheliff, ma la maxim longa essas Draa. Nula fluvio di
Aljeria esas navigebla.

La stato kontrolas granda parto de Aljeriana ekonomio. Petrolo reprezentas
preske 30% de lua kuntara landala produkto, 60% de budjetala revenui e 41% de
l'exportacaji totala. Lando produktas cirkume 1.1 milion bareli di petrolo
omnadie. Naturala gaso reprezentas 40% de l'exportacaji, dum ke la produkturi di
petrolo reprezentas 16% de la KLP. Béjaïa esas la precipua portuo por exportacar
petrolo, naturala gaso e la produkturi di petrolo. Aljeria esas membro de ONEP
depos 1969.

Quankam Aljeria havas fertila suli qui uzesas de la Roman-epoko, nune nur 9.4%
de lua habitantaro verkas en l'agrokultivo.

Aljeria povas recevar viziteri omna yaro. Dum la somero turisti povas balnar su
en la diversa plaji de Mediteraneo. Dum la vintro la monti Djurjura kovresas per
nivo, e turisti povas praktikar skio. La montaro Tassili n'Ajjer kun
prehistoriala pikturi en lua roki konsideresas Kulturala Patrimonio dil Homaro
depos 1982. Altra kulturala patrimonii esas la ruini di Djemila, Tipaza e
Timgad.

En januaro 2016 Aljeria havis cirkume 40.4 milion habitanti, la maxim multa
(99%) rezulto di la mixado Araba-Berbera. La mezvalora evo dil habitantaro esas
27.1 yari. Islamo esas la religio por 99% de la habitanti. En 2008 on kalkulis
ke kristani esis 10,000.

Cirkum 90% de la habitantaro vivas norde de lando, apud Mediteraneo. La
minoritato qua vivas en Sahara koncentras su ordinare proxim l'oazisi, quankam
1.5 milioni di personi esas nomada.

Cirkume 70% de la advokati e 60% de la judiciisti di lando esas mulieri. Eli
anke dominacas la medicino e nune esas 60% de la studenti en l'universitati,
segun inquesto.

La maxim populoza urbo esas Aljer. Altra importanta urbi esas Oran e
Constantine.

Araba esas l'oficala linguo di lando e, pos 2002, anke berberana. Cirkum 70% de
la habitantaro parolas Franca kom duesma linguo.

Pri literaturo, importanta poeti esas Mufdi Zakaria, Mohammed al Aid, Achour
Fenni e Azrag Omar. En prozo, Kateb Yacine, Rachid Mimouni, Mouloud Mammeri,
Mouloud Feraoun, Assia Djebar e Mohammed Dib. Albert Camus, Nobel-premio pri
literaturo en 1957, naskis en Aljeria. Malgre ilu defensis homala yuri por
Aljeriana, ilu opozis nedependo di lando. Por ta, lia reputeso en Aljeria esas
vundita. Santa Augustinus di Hippo, qua vivis en 5ma yarcento, esas filozofo e
teologiisto en latina linguo qua naskis e vivis en nuna teritorio di Aljeria.

Futbalo esas la maxim populara sporto. Aljeriana nacionala esquado konkursis tri
foyi en Mondala Kupo di Futbalo: 1982, 1986 e 2010.



https://io.wikipedia.org/wiki/Unionita_Nacioni

Unionita Nacioni (UN) esas organizuro di nedependanta stati pro sekureso e
kunlaboro. Ol fondesis pos Duesma mondomilito da la vinkinta stati di la milito
por remplasigar Ligo di la nacioni. La charto di UN aceptesis en San Francisco
ye 26 di junio 1945 da 51 stati. La chef-loko di UN esas en New York, Usa.

La konfero qua establisis la UN komencis ye 25 di aprilo 1945 en San Francisco,
e la Charto di la UN pose signatesis da reprezentanti di nacioni ye 26 di junio
di ta yaro.

La Generala Kunveno di la Unionita Nacioni unesmafoye kunvenis en London ye 7 di
januaro 1946; reprezentanti di 51 nacioni asistis. La Generala Kunveno esas un
de la precipua organizuri di la Unionita Nacioni; inter altra devi, ol recevas
raporti de altra parti di la UN e facas rezolvi. De januaro 1951, la precipua
loko di la UN esis New York.

Nune UN havas sumo di 193 membrala stati. De lua ofici cirkum la mondo, UN e lua
specaligata agenteyi decidas pri substancala ed administrala problemi en
ordinara kunveni kunsidata omnaparte yaro. L'organizuro havas sis precipua
organi: generala kunveno (la precipua deliberala kunveno); sekureso konsilantaro
(por decidar certa rezolvi pri paco e sekureso); Ekonomikala e sociala
konsilantaro (por helpanta en augmentar internacionala ekonomikala e sociala
kooperado e developo); sekretariato (por furnisanta studii, informo, e facilajo
bezonata da UN); internacionala judicieyo (la maxim importanta judiciala
organo); ed UN tutelo konsilantaro (qua esas nun neactiva). Altra eminenta UN
sistemi inkluzas mondala organizuro di saneso, nutriva ed agrokultiva organizuro
di UN ed kapitalo por pueri. La maxim eminanta ofico esas sekretario-generalo
qua esas ditenata da Ban Ki-moon de Suda-Korea depos 2007.

UN precipua sideyo esas en internacionala teritorio en New York, kun pluse en
Genève, Nairobi e Wien. L'organizeso esas financala per taxata e segun-vola
kontributaji de sua membrala stati, e havas sis oficala lingui: Angla, Araba,
Chiniana, Franca, Rusa e Hispana.



https://io.wikipedia.org/wiki/Ukrainia

Ukraina esas lando en estal Europa inter Rusia este e nord-este, Bielorusia
nord-weste, Polonia, Slovakia e Hungaria weste, Rumania e Moldova sud-weste, e
la Nigra maro e la Maro di Azov sude ed este. Lua chef-urbo esas Kyiv.

La nomo di lando devenas de la vorto krajina, qua en slava lingui povas havar du
senci: «lando», o «frontierala teritorio». En moderna Ukrainana linguo країна
(kraína) signifikas «lando».

Anciena Greki fondis kolonii en Nigra Maro, en regiono qua apartenas a nuna
Ukraina, dum la 6ma yarcento aK. Pose arivis Romani e Bizancani. Dum la 3ma
yarcento, Goti establisis su en la westo di nuna Ukraina.

Dum la 7ma yarcento Bulgari okupis la regiono, e pose arivis Khazari, populo kun
origino en Centrala Azia. Cirkum la yaro 800 Khazari adoptis judaismo kom
religio.

En 882 la regiono konquestesis dal Varangiani, populo kun vikinga origino. Ta
populo fondis la rejio nune konocata kom Kyiva Rusia. En la 11ma yarcento Kyiva
Rusia esis la maxim granda stato di central Europa, e divenis konocita kom
Rutenia (de rus). La nomo "Ukraina" (qua signifikas "nasko-lando") aparis
unesmafoye dum la 12ma yarcento.

Mongolia atakis e spoliis Kyiv en 1240. En 1569 granda parto di la teritorio
divenis parto di Polona-Lituana komuneso. Kande Polona-Lituana teritorio
dividesis en 1772, 1793 ed 1795 la westo di la regiono divenis kontrolita dal
Austrian imperio, e l'esto da Rusian imperio. Ukraina e Krimea federis kun
Rusian imperio kontre Otomani, e pos Rusi vinkar Otomani, carino Yekaterina la
2ma di Rusia komencis stimular l'enmigro di Germani ed altra Europani vers
Ukraina, por okupar l'ex-Otomana teritorii.

Dum la 19ma yarcento granda parto di Ukraina esis rurala regiono ignorita da
Austria e Rusia. Kun la kresko di la urbanizuro e la kulturala tendenco vers
nacionalismo, un grupo di intelektuali quale la poeto Taras Shevchenko e la
teoriala politikisto Mykhailo Drahomanov komencis defensar la rinasko di la
naciono.

Dum l'unesma mondomilito Ukrani kombatis alonge la du flanki: 250,000 kombatis
por Austria-Hungaria, dum ke 3.5 milioni kombatis por Rusian imperio. Proxim la
fino di la milito, inter 1917 e 1918, diversa regioni di nuna Ukraina deklaris
su nedependanta, ma en 1921 tota la teritorio divenis la Republiko Socialista
Sovietiana di Ukraina, parto di Sovietia.

Ukraina esas parlamentala republiko. La prezidanto esas la chefo di stato, ed
elektesas dal populo por 5-yara periodo. La prezidanto indikas la chefministro,
qua mustas aprobesar dal parlamento.

La Parlamento (Verkhovna Rada) havas unika chambro kun 450 membri, qui elektesas
dal populo por 4-yara periodo. La parlamento kreas la legifado, ratifikas
internaciona konvencioni, ed aprobas la budjeto. Nuna konstituco di lando
aprobesis ye la 28ma di junio 1996.

Quankam legala sistemo di Ukraina havas kom regulo la nedependo di povi, existas
poka separo inter lua judiciala povo e l'altra povi. Judiciisti povas sufrar
presi de politikala ed aferala interesi. Judiciala sistemo di Ukraina
konsideresas larje korupta.

Kun 623 638 km² Ukraina esas la duesma maxim granda lando de Europa, pos
Europana teritorio di Rusia. Ol esas la 44ma maxim granda lando del mondo.
Granda parto di lua tereni esas basa, e kovrata da fertila stepi. Sude de lando,
Danubio formacas naturala frontiero kun Rumania. Lua precipua fluvio esas
Dniepr.

L'unika montaro di lando esas Karpati, e la monto Hora Hoverla, kun 2 601 metri
di altitudo esas lua maxim alta punto.

La klimato di lando esas larje kontinentala, e Mediteranea en la suda litoro di
Krimea, proxim l'urbo Odessa. La mezvalora temperaturi dum vintro varias de -8°C
til 2°C, ed esas plu kolda marfore. Dum somero la temperaturi varias de 5.5°C
til 7°C marfore, til 11-13°C sude de lando.

Segun la demografiala kontado di 2001 Ukraini esas 77.8% de la habitantaro dum
ke Rusi esas 17.3%. La maxim granda urbo esas la chef-urbo, Kyiv, kun plu kam 2
milioni habitanti. Altra importanta urbo esas Kharkiv (1.461.000 habitanti en
2007). Cirkume 67.2% de la habitantaro vivas en urbi. Depos la 1990a yari la
habitantaro kontinue diminutis, pro la nombro di naski esar min granda kam la
nombro di morti. Dum recenta yari, la mezvalora procento di naski kreskis poke,
e divenis simila ad altra Europana landi.

La dominacanta religio en Ukraina esas l'ortodoxa kristanismo, qua dividesas en
tri organi: L'Ortodoxa Eklezio di Ukraina kun patriarko en Kyiv, l'Ortodoxa
Eklezio kun patriarko en Moskva, e l'autonoma ortodoxa eklezio di Ukraina. La
duesma maxim granda eklezio en nombro di fideli esas la Greko-katolika eklezio
di Ukraina, qua agnoskas la papo kom chefo. Protestanti esas 2.19% de la
habitantaro, 500,000 personi esas Mohamedani, e la judi esis 103,600 personi
segun la kontado di 2001.

Famini dum la 1930a yari e pos la duesma mondomilito stimulis Ukrainani
ekmigrar. En 2006 on kalkulis ke cirkume 1.2 milion Kanadani havis Ukrainan
acendenti, la 3ma maxim granda komuneso di Ukrainani del mondo, pos Ukraina
ipsa, e Rusia. Ank existas komunesi di Ukrainan ekmigranti en Usa, Australia,
Brazilia ed Arjentinia.

La kulturo di Ukraina havas granda influo de kristanismo, qua esas la
dominacanta religio di lando. Lua kulturo anke recevis influi de lua vicina
landi en lua arkitekturo, muziko ed arto.

L'epoko dil komunismo en Sovietia havis granda influo en l'arto ed en
l'arkitekturo, quale on povas vidar en l'edifico dil Hotelo "Ukraina" (ante,
"hotelo Moskva") en Kyiv. En 1932 Yosif Stalin probis aplikar la politiko di
"socialista realismo" en l'arto, tra la "dekreto pri la rikonstrukturo di la
arto e di la literaturo", qua restriktis la kreado dil artisti. Kun la
"glasnost" dum la 1980a yari, l'artisti e skriptisti itere havis libereso por
krear.

Segun la konstituco, l'oficala idiomo di Ukraina esas l'Ukrainana. Rusa linguo,
qua esis fakte "l'oficala linguo" di Sovietia esas la duesma maxim parolata
linguo. Segun la kontado di 2001, 67,5% deklaris l'Ukrainana kom sua matrala
linguo, dum ke 29,6% deklaris la Rusa..

La literaturo di Ukraina komencis dum la 11ma yarcento, pos la Kristanigo di
Kieva Rus. Dum ta epoko, la libri esis precipue religiala, skribita en l'Olda
Slava linguo. La literaturo en Ukrainana komencis developesar pos la 14ma
yarcento e kreskis pos la 16ma yarcento, pos l'invento dil imprimuro. Dum la
19ma yarcento ante l'interdikto dil uzo di la linguo, un ek la precipua poeti di
la lando esis Taras Shevchenko.

La tradicionala folklorala muziko di Ukraina mixas Slava e Kristana influi. Dum
la 19ma e 20ma yarcenti, la precipua klasika e nacionalista kompozisti naskinta
en Ukraina esis Mykola Lysenko, Mykola Leontovych, Kyrylo Stetsenko ed Yakiv
Stepovy. De la 1970a yari til nun, la kompozisti e muzikisti di Ukraina recevis
influi de rock, pop ed altra muzikala stili dil Ocidento. Volodymyr Ivasyuk,
Sofia Rotaru e Nazariy Yaremchuk esis la pioniri, dum la 1970a yari. Nune, la
kantistini Ani Lorak, Ruslana, Svetlana Loboda, Natalka Karpa, e la bando Okean
Elzy havas notoreso en Europa.



https://io.wikipedia.org/wiki/Kolda_milito

La Kolda Milito signifikis la tensi inter la westala bloko e komunista landi
duktata da Sovietia. On komencis uzar la termino cirkume 1947 pos la duesma
mondomilito, kande la relati inter l'antea federiti divenabis tensa. Komunismo
expansis su en est Europa kun helpo di Sovietia. Westala federiti, Usa, Unionita
Rejio, Francia, pozis su defensar demokratio.

Unesma deskonkordo inter westala federiti e Sovietia eventis en julio 1945 en
Potsdam, kande la vinkinti kunvenis por decidar pri la futuro di Europa.

Germania ed Austria dividesis ed administresis dal federiti (Usa, Unionita
Rejio, Francia e Sovietia) en okupita zoni. Tamen en est Europa komencis la
developo, qua duktis til l’ erekto di la “fera kurteno”.

La komunisti ganis povo sen extera helpo en Albania e Yugoslavia. Altraloke en
est Europa esis cirkume milion Sovieta soldati, e Sovietia profitis la situeso.
Ol aranjis la komunisti a povo en 1946 en Bulgaria e Rumania, en 1947 en Polonia
e Hungaria. En Chekoslovakia la komunisti kaptis povo en februaro 1948.

La westa stati fondis en aprilo 1949 Nord-Atlantikal Uniono, (NATO) (Angle: The
North Atlantic Treaty Organization). En 1949 en septembro fondesis West-Germania
(BRD, Germane: Bundesrepublik Deutschland) e en oktobro Est-Germania (DDR,
Germane: Deutsche Demokratische Republik). En mayo 1955 l' esta bloko fondis la
militala organizuro pakto di Warszawa.

Usa donis a westa ekonomii t.d. plano Marshall, per qua la stati rezurektis
balde pos la milito. En est Europa la rezurekto esis plu tarda.

Kolda Milito duris til 1989, kande tota la komunista rejimi di estal Europala
krulis, e ta landi komencis transformar lua ekonomii.



https://io.wikipedia.org/wiki/Ivora_Rivo

Ivora Rivo (en la Franciana, Côte d'Ivoire) esas lando an la litoro di
west-Afrika. Lua vicina landi essas Mali e Burkina Faso en la nordo, Ghana en
esto, e Guinea e Liberia en la westo. En la sudo jacas l'oceano Atlantika. Ica
lando havis cirkum 20 617 068 habitanti en 2009.. En 1975 l'unesma demografiala
kontado trovis 6.7 milioni habitanti.

De la nedependo en 1960 til 1993 la chefo di lando esis Félix Houphouët-Boigny.
Il mantenis bona relati kun vicina landi e kun Francia. Pos lua morto ca lando
subisis un stato-stroko en 1999, ed un interna milito en 2002.

Homi ja habitis la regiono di nuna Ivora Rivo dum fino di Paleolitiko o komenco
di Neolitiko. L'unesma Europani qui arivis en la regiono esis Portugalani, en
1460. Li donis la nomo Costa do Marfim a la regiono, qua signifikas "Rivo di
Ivoro" o "Ivora Rivo".

Francia establisis komercala monopolo kun lokala chefi dum 1840a yari. Franciana
stimulis agrokultivo e komerco de kafeo, kakao, banano e la produktado di oleo
di palmieri. Ol divenis Franciana kolonio en 1893. Ante, pakti kun Liberia en
1892 e kun Unionita Rejio en 1893 establisis la frontieri di la kolonio.

La lokala habitanti ne aceptis Franca dominacajo pace. Samori Ture, fondanto dil
Wassoulou imperio kombatis kontre Franciani de 1882 til esar kaptita, en 1898.
En 1900 okuris revolto kontre imposti kreita por mantenar Franca kolonio. En
1905 Francia abolisis la sklaveso en ca regiono.

Dum l'unesma mondomilito Ivorana soldati kombatis en Francia kontre Germani.
Cirkum 150,000 viri mortis en la milito. Dum la duesma mondomilito Vichy Francia
kontrolis la regiono til 1942 kande Britaniani invadis la kolonio e transferis
povo a Franca provizora guverno, administrita da Charles de Gaulle.

Ivora Rivo divenis nedependanta de Francia en 7 di agosto 1960. Félix
Houphouët-Boigny esis lua unesma prezidanto.

Ivora Rivo esas miprezidantala republiko. La prezidanto esas chefo di stato e
chefo di guvernerio. Nune esas Alassane Ouattara. La chefministro, nune Daniel
Kablan Duncan, nur esas la chefo dil ministraro.

La parlamento havas unika chambro, la Nacional Asemblajo (Assemblée Nationale)
kun 225 membri, qui elektesas por kin-yara periodo dal populo. Ne existas
senato.

La Supra Korto esas la maxim alta korto di lando. Nuna konstituco adoptesis en
2000.

Ivora Rivo havas diversa peizaji: savano en nordo, tropikala foresto en centro
(de esto til westo), monti en nord-esto, e litorala vejetantaro en sudo.

La maxim alta monto esas Monto Nimba, kun 1752 metri di altitudo en la frontiero
kun Guinea e Liberia.

Pos la nedependo lando divenis la 3ma maxim granda exportacero di kafeo (depos
Brazilia e Kolumbia) e la precipua mondala exportacero di kakao e la precipua
Afrikala exportacero di ananaso.

En 1998 42.1% de la habitantaro esis de Akan raso, 17.6% de Voltaika o Gur raso,
16.5% de Norda Mande raso, 11% de Krous raso, e 10% de Suda Mande raso. Cirkum
4% ne havas Afrikan acendanti. La maxim grand urbi esas Abidjan (3.67 milion
habitanti), Abobo (900,000 habitanti) e Bouaké (567,481 habitanti).

Cirkum 750,000 personi havas AIDS viruso. Kom rezulto, l'averajala espero di
vivo esas nur 49 yari.

Islamo esas la precipua religio di lando, e kristanismo esas la 2ma maxim granda
en totalo di praktikanti.

Singla rasala grupi de Ivora Rivo havas sua propra muzikala jenro. Kelka
Ivoriana muzikisti obtenis internaciona suceso, exemple Magic Système, Alpha
Blondy e Dobet Gnahore.



https://io.wikipedia.org/wiki/Ekologio

Ekologio esas cienco per qua on studias la relati inter vivanta organismi e lia
medio. Ekologiala medio povas esar altra vivanta organismi o faktori quale la
klimato od orografio. Ekologio esas fako di biologio. Por ekologio ank esas
importanta studiar la relati inter homi e la naturo.

Biodiverseso (abreviuro di "biologiala diverseso") deskriptas la diverseso di la
vivala enti, de geni til ekosistemi ed inkluzas omna niveli di biologiala
organizuro. La termino havas multa interpreti, ed esas multa voyi por indexar,
mezurar, karakterizar, e reprezentar lua komplexa organizeso. Biodiverseso
inkluzas la diverseso di speci, di ekosistemi, e genezala diversesi, e ciencisti
studias la formo per quo ta diverseso afektas la komplexa ekologiala procesi
existanta en ta rispektiva niveli. La biodiverseso pleas importanta rolo en
ekosistemo servici qua per defino mantenas ed plubonigas homala qualeso di vivo.
Preventanta speci extingi esas uno voyo por prezervar biodiverseso e ta skopo
repozas sur tekniki qua prezervas genezala diverseso, habiteyo e la kapableso
por speci a migrar. La prioresi pri konservo e la direkta tekniki bezonas
diversa aprochi por traktar la tota skopo di biodiverseso. La "naturala
kapitalo" - to esas, la rekursi naturala existanta en singla loko - qua suportas
habitantari esas kritika por mantenar la produkturo dil ekosistemi, e la migrado
di speci (exemple, la prezervo fluviala por la riprodukto di fishi e por
permisar la pesko, e la kontrolo di insekti per uceli) havas intrikita kam uno
mekanismo per qua ta servico perdaji esas experiencita. Kompreno di biodiverseso
havas praktikala aplikaji por speci ed ekosistemo nivelo konservo projetifisti
lor lu facas administrato rekomendi a konsultanta firmi, guvernerii, ed
industrio.



https://io.wikipedia.org/wiki/Brekiro

Brekiro (Angle, Brexit) esas kompozo de ‘Britania' ed ‘Ekiro'. La vorto referas
ad eventuala ekiro di Unionita Rejio del Uniono Europana (UE). La sama kompozo
existis la vorto Grekiro, qua referis ad ekiro di Grekia del Euro-zono. La
Britaniana guvernerio decidis ke ye la 23ma di junio 2016 referendumo esos
organizata pri l'UE-membreso dil Unionita Rejio.

Pos l'elekti di la Chambro di la Ne-nobeli en 2015, la rielektita ministrestro
di Britania, David Cameron, promisis organizar ‘en/ek-referendumo' pri la
Britaniana membreso dil UE. Tale il tenis su a sua promiso dil elektala programo
di la Konservema Partiso. La projeto oficale esis anuncata dum la Parolo di la
Rejino de la 27ma di mayo 2015. Ministrestro Cameron indikis esar por kontinua
membreso, kondicione ke sua postuli di negocio di Unionita Rejio satisfacesez.
Ye la 20ma di februaro 2016 il anuncis ke la referendumo eventos ye la 23ma di
ta yaro.

Sondi organizita depos 2010 montras ke la Britaniana populo esas dividita pri
l'afero. En novembro di 2012 majoritato esis por ekiro, dum ke en junio 2015
majoritato indikis esar por kontinuigo dil UE-membreso. Sondo kun la maxim
granda nombro de respondanti ulafoye organizita pri l‘afero (20.000 en marto
2014) montris ke 41% esis por membreso, e 18% sendecida. Tamen, se Unionita
Rejio sucesas negociar plu bone, plu kam 50% esus por kontinuigo dil
UE-membreso.

La lasta referendumo pro l'UE-membreso di Unionita Rejio eventis en 1975.
Majoritato di la Britaniana populo suportis la kontinuigo di la membreso dil UR
de Europan Ekonomiala Komuneso (EEK), la pre-irinto dil UE.



https://io.wikipedia.org/wiki/Brasilia

Brasilia (en Portugalana, Brasília) esas chef-urbo di Brazilia. Lua totala
habitantaro esis 2 914 830 personi en 2015. Lua totala surfaco esas 5,802 km².
Ol esas l'unika urbo dil Federala Distrikto di Brazilia.

Projetita en 1956 da urbanisto Lúcio Costa kun Oscar Niemeyer kom chef-arkitekto
e Roberto Burle Marx kom responsebla pri lua peizaji e gardeni, ol inauguresis
en 1960. Ol nomizesis, quale la lando, pro Latina vorto brasilium, la nomo di
reda-tinta ligno importacita a Roma del Oriento.

Brasília koncentras la sideyi de la tri povi di Brazilia: exekutiva (en la
palaco Planalto), legifala (en la Nacionala Kongreso) e judiciala (en la Supra
Korto). Existas anke 124 stranjera ambasadeyi en la urbo.

Ja en 1716 Markezo de Pombal, lore chefministro di Portugal, konsideris
importanta transferar la sideyo di la guvernerio di Brazilia vers regiono
litorofore. En 1821 José Bonifácio de Andrada e Silva sugestis la nomo
"Brasilia" por futura chef-urbo di lando.

L'unesma konstituco di la republiko en 1891 imperis la konstrukturo di nova
chef-urbo por Brazilia. En 1956, sub la konstituco di 1946, Juscelino Kubitschek
instalis komiso por studiar quale esus la maxim bona loko por konstruktar la
nova chef-urbo. Un regiono de Goiás frontiere kun Minas Gerais selektesis. Pos
41-monata verki, ye la 21ma di aprilo 1960 Brasília inauguresis. Dum la sequanta
yari legifala e judiciala povi, ministerii, exterlanda ambasadeyi e la sideyo
multa di statala entraprezi transferesis vers Brasília.

Dum sequanta yari, l'urbo kreskis rapide, sen sequar lua originala urbala
projeto, kreita dal arkitekto Lucio Costa e nomizita Plano Piloto ("jerma
plano"). Granda quarteri, konocita en Portugalana kom cidades-satélite
("satelital urbi"), konstruktesis distante 14 km o pluse de la Plano Piloto.
Komence la "satelital urbi" esis povra quarteri habitita dal masonisti qui
verkis en la konstrukturo. Nune multa esis preske nedependanta urbi kun
importanta servadi, exemple skoli, hospitali, komerco, oficeyi, edc, por lua
habitantaro.

Quale Putrajaya en Malaizia e Naypyidaw en Myanmar, Brasília esas un ek la maxim
nova projetita chef-urbi del mondo.

Brasília jacas a 15°50'16"S, 47°42'48"W, kun altitudi inter 1,000 e 1,200 metri
super marala nivelo. Lua reliefo ordinare esas plana kun poka kolineti. La
savano di Brazilia, nomizita cerrado, esas lua plantaro originala. En kelka
regioni existas planti, quale gimnospermi adportita de altra regioni di
Brazilia.

Existas cirkume 150 speci di planti en tota la Federala Distrikto, la maxim
multa del ekosistemo cerrado. L'abato di arbori por expansar l'agrokultivo esas
serioza: Unesco kalkulas ke cirkume 57% de l'originala vejetantaro qua existis
dum la 1950a yari ne plus existas.

La klimato di Brasília esas tropikala Aw kun mezvalora yarala temperaturo di
18ºC. La mezvalora pluvozeso yarala esas 1,540 mm, koncentrata de oktobro til
aprilo. Dum la sika sezono (mayo til septembro) ordinare l'aerala humideso povas
falar infre 30%, multa infre kam Mondal Organizuro pri Saneso konsideras bona,
to esas 60%.

La precipua ekonomial agadi di Brasília esas servadi (note guvernala servadi,
telekomunikala, bankala e financala, produktado e vendi di nutrivi, amuzala ed
advokatala servadi) vice l'industriala agadi, pro lua stando kom chefurbo di
Brazilia. L'origini de lua KLP esas 54.8% de publika servadi, 28.7% de altra
servadi, 10.2% de l'industrio, 6.1% de la komerco, e 0.2% de agrokultivado.

Ultre politikala centro, Brasília ank esas importanta ekonomiala centro: lua KLP
esas R$ 99 miliardi, o 3.76% de la KLP di Brazilia. Pro lua titulo di Mondala
Patrimonio di la Homaro donita da UNESCO, Brasília decidis stimular nepolutanta
industrii, quale la produktado di komputera programifi, cinemo e video*,
gemologio, ed altri.

Brasília esis la 45ma maxim kustoza urbo del mondo por vivar en 2012; en 2010
esis la 70ma. Ol esis min kustoza kam Sao Paulo (la 12ma) e Rio de Janeiro (la
13ma).

La habitantaro di Brasília kreskis mezvalore 14,4% omnayare dum l'unesma yardeko
pos lua inauguro, entote 285% di kresko de 1960 til 1970. Dum la 1970a yari ol
kreskis mezvalore 8,1% omnayare, entote 115,52% di kresko. Segun l'originala
projeto lua habitantaro esabus min kam 500 mil habitanti en 2000, ma fakte ol
atingis ta nombro ja en 1970, ed en 2000 lua habitantaro ja esis plu kam 2
milion habitanti. En 1960 48% de la habitantaro vivis en la regiono Plano
Piloto. En 1991 nur 13.26% vivis ibe. L'indexo pri humana developeso dil urbo
esis 0.824 en 2010, e nur 4.35% de lua habitanti ne savas lektar e skribar. La
sociala neegaleso di Brasília esas la 4ma maxim granda de Brazilia e la 16ma
maxim granda del mondo, segun raporto dal Unionita Nacioni.

Granda parto de la habitantaro di Brazilia esas migranti qui venis de la
Nord-estala e de la Sud-estala regioni di Brazilia, ed anke stranjeri qui
laboras en l'ambasadeyi. Segun la demografiala kontado di 2010, preske la duimo
(exakte 46,27%) de lua habitantaro ne naskis ibe, ed esis precipue de Goiás,
Minas Gerais e Bahia.

Brasília havas moderna aeroportuo internaciona, qua esas la 3ma maxim okupata di
Brazilia, pos l'internaciona aeroportui de Sao Paulo e Rio de Janeiro. En 2007
l'aeroportuo traktis 11,119,872 voyajinti. Ol jacas cirkume 11 km de la centro
dil urbo. En 2014 ol expansesis, e nune havas entote 28 ponti por embarko. La
expanso en lua substrukturo plugrandigis lua operacala kapaceso de 15 milion
ante, til 21 milion voyajanti en 2014. Depos 2012 ol administresas da privata
kompanio InfrAmerica.

Ok federala chosei unionas Brasília kun altra chefurbi e regioni di Brazilia,
quale la BR-040 (kun Belo Horizonte e Rio de Janeiro), la BR-050 (qua unionas ol
kun Uberlândia, Ribeirão Preto e São Paulo), la BR-080 (qua unionas ol kun la
BR-153, la nomizita Belém-Brasília), etc. Lua nova staciono por interstatala
autobusi inauguresis en 2010, e povas traktar cirkume 140,000 voyajanti omnadie.
Ol jacas proxim la du linei di urbala fervoyo del urbo.

Brasília havas du linei di urbala fervoyo (Oranja lineo e Verda lineo), entote
kun 42 km e 24 stacioni. Kelka lokala linei di autobusi permisas ank uzar
l'urbala fervoyo kun diskonto en lua tarifo.



https://io.wikipedia.org/wiki/20ma_yarcento

La 20ma yarcento komencis ye la 1ma di januaro 1901 e finis ye la 31ma di
decembro 2000. Dum ta yarcento eventis la falio di Otomana, Germana e
Austriana-Hungariana imperii, ed anke l'Unesma e la Duesma mondomiliti.

De la fino di duesma mondomilito til 1991 restis du superpovi en la mondo: Usa e
Sovietia. La tensi inter la du kreskis, ed originis kolda milito. Du importanta
militi esis konsequeso di ta tensi: Korea-milito e Vietnam-milito. En 1991
Sovietia krulis, ed Usa divenis l'unika superpovo dil mondo.

Gradope pos la duesma mondomilito komencis la deskoloniigo di Afrika ed Azia.
Indiana subkontinento dividesis en du nedependanta stati en 1947: India e
Pakistan. En Azia la deskoloniigo-proceso en Indochinia rezultis en l'Unesma
Indochiniana milito, qua lastis de 1946 til 1954. En Afrika deskoloniigo-proceso
di Aljeria rezultis en Aljeria-milito, qua lastis de 1954 til 1962.

Dum la 20ma yarcento facesis granda progreso en teknologio e medicino. La
habitantaro di la Tero kreskis tre rapide, e superigis 6 miliardi ante la fino
dil yarcento. Granda epidemii kontrolesis tra vacini e nova medikamenti, exemple
l'antibiotiki. Tamen, dum la 1980a yari l'epidemio di AIDS expansis.

Eventis revoluciono en la telekomuniko ed expando di konoco tra la developo di
komputori* ed interreto. Transporto anke sufris revoluciono, kun l'expanso dil
uzo di vehili kun motori di interna kombusto (automobili, kamioni, avioni...).
L'aviono, inventita dum la komenco dil yarcento, evolucionis til permisar
trans-kontinentala voyaji en poka hori. Ol anke evolucionis kom armo por militi,
ed esis intense uzata dum la duesma mondomilito.

La developo di fuzei dum e pos la duesma mondomilito permisis lansar l'unesma
artificala satelito en 1957 e sendar l'unesma homo a Luno en 1969, ed anke
sendar kosmoprobili ad altra planeti. L'artificala sateliti permisis expansar la
komuniki de un kontinento ad altra, expansar la vetera predico e trovar minerala
richesi en la subtero.



https://io.wikipedia.org/wiki/Tanzania

Tanzania (kompleta nomo: Unionita Republiko di Tanzania) esas lando qua jacas en
est-Afrika che Equatoro. Lua vicina landi esas:

Australopithecus afarensis habitis la regiono di nuna Tanzania cirkum 3 milion
yari ante nun. Hominidi de genero Paranthropus habitis la regiono plu kam 2
milioni di yari ante nun. Cirkum 2 000 yari ante nun, bantuo populi komencis
arivar de vicina regioni. Komercisti de Persiana gulfo introduktis islamo en
litoro di la regiono dum 8ma o 9ma yarcenti.

Vasco da Gama esis l'unesma Europano qua arivis en la regiono di nuna Tanzania,
en 1498. Portugalani konquestis komplete la litoro di la regiono en 1525, ma
ekpulsesis da Arabi de Oman dum la 18ma yarcento. Sultano Seyyid Said establisis
la chef-urbo di la regiono en Zanzibar en 1840. Il developis komercala voyi qui
iris til central Afrika e Lago Tanganyika, e la regiono divenis centro por
komerco di sklavi.

De 1880 til 1919 Tanganyika divenis Germaniana kolonio. Germani establisis
bazala skoli e licei en la regiono. Pos fino di unesma mondomilito Britaniani
okupis la regiono en 1919 ed establisis Britaniana Est Afrika. En 1928 li
inauguris l'unesma fervoyo di la regiono, Tabora-Mwanga. Britanian administrado
lastis til 1961.

Kontinentala parto (Tanganyika) divenis nedependanta en 1961. Julius Nyerere
esis lua unesma prezidanto. Zanzibar divenis nedependanta en 1963. En 26 di
aprilo 1964 Tanganyika e Zanzibar unionesis e formacis Tanzania, e Nyerere
divenis la prezidanto dil unionita lando.

Nyerere establisis diktatoreso kun singla partiso, e komunista landi (Populala
Republiko di Chinia, Est-Germania e Sovietia) establisis diplomacala relati kun
Tanzania. Koruptajo esis abundeganta.

La rejimo di singla partiso finis en 1985 kande lando havis lua unesma elekto
kun multa partisi, ma l'elekto vinkesis da Ali Hassan Mwinyi, de la partiso
Chama Cha Mapinduzi, fondita da Nyerere. En 1990 kelka grupi en Zanzibar
demandis referendo pri nedependo dil insulo, ma lia demandi esis neglijita.

Quankam neregulozesi en elektala proceso, Benjamin William Mkapa elektesis
prezidanto en 1995 e guvernis til 2005. En 2005 okuris nove elekti, e Jakaya
Mrisho Kikwete asumis kom prezidanto.

Tanzania esas prezidantala republiko. La prezidanto - nune Jakaya Mrisho Kikwete
- esas chefo di stato e chefo di guvernerio, ed elektesas dal populo por 5-yara
periodo. Lu selektas ed indikas la chefa ministro inter la membri di Nacional
Asemblajo. La chefa ministro esas la chefo dil guverno en la Nacional Asemblajo.

Legifala povo kompozesas da Nacional Asemblajo, qua havas 250 membri qui
elektesas dal populo por 5-yara periodo. Nuna konstituco ratifikesis en 1977.

Judiciala povo kompozesas da quar niveli, e kombinas l'autoritato di
tradicionala tribuala legi, islama legi e Britaniana komuna legi. Lando
establisis specala korto por komercal aferi en 1999.

L'arkipelago di Zanzibar esas mi-autonomo. Ol havas lua propra prezidanto e lua
domo di reprezentanti, kun 50 membri qui elektesas dal populo por 5-yara
periodo.

Tanzania esas la 31ma maxim granda lando dil mondo en totala surfaco. Lua
surfaco esas simila ad Nigeria. Ol formacesis da anciena kontinentala stato di
Tanganyika plu l'anciena insulala stato di Zanzibar.

En nord-westo, lando esas montoza. La maxim alta monto di Afrika, Kilimanjaro
(kun 5 895 metri di altitudo) jacas ibe. En nordo ed en westo jacas granda lagi:
Lago Viktoria - la maxim vasta lago di Afrika - en nordala bordero kun Uganda, e
Lago Tanganyika - la maxim profunda di Afrika - en westala bordero kun
Demokratial Republiko Kongo.

En nordo anke jacas la famoza kratero di Ngorongoro, e Naciona Parko di
Serengeti. Cirkum 38% de lua surfaco protektesas en naciona parki ed altra
protektita arei. Tanzania havas 16 naciona parki, plu altra forestala rezervi e
rezervi por chaso.

Klimato varias multe en Tanzania. En l'alta regioni la mezvalora temperaturi
esas 10ºC dum vintro e 20ºC dum somero. En altra regioni la temperaturi rare
esas min kam 20ºC. La maxim varma periodo extensas de novembro til februaro, kun
mezvalora temperaturi inter 25ºC e 31 °C.

Agrokultivo equivalas cirkum 75% di lua KLP ed employas 75% de labor-povo. La
maxim signifikanta export-vari esas kafeo, kotono, spici, ed industriala
produkti. Lando havas multa naturala rekursi, kom minerali, naturala gaso e
potencialo por turismo, qua kreskas omnayare.

Tanzania esas la 3ma maxim granda producero di oro en Afrika, pos Sudafrika e
Ghana. L'exploro di naturala gaso en Songo Songo insuli komencis en 2004. La
gaso uzesas por produktar elektro en Dar-es-Salaam.

Laboranta pueri esas komuna en lando, specale por puerini. Puerini esas uzata
specale por domala verki.

On kalkulis ke la totala habitantaro di Tanzania esis 43 188 000 en 2010. On
existas plu kam 120 rasala grupi en lando. Sukuma, Haya, Nyakyusa, Nyamwezi, e
Chagga populi havas plu kam 1 milioni personi. La maxim granda urbi di lando
esas Dar-es-Salaam (plu kam 2 milion habitanti), Mwanza e Zanzibar (plu kam
400,000 habitanti).

Segun statistiko de Usana Departmento di Stato, 62% profesas Kristanismo, 35%
Islamo e 3% lokala tribuala religii. Tamen, The World Factbook kalkulas ke 30%
esas kristani, 35% esas islamani e 35% profesas tribuala religii.

L'oficala lingui esas Swahili e Angliana. Plu kam altra lokala lingui parolesas.
Arabiana uzesas en Zanzibar.

La tradicioni di Tanzania esas precipue orala. Literaturo esas poka, e la libri
esas kustoza. La majoritato di lua literaturo skribesas en Angliana o Swahili.
Shaaban Robert konsidereas "la patro di Swahili-literaturo". Altra notinda
skriptisti esas Euphrase Kezilahabi, Gabriel Ruhumbika, Muhammed Saley Farsy,
Faraji Katalambulla, Godfrey Mwakikagile, Mohamed Said, Abdulrazak Gurnah,
profesoro Julius Nyang'oro, inter altra.

La maxim populara sporto di lando esas futbalo, quankam lando nulatempe
partoprenis en Mondala Kupo di Futbalo. Basketbalo e recente kriketo anke esas
populara.

En muziko, la maxim populala stili esas lokala hip hop (konocita kom "bongo
flava", kantata en swahili-linguo), rumba e reggae.



https://io.wikipedia.org/wiki/Slovenia

Slovenia esas mikra-stato qua jacas en suda Europa. Lua vicina landi esas
Austria en la nordo, Hungaria en la nord-esto, Kroatia en l'esto ed en la sudo,
ed Italia en la westo. Lua litoro havas cirkume 47 km.

Dum lua historio, Sloveniana teritorio apartenis a diferenta stati. Dum la 14ma
yarcento, Slovenia esis parto del imperio Habsburgo, ed inter 1815 e 1866 del
Austrian imperio. Sloveniani lore habitis la regioni di Kranjska, Goriška en
Gradiščanska e parti di Istria. Kelka Sloveniani anke habitis l'Otoman imperio.

De la komenco dil 18ma yarcento til la komenco dil 19ma yarcento Slovenia
experiencis un periodo di paco, kun pasabla ekonomiala kresko. L'urbo di Trieste
deklaresis libera portuo en 1718, kreskanta l'ekonomio di la regiono. En 1848,
nacionala movado nomita Zedinjena Slovenija aparis en regiono.

Pro la manko di ekonomial oportunaji, de 1880 til 1910 cirkum 300,000 sloveniani
(1 de omna 6 habitanti) ekmigris vers altra landi, specale Usa, ma anke vers
Arjentinia. Kande l'unesma mondomilito komencis, Slovenia restis en la fronto di
kombato inter Italiani ed Austriani.

Kande la milito finis, Slovenia unionesis kun Serbia e Montenegro por formacar
la Rejio di Serbiani, Kroatiani e Sloveniani, pose rinomizita Yugoslavia, kontre
la volunto di 70% de Sloveniana parlamentani. Tamen, Sloveniani mantenis kelka
kulturala autonomeso en la rejio, e pose en la republiko di Yugoslavia. Opozite,
Sloveni en Italia, Austria e Hungaria sufris koakti por asimileso, e kelkafoye
violenta persekuti.

Dum la duesma mondomilito Slovenia invadesis e dividesis komplete da
Nacional-socialista Germania, Italia e Hungaria. En central Slovenia, okupita
dal Italiani, kreesis la Nacionala Fronto pri Libereso, qua formacis partizani
por kombatar kontre nacional-socialisti. To kreis la strukturo por futura
Sloveniana stato en Yugoslavana federuro. Kande la milito finis, Yugoslavia
divenis komunista stato, e Slovenia divenis un di la republiki de la Republiko
Socialista Federala di Yugoslavia.

Slovenia deklaris sua nedependo ye la 25ma di junio 1991 e pos 10-dia milito,
eventis un armistico. Lasta Yugoslaviana trupi foriris lando en oktobro 1991. Em
decembro sam yaro lando adoptis lua konstituco.

Europana Uniono agnoskis Sloveniana nedependo en 1992, e lando divenis membro di
Unionita Nacioni en mayo sam yaro. En 1 di mayo 2004 Slovenia divenis
membrostato di EU.

Slovenia esas parlamentala republiko. La prezidanto esas la chefo di stato, ed
elektesas dal populo por 5-yara periodo. La chefministro esas la chefo di
guvernerio, selektita dal prezidanto ed elektita dal parlamento.

La parlamento (Državni Zbor, Nacional Asemblajo) havas 90 membri, qui elektesas
dal populo por 4-yara periodo. Sloveniana konstituco adoptesis ye la 23ma di
decembro 1991 e til nun ol sufris quak emendi.

Judiciala povo kompozesas da judiciisti qui elektesas da la Nacional Asemblajo.
Existas korti specaligita segun temi.

Slovenia havas quar geografiala regioni: Alpi, Dinarik Alpi, Panoniana baseno e
Mediteraneo. Cirkum la duimo (10,124 km²) kovresas da foresti.

La mezvalora altitudo di Slovenia esas 557 metri. La maxim alta monto di lando
esas Triglav, kun 2 864 metri di altitudo. Cirkum 50% de la lando kovresas per
foresti. Quankam proxima de Mediteraneo, 81% de lua teritorio e fluvii apartenas
a la baseno di Nigra maro, e nur 19% apartenas a la baseno di Adriatiko.

Lua klimato esas temperema, kun severa influo de altitudo proxim l'Alpi ed en la
valo di Soča (anciena Isonzo), e de Mediteraneo proxim litoro. Mezvalora yarala
pluvozeso varias de 3,500 mm weste de lando til 800 mm en Prekmurje. Freque
nivas dum la vintri. La maxim granda registro pri nivo en Ljubljana eventis en
1952: 146 cm.

Preske 2/3 de lua labor-povo verkas en la sektoro di servadi, e cirkum 1/3
verkas en la industrio e la konstrukturo. Lando havas edukita labor-povo, bona
substrukturo, e jacas proxim importanta komercala voyi. Ol havas la maxim alta
KLP per persono inter la landi qui eniris EU pos 2004.

Slovenia adoptis l'Euro kom monetaro ye la 1ma di januaro 2007. La sama yaro,
lua ekonomio kreskes preske 7%, stimulita per kresko dil extera debo. Kande
eventis l'Europana krizo de 2007 til 2010, ol afektis forte la lando. En 2009
l'ekonomio diminutis 8%.

Plu kam 83% de la habitantaro esas Sloveni, e 8,9% ne deklaris lua raso, segun
la demografiala kontado di 2002. En 2007 la mezvalora viv-esperajo esis 74,6
yari por viri e 81,8 yari por mulieri. Cirkume 12.4% de la habitantanti naskis
exterlande, segun statistiki de 2008

Segun demografiala kontado di 2002, 57.8% de la habitantaro esas katolika. Altra
religii esas Islamani (2.4%, precipue kun l'enmigro di Bosni) e ortodoxi (2.2%).
Evangeliala ed altri kristani esis 1.6%. Cirkum 10% deklaris su ateisti.

La maxim grand urbo esas Ljubljana, la chef-urbo di lando. Altra du importanta
urbi esas Maribor e Kranj.

L'unesma libro skribita en Sloveniana linguo esis Abecedarium, imprimita en
1550. Kelka importanta skriptisti en Sloveniana:

Pri muziko, lando havis importanta kompozisti, quale Jacobus Gallus, Janez
Krstnik Dolar, Giuseppe Tartini (naskinta en Istria) ed dum la 20ma yarcento,
Bojan Adamič.



https://io.wikipedia.org/wiki/Slovakia

Slovakia (slovak. Slovensko), longe Slovaka Republiko (slovak. Slovenská
republika), esas lando sen-litora en central Europa, habitata da plu kam kin
milion homi en areo di cirkum 49 000 km². Slovakia havas frontieri kun Chekia ed
Austria en la westo, Polonia en la nordo, Ukraina en l'esto e Hungaria en la
sudo. L' urbo maxim granda e chef-urbo esas Bratislava. Slovakia esas membro dil
Uniono Europana, NATO, Organizuro por la Kunlaborado e la Developo Ekonomial,
Mondala organizuro pri komerco ed altra internaciona organizuri.

Slavi venis al teritorio di nuna Slovakia inter la 5ma e la 6ma yarcenti dum la
migrado di populi. Diversa parti di Slovakia apartenis al unesma unajo politikal
di Slavi - l' Imperio di Samo, Granda Moravia, la Rejio di Hungaria, la
Habsburga monarkio, Austria-Hungaria e Chekoslovakia dum la historio. Slovakia
divenis nedependanta en la 1ma di januaro 1993 per la pacoza dividesko di
Chekoslovakia en la Divorco di Veluro; ol esis la lasta lando Europana, qua
ganis sua autonomeso dum la 20ma yarcento.

Slovakiana ekonomio esas un ek le maxim rapide kreskanta en l' Uniono Europana
ed en l' Organizuro por la Kunlaborado e la Developo Ekonomial. Ol eniris l'
Uniono Europana en la yaro 2004 e l' Eurozono la 1ma di januaro 2009.

Depos la yaro cirkum 500 aK, la teritorio di nuna Slovakia populizesis da Kelti,
qui konstruktis povoza opidi en la loki di nuna Bratislava e Havránok. Biateki,
arjenta moneti kun la nomi di Celta reji, reprezentas l' unesma uzo konocata di
skribo en Slovakia. Depos la yaro 2, Roman imperio expansanta establisis e
mantenis serio di avanposteni cirkum e norde dil Danubio; le maxim granda di li
konocesis kom Carnuntum and Brigetio. Proxim la lineo maxim nordal dil Romana
doplando existis vitral kampeyo di Laugaricio (nuna Trenčín), ube en la batalio
decidiva, Romana legiono kombatis e vinkis tribuo di Quadi Germanika en la yaro
179 dum la militi Markomana. La Rejio di Vannius, rejio barbara fondita dal
Sueva tribui Germanika di Quadi e Markomani, same quale kelka mikra tribui
Germanika e Celta, inkluzante l' Osi e la Kotini, existis en west- e central
Slovakia depos la yaro 8-6 aK til la yaro 179.

La Slava tribui populizis la teritorio di Slovakia en 6ma yarcento.
West-Slovakia esis centro dil Imperio di Samo en la 7ma yarcento. Slava stato,
konocata kom la Princio di Nitra, kreesis en la 8ma yarcento ed olua regnanto
Pribina lasis konsakrar l' unesma kirko Kristana konocata en Slovakia en la yaro
828. Kun la vicina Moravia, la princio formacis la nukleo dil imperio di Granda
Moravia depos la yaro 833. La kulmino di ca Slava imperio venis kun la arivo di
Santa Cyrillus e Methodius en la yaro 863, dum la regno di princo Rastislav e l'
expanso teritorial sub rejo Svatopluk 1ma.

Pos la krulo dil imperio di Granda Moravia en la frua 10ma yarcento, la Hungari
gradope anexis la teritorio dil nuna Slovakia. En la tarda 10ma yarcento,
sud-west-Slovakia divenis parto dil Princio di Hungaria naskanta, qua
transformesis al Rejio di Hungaria pos la yaro 1000. Majoritato di Slovakia
integresis al Rejio di Hungaria til la yaro 1100, nord-est-Slovakia til la yaro
1300. Dum preske du yarcenti, ol regnesis autonome kom la Princio di Nitra
interne dil Rejio di Hungaria. Slovaka kolonii extensis su a nuna nord- e
sud-est-Hungaria. L' etniala kompozo divenis plu diversa pos l' arivo dil
Germani dil Karpati en la 13ma yarcento, Valaki en la 14ma yarcento e Judi.

Perdego di habitantaro rezultis de l'invado da Mongoli la yaro 1241 e la famino
sequanta. Dum mez-epoko l'urbi en Slovakia rapide kreskis, nombroza petroza
kasteli konstruktesis e l'arto developesis. En 1465 rejo Matthias Korvinus
fondis l' unesma universitato en Pressburg, ma ol klozesis en 1490 pos ilua
morto.

Pos ke l'Otomani komencis sua expansado a Hungaria e l'okupado di Budim dum frua
16ma yarcento, la centro dil Rejio di Hungaria (sub la nomo Rejal Hungaria)
movis a Pressburg (nun Bratislava), qua divenis la chef-urbo dil Rejal Hungaria
en la yaro 1536. Ma la militi Otomana ed ofta revolti kontre la Hasbsburg-a
monarkio anke divenis kauzo di multa destruktado, precipue en rural regioni. Pos
ke la Turki retraktis de Hungaria en la tarda 17ma yarcento, Slovakian
importanteso interne dil rejio diminutis, quankam Pressburg retenis sua
poziciono dil chef-urbo di Hungaria til la yaro 1848, kande la chef-urbo movis a
Budapest.

Dum la revoluciono en la yari 1848-1849, la Slovaki suportis l' Austrian
imperiestro, ambiciante separar su del parto Hungariana dil Austriana monarkio,
ma li faliis. Dum la periodo di Austria-Hungaria, Slovaki experiencis severa
opresado e Hungarigado, promocata dal guvernerio Hungariana.

En 1918 Slovakia e la regioni di Bohemia, Moravia, Chekiana Silezia e Karpata
Rutenia formacis stato komuna, Chekoslovakia, la frontieri di qua konfirmesis
dal Traktato di Saint-Germain-en-Laye e Traktato di Trianon. En la yaro 1919,
dum la kaoso pos la krulo di Austria-Hungaria, Slovakia atakesis dal provizora
Republiko Sovieta Hungara ed un triimo di Slovakia provizore divenis la
Republiko Sovieta Slovaka.

Dum la periodo intermiliti, Chekoslovakia esis demokrata e prosperanta, ma ol
dominacesis da Chekoslovaki (65% del habitantaro), dum ke la relato di Germani
(23%) e di Hungara minoritato (5%) al nova stato ne solvesis, til ke
Chekoslovakia tandem krulis en la yaro 1939. Hungara parto di sud-Slovakia
cedesis a Hungaria dum l' Unesma Arbitro di Wien.

Sub preso da Naziista-Germania, la Republiko Slovaka, duktata dal klerika
fashisto Jozef Tiso, deklaris sua nedependo de Chekoslovakia en 1939. Ma la
guvernerio forte influesis da Germania ed ol gradope divenis rejimo marioneta.
Movado rezistanta le Naziisti komencis sovaja revolto armizata, konocita kom la
Nacionala Revolto Slovaka, en 1944. Sangoza Germana okupado e milito di trupi
libera konsequis. La maxim multa Judi deportesis del lando e li prenesis a
Germana koncentreyi dum la holokausto.

Pos la duesma mondomilito, Chekoslovakia riunionesis e Jozef Tiso pendesis en la
yaro 1947 pro sua kunlaborado kun le Naziisti. Plu kam 76,000 Hungari e 32,000
Germani koaktesis livar Slovakia en serio di transferi di populi iniciita dal
federiti pos la Konfero di Potsdam e konfirmita per la Dekreti di Beneš ankore
valida. Ca ekpulso ankore esas fonto di tensi inter Slovakia e Hungaria.

Chekoslovakia venis sub l' influo dil Sovietia ed olua Pakto di Warszawa pos
stato-stroko en la yaro 1948. La lando okupesis dal forci dil Pakto di Warszawa
en la yaro 1968, quo finis periodo di libereso sub la duktado di Alexander
Dubček. En 1969, Chekoslovakia divenis federuro dil Republiko Socialista Cheka e
Republiko Socialista Slovaka.

La fino di regno komunista en Chekoslovakia en la yaro 1989 dum la pacoza
Revoluciono di Veluro sequesis da dissolvo dil lando ye du stati sucedanta. En
julio 1992, Slovakia duktata da chef-ministrulo Vladimír Mečiar deklaris su kom
stato suverena, quo signifikis, ke olua legi precedis le federal. Dum l' autuno
1992, Mečiar e Chekiana chef-ministrulo Václav Klaus negociis pri la detali di
dissolvado dil federuro. En novembro, la federal parlamento votis dissolvor
Chekoslovakia oficale en la 31ma di decembro 1992. Slovakia e Chekia divenis
stati ne-dependanta en la 1ma di januaro 1993 (ca evento kelkafoye nomesas
Divorco di Veluro). Slovakia restis proxim asociito di Chekia ed altra landi dil
Grupo di Visegrád. Slovakia divenis membro di NATO ye la 29ma di marto 2004 e
dil Uniono Europana ye la 1ma di mayo 2004.

Slovakia esas parlamental demokrata republiko kun sistemo di multa partisi. La
chefo di stato esas la prezidanto, qua elektesas direte dal populo por 5-yara
periodo. Nune esas Andrej Kiska elektita por la periodo 2014-2019. La chefo di
guvernerio esas la chefministro, qua havas plua povo kam la prezidanto, ed
ordinare esas la chefo dil partiso qua havas la majoritato. Ofte lu bezonas
formacar majoritata koalisuro en la parlamento. La chefministro komisesas dal
prezidanto. Nune la chefministro esas Robert Fico.

La legifala povo kompozesas da Nacional Asemblajo di Slovaka Republiko, qua
havas unika chambro kun 150 deputati qui elektesas por periodo di quar yari per
proporcional reprezento. La maxim alta korto di judiciala povo esas la
Konstitucala Korto di Slovakia, qua judicias konstitucala questioni. La 13
membri di ca korto indikesas dal prezidanto meze kandidati rekomendita dal
parlamento.

Slovakia esas membro del Europana Uniono e NATO depos la yaro 2004. Kom membro
dil Unionita Nacioni (depos la yaro 1993), Slovakia elektesis ye la 10ma di
oktobro 2005 por periodo di du yari (2006-2007) en la Sekureso Konsilantaro di
Unionita Nacioni. Slovakia anke esas membro dil Organizuro por la kunlaborado e
la developo ekonomial, Mondala organizuro pri komerco e Organizuro por la
Sekureso e la Kunlaborado en Europa ed altra internaciona organizuri.

Slovakiana peizajo havas montoza naturo; la Karpati extensas su tra majoritato
dil nordal duimo dil lando. Inter ca montari esas l' alta somiti dil Tatra. En
la nordo, proxim la frontiero Poloniana, esas l' Alta Tatra, qua esas populara
ski-glital frequenteyo. En l' Alta Tatra esas multa cenal lagi e vali, la somito
maxim alta di Slovakia, la Gerlachovský štít (2 655 m), e la Kriváň, monto tre
simbola por la lando.

La precipua fluvio Slovakiana esas la Danubio ed olua riveri enfluanta - la Váh
e la Hron.

L' averaja yaral temperaturo esas cirkum 9-10 °C. L' averaja temperaturo dil
monato maxim varma esas cirkum 20 °C e l' averaja temperaturo dil monato maxim
kolda esas plu kam -3 °C. Ca speco di klimato esas en Baslando di Záhorie e
Baslando Danubiana. Co es la tipal klimato dil chef-urbo di Bratislava.

L' averaja yaral temperaturo esas cirkum 8-9 °C. L' averaja temperaturo dil
monato maxim varma esas cirkum 19 °C e l' averaja temperaturo dil monato maxim
kolda esas min kam -3 °C. Ca speco di klimato esas en Baseno di Košice e
Baslando di Est-Slovakia. Co esas la tipal klimato dil urbo di Košice.

L' averaja yaral temperaturo esas inter 5 °C e 8,5 °C. L' averaja temperaturo
dil monato maxim varma esas inter 15 °C e 18,5 °C e l' averaja temperaturo dil
monato maxim kolda esas inter -3 °C e -6 °C. Ca klimato esas en preske omna
baseni en Slovakia, exemple Baseno sub la Tatra, Baseno di Žilina, Baseno di
Turiec, Baseno di Zvolen. Co esas la tipal klimato dil urbi di Poprad e Sliač.

La mezvalora yaral temperaturo esas min kam 5 °C. La mezvalora temperaturo dil
monato maxim varma esas min kam 15 °C e la mezvalora temperaturo dil monato
maxim kolda esas min kam -5 °C. Ca speco di klimato esas en monti ed en kelka
vilaji en la vali di Orava e Spiš.

Slovakia esas karakteroza ye l'alta kreskado ekonomial. En la yaro 2006,
Slovakia atingis la maxim granda kresko di kruda interna produkto (8,9%) inter
la membri dil Organizuro por la kunlaborado e la developo ekonomial. La yaral
kresko dil kruda interna produkto aproximesas ye 10,4%, dum ke la rekorda nivelo
di 14,3% atingesis en la quaresma trimestro.

Chomeso atingis sua somito (19,2%) en la fino dil yaro 2001, diminutis a 7,84%
en februaro 2008 segun l' Ofico Statistikal dil Slovaka Republiko. Ultre la
kreskado ekonomial, migrado di laboranti ad altra landi dil Uniono Europana anke
kontributis a ca diminuto. Segun Eurostat, qua uzas metodo di kalkulo diferanta
de lo dil Ofico Statistikal dil Slovaka Republiko, la chomeso ankore esas la
duesma maxim alta pos Hispania (10,3%).

Inflaciono diminutis de mezvalore 12% en la yaro 2000 til nur 3,3% en la yaro
2002, ma ol kreskis itere en la yari 2003-2004 pro augmento di taxi e preci
regulata. Ol atingis 3,7% en la yaro 2005.

Slovakia adoptis l'Euro kom monetaro ye la 1ma di januaro 2009 kom la 16ma lando
dil Europana Uniono. Ol ja eniris la Europana Mekanismo di Kurso di Kambio por
ca skopo. L'Euro en Slovakia aprobesis dal Europana Komisitaro ye la 7ma di mayo
2008. En la 28ma di mayo 2008, la koruna Slovakiana remplasesis po 30,126 koruni
vice 1 euro.

Malgre nombro suficanta di ciencisti e bona sistemo di sekundara edukado,
Slovakia, alonge altra landi pos-komunista, ankore afrontas multa defii en la
feldo di moderna ekonomio di savo. La spensi por explorado e developado esas
multe sub la averajo dil Uniono Europana. La Programo Internaciona por l'
Evaluado di Studianti, koordinata dal Organizuro por la kunlaborado e la
developo ekonomial, nun rangizas la Slovakiana sekundara edukado kom la 30ma en
la mondumo, jus inter Usa e Hispania.

En marto 2008, la ministerio di financo anuncis, ke Slovakiana ekonomio esas sat
developita por cesar esar recevanto di helpo del Mondala Banko. Slovakia divenos
provizanto di helpo til la fino dil yaro 2008.

Slovakia ofras naturala peizaji, monti, kaverni, mezepokal kasteli ed urbi,
populal arkitekturo, termi e ski-glital frequenteyi.

Plu kam 1,6 milion homi vizitis Slovakia en la yaro 2006. La destinaji maxim
atraktiva esas la chef-urbo di Bratislava e l' Alta Tatra. Majoritato di
vizitanti venas de Chekia (cirkum 26%), Polonia (15%) e Germania (11%).

La majoritato dil habitanti di Slovakia esas etniala Slovaki (85,8%). Hungari
esas la minoritato maxim granda (9,7%). Altra grupi etniala inkluzas Cigani
(1,7%), Rusnaki od Ukraini (1%) ed altri (1,8%). Cirkum 10 000 Lemki vivas en
Slovakia.

La statal linguo ofical esas la Slovaka, membro dil familio di Slava lingui, ma
la Hungara esas anke multe parolata en la sudo dil lando ed ol juas estado
ko-ofical en kelka municipi e multa homi anke parolas la Cheka.

La Slovakiana konstituco garantias libereso di religio. La majoritato di
Slovakiani (68,9%) identifikas su kun katolikismo (quankam frequentado di kirko
esas plu basa); la duesma grupo maxim granda esas homi sen konfeso (13%). Cirkum
6,93% apartenas a Luteranismo, 4,1% esas Greka katoliki asociata kun la Romana
Eklezio Katolika, Kalvinanismo havas 2,0%, 0,9% esas ortodoxa e 1,1% esas di
religio altra o ne-enrejistrata. Cirkum 2 300 Judi restas del granda populo
aproximata ye 90 000 ante la duesma mondomilito.

La maxim granda urbo esas Bratislava, chef-urbo di lando. Altra importana urbi
esas Košice e Prešov.

Karno di porko, bovo e pultro esas la chefa speci di karno konsumata en
Slovakia. Karno di porko esas la maxim populara. Inter pultri, hano esas la
maxim ordinara, avan anado, ganso e dindo. Sangoza sociso nomata jaternica
kontenas parti di porko buchita. Karno di vildo, specale apro, kuniklo e cervo,
esas anke komprebla dum la yaro. Karno di agnelo e kapro esas anke komprebla, ma
oli ne esas tre populara. La konsumo di karno di kavalo generale desaprobesas.

Vino esas ordinara en la tota Slovakia. Vino Slovakiana venas precipue del sudal
regioni alonge la Danubio ed olua enfluanti; la nordal duimo dil lando esas tre
kolda e montoza por plantacar vito. Tradicione, blanka vino esis plu populara
kam la reda (exter kelka regioni), e dolca vino plu populara kam lo sika, ma
amba ca gusti semblas chanjar.

Muziko populara komencis remplasar muziko tradicional en la komenco dil 1950a
yari, kande Slovakia esis parto di Chekoslovakia; Usana jazo, rhythm and blues,
e rock esis populara, ultre valsi, polki e chardashi. Til la fino dil 1950ma
yari, radio-recevili divenis ordinara apartenaji di familii, quankam nur statal
brodkastado esis legala. Muziko Slovakiana populara komencis kom mixuro di bossa
nova, cool jazz e rock kun texti di propagando. Disidenti askoltis radio
Austriana ORF, Radio Luxemburg o Radio Europa Libera, qui pleis plu multa rock.
Chekoslovakia esis plu pasiva kontre dominaco Sovietiana, do radio e la tota
fako di muziko esis plu favorebla al rejimo kam altra stati satelita.

Pos la Revoluciono di Veluro e la deklaro di Slovakia, muziko multe diverseskis,
pro ke libera merkato permisis granda expanso dil nombro di bandi e jenri
reprezentata en la merkato Slovakiana. Ma balde popmuziko divenis dominacanta,
ekpulsante multa mikra jenri. Dum la 1990a yari, Usana grunge, alternative rock
e britpop ganis adherado, same quale muzikali itere populara.



https://io.wikipedia.org/wiki/Namibia

Namibia esas lando en west Afrika sude di Angola, norde di Sudafrika ed este di
Atlantiko.

La sika teritorio di Namibia habitesis da populi bushmani, Damara e Nama, e pos
la 14ma yarcento da Bantua populi. L'unesma Europani qui exploris la regiono di
Namibia e bayo Walvis esis Portugalani Diogo Cão en 1485, e Bartolomeu Dias en
1486, ma Portugal ne havis interesto en ca regiono, proxim la dezerto di Namib.

Dum la 19ma yarcento, la regiono di nuna Namibia koloniigesis dal Germaniani, ed
en 1884 ol divenis la kolonio Germana Sud-West-Afrika (Deutsch-Südwestafrika).
En aprilo 1885 Germani fondis koloniala kompanio Deutsche Kolonialgesellschaft
für Südwest-Afrika - DKGSWA - kun la helpo di bankisti, industriisti e
politikisti. DKGSWA recevis monopolo por explorar minerala depozeyi. En 1908
diamanti deskovresis en la regiono.

Dum l'Unesma mondomilito, ol okupesis da Sudafrika. Ta okupeso ne agnoskesis da
Unionita Nacioni pos la duesma mondomilito. En 1946 Sudafrika refuzis abandonar
sua okupeso. Kom responso, en 1966 kreesis SWAPO, organizuro dil populo di
sud-west-Afrika. On komencis la lukto por nedependo. Lando oficale divenis
nedependanta de Sudafrika la 21ma di marto 1990. En 1994, kun fino di apartheid,
Sudafrika retrodonis la bayo di Walvis a Namibia.

Pos nedependo, Namibia sucese kompletigis transfero di povo de blanka elito vers
nigra majoritato e parlamentala demokratio. Transito di povo de Sam Nujoma pos
15 yari en povo vers Hifikepunye Pohamba eventis kalme.

Namibia esas parlamentala republiko. La chefo di stato e chefo di guvernerio
esas la prezidanto, qua elektesas dal populo por 5 yari e povas rielektar. Nune
esas Hifikepunye Pohamba. La chefa ministro esas nur la chefo dil ministraro.
Nune esas Hage Geingob. Lua konstituco, skribita da konstitucant asemblajo
elektita direte da populo, adoptesis ye februaro 1990, kun Sam Nujoma kom lua
unesma prezidanto.

La parlamento havas 2 chambri: Konsilantaro dil Naciono (National Council), kun
26 membri, e Nacionala Asemblajo (National Assembly), kun 78 membri.

Namibia havas du granda dezerti: Kalahari e Namib. Kultivebla landi reprezentas
nur 1% di teritorio di lando.

La chefurbo di lando, Windhoek, jacas en centro di lando. Altra importanta urbi
esas Walvis Bay, Oshakati e Grootfontein.

Namibia havas la 2ma min granda denseso di habitantaro del mondo, pos Mongolia:
2,5 habitanti per km². Granda parto de la habitantaro apartenas a rasala grupo
Ovambo.

Oficala linguo esas Angliana. Til 1990 oficala esis Germana ed Afrikansa. La
duimo dil habitantaro parolas Oshiwambo kom matrala linguo.



https://io.wikipedia.org/wiki/Mexikia

Mexikia (México), oficale Estados Unidos Mexicanos (Unionita Mexikiana Stati),
jacas en Nord-Amerika. Lua vicina landi esas Usa adnorde e Guatemala e Belize
adsude. Adeste jacas Karibiana Maro, parto dil Oceano Atlantiko, ed adweste
jacas l'Oceano Pacifiko.

La maxim anciena restaji de populi trovita en Mexikia evas de 21,000 yari ante
Kristo. La vorto Mēxihco havas origino en la linguo Nahuatl, e nomizis la centro
di Acteka imperio, note la regiono dil Valo di Mexikia, ed anke nomizis lua
populo, Mexiki.

En 1519 Hernán Cortés arivis en la regiono di nuna Cozumel, en litoro di
Mexikia. Ilu vinkis Aztekimperiestro Moctezuma 2ma e konquestis Mexikia en 1521.
Pos la konquesto di Tenochtitlán, Hispaniana establisis Vicerejio di Nova
Hispania.

Mexikia divenis nedependanta de Hispania la 27ma di septembro 1821. Agustín de
Iturbide quik proklamis su imperiestro di lando, e guvernis til 19 di marto 1823
kande un revolto establisis l'Unionita Stati di Mexikia. En 1824 lando adoptis
nova konstituco e divenis republiko. Guadalupe Victoria divenis lua unesma
prezidanto.

En 1836 generalo Antonio López de Santa Anna, diktatoro di lando 2 foyi, aprobis
7 legi (siete leyes) e suspendis la konstituco di 1824. Kom rezulto, interna
milito komencis, e kelka regiono deklaris nedependo: le Republiko di Texas, Río
Grande ed Yukatan. Texas sucesis en obtenar la nedependo, ed esis anexita da Usa
pose. Un disputo pri frontieri rezultis en Mexikian-Usana milito qua komencis en
1846 e lastis du yari. Milito finis kun l'adopto di Traktado di Guadalupe
Hidalgo, qua forcis Mexikia a donar preske la duimo di lua teritorio ad Usa.

En 1857 Mexikia adoptis nova konstituco ke establisis laika stato. Ye la 18ma di
decembro 1857 Benito Juárez asumis la prezidanteso, e konfrontis konservema
forci. Juárez fugis de Guanajuato tra l'urbi di Guadalajara, Colima, e pos
Manzanillo, por eskapar de konservemi. Por Mexikia suspensis pago di extera debi
kun Francia, Unionita Rejio e Hispania, en 1861 Napoléon la 3ma sendis
expediciono ke establisis nove la monarkio. Arkiduko Maximilian la 1ma guvernis
de la 10ma di aprilo 1864 til revokesar da Juárez kun la helpo di Usa e Prusia
en 1867. Maximilian la 1ma fusilagesis ye la 19ma di junio 1867.

Juárez kontinuis en la prezidanteso ti 1872. Lia lasta yari en povo sufris forta
kritiki de liberali. Pos lia morto, Sebastián Lerdo de Tejada asumis la
prezidanteso, e pos rebeleso en 1876, Porfirio Díaz asumis povo. Li komandis
direte o nedirete la guvernerio dum 35 yari til 1911, kande il renuncis kom
rezulto di Mexikiana revoluciono.

La revoluciono komencis kom populala revolto kontre l'elektala fraudo qua
permisis Porfirio Díaz rielektesar por la 5ma foyo. Díaz renuncis e Francisco I.
Madero elektesis prezidanto, ma revokesi ed asasinesis du yari pose. Generalo
Victoriano Huerta asumis povo, ma la revoluciono rikomencis, komandita da, inter
altra, Pancho Villa ed Emiliano Zapata. Un 3ma forco, komandita dal generalo
Venustiano Carranza sucesis en finigar l'interna milito, e modifikis la
konstituco di 1857, por adicionar modifikuri qui atencis la revendiki de la
revolucioneri. Ta esas la Mexikiana konstituco di 1917, uzata til nun.

On kalkulas ke 900 000 personi, de 15 lore milioni di habitanti, mortis dum la
revoluciono. Carranza esis mortigita en 1920. Lua sucedanto esis altra heroo de
la revoluciono, Álvaro Obregón, pose sucedita da Plutarco Elías Calles. Obregón
rielektesis en 1928, ma ocidesis ante asumar povo. Calles fondis la Nacionala
Revolucionala Partiso (Partido Revolucionario Nacional, PNR), pose rinomizita
Partido Revolucionario Institucional (PRI), qua guvernis Mexikia dum longa
periodo.

Mexikia esas prezidantala republiko. La chefo di stato e la chefo di guvernerio
esas la prezidanto, nune Enrique Peña Nieto. Nuna konstituco adoptesis en 1917.

La parlamento havas 2 chambri: Senato (Senado), kun 128 membri, e Chambro di
Deputati (Cámara de Diputados), kun 500 membri.

Du montari krucumas Mexikiana teritorio: Sierra Madre Occidental e Sierra Madre
Occidental ke esas prolonguro di Usana Rokoza montaro. De esto til westo en
centro di lando, Sierra Nevada, kun lua volkani, krucumas Mexikiana teritorio.
En ta regiono jacas la maxim alta monti di lando: Pico de Orizaba (5 700 metri
di altitudo), Popocatépetl (5 462 m) ed Iztaccíhuatl (5 286 metri).

Mexikia dividesis ek 31 regioni konocita kom stati, plu lua chefurbo, México,
qua formacas autonoma Federala Distrikto.

Aguascalientes, Basa Kalifornia, Basa Kalifornia Sudo, Campeche, Chiapas,
Chihuahua, Coahuila, Colima, Durango, Guanajuato, Guerrero, Hidalgo, Jalisco,
Mexikia, Michoacán, Morelos, Nayarit, Nuevo León, Oaxaca, Puebla, Querétaro,
Quintana Roo, San Luis Potosí, Sinaloa, Sonora, Tabasco, Tamaulipas, Tlaxcala,
Veracruz, Yukatan, Zacatecas.

Mexikia esas la maxim populoza lando dil mondo qua parolas Hispana. La kresko
dil habitantaro falis de 3,5% omnayare en 1965 til 0,99% omnayare en 2005.
Preske 75% de la habitantaro vivas en urbi.

Mexikia ne havas oficala linguo en lua konstituco ma lando havas la maxim granda
habitantaro qua parolas Hispaniana. Cirkum 5,4% de lua habitanti parolas
indijena lingui - la precipua esas Nahuatl, kun 1,45 milion parolanti.

Mexikiana literaturo komencis ante Hispaniana konquesto. Dum koloniala periodo,
la precipua skriptisti esis Juan Ruiz de Alarcón, Carlos de Sigüenza y Góngora e
Juana Inés de la Cruz. Kelka importanta modern autori esas Alfonso Reyes, José
Joaquín Fernández de Lizardi, Ignacio Manuel Altamirano, Juan Rulfo, Octavio
Paz, Carlos Fuentes, ed altra. Octavio Paz ganis la Nobel-premio pri Literaturo
en 1990.

Pikto esas un di la maxim anciena arti en Mexikia. La maxim anciena pikturi en
kaverni evas de 7,500 yari ante nun, e trovesis en Basa Kalifornia. Notora
exemplo di anciena Maya- pikturi esas la murala pikturi de Bonampak e
Teotihuacan. Pos l'arivo di Hispaniani, artisti quale Rodrigo de Cifuentes, la
familio Echave o Cristóbal de Villalpando aparis, e komencis mixar religiala
elementi e la tekniki di pikto de baroko a lokala kulturo. Dum la 20ma yarcento,
Mexikian artisti quale David Alfaro Siqueiros, José Clemente Orozco, Joaquín
Clausell, Frida Kahlo e Diego Rivera divenis mondale notora.

Tradicionala muziko inkluzas mariachi, banda, norteño, ranchero e corridos.
Moderna muzikala stili specale por yuneso esas rock e pop. Kelka populala
Mexikiana kantisti, konocata en tota mondo, esas Thalía, Luis Miguel, Alejandro
Fernández e Paulina Rubio.

Mexikiana cinemo esas un di la maxim importanta de Latinal Amerika. L'unesma
filmi montresis en lando ja en 1896. En 1898 komencis cinematografar en Mexikia.
L'Ora epoko por Mexikiana cinemo eventis de 1936 til 1959, kande nomi quale la
filmifisti Fernando de Fuentes e Luis Buñuel, e l'aktori Dolores del Río, María
Félix, Pedro Armendáriz, la komediisto Cantinflas, e l'Arjentinia aktorino qua
verkis en Mexikia Libertad Lamarque divenis mondale notora. Nune Salma Hayek
esas un de la precipua aktorini di Hollywood.

La folklorala danso mixas elementi de indijena, Hispana ed Afrikana kulturo.
Indijena dansi preske desaparis kun la koloniigo, ma kelk elementi de lua dansi
transvivis e modifikis la dansi adportita de Hispania. Tradicionala dansi
transvivis e lua prezervo stimulesis pos la nedependo e specale pos Mexikiana
revoluciono, en esforco por prezervar nacional identeso.



https://io.wikipedia.org/wiki/Finlando

Segun arkeologiala deskovraji, unesma habitanti di nuna Finlando arivis en la
regiono dum la Petr-epoko, cirkum 8500 yari a.K. L'arkeologiala objekti de ica
epoko deskovrita en la regiono fondesis en Rusia, Estonia e Norvegia.

Dum la Bronz Epoko (1500 til 500 a.K) e la Fero Epoko (pos 500 a.K.) eventis
kontakti di habitantari kun Baltika populi. La instanto kande la Fina-Ugriana
lingui komencis esar parolita en la regiono esas ne-konocita.

Suediana reji establisis lua regno super la regiono en 1249. La regiono divenis
tote parto di Suediana rejio. Suediana divenis la dominanta linguo di la
nobeleso, administro ed instrukto. Finlandana esas precipue la linguo di le
rurani, klerikalo e di lokala korti.

Dum la Reformo, Finlandani gradope divenis Luterani. Dum la 16ma yarcento Mikael
Agricola editis l'unesma libro en Finlandana linguo. L'unesma universitato di
lando establisesis en 1640.

Finlando esas parlamentala republiko. La chef-stato esas la prezidanto, qua
elektesas dal populo por sis-yara periodo. Il anke esas responsanta pri
Finlandana extera politiko extere Europana Uniono. La prezidanto nominas la
chefministro, qua esas la chefo di guvernerio, inter la membri del parlamento.

Finlando esas la 8ma maxin granda lando di Europa e havas 187,888 lagi kun
adminime 500 m², ed anke 179.584 insuli. Un di ca lagi, Saimaa, esas la 4ma
granda di Europa.

La disto de la maxim sudala punto (Hanko) til la maxim nordala punto (Nuorgam)
esas 1,445 kilometri.

Foresti kovras cirkum 86% de la surfaco di lando specale boreala foresti, kun
poka kultivebla surfaci. Lando esas la maxim granda produktero di ligno di
Europa.

La precipua tipo di roko di lando esas granito. Moreno esas la maxim komuna tipo
di sulo, kun tenua strato di humuso.

L'importanta branchi por la Finlandala industrio esas arboro-, metalo-,
teknologio-, telekomuniko- ed elektronik-industrii. La granda firmi industriala
havas signifikanta stando, precipue Nokia ed arborala firmi, e pro lo Finlando
ulakaze konsideresas vundebla. En Finlando esas kom naturala havaji foresti e
minerali. La sektoro di la servado esas la maxim granda parto di la ekonomiko
Finlandala. Komparante ad altra landi dil OKED, on konsideras ol grandaparte
nedevelopita. La alta kusti impedas la developo di la servado-brancho, qua
rezultas de impostado e salarii. La ekonomikala agado di la lando fondesas tre
forte sur la internaciona merkato. La exportaco havas triimo de la tota
produkturo nationala (TPN). La maxim importanta kompani komercala esas Germania
(15 % del importaco e 11 % del exportaco), Rusia (14 % del importaco e 11 % del
exportaco) e Suedia (11 % del importaco e 11 % del exportaco). La komerco kun
altra membri de l'Europana Uniono formacas 60 % de la tota internaciona komerco.

La maxim granda urbo di lando esas Helsinki. Altra importanta urbi esas Espoo,
Tampere, Vantaa e Turku.

Finlandana literaturo komencis kande Mikael Agricola tradukis Nova Testamento a
Finlandana linguo dum la 16ma yarcento. Poka libri skribesis en Finlandana til
la 19ma yarcento. Kun l'arivo di l'influi de Romantika Movado en Finlando, Elias
Lönnrot komencis kolektar Finlandana e Kareliana populara poemi e publikigis ol
kom Kalevala. Altra importanta skriptisti dum la 19ma yarcento esis Aleksis Kivi
e Eino Leino.

Pos nedependo, aparis moderna skripitisti, la precipua esis Mika Waltari. En
1939 Frans Eemil Sillanpää recevis la Nobel-premio pri literaturo, til nun
l'unika Finlandana skriptisto qua recevis ica premio. Importanta skriptisti pos
Duesma mondomilito esas Väinö Linna ed Ilkka Remes.

La muziko di Finlando havas influi de Kareliana melodii e liriki, inkluzite de
kalevala. Kareliana kulturo esas perceptita kom la maxim pura expreso di
Finlandana miti e kredi, kun poka influi de Germana miti, e plu influita da
Nordala populala dansi.

Unesma opero en Finlando inauguresis da Germana kompozistulo Fredrik Pacius en
1852. Nune Finlando havas importanta vidajo en klasika muziko kun importanta
kompozisti, kom Magnus Lindberg, Kaija Saariaho, Aulis Sallinen e Einojuhani
Rautavaara. Populala muziko anke inkluzas tango e dance music, ed anke grupi di
rock, jazo e hip hop.

En la yaro 2006 la rock-grupo Lordi ganis la Eurovision Song Contest en Athina
(Grekia).

Internacione la maxim sucezoza televizionoprogrami Finlandana esas survoyala
dokumentoserio di dorsosakizita viri Madventures e la quaza-reala programo
televizionala The Dudesons, qua montras quale quar deyunesala amiki pleas
dementaji ed igas agacaji unu ad l'altra (samamaniere quale en la Usana programo
Jackass).

En Finlando la vintro-sporto esas tre populara. Ma en la yaro 1952 eventis la
Olimpiala Ludi dil somero en Helsinki. La maxim populara sporto en Finlando esas
hokeo sur glacio. La nacionala maskula esquado ja ganis dufoye la mondala
championkonkurso en la yari 1995 e 2011.



https://io.wikipedia.org/wiki/Biologio

Biologio esas cienco generala pri vivo, lua kondicioni e lua formi diversa
(organizeso di enti vivanta, medii ube li vivas, funcioni di vivo, e.c.) planti
ed animali, inkluzante homi. Esas esence du branchi di biologio, la studio di
animali (zoologio) e la studio di planti (botaniko). En singla brancho esas
plura tradicionala faki qui koncernas strukturo (anatomio, citologio), developo
e funciono (fiziologio, embriologio), heredala genetiko (evoluciono), klasfiko
(taxonomio) ed interrelati di organismi kun l'una l'altra e kun sua ambiento
(ekologio). Ica faki anke dividesas aden plura specalista feldi quale mikologio,
entomologio e herpetologio.

Tamen, la tradicionala divido inter zoologio e botanio ne plus valiesas nam
grupi de biocienci developis qui violacas lia limiti, ex. mikrobiologio,
bakteriologio, virologio, oceanografio e marala biologio. Esas anke biocienci
qui pontizas la lakuno inter la fizikala cienci di kemio, fiziko e geologio, ex.
biokemio, biofiziko e paleontologio. Simile esas ti qui relatas homala konduto,
ex. psikologio e sociologio.



https://io.wikipedia.org/wiki/Texas

Texas esas la due maxim granda stato (sequar Alaska) di Usa. Ol jacas en sudo
apud Mexikia-bayo e Mexikia. Vicina usana stati esas Nova-Mexikia, Oklahoma,
Arkansas e Louisiana.

Hispaniana Álvar Núñez Cabeza de Vaca naufrajis en la litoro di nuna Texas en
1528. En 1821 la regiono divenis parto di Mexikia pos Mexikiana
nedependo-milito, e formacis la stato Coahuila y Tejas.

Ye 21 di aprilo 1836 eventis la batalio di San Jacinto, en Texas. En la batalio
la Texiana armeo di Generalo Sam Houston, qua inkluzis multa voluntanti de USA,
vinkis la Mexikiana armeo di Generalo Antonio Lopez de Santa Anna. La batalio
duris dek-e-ok minuti; 630 Mexikiana soldati mortis, e non mortis de la Texiani.

La konstituco di Texas adoptesis en 1876. La legifala povo dil stato havas du
chambri: Chambro di Deputati, kun 150 membri, e la Senato dil stato, kun 31
membri, qui reprezentas 31 distrikti.

Westa parto di Texas esas sika dezerto, ma esta e riverala parti esas favoroza
por agrokultivo. Texas anke produktas petrolo.

Dum la komenco di la 20ma yarcento trovesis petrolo en rivala areo, quo igis
agrikultivala lando industriala. Nun maxim granda ekonomiala centri esas Austin
(1.350.000 habitanti), Dallas - Fort Worth (5.500.000 habitanti), Houston
(500.000 habitanti) e San Antonio (1.800.000 habitanti).

Dum la 19ma yarcento policisti esis en Texas tre nemulta, ed omno havis la yuro
defensar su per pafilo. Nun ca principo esas ordinare aceptita en Usa. Cirkume 2
ek 3 krimini igesas per pafili en Texas.



https://io.wikipedia.org/wiki/Tempo

Tempo esas fizikala konceptajo qua permisas ordinar listo di eventi,
establisante lo pasinta, lo prezenta ed lo futura. La tempo mezuresas ye sekundi
segun l'internaciona sistemo pri mezuri. Tale, ni povas savar quanta tempo pasas
inter du eventi.

Ni mezuras tempo segun anciena sistemo Babiloniana. Babiloniani dividis lumoza
tempo di dio a 12 secioni. Un horo ne esis 60 minuti ma dekeduimo de lumoza
tempo. La nombro esis 12 pro en stelo-cielo, segun Babiloniani, ank esis 12
animalo-figuri. Samamaniere tenebroza tempo di dio esis dividita a 12 secioni.
Tale ni ganis dio dividinta a 24 hori. Anke yaro esas dividita a 12 secioni
segun Babiloniana sistemo.

L' utensilo por mezurar la tempo nomesas horlojo. Li kustumale uzesas dum
l'ordinara vivo. Por plu preciza mezuri, existas altra artifico nomesanta
kronometro, qua uzesas por sportala eventi e ciencala experimenti, exemple.

Per plu fizikala termini, la tempo esas la disto inter eventi alonge la quaresma
axo di koordinata sistemo en spaco-tempo.



https://io.wikipedia.org/wiki/Televiziono

Televiziono esas la komuniko di movanta imaji inter distanta loki per filo- o
radio-difuzi. En televizion-difuzo, centrale preparita programi difuzesas a
multa individua recevili, ma klozita sistemi es kreskante importanta. Ofte
son-signalo transmisesas kun imaj-informo.

Generale, televizion-kamero uzesas por formacar imajo dil ceno transmisenda e
konvertar ol aden elektronikala signali. Ici es ampligata e transmisata, sive
direte per filo (klozita-cirkuito) o kom radio-ondi, a recevilo ube la ceno es
rikonstruktata kom imajo sur la skreno di tubo katod-radiala.

En kolor-televizono la lumo enirante la kamero analizesas aden reda, blua e
verda kompozanti, la tri primara kolori di lumo. En la kolor-recevilo ca informo
uzesas por direktar tri elektron-radii, qui ecitas la mozaiko de reda, blua e
verda fosfor-punti qui riproduktas la kolor-imajo.

L'unesma praktikala televizion-sistemo demonstresis en London en 1926 da John
Logie Baird.

En fino di 1980a yari on komencis developar nombrala sistemi di televiziono. Ta
sistemi permisas transmitar imaji kun granda qualeso sen sufrar interferi de
elektrala equipadi e de atmosferala descharji. Nune existas quar sistemi di
nombrala transmiso:



https://io.wikipedia.org/wiki/Tailando

Homi habitis la regiono di nuna Tailando depos Paleolitiko. La regiono sufris
influi de Indiana kulturi e religii. Un exemplo esis la rejio di Funan, ke
existis de 1ma yarcento aK til cirkum 550, parolis Olda Khmer linguo e havis
hinduismo kom religio. La rejio extendis su de Tailando til la litoro di nuna
Vietnam.

Ante la falo di Khmer Imperio (dum 13ma yarcento) diversa stati (Tai, Mon, Khmer
e Malaya rejii) existis ibe. Tai populo movis su de suda Chinia vers nuna
Tailando dum la 10ma yarcento. En nuna centro di Tailando existis Mon Dvaravati
kulturo, de la 7ma til la 10ma yarcento.

De 1351 til 1767 existis la rejio di Ayutthaya, qua establisis komercala relati
kun Chiniani, Vietnamani, Indiani, Japoniani e Persiani, e pos kun Portugalani,
Hispaniani, Franciani e Nederlandani. Ye 1511 Portugalana Duarte Fernandes
establisis ambasadeyo en la rejio.

Reji di Ayutthaya permisis komercisti establisar su en vilaji exter la muregi
dil urbo. Dum la rejio di Somdet Phra Narai (1656 til 1658) e la rejio di Louis
14ma la korti di Francia ed Ayutthaya havis forta ligili, e Franca ambasadisti
komparis la richeso e grandeso dil urbo kun Paris.

Ye 1767 la rejio di Ayutthaya finis kun l'invado di Burmani. Lua chefurbo esis
brulita e lua teritorio esis partigita. Ye 1769 generalo Taksin riunigis la
teritorio e proklamis su kom rejulo. Il guvernis til 1782 kande, pos esar
konsiderita dementa, il esis renversita, enkarcerigita e pos exekutita.

Moderna historio di komencis ye 1782, kande Rama 1ma asumis kom rejulo, l'unesma
de Chakri dinastio. Rama fondis Bangkok, qua divenis la chefurbo di lando. Lia
heredinti divenis koncernita kun la minaco di Europana kolonialismo pos la vinki
di Britani en Burma ye 1826. Sama yaro, Siam signatis pakto por amikeso e
komerco kun Britani. Ye 1833 Usa establisis ambasadeyo en Siam.

L'oficala nomo di lando esis Siam til 23 di junio 1939, kande ol esis chanjita
vers Tailando.

Kun preske 514 000 km² e 64 milioni lojanti, Tailando esas la 50ma lando en
totala surfaco e la 20ma en totala populo. Ol esas 2 foyi ma granda ke Unionita
Rejio.

Nordo di lando esas montoza, e la maxim alta monto di lando esas Doi Inthanon,
kun 2565 metri di altitudo.

La maxim granda urbo esas la chefurbo, Bangkok. Alta importana urbi esas Chiang
Mai e Pattaya.



https://io.wikipedia.org/wiki/Suedia

Suedia esas lando jacas en norda Europa. Lua vicina landi esas Norvegia en nordo
ed en westo, e Finlando en nord-esto. En sudo jacas Baltika Maro. La ponto di
Öresund unionas Suedia a Dania, en sudo.

Vikinga rejio di Suedia lastis cirkume de la 8ma til la 11ma yarcento. Dum ta
periodo, probable Suedi expansis su sude en la teritorio. On kredas ke vikingi
expansis su vers Finlando, Baltika regiono, Rusia Bielorusia, Ukraina til la
Nigra maro o posible Baghdad. Vikingi konsideresas la patri di Kyiva Rusia. Lua
historio skribesis en runi.

Santa Ansgar od Oscar introduktis kristanismo en Suedia en 829, ma paganismo ne
desaparis de la regiono til la 12ma yarcento. Tamen, on povas konsiderar Suedia
kristana lando depos 1050.

Ecepte en la provinco Skania, kontrolita da Dani dum ta periodo, feudismo ne
developis en Suedia simile en formo ad altra Europana landi. Konseque, rurani
restis larje un klaso di libera agrokultivisti dum granda parto di Sueda
historio. Sklaveso ne esis komuna en Suedia. Sklaveso e serfeso abolisesis dum
la rejio di Magnus Eriksson en 1335. Ex-sklavi ofte absorbesis en la rurala
societato o divenis laboristi en l'urbi ed urbeti.

Dum la 14ma yarcento Suedia frapesis da bubono-pesto, e lua habitantaro esis
decimacita. Dum ta periodo, Sueda urbi aquiris plu yustesi, e recevis forta
influi de Germana komercisti da Hanso-uniono. En 1319 rejulo Magnus Eriksson
unionis Suedia e Norvegia, ed en 1397 rejino Margrete 1ma di Dania unionis
Dania, Norvegia e Suedia en Kalmar-uniono. En 1520 rejulo Christian 2ma di Dania
imperis un masakro kontre Sueda nobeleso, konocata kom la "sango-balno di
Stockholm". Ta masakro incitis Sueda nobeleso a rezistar, e la 6ma di junio 1523
Sueda nobeli aklamis Gustaf la 1ma Vasa kom lua rejulo. Balde pose, li rejektis
katolikismo kom religio. En l'ekonomio, Gustaf Vasa ruptis komercala monopolo di
Hanso-uniono.

Dum la 17ma yarcento Suedia transformesis en povoza lando. Ante divenar imperio
ol esis povra lando kun poka habitantaro, poka povo e poka reputo. Ol kaptis
teritorii de Rusia e Polonia-Lituania tra diversa militi, inkluzite Triadek-yara
milito.

Dum Triadek-yara milito, Suedia konquestis preske la duimo di Santa Romana
stati. Gustaf la 2ma Adolf deziris divenar la nova Santa Romana Imperiestro e
guvernar Skandinavia plu la Santa Romana stati unionite, ma ilu mortis dum la
batalio di Lützen en 1632. Pos la batalio di Nördlingen (l'unika importanta
vinkeso di Suedia dum la milito) la sentimento favorebla a Suedi desaparis
gradope en Germana stati. Suedia nur mantenis poka teritorii en la nordo di nuna
Germania, exemple Sueda Pomerania, Bremen-Verden e Wismar.

En 1696 devastinta famino viktimigis Finlando e mortigis 1/3 de lua habitantaro.
La famino anke atingis Suedia e viktimigis 10% de lua habitanti. En 1700 pos la
batalio di Narva Rus armeo esis preske destruktita, ma rejulo Karl la 12ma
decidis vicee atakar Polonia-Lituania, e vinkis Poloniana rejulo August la 2ma.
Ica permisis Rusian imperio modernigar lua armeo. En 1709 kande Suedia atakis
Rusia, Rusi vinkis la batalio di Poltava. To esis la komenco dil fino por Sueda
imperio.

En 1809 l'esto dil imperio cedesis a Rusia e divenis l'autonoma Granda Princio
di Finlando. Dun Napolenon-epoko Suedia kombatis kontre Francia e, pos vinkar la
batalio di Leipzig, ol forcis Dania-Norvegia a cedar Norvegiana teritorio la
14ma di januaro 1814. L'uniono Norvegia-Suedia duris til 1905, kande Norvegia
ganis nedependo.

De 1850 til 1910 plu kam 1 milion Suedi ekmigris vers Usa. Granda nombro
establisis su en Minnesota. De 1870 til 1914 lando gradope transformis su en
industrial ekonomio. En 1889 Sueda social-demokrata partiso fondesis. En 1917
komunista revolto faliis, e la demokratio kontinuis expansar.

Suedia restis neutra dum la du mondomiliti, ma lua neutreso esis kontroversa.
Dum la duesma mondomilito lando jacis sub influo de nacional-socialista
Germania. Quankam furnisanto di stalo a Germania dum la milito ol suportis
Norvegiana rezisto, ed en 1943 ol helpis Dana judi eskapar de deporto vers
koncentreso-kampeyi. Sueda diplomacisto Raoul Wallenberg e lua kunlaborinti
helpis salvar plu kam 100,000 judi de Hungaria.

Suedia anke restis neutra en la disputo inter Nord-Atlantikal Uniono e pakto di
Warszawa. Tamen ol mantenis forta relati kun Usa. Ye la 1ma di januaro 1995 ol
divenis membro di Europana Uniono. Nune Suedia havas un ek la maxim granda
Indexo pri humana developeso del mondo.

Suedia esas konstitucala monarkio. La chefo di guvernerio esas la chefministro.
La Parlamento (Riksdag) havas unika chambro kun 349 membri, qui elektesas direte
dal populo por 4-yara periodo.

Emendar o revizar ta legi ne esas tam facila kam modifikar altra legi:
parlamento mustas aprovar la modifiki du foyi, e mustas okurar general elekto
inter la du aprobi. Un altra lego, pri l'organizuro di legifala povo
(Riksdagsordningen), establisesis en 1974. Ol ne esas konsiderata fundamentala
lego, ma kelka parti di ol anke esas nefacila por modifikar.

En 1999 aprobesis lego qua separis l'eklezio de la stato. Pos ta lego, filii di
membri de l'Eklezio di Suedia naskinta pos 1999 ne pluse konsideresas automatale
membri de ta eklezio pos nasko.

Judiciala povo kompozesas ek 48 administrala korti (en Sueda tingsrätt, korti di
unesma instanco), l'administrala apelo-korti (Sueda hovrätt), e la Supra
Judiciala Korto ( Högsta domstolen), la triesma e maxim alta korto di lando kun
16 membri.

Suedia okupas la esto di Skandinaviana peninsulo. En westo, un kateno di monti
(Skanderna o "Skandinav Alpi") separas lando de Norvegia. Lando okupas teritorii
inter latitudi 55º til 70ºN, e longitudi 10º til 25ºE.

La maxim alta monto di lando esas Kebnekaise, kun 2,111 metri di altitudo.
Granda parto di lua surfaco esas plana kun multa lagi. Lago Vänern esas la maxim
granda de lando e la 3ma maxim granda de Europa. On povas dividar lando en tri
regioni: Norrland (qua okupas plu kam la duimo di lando e havas poka habitanti),
Svealand (centro-sudo) e Götaland (la sudo di lando, qua koncentras
l'habitantaro). La maxima temperaturi dum somero en la regioni di Svealand e
Götland varias de 20ºC til 25ºC, e l'averajala temperaturo dum vintro varias
de-6ºC til 2ºC. Cirkum 15% de Sueda teritorio jacas super la Polala Arktika
Cirklo.

Suedia recevas mezvalore 500 mm til 800 mm di pluvi omnayare. La sud-westo di
lando recevas 1000 til 1200 mm di pluvi, dum ke montala regioni en la nordo
povas recevar cirkum 2,000 mm di pluvi omnayare. Nivo falas de decembro til
marto en Götland, de novembro til aprilo en Svealand, e de oktobro til mayo en
Norrland.

La moderna Sueda ekonomio mixas statal entraprezi e privata kompanii e
orientizas su vers exportacaji ed internaciona komerco. Lando havas bona sistemi
di voyi, telekomuniki e labor-povo kun bona instrukteso. Ek lua 4.9 milion
laboristi, 1/3 finigis l'universitato.

La denseso di habitantaro di Suedia esas nur 20.6 habitanti per km², e cirkum
85% di lua habitantaro vivas en urbi. La maxim granda urbo esas Stockholm, kun
1.3 milioni habitanti en urbala e 2 milioni habitanti en metropolal areo. Altra
importanta urbi esas Göteborg e Malmö.

Segun demografiala kontado en 2005 85% de lua habitantaro esas Suedi, 4.99%
Fini, 1.3% Asiriani e 8.71% altra grupi.

Ok Sueda skriptisti recevis la Nobel-premio pri Literaturo, inkluzite Selma
Lagerlöf, Pär Lagerkvist, Harry Martinson e Tomas Tranströmer. Ante, dum la 19ma
yarcento, l'aktoro e skriptisto August Strindberg ganis internaciona famo.

La maxim konocata Sueda piktisti esas Carl Larsson ed Anders Zorn. Lua maxim
konocata skultisti esas Tobias Sergel e Carl Milles.

De 1920a til 1980a, Sueda filmifisto Ingmar Bergman ed aktorini Greta Garbo ed
Ingrid Bergman divenis internacione konocita.

Muzikala tradiciono di Suedia esas richa, de la folklora muziki til hip hop.
Quankam la muziko pre-Kristana desaparis dum la historio, muzikala instrumenti
de Viking-epoko trovita en arkeologiala loki permisas "rikrear" ol. Inter
l'anciena instrumenti esas lur (simile a trumpeto), diversa fluti, tamburi e
kordo-instrumenti simpla. Moderne, rock e jazo esas importanta muzikala stili en
Suedia. La muzikala grupo ABBA atingis granda internaciona suceso dum la 1970a
yari. Altra notora pop-grupi de Suedia esas Roxette, Ace of Base, Europe e The
Cardigans.



https://io.wikipedia.org/wiki/Sud-Korea

Sud-Korea (La republiko di Korea - Daehanminguk - 대한민국 - 大韓民國) esas mikra lando
en Azia. Chef-urbo di Sud-Korea esas Seoul. La nomo "Korea" venas del anciena
nomo di stato Guryo/Kuryo(고려).

En 918 generalo Taejo Wang Geon fondis la rejio Goguryeo o Koryo (Koreana: 고려,
Goryeo), origino di nuna nomo "Korea". Dum la 13ma yarcento Mongoli invadis e
dominacis la peninsulo. Pos la falio di Mongola imperio eventis diversa
politikala lukti, ed en 1392 Joseon-dinastio remplasis Koryo-dinastio.
Joseon-rejio esis l'anciena nomo por Korea: Joseon to Daehan Jeguk.

De 1592 til 1598 Japoniani invadis Korea. Toyotomi Hideyoshi komandis la forci e
probis invadar Azia tra Korea, ma ekpulsesis kun la helpo di Chiniana
Ming-dinastio. Dum 1620a e 1630a yari Mandjuri invadis la regiono, ed anke
konquestis tota Chinia.

La 1m di marto 1919 Korea deklaris nedependo de Japonia, ma nur la 13ma di
aprilo sam yaro ol instalis lua unesma guvernerio. En la fino di Duesma
mondomilito Japonia kapitulacis e cedis la regiono a Sovietiani ed Usani, qua
okupis la nordo e la sudo di Korea, rispektive.

Sud-Korea establisesis la 15ma di agosto 1948. En 25 di junio 1950 Nord-Korea
invadis Sud-Korea e komencis Korea-milito.

L'armistico en 1953 nulatempe signatita da Sud-Korea, establisis nemilitarigita
zono cirkum l'originala frontiero. La du Korea ne signatis paco-pakto, e ta
rezultas ke la du landi kontinuas teknikale en milito.

En 1960 eventis studentala rebeleso kontre la prezidanto Syngman Rhee. Pose
komencis periodo di politikala nestabileso qua duris til la stato-stroko
komandita da Park Chung-hee. Park guvernis til lia asasino en 1979. Dum lia
guvernerio l'ekonomio di lando kreskis forte. Pos lia morto, eventis politikal
agiteso, pro tota la chefi di opozeso, ante represita, decidar kandidateskar a
la prezidanteso.

En 1980 eventis altra stato-stroko, komandita da generalo Chun Doo-hwan kontre
la provizora prezidanto Choi Kyu-hah. Chun guvernis Sud-Korea despotale til
1987, kande intensa protesti pos la morto sub tormento di un studento obligis
Roh Tae-woo, chefo di la partiso por Demokratiala Yusteso (DJP, de la prezidanto
Chun Doo-Hwan), aceptar direta elekti por prezidanto. Roh ganis l'elekto por
mikra difero, kontre Kim Dae-jung e Kim Young-sam.

En 1988 Seoul sucese hostis l'Olimpiala Ludi. En julio 1997 l'Aziana Ekonomiala
Krizo afektis lando, ma lando saneskis su ekonomio rapide. En 2002 lando hostis
la Mondala Kupo di Futbalo kun Japonia. La du landi mantenis bona diplomacala
relati, ma balde eventis disputo pri la mikr insuli di Liancourt (en Koreana
Dokdo (독도) ed en Japoniana Takeshima (竹島/たけしま)).

En decembro 2012 Park Geun-hye, filiino dil diktatoro Park Chung-hee elektesis
kom l'unesma prezidantino di lando. El asumis povo la 25ma di februaro 2013.

Sud-Korea esas prezidantala republiko. La prezidanto esas la chefo di stato e
chefo di guvernerio, ed elektesas dal populo por 5-yari. Nuna prezidantino esas
Park Geun-hye. La chefa ministro nur esas la chefo dil ministraro, ed elektesas
dal prezidanto. Nuna konstituco adoptesis ye la 17ma di julio 1948.

Sud Korea jacas sudo di Koreana peninsulo. Ol havas 238 km di frontiero kun
Nord-Korea, en un nemilitarigita zono.

Lua klimato esas temperema kun 4 sezoni, e sufras l'efekti di monsono.
L'averajala temperaturo en Seoul en januaro (vintro) varias de -5 til -2,5°C. En
julio (somero) l'averajala temperaturo varias de 22,5° til 25 °C. L'insulo di
Jeju, en sudo, esas plu varma kam la kontinento, ed en vintro lua minimala
temperaturo atingas 2,5 °C pozitiva.

Korea havas la kinesma granda ekonomio en Azia. Ol konsideresas un di 4 Aziana
Tigri.

Moderna Koreana literaturo gradope developis de la fino dil 19ma yarcento. En
1910 esis publikigita l'unesma kompleta tradukuro di la Biblo a Koreana linguo.



https://io.wikipedia.org/wiki/Siria

Siria esas lando qua jacas en Mez-Oriento. Lua vicini esas Turkia en nordo, Irak
en esto, Jordania ed Israel en sudo, e Libano ed Mediteraneo en westo.

La vorto Siria originis de Greka Σύριοι Syrioi, nomo donita a multa Asiriana
populi. L'urbo di Ebla, fondita cirkum 3000 aK probable komercis kun Sumeriani,
Amoriani e kun Egiptiana faraoni.

Romani anke konquestis la regiono e, dum 2ma e 3ma yarcenti, kelka Roman
imperiestri esis naskinta en Siria.

En 640 Islama generalo Khalid ibn al-Walid konquestis la regiono. En 1260
Mongoli arivis kun armeo di 100 000 soldati. Dum 16ma yarcento ol divenis parto
di Otoman imperio.

Dum l'Unesma mondomilito Franci e Britaniani projetis dividar ed okupar la
regiono. Pos milito, Francia okupis Siria e Libano. Kun la falo di Franciana
guvernerio en 1940 dum la Duesma Mondomilito, Siria divenis parto di Vichy
Francia til 1941, kande Britaniani okupis ol. Siria deklaris nedependo en 1941
kom republiko, ma nur la 1ma di januaro 1944 lua nedependanta guvernerio
agnoskesis.

Quankam l'ekonomio kreskis forte pos la nedependo, la politiko ne havis
stabileso: de 1946 til 1956 Siria havis 20 chefministri e 4 konstituci. Dum ta
periodo, Siriana judi ekmigris de lando vers Israel. En novembro ta yaro Siria
signatis pakto kun Sovietia por permisar komunista influo super la guvernerio
kambie avioni, tanki ed altra militarala equipaji. Ta augmento di Siriana
militarala povo desquietigis Turkia, qua timis ke Siria probis okupar
İskenderun, historiala litijo inter la lu landi.

Politikala nestabileso di Siria pos 1954, lua paraleleso kun Egiptia pri extera
politiki, e l'apelo di exterala chefeso di Gamal Abdel Nasser dum la krizo di
Suez kreis suporti en Siria pri l'uniono kun Egiptia. Ye la 1ma di februaro 1958
Nasser e Siriana prezidanto Shukri al-Quwatli anuncis l'uniono di la du
republiki e la kreado di Unionita Araba Republiko. Tota politikala partisi en
Siria, inkluzite komunista, cesis aktivesi.

Tamen, l'uniono kun Egiptia ne esis sucesoza. Ye la 28ma di septembro 1961
militarala stato-stroko komandita da Abd al-Karim al-Nahlawi riestablisis Sirian
Araba Republiko. En 8 di marto 1963 itere eventis stato-stroko, qua renversis
lore prezidanto Nazim al-Kudsi. Salah al-Din al-Bitar divenis chefministro di
lando, e la partiso Baath asumis povo. En 23 di februaro 1966 itere eventis
stato-stroko, e Salah al-Din revokesis dal milististi de sinistra partiseto dil
partiso Baath, komandita dal generalo Salah Jadid.

En 1967 eventis sis-dia milito kontre Israel, e Siria perdis la kolini di Golan.
En 12 di marto 1971 Hafez Al-Assad asumis povo e guvernis til lia morto ye la
10ma di junio 2000. Lia filiulo, Bashar al-Assad asumis povo ta yaro e guvernas
til nun.

Siria esas formale un republiko, kun prezidanto e chefministro. Lua parlamento
havas un chambro kun 240 membri, qui elektesas por 4 yari. Lua konstituco
adoptesis ye la 13ma di marto 1971.

Siria jacas inter la latitudi 32º e 38º N, e la longitudi 35º e 43º E. Ol
konsistas ek arid alta planajo, quankam la nord-westo di lando, apud
Mediteraneo, esas plene verda. La regioni "Al Jazira" (en la nord-westo di
lando) e "Hawran" (en la sudo) esas important agrokultiva regioni.

De esto til westo on povas distingar tri geografiala regioni en Siria: plana e
basa tereni apud litoro en westo, un duopla montaro ube existas multa vali, e la
alta planajo kovrata da dezerto en esto, qua okupas granda parto di lando.
Eufrati, lua maxim importanta fluvio, krucumas lando de nordo til esto. La maxim
alta monto di lando esas Monto Hermon, kun 2,814 metri di altitudo en la
frontiero kun Libano.

La klimato en Siria esas sika e varma, e vintri esas temperema. En alta regioni
povas okurar nivo dum vintro.

La precipua produkto di Sirian ekonomio esas petrolo. Ol anke produktas naturala
gaso, salo e fosfato.

Agrokultivo kreskis pos la konstrukturo di l'aquobarilo Tabka, e nune produktas
precipue grani, kotono, olivo e legumi.

Cirkume 87% de la Siriani esas islamani (74% sunniti e 13% shiiti) ed altra 10%,
o 2.5 milion habitanti, esas kristani.

La maxim granda urbo esas Aleppo. Altra granda urbi esas la chef-urbo, Damascus,
e Homs.

Dum la 14ma yarcento aK skribisti kreis kuneiforma alfabeto en l'urbo Ugarit,
nuna Ras Shamra. Arkeologiisti fondis evidentaji di un kulturo en la regiono qua
prosperis samatempe kam Mezopotamiana ed Egiptiana, ed esis tam richa kam la du.

Sirian autori kontributis por Arabiana literaturo, kun nomi kom Muhammad
Maghout, Haidar Haidar, Ghada al-Samman, ed altri.



https://io.wikipedia.org/wiki/Panama

Panama (Hispaniana: Panamá) esas lando qua jacas en Central-Amerika. Lua vicina
landi esas Kosta Rika en nord-westo e Kolumbia en sud-esto. En esto jacas
Karibia ed en westo jacas oceano Pacifiko.

Kande Hispaniana Rodrigo de Bastidas navigis de Venezuela e arivis en Panama en
1501, posible vivis en la regiono cirkum 2 milion indijeni, precipue de Cuevas e
Coclé rasi. Cristoforo Colombo arivis en la regiono en 1502. En 1513 explorero
Vasco Núñez de Balboa deskovris ke Panama esas istmo e ne existis marala uniono
inter Atlantiko e Pacifiko. Hispaniani fondis Panama-Urbo en 1519, ed establisis
la Real Audiencia de Panama (l'unesma reprezentero di Hispana guvernerio) en
1538. Li transportis arjento ed oro de la litoro di Pacifiko tra la istmo til
Karibia, ube ol esis expediita vers Europa.

Kom rezulto di la desfacileso en kontrolar vasta teritorii, la regiono di Panama
esis vundebla a l'atako di pirati, quale Angliani e Nederlandani, ed anke ataki
di ex-sklavi, nomizita cimarrones en Hispana linguo. De 1572 til 1573 Francis
Drake atakis la regiono kun la helpo di cimarrones. En 1717 Hispania unionis
Panama a la Vice Rejio di Nova-Granada.

Panama esis parto di Hispana imperio dum preske 300 yari (1538 til 1821). En 3
di novembro 1821 Panama divenis nedependanta de Hispana imperio. En 28 di
novembro sam yaro, ol unionis a Nova-Granada por formacar lando nune nomizita
kom Granda Kolumbia.

Dum 80 yari, la regiono esis parto di Kolumbia. Kande Kolumbiana senato rejektis
la Hay-Herran kontrato, Usa decidis suportar politikala movadi por la nedependo
di Panama. En 3 di novembro 1903 Panama divenis nedependanta de Kolumbia, e
signatis Hay/Bunau-Varilla kontrato kun Usa. La kontrato grantis Usana yuro por
konstruktar ed explorar kanalo di Panama, qua inauguresis en 1914. En 1936 la
prezidanto di Panama Harmodio Arias Madrid ed Usana Franklin Delano Roosevelt
signatis pakto Arias-Roosevelt, qua revokis l'ideo pri Usan interveno en
l'internal aferi di Panama.

De 1903 til 1968 Panama esis konstitucala demokratio dominacita da politikal
oligarkio. Ye la 1ma di oktobro 1968 l'elektita prezidanto Arnulfo Arias Madrid
asumis povo e promisis un guvernerio di "nacionala uniono" ma ye la 11ma di
oktobro ilu revokesis pro militarala stato-stroko komandita da kolonelo Omar
Torrijos Herrera. Omar Torrijos komencis militala diktatoreso qua duris 21 dum
yari. En 1972 Torrijos lansis nova konstituco qua konsideris ilu chefo di stato.
En 1977 Torrijos e Jimmy Carter signatis la pakti Torrijos-Carter, pri la
transfero di la suvereneso super la kanalo di Panama vers Panama.

En agosto 1983 4-stela generalo Manuel Antonio Noriega divenas chefo di la
Nacionala Guardo, e transformis ol en Defenso-forci di Panama. Usa akuzis
Noriega pri komercar drugi, fraudo e korupto, e blokuzis l'ekonomio di Panama.
En mayo 1989 Noriega revokis la prezidantal elekto, vinkita da Guillermo Endara
Galimany. En la 20ma di decembro sam yaro Usa invadis Panama, kaptis Noriega, e
la militala diktatoreso finis. Guillermo Endara asumis povo en 27 di decembro
1989.

Panama esas demokratiala prezidantala republiko. La prezidanto esas la chefo di
stato e la chefo di guvernerio, ed elektesas dal populo por 5 yari. Nune esas
Juan Carlos Varela.

La parlamento havas unika chambro kun 78 deputati, elektita dal populo por 5
yari. Nuna konstituco adoptesis en 1972 e subisis reformi en 1978, 1983, 1993,
1994, e 2004.

La judiciala povo nedependas de l'exekutivo e de legifala povo, ma lua membri
elektesas dal chefo di stato. Ol havas tri niveli: la Supra Korto, la tribunali
e la lokala judiciisti. Un nedependanta Elektala Tribunalo inspektas la registro
di votanti, l'elektala proceso e l'agado di politikala partisi.

Panama jacas inter Karibia en nordo, Pacifiko en sudo, Kolumbia en esto e Kosta
Rika en westo. Lua loko en la istmo di Panama esas strategiala: en 2000 Panama
recevis totala kontrolo super la kanalo di Panama.

Lua relevo kompozesas da basa tereni en la du litori, e monti e kolini en la
centro. La monti ne esas parto di la montari di Nord- o Sud-Amerika, e nur
proxim la frontiero kun Kolumbia la monti esas parto dil sistemo di Andi. La
maxim alta monto di lando esas volkano Barú, kun 3,475 metri di altitudo. La
marsh-lando di Darién, an la frontiero kun Kolumbia, mezuras 160 km de longeso e
cirkume 50 km de larjeso, ma to impedas konstruktar choseo por unionar
Nord-Amerika kun Sud-Amerika tra Panama.

Panama havas cirkume 500 fluveti. La maxim granda esas Chagres, qua uzesas por
furnisar elektral energio a Panama, e por formacar l'artificala Lago Gatún, qua
esas parto di la kanalo di Panama.

La maxim granda urbo esas la chef-urbo di lando, Panama-Urbo. Altra importanta
urbi esas San Miguelito, Tocumen, e David.

Panamana kulturo havas granda Hispana influo. La cumbia, simila a Kolumbiana
cumbia, havas granda populareso. Altra populala muzikala stili esas reggae en
español, reggaeton, compas, jazo, blues, salsa e rock.

En la literaturo kelk importanta nomi esas Manuel María Ayala (1785-1824),
Amelia Denis de Icaza (1836-1911), Darío Herrera (1870-1914), Ricardo Miró
(1883-1940) ed altri.



https://io.wikipedia.org/wiki/Libia

Libia, oficala nomo Stato di Libia esas lando qua jacas en nord Afrika. Lua
vicina landi esas en esto Egiptia, en sudo Nijer e Chad, ed en westo Tunizia ed
Aljeria. Mediteraneo jacas en nordo.

Feniciani esis l'unesma populo qua establisis komercala posti en la regiono. Dum
la 5ma yarcento aK Kartago, la precipua Feniciana kolonio, expansis lua
teritorio en la regiono. Greki fondis urbo en la regiono en 630 aK.

Pos vinkar Kartago, Romani ne okupis Tripolitania (la regiono proxim nuna
Tripoli) nemediate, ma mantenis ol sub kontroli di la reji de Numidia, til
l'urbo en la litoro demandar lua protekto. La maxima prospero di la provinco
Tripolitania eventis dum la 2ma e 3ma yarcenti, kande Leptis Magna, ube naskis
romana imperiestro Lucius Septimius Severus, atingis sua apogeo.

En 644 Uqba ibn Nafi invadis la regiono, qua divenis parto dil Kalifio Umayada.
Otomani konquestis la regiono en mezo di 16ma yarcento.

Libia esis kolonio de Italia depos 1911. De 1912 til 1927 Libia esis konocita
kom Italiana Nord-Afrika. En 1934 Italiani adoptis la nomo "Libia" por la
teritorio, formacita da provinci di Cirenakia, Tripolitania e Fazania (nune
Fezzan). Dum l'Italiana okupeso cirkum 150 mil Italiani establisis su en la
kolonio, nombro qua signifikis cirkum 20% de la totala habitantaro. L'emiro
Idris la 1ma de Cirenaika komandis la rezisto kontre Italiana okupeso. De 1928
til 1932 cirkum la duimo de la populo beduina mortigesis direte o pro hungro.

De 1943 til 1951 l'Unionita Rejio kontrolis Tripolitania e Cirenaika, e Francia
kontrolis Fazania. Libia divenis nedependanta ye la 24ma di decembro 1951 kom
konstitucala monarkio. Idris lua 1ma divenis lua unesma sultano.

Ye la 1ma di septembro 1969 militarala stato-stroko komandita da lore kapitano
Muammar al-Qaddafi revokis rejulo Idris la 1ma e proklamis republiko. Qaddafi
kreis "populala komitati" por organizar l'administrado di lando. La 2ma di marto
1977 ilu proklamis Libia socialista stato, la Jamahiriya Socialista Populala
Araba Libiana.

Ye la 17ma di februaro 2011 komencis populala revolto kontre guvernerio di
Muammar al-Qaddafi qua rezultis en interna milito. Qaddafi kaptesis e mortigesis
ye la 20 di oktobro sam yaro.

Nacionala Transita Konsilantaro formacesis por reprezentar Libia pos la falio di
Qaddafi-rejimo. La 5ma di marto 2011 la Konsilantaro deklaris esar l'unika
reprezentero di la Stato di Libia. Nuna chefo di stato esas [Aguilah Issa]. Anke
existas chefministro, nune Abdullah al-Thani.

La parlamento havas unika chambro: Mu'tammar al-sha'ab al 'âmm, kun 2700 membri.

En litoro la klimato esas Mediteraneala, ma granda parto di lando kovresas da
dezerto.

Libiana habitantaro superigis 1 milion personi pos la duesma mondomilito. Nune
ol esas 6 441 776 habitanti, di qui 78.6% vivas en urbi.

La kulturo di Libia esas simila a di lua vicini de la regiono Maghreb e, plu
larje, a di l'altra Araba stati. Lando mankas artala galerii e publika teatri,
pro la rejimo di Qaddafi ne konsideris ol importanta. Tamen, Tripoli havas multa
muzei ed arkiveyi. En Libia existas multa konstrukturi de Romana imperio, quale
l'anciena urbo Leptis Magna.

Historiale, lua literaturo sempre parolis pri politikala temi. Dum la komenco
dil 20ma yarcento skriptisto Sulaiman al-Barouni esis important aktivisto kontre
Italiana okupeso. Ilu skribis l'unesma libro pri Libiana poezio ed imprimis la
jurnalo The Muslim Lion. Pos la vinkeso di Italia en la duesma mondomilito, la
foko di Libiana literaturo esis la nedependo di lando. Sociala chanji, la
distributo di la richeso de petrolo e la Sis-dia milito divenis importanta temi.
Pos Qaddafi asumar povo, la literaturo divenis min kritika e komencis suportar
la guverno. Kamel Maghur, Ibrahim al-Koni e Ahmed Fagih esas altra importanta
Libiana skriptisti.

Diversa tipi di Araba muziko esas populara en Libia, quale l'Andaluza muziko e
la klasika Araba muziko.

Futbalo esas la maxim populara sporto en Libia, e la sporto preferata da
adolecanti e pueri. Lando nultempe partoprenis en la Mondala Kupo di Futbalo,
tamen lua nacionala esquado partoprenis en tri Kupi di Afrikala Nacioni. Futbalo
di salono, atletismo e basketbalo ank esas importanta. Rugbio gradope kreskas en
nombro di adepti.



https://io.wikipedia.org/wiki/Liberia

Liberia esas lando en west Afrika sude di Sierra Leone, Guinea, Ivora Rivo e
norde di Atlantiko. Lando establisesis kom kolonieto di American Colonization
Society e deklaris lua nedependo ye la 26ma di julio 1847. Tamen, Usa nur
agnoskis lua nedependo ye la 5ma di februaro 1862, dum Usana interna milito.

Unesma habitanti di nuna Liberia esis populi Mende, Kru, Bassa ed altra. Ca
habitanti kultivis kotono, rizo e sorgumo e konocis la metalurgio di fero.
Unesma Europani en la regiono esis Portugalani, qui arivis en 1461 e nomizis la
regiono Costa da Pimenta ("Pipra Rivo" en portugalana linguo).

En 1822, kompanio American Colonization Society establisis Liberia kom loko en
Afrika por sendar libera sklavi. Ex-sklavi di Usa gradope ekmigris vers Liberia.

Liberia divenis nedependanta de Usa ye la 26ma di julio 1847. Joseph Jenkins
Roberts esis lua unesma prezidanto. La sociala kustumi, kulturala modeli e la
religio di ex-sklavi havis origino en la sudo di Usa, ed esis totale diferanta
de aborijena. Ca diferi kreis enemikeso inter "Usani" ed "aborijeni".

Liberia konservis lua nedependo dum la Divido di Afrika em la 19ma yarcento, ma
perdis lua postulo di extensa teritorii, anexita da Unionita Rejio e Francia. En
1926 kompanio Firestone recevis granda extensi di landi por kultivar
kauchuk-figiero.

Ye la 12ma di aprilo 1980 Samuel Kanyon Doe divenis prezidanto pos sucesoza
stato-stroko, en qua la prezidanto William Richard Tolbert, Jr. ocidesis. Doe
divenis federito di Usa por recevar ekonomiala helpo, quankam la denunci pri
korupto. En decembro 1989 Charles Ghankay Taylor lansis atako kontre forci di
Doe e komencis Unesma interna milito di Liberia. En agosto l'Ekonomiala Komuneso
di West-Afrikala Stati (ECOWAS) kreis militala forco kun 4,000 soldati e sendis
ol a Liberia. En septembro 1990 Doe kontrolis nur mikra teritorio cirkum la
chef-urbo, Monrovia.

Doe kaptesis e mortigesis ye la 9ma di septembro 1990. Lua sucedinto, Amos
Sawyer, establisis lua autoritato super granda parto di Monrovia. En 1991
ex-membri del armeo fondis l'Unionita Movado pri la Libereso di Liberia e la
Demokratio (ULIMO), por luktar kontre la Nacionala Patriota Fronto por Liberia -
NPFL kreita da Charles Ghankay Taylor, ante federito e pose enemiko di Samuel
Doe.

Sub nuna konstituco adoptita ye la 6ma di januaro 1986, Liberia esas
prezidantala republiko. La chefo di stato e la chefo di guvernerio esas la
prezidanto, qua elektesas dal populo por 6-yara periodo. Nune esas Ellen
Johnson-Sirleaf.

La parlamento havas 2 chambri. La basa chambro esas la Domo di Reprezenteri, kun
73 membri, qui elektesas segun elektala distrikti, 1 per distrikto meze la 15
komtii (singla komtio havas adminime 2 reprezenteri). La reprezenteri elektesas
por 6-yara periodo dal populo. La alta chambro esas la Senato, kun 30 membri, du
per singla komtii, qui elektesas dal populo por 9-yara periodo.

De 1877 til 1980 la partiso True Whig dominacis la guverno. Nune existas plu kam
20 partisi en la lando. Nuna konstituco adoptesis ye la 6ma di januaro 1986
remplasante la konstituco di 1847.

Oceano Atlantiko jacas en sud-westo ed en westo di Liberia. Vejetantaro en
litoro esas kompozata da marshi e manglieri. En nord-esto jacas basa monti. La
maxim alta monto di lando esas Monto Nimba, en esto di lando, kun 1752 metri di
altitudo, en la frontiero kun Ivora Rivo e Guinea. Monto Nimba anke esas la
maxim alta monto di le altra du landi.

Liberia dependas de l'exportacajo di kauchuko e mineralo di fero. Lando anke
havas diamanto, ligno, oro e potencialo por hidroelektrozeso.



https://io.wikipedia.org/wiki/Kavalo

Kavalo (Equus ferus) esas animalo domestika, mamifera, ek la familio "solipedi",
proxim 2 m alta qua uzesas kom kavalkajo, kom tirobestio o kom charjobestio.

La homaro domestikigeskis la kavalo erst cirkum 4,000 aK. Ca animalo esis komuna
en multa parti di west ed central Asia e la areo cirkum la Mediteraneo ye 3,000
aK.

Existas un unika subspeco di sovaja kavalo, di Przewalski, qua vivas en Aziana
stepi di Mongolia. La domestika kavalo esas Equus ferus caballus.

La kavalo probible domestikeskis en central Azia, cirkume ye 4,000 aK. La unesma
arkeologial atesto por la domestikigo di la kavalo trovesis en Kazakstan ed
Ukraina cirkum 3,500 aK. Tre klarega atesto esis la deskovraji di funero di
kavala osti kun charioti da la Sintashta-kulturo e la Petrovka-kulturo. Li esis
la ancestri di la Pra-Indo-Iranani, qui pose adduktabos la kavalo aden la Irana
Planajo inter 1,800 e 1,600 K (ti esis probible la Indo-Aryani, quin la Iranani
pose repulsis). La Indo-Aryani adduktis pose sia kavali en India cirkum 1,600
aK.



https://io.wikipedia.org/wiki/Jordania

Jordania esas lando en Proxim Oriento. Lua vicina landi esas Siria norde, Irak
este, Saudi-Arabia sud-este, ed Israel e Cisjordania weste. Sude jacas la Gulfo
di Aqaba ,e l'unika marala portuo di lando.

Jordania havas homala restaji de Homo erectus, Homo de Neanderthal e de moderna
homi. La historio di Jordania komencis cirkum 2000 yari aK kande semitika populi
establisis su apud la rivero Jordan. Pose, Hititi, Egiptiani, Israelani,
Asiriani ed altra populi invadis ed okupis la regiono. Romani okupis l'anciena
urbo Filadelfia (nune Amman) en 106. En 326 kristanismo divenis l'oficala
religio di Romana Imperio, e l'urbo di Filadelfia divenis episkopeyo.

De 661 til 750 la regiono divenis parto dil imperio Umayyadi, qua introduktis
islamo. Sequante la regiono divenis parto de la kalifio Abasida, qua guvernis
til 1258. En 1516 Otomani okupis la regiono.

Jordania divenis parto di Otoman imperio til fino di Unesma mondomilito. En 1925
Unionita Rejio okupis la regiono, administrita sub la nomo Transjordania. Ol
divenis nedependanta de Unionita Rejio ye la 25ma di mayo 1946.

En 1948 Jordania partoprenis en l'Araba-Israelana milito kontre Israel. Lando
kontrolis la regiono di Cisjordania til 1967 kande Israel okupis ol. Dum la
milito di Yon Kippur Jordania sendis soldati por suportar Siria kontre ataki de
Israel, ma ne kombatis direte en Israelana o Jordaniana teritorii. En 1988
rejulo Hussein dissolvis parlamento ed abandonis reklamaci pri Cisjordania. Ye
la 25ma di julio 1994 Jordania signatis paco-pakto kun Israel.

En 1999 pos longa kuraco kontre kancero rejulo Hussein mortis. Lia filiulo
Abdullah la 2ma sucedis il.

Segun lua konstituco, Jordania esas konstitucala monarkio. Rejo Abdullah la 2ma
di Jordania esas chefo di stato depos la 7ma di februaro 1999. La rejo signatas
ed exekutas tota legi, ma lua povo di veto povas desfacesar da 2/3 di deputati.
La chefo di guvernerio esas la chefministro. Depos la 1ma di junio 2016 esas
Hani Al-Mulki.

Legifala povo kompozesas per du chambri. La Senato kompozesas da 40 membri
selektita dal rejulo, dum ke la 130 membri (deputati) de la Domo di Reprezenteri
elektesas direte dal populo. Ambe Senatani e Deputati servas dum 4 yari. Lando
havas cirkume 50 politikala partisi.

La konstituco aprobesis ye la 8ma di januaro 1952 e recevis multa emendi dum la
historio, la lasta en 2016.

Jordania havas mikra litoro en la gulfo di Aqaba en sudo, nur 26 km. La maxim
alta monto di lando esas Jabal Umm al Dam, kun 1,854 metri di altitudo, e la
maxim basa punto di lando esas la Mortinta maro, kun 408 metri sub marala
nivelo, la maxim basa punto de la surfaco di la Tero.

La klimato di Jordania esas mi-arida, kun mezvalora temperaturi di 30 °C dum
somero, e 13 °C dum vintro. La maxim varma monato esas agosto e la maxim kolda
esas januaro. De novembro til aprilo eventas pluvoza sezono. En Amman, qua jacas
inter 756 e 1,280 metri sur marala nivelo, povas nivar dum la vintro. La
precipua riveri di Jordania esas la rivero Jordan (251 km di extenso totala), an
la frontiero kun Israel e kun Cisjordania, e la rivero Yarmouk (70 km). Existas
kelka oazisi e sezonala aquala riveri.

Jordania havas poka naturala rekursi. Ol importacas petrolo de Irak. Turismo
kontributis kun 10% til 12% di KLP en 2006.

Segun kontado en 2004 Jordania havis 5 100 981 habitanti, di qua 51,5% esis
viri. Segun statistiki, posible 190 000 personi ne esis kontita dum kontado. La
majoritato di la populo havas Araba origino: Jordaniani, Palestinani ed Irakani.

Cirkum 92% de la habitantaro esas Mohamedani, 6% Kristani e 2% de altra religii.
On kalkulas ke nune 92.8% de la habitantaro savas lektar ed skribar.

La maxim granda urbo esas la chef-urbo, Amman. Altra importanta urbi esas
Az-Zarqa, Irbid, e Ar-Rusayaf.



https://io.wikipedia.org/wiki/Haiku

Haiku (en Japoniana "俳句") esas forsan la maxim konocata poeziala formo di
Japonia. Ol esas nur skribita per tri linei de 5, 7 e 5 silabi. Hodie, la
"haiku" ne esas nur poeziala Japoniana formo, ma ek la tota mondo. Irgu povas
trovar "haiku" ye irga linguo.

On konsentas, ke Matsuo Basho (1644 til 1694) esas la kreinto di la "haiku",
tale quale ni konocas hodie. Matsuo Basho dicis la frazo per qua ni povas
definar la "haiku", tante kurta quale la ipsa poemo: "Haiku esas to quo eventas
hike e nun". Pro to, la "haijin", skriptero di "haiku" devas expresar lua sinso,
lua impreso nur per dek-e-sep silabi, nur per tri versi. Ca poemeto ne povas
havar komplikata vorti e la precipua afero esas la naturo. Omna "haiku" devas
havar un sezonala vorto, qua nomesas "kigo", ca vorto permisas konocar la sezono
sen, multafoye, nomizar ol.

Matsuo Basho, kreis "skolo" e nune il konsideresas kom la maxim bona "haijin" ek
omna tempi. Il skribis la maxim konocata "haiku" ne nur en Japonia, ma en la
tota mondo:

Ma Matsuo Basho ne esas l'unika "haijin" en la historio. Ni povas trovar multa
"haijin"-i kom Yosa Buson, Kobayashi Issa, Usuda Arô, Masaoka Shiki, Uejima
Onitsura, Ritsurin Issekiro, Arakida Morikate, Yamasaki Sokan...Anke la mulieri
havas konocata poeti. Forsan la maxim konocata esis Chiyo-Ni.



https://io.wikipedia.org/wiki/Aeroplano

Aeroplano (Sinonimi en Ido: aviacilo, aviono) esas vehilo quo flugas, ed esas
guvernebla da pilotisto por levar su e tervenar sekure. Aeroplano esas plu grava
kam aero, ma flugas per motoro e sustenanta plani.

L’ ideo pri fluganta homo esas anciena. Unesma konocata projeto pri aeroplano,
helikoptero e parashuto trovesis en la desegnuri di Leonardo da Vinci. Ca
projetita vehili nule flugis.

On konsideras kom komenco-momento dil aeronautiko la flugo per balono da
Montgolfier fratuli ye 1783 en Francia. Ye 10 di novembro 1798 Jeanne Labrosse,
studento di balonisto André-Jacques Garnerin, flugis kun ilu per hidrogenoplena
balono ye Parc Monceau, Paris. Labrosse esis l'unesma homino qua flugis per
balono. De 1797, Garnerin facabis plura balonoflugi, ed ilu divenabis l'Oficala
Aeronavisto di Francia. Ye 12 di oktobro 1799 Jeanne Labrosse esis l'unesma
homino qua decensis per parafalo, de alteso di 900 m. El divenis spozino di
Garnerin, e la paro turis Anglia e Francia, facante demonstrala balonoflugi e
parafalodecensi.

Wilbur ed Orville Wright esis Usana biciklo-fabrikisti, qui esis interesita pri
flugado. La flugo di Orville ye 1903 esas nun konsiderata kom l’ unesma flugo
per aeroplano. Li inventis, quale on povas guvernar la fluganta vehilo.

La flugo-probeyo di le Wright esis en Nord-Karolina che esta rivo di Usa. Ibe li
ye 17 di decembro 1903 sendis alonge reli l’ aeroplano Flyer (o “Whopper” segun
li). Ol havis nula rotuli o stipito, ma nur du plani e motoro. L’ unesma flugo
duris 12 sekundi e 35 metri. Samadie Orville flugis duesmafoye: 59 sekundi e 860
metri, ma l’ aeroplano krulis en ventego.

Ye 23 di septembro 1913 la Franca aviacisto Roland Garros facis la unesma voyajo
per aeroplano trans la Mediteraneo, de St Raphael en sudala Francia a Bizerte en
Tunizia, 730 km distanta. La dureso di la transiro, en Morane-Saulnier
aeroplano, esis 7 hori e 53 minuti; lo esis lore la maxim longa trans-mara flugo
kompletigita. Ye la fino il havis restanta gazolino por nur 7 plusa minuti di
flugo. Garros esis aviacisto depos 1909, ed en 1912 il flugis de Tunizia a
Marsala en Sicilia. Dum la unesma mondo-milito il esis kombato-pilotisto; il
mortis en 1918, fusil-agite de la cielo en la Ardeni.

Ye 30 di julio 1914 Norvegiano Tryggve Gran facis la unesma voyajo per aeroplano
trans la Norda Maro; il departis de Cruden Bay en Skotia, ed arivis pos 4 hori e
10 minuti ye Jaeren, proxim Stavanger en Norvegia, 465 km distanta. Lo esis la
maxim longa flugo fora de lando, til la flugo di Alcock e Brown trans la
Atlantiko en 1919. La dato di la flugo di Gran esis hastigata pro la interdikto,
relate la expektata milito, di civila flugado en Britania pos ta dio. Ante ke il
divenis interesata pri aviacado, Tryggve Gran, kom experto pri skiado, esis
membro di la Antarktika-expediciono de 1911 til 1913, duktata da Robert Falcon
Scott.

La unesma voyajo trans la Atlantiko per aeroplano esis kompleta ye 15 di junio
1919. La voyajo esis iniciata da konkurso reklamata en la jurnalo The Daily Mail
di London, en aprilo 1913: premio di 10000 pundi esis ofrata a ti qui flugis de
Nord-Amerika a Britania od Irlando en 72 hori. Pro la mondo-milito, la konkurso
ajornesis til 1918. John Alcock, aviacisto depos 1912, ed Arthur Whitten Brown,
injeniero qua havis experienco pri aerala navigado, komencis la flugo de St
Johns, Nov-Lando, en aeroplano fabrikita da Vickers, ye 14 di junio, 13.58
kloki; nur un altra konkursanta grupo esis ibe, qua ne esis pronta por flugo. La
aeroplano portis 3900 litri de gazolino; ol flugis ye alteso inter maro-nivelo e
3700 m. La voyajo finis, pos 16 hori 28 minuti, e 3040 km, en marsho proxim
Clifden, Galway-komtio, Irlando; Alcock e Brown ganis la premio.

Ye 9 di junio 1928 la unesma voyajo trans la Pacifiko per aeroplano finis ye
Brisbane, Australia. Charles Kingsford Smith e tri kolegi livis Oakland,
Kalifornia ye 31 di mayo en Fokker FV11-3M aeroplano; li pauzis en Havayi e
Fidji. Smith, qua naskis en Brisbane en 1897, anke kompletigis la unesma flugo
trans Australia sen pauzo, e la unesma flugo de Australia a Nova-Zelando. En
1935, dum flugo de Britania ad Australia, Smith e kolegi desaparis en la bayo di
Bengal; fragmenti di lia aeroplano trovesis proxim la rivo di Burma, dek-e-ok
monati plu tarde.



https://io.wikipedia.org/wiki/Yarcento

Ante Kristo 50 000 aK – … → {\displaystyle \rightarrow } 40 000–50 000 aK →
{\displaystyle \rightarrow } 30 000–40 000 aK → {\displaystyle \rightarrow } 20
000–30 000 aK → {\displaystyle \rightarrow } 10 000–20 000 aK → {\displaystyle
\rightarrow }

9001–10 000 aK → {\displaystyle \rightarrow } 8001–9000 aK → {\displaystyle
\rightarrow } 7001–8000 aK → {\displaystyle \rightarrow } 6001–7000 aK →
{\displaystyle \rightarrow } 5001–6000 aK → {\displaystyle \rightarrow }
4001–5000 aK → {\displaystyle \rightarrow } 3501–4000 aK → {\displaystyle
\rightarrow } 3001–3500 aK → {\displaystyle \rightarrow }

30–26ma yarcenti aK → {\displaystyle \rightarrow } 25–21ma yarcenti aK →
{\displaystyle \rightarrow } 20–16ma yarcenti aK → {\displaystyle \rightarrow }

15ma yarcento aK → {\displaystyle \rightarrow } 14ma yarcento aK →
{\displaystyle \rightarrow } 13ma yarcento aK → {\displaystyle \rightarrow }
12ma yarcento aK → {\displaystyle \rightarrow } 11ma yarcento aK →
{\displaystyle \rightarrow } 10ma yarcento aK → {\displaystyle \rightarrow } 9ma
yarcento aK → {\displaystyle \rightarrow } 8ma yarcento aK → {\displaystyle
\rightarrow } 7ma yarcento aK → {\displaystyle \rightarrow } 6ma yarcento aK →
{\displaystyle \rightarrow } 5ma yarcento aK → {\displaystyle \rightarrow } 4ma
yarcento aK → {\displaystyle \rightarrow } 3ma yarcento aK → {\displaystyle
\rightarrow } 2ma yarcento aK → {\displaystyle \rightarrow } 1ma yarcento aK →
{\displaystyle \rightarrow } 0 (yaro) → {\displaystyle \rightarrow }

Pos Kristo 1ma yarcento → {\displaystyle \rightarrow } 2ma yarcento →
{\displaystyle \rightarrow } 3ma yarcento → {\displaystyle \rightarrow } 4ma
yarcento → {\displaystyle \rightarrow } 5ma yarcento → {\displaystyle
\rightarrow } 6ma yarcento → {\displaystyle \rightarrow } 7ma yarcento →
{\displaystyle \rightarrow } 8ma yarcento → {\displaystyle \rightarrow } 9ma
yarcento → {\displaystyle \rightarrow } 10ma yarcento → {\displaystyle
\rightarrow } 11ma yarcento → {\displaystyle \rightarrow } 12ma yarcento →
{\displaystyle \rightarrow } 13ma yarcento → {\displaystyle \rightarrow } 14ma
yarcento → {\displaystyle \rightarrow } 15ma yarcento → {\displaystyle
\rightarrow } 16ma yarcento → {\displaystyle \rightarrow } 17ma yarcento →
{\displaystyle \rightarrow } 18ma yarcento → {\displaystyle \rightarrow } 19ma
yarcento → {\displaystyle \rightarrow } 20ma yarcento → {\displaystyle
\rightarrow } 21ma yarcento → {\displaystyle \rightarrow } 22ma yarcento →
{\displaystyle \rightarrow } …



https://io.wikipedia.org/wiki/Uganda

Uganda esas senlitora lando qua jacas centre en Afrika. Lua vicina landi esas
Sudan norde, Kenia este,Tanzania sude, Rwanda sud-weste, e Demokratial Republiko
Kongo weste. Sud-este de lando jacas la Lago Victoria, la maxim granda de Afrika
segun surfaco totala, teritoriale dividita kun Kenia e Tanzania.

De 2300 til 1700 yari ante nun, populi qui parolis Bantua-lingui migris vers la
sudo di nuna Uganda. Dum la 1830a yari kande Araba komerciisti eniris la regiono
de litoro, li trovis rejii kun developita institucuri. Un ek ica rejii esis la
rejio Buganda.

En 1890 Unionita Rejio e Germana imperio signatis pakto qua konfirmis Britaniana
dominacajo en Kenia e Uganda. Buganda ed altra rejii enkorpigesis sub la
Britaniana protektorato di Uganda en 1894.

Uganda divenis nedependanta de Unionita Rejio ye la 9ma di oktobro 1962. Dum la
sequanta yari eventis konflikti inter la suporteri di federala sistemo e
suporteri di centraligata stato. Konseque de la konflikti, ye februaro 1966
Milton Obote suspensis la konstituco e asumis diktatorala povo.

Inter 1971 e 1979 Uganda subisis l'opreso de la diktatoreso di Idi Amin Dada,
qua finis nur pos la milito Uganda-Tanzania, kande Ugandani exiliita invadis la
lando kun la helpo di Tanzaniana armeo. Ta invado permisis ripozar Milton Obote
en povo. Obote guvernis til 1985 kande ilu revokesis per stato-stroko komandita
da Tito Okello.

Uganda esas prezidantala republiko. La chefo di stato e la chefo di guvernerio
esas la prezidanto, qua elektesas dal populo por 5 yari e povas rielektesar
plura foyi. Nuna prezidanto esas Yoweri Kaguta Museveni. La chefa ministro esas
nur la chefo dil ministraro. Nune esas Ruhakana Rugunda.

La parlamento havas unika chambro, la Nacional Asemblajo (National Assembly),
nune kun 449 membri, di qui 290 esas viri qui reprezentas la distrikti di la
lando, 115 reprezentas la mulieri de la distrikti, 10 reprezentas l'armeo (la
Forci por la Defenso di la Populo), 5 reprezentas la yunaro, 5 esas reprezenteri
de la laboristi, 5 esas reprezenteri de l'invalida personi e 18 esas membri
selektita ex-officio. La parlamentani elektesas por 5-yara periodo. La nuna
konstituco adoptesis ye la 8ma di oktobro 1995, ed establisis plurpartisala
sistemo.

La guverno di Uganda konsideresas un ek la maxim korupta de la mondo, segun
l'organizuro Transparency International.

La dominacanta reliefo di la lando esas l'alta planaji kovrata per savano, kun
mezvalora altitudo di 1,100 metri. Este e weste de la lando existas montoza
regioni. Weste, an la frontiero kun la Demokratial Republiko Kongo jacas la
monti Ruwenzori, kovrata per nivo en lia somiti, kun maxim altitudo di 5,109
metri. Este de la lando, an la frontiero kun Kenia, jacas la monto Elgon,
extingita volkano kun 4,321 metri di altitudo.

La granda Lago Viktoria jacas sud-este de lando, e influas la klimato e la
pluvozeso di la lando, inkluzite en la chefurbo Kampala. Ultre Viktoria, altra
importanta lagi esas Lago Kyoga, Lago Albert, Lago Edward e Lago George.

La dominacanta klimato esas Tropikala ma la pluvozeso varias: en Entebbe, apud
la Lago Viktoria, la maxim intensa pluvi eventas omnayare de marto til junio, e
de novembro til decembro.

Dum yardeki Uganda subisis politikala nestabileso e l'efekti di devastanta
ekonomiala politiki, e duras esar un ek la maxim povra landi de la mondo. La
lando komencis ekonomiala reformi, ed en 2008 lua ekonomio kreskis 7%, malgre
l'internaciona krizo e la lokala nestabileso.

Lua precipua produkturi por exportacajo esas kafeo teo, fisho ed altra
produkturi.

Segun la demografiala kontado di 2002, 84% de lua habitantaro esas kristani,
esante 41,9% katoliki.

L'Angla linguo esas oficala pos la nedependo. La linguo luganda esas la linguo
lokala maxime parolata.

Pri literaturo kelka importanta nomi esas la poeti Elvania Namukwaya Zirimu,
Okot p'Bitek, Okello Oculi, Timothy Wangusa, e la skriptisti Mahmood Mamdani,
Monica Arac de Nyeko, ed altri.



https://io.wikipedia.org/wiki/Republiko_di_Chinia

Republiko di Chinia (anke nomizita Taiwan e Formoza) esas republiko en
Est-Chiniana Maro, formacita da insulo di Taiwan ed altra mikra insuli, inter
kontinentala Chinia e Hong Kong. Oficale Taiwan ne esas konsiderata kom stato,
ma kom parto di Chiniala teritorio. Quankam ol funcionis kom nedependanta stato
depos 1949, kande komunisti ganis povo en kontinentala Chinia.

Taiwan unionesis al kontinento dum Pleistoceno, til l'elevo di marala nivelo
cirkum 10,000 yari ante nun. Kelka homala restaji de Paleolitiko (20,000 til
30,000 yari ante nun) trovesis en l'insulo.

Plu kam 8,000 yari ante nun Austroneziani koloniizis l'insulo. La linguo di lua
decendanti, konocita kom Taiwanana aborijeni, apartenas ad Austroneziana grupo,
qua inkluzas Malayo-Polineziana lingui.

L'insulo esis konocita da Chiniani pos Kristana Epoko, ma nur okupesis da
Chiniani dum la 17ma yarcento. Ante, en 1590, Portugalani establisis komercala
bazo en l'insulo, qua divenis konocata kom Formosa. Pos, Hispaniani okupis ol,
ma ekpulsesis dal Nederlandani en 1642.

En 1662 Zheng Cheng-gong vinkis Nederlandani ed okupis l'insulo en nomo di Ming
dinastio. Taiwan divenis parto di Chinian imperio til 1895, kande Japonia sizis
lu. Japonia sukombis en Duesma mondomilito, e pos milito en Chinia komencis
interna milito inter povo di Kuomintang e komunisti. En l'interna milito la
komunisti vinkis en 1949 e Chiang Kai-sek kun sua armeo e Kuomintang-partiso
fugis a Taiwan.

Taiwan duris esar kom Republiko di Chinia ed ol ganis anke la membreso di
Unionita Nacioni. Segun nova Populala Republiko di Chinia, Taiwan esas nur
teritorio di (Republiko Populala di) Chinia.

En 1971 Taiwan perdis lua sideyo en Unionita Nacioni a komunista Chinia. Do
Taiwan falis en diplomatal izoleso. En 1979 Usa ligis diplomacala relati kun
Chinia, ma samatempe Usa promisis suportor la defenso di Taiwan.

Dum existeso di du Chinii, la relato inter la parti esabas tensa, ma nula milito
komencis. Quankam anke nun centi di fuzei apuntas la kontrea rivo che
Taiwan-stretajo. En 1992 komencis kurta periodo amikala inter Chinii: la du
parti aceptis l'ideo di un Chinia, ma amba parti havis sua kontenajo dil penso.
Amikala periodo finis 1999, kande prezidanto Lee demandis ke on mustus procedar
kam stato relate Taiwan.

Taiwan esis unpartisala (mi)stato til 1988, kande politikal opozantaro
permisesis dal nova prezidanto Lee Teng-hui. En 2000 la periodo di Kuomingtang
en povo finis, kande Chen Shui-bian elektesis prezidanto. Chen Shui-bian
suportas l'ideo di du Chinia.

Populala Republiko di Chinia alegas ke la guverno di la Republiko di Chinia esas
nelegitima, e referas ad ol kom "l'autoritato di Taiwan". Tamen, la Republiko di
China havas lua propra konstituco, lua propra prezidanto e lua propra armeala
forco, e konsideras su suverena stato. Populala Republiko di Chinia nulatempe
kontrolis lua teritorio.

La konstituco di la Republiko di Chinia adoptesis la 25ma di decembro 1946 e
divenis efikiva la 25ma di decembro 1947. Kande ol adoptesis, la Republiko di
Chinia kontrolis multa teritorii en la kontinento, ante perdar l'interna milito
kontre la komunisti e lua guverno refujar su en Taiwan.

Segun la konstituco di 1947 la chefo di stato de la republiko esas la
prezidanto, qua elektesas dal populo por 4-yara periodo. La chefministro
elektesas dal prezidanto. Lasta revizo di la konstituco eventis en 2004.

La parlamento (立法院, Lìfǎ Yuàn) havas unika chambro kun 113 membri, qui elektesas
dal populo por 4-yara periodo. De la sideyi en la parlamento, 6 rezervesas por
aborijeni.

La Republiko di Chinia esas kompozita da Taiwan insulo e di vicina mikra-insuli.
La klimato esas subtropikala en granda parto e tropikala en sudo.

Lua maxim granda urbo esas Taipei. Altra importanta urbi esas Tainan e
Kaohsiung.

Taiwan havas kapitalista ekonomio. Moderna industrio developis rapide, e Taiwan
esas konsiderita un di 4 Aziana Tigri.

La kulturo di Taiwan decendas di la tradiciona kulturo de kontinentala Chinia
kun Japoniana kulturo, Konfuciana kredaji e Ocidentala kulturo. Pos instalar su
en Taiwan, Kuomintang impozis oficala interpreto di tradicionala Chiniana
kulturo. Tradicionala kaligrafio, pikto, teatro, folkloro ed opero Chiniana
adoptesis. Un di la granda turistal atraktivi di Taiwan esas la muzeo dil
Nacionala Palaco, establisita en 1925, qua kontenas plu kam 650,000 objekti ed
artal objekti Chiniana, de paleolitiko til Qing-dinastio.

Pos la 1970a yari komencis granda debati pri la developo di propra Taiwanana
literaturo, en pri l'acepto dil uzado di Taiwanana Hokkien-linguo en la libri.
Inter la skriptisti qui adoptis Hokkien-linguo esas Yang-Min Lin e Li
Kuei-Hsien. Kompozisto Tyzen Hsiao (1928-2015) anke skribis kansoni en Taiwanana
Hokkien.

Basketbalo esas la maxim populara sporto di lando. Basbalo introduktesis dum
Japonian okupeso, e nune lando exportacas basbalisti por Usan e Japonian
esquadi. Futbalo ne esas tam populara kam basketbalo e basbalo, quankam lua
esquado havas suceso en Aziana konkursi.



https://io.wikipedia.org/wiki/Oman

Oman esas lando qua jacas en Azia, en sud-esto di Araba peninsulo. Lua vicina
landi esas:

Homala restaji de 8 000 yari ante nun trovesis en la regiono di nuna Oman.
Sumeriani mencionis un lando nomizita Magan o Makan, posible un refero a minadi
di kupro en la regiono. Posible nuna Omanani originis de Yemen, en sudo di Araba
peninsulo.

Ante l'arivo dil Islamo, Oman jacis sub administrado od influi de Persiana
dinastii: Akemenida, Partiana e Sasanida. Islama religio arivis en la regiono
dum la 8ma yarcento, ed Omani esis un di l'unesma populi qui adoptis islamo.

Portugalani konquestis Muscat dum 16ma yarcento ed okupis ol de 1508 til 1648,
kande lua dominio sukombis en manui di otomani. Nek Portugalani nek Persiani
kontrolis komplete tota regiono di nuna Oman. En 1690a yari Omana imamo Saif bin
Sultan probis konquestar est-Afrikana litoro. Un obstaklo por ta esis Fuorto
Jesus, Portugalana fortreso en Mombasa. Pos du-yara siejo, bin Sultan kaptis la
fuorto en 1698, e konquestis tota regioni norde de Mozambik. Zanzibar divenis
loko por komercar sklavi e ganis importo en Omanan imperio. Sultano Sa'id bin
Sultan konstruktis granda palaci, e transferis lia rezideyo apud Zanzibar en
1837. Omanani anke influis en Komoriana kulturo ed, en 1783, pos vinkar la
sultano di Muscat, Oman grantis suvereneso super l'urbo di Gwadar, en nuna
litoro di Pakistan.

Britaniani komencis influar en Oman depos la 18ma yarcento. Kun la morto di
Sa'id bin Sultan al-Busaid en 1956 lia filiuli disputis la sucedo e dividis
l'imperio. Thuwaini bin Said recevis Muscat e Oman, e Mayid bin Said recevis
Zanzibar. En 1891 Oman divenis protektorato de Unionita Rejio, til 1971, kande
divenis nedependanta.

Oman esas absoluta monarkio. Internacional organizuro Freedom House konsideras
la rejimo di Oman "ne libera". Sultano Qaboos bin Said Al Said guvernas depos
1970. Dum 1990a yari ilu kreis du grupi di konsileri. Un, Majlis ash-Shura,
elektata da poka civitani, kun 84 membri. Altra, Majlis ad-Dawla, elektata dal
sultano, kun 41 membri.

Judiciala povo subordinesas al sultano. Segun la konstituco di Oman, Sharia
(Islama lego) esas la fonto di tota legi di lando. Diversa branchi de
Sharia-korto esas responsebla por familia temi, exemple divorco e heredo.

Oman jacas inter latitudi 16º e 20º N, e longitudi 52º e 60º E. Vasta gravia
dezerto kovras granda parto dil centro di Oman, kun montari alonge nordala (la
monti Al Hajar) e sudestala litoro. En la litoro anke jacas la precipua urbi di
lando: Muscat, Sohar e Sur en la nordo, e Salalah, en la sudo.

La klimato di lando esas varma e sika en internajo, un di la maxim varma dil
mondo. La litoro esas plu humida. En Muscat la mezvalora yarala pluvi esas 100
mm, e januaro esas la maxim pluvoza monato. Vasta dezerto kovras la centro di
lando.

Oman havas du enklavi en la teritorio dil Unionita Araba Emirati:
Musandam-peninsulo, en nord-estala litoro dil vicino, e Madha, marfore.

Quankam havanta diversigita ekonomio, Oman dependas precipue de l'exportacajo di
petrolo. Agrokultivo ed altra industrii esas mikra fonti di revenui kande on
komparas a petrola industrio, e reprezentas min kam 1% de totala exportacaji.

La majoritato dil habitantaro havas araba origino. La precipua religio esas
Islamo (87,4%).

La maxim granda urbo esas Muscat. Altra urbi importanta esas Salalah, Ibri, e
Sohar (o Suhar).

Tradicionala muziko signizas omna instanti di Omanana vivo, inkluzite naski,
morti, cirkoncizi, e mariaji.



https://io.wikipedia.org/wiki/Myanmar

Myanmar, lando anke konocata kom Burma, jacas en Azia. Oficala nomo di stato
esas Republiko di l'uniono di Myanmar (en Burmana Pyidaunzu Thanmăda Myăma
Nainngandaw. Lua vicina landi esas:

En sud-westo jacas la Bayo di Bengala, ed en sudo jacas la Maro di Andaman.
Myanmar esas la duesma granda lando di sud-est Azia.

La lando anke konocesas kom Burma, quo havas longa historio. Homi ja habitis la
regiono cirkum 11.000 yari ante nun, ma l'unesma konocata civilizeso esis la
populi Pyu. Le Pyu vivis en Burma cirkum l'1ma yarcento aK, ed establisis
diversa rejii. Dum ta periodo, Burma esis parto di terala komercala itinerario
inter India e Chinia. On ne eventis militi inter Pyu populi.

Dum la 6ma yarcento Mon rejio di Dvaravati extendis lua frontieri vers la
regiono di Tanintharyi. Kun la submiso dil imperio Khmer de Angkor dum la 11ma
yarcento, Mon-populi movis plu weste aden nuna Myanmar. Mon-populi adoptis
Indiana kulturo e budismo kom religio.

Dum fino di la 18ma yarcento, rejulo Bodawpaya decidis expansar weste lua
imperio. Ilu konquestis Arakan en 1784, anexis Manipur en 1813 e kaptis Assam de
1817 til 1819. Lua sucedinto, rejulo Bagyidaw, probis supresar revolti stimulita
dal Britaniani en Manipur ed Assam. La konflikti kun Britaniani rezultis e
l'unesma Angla-Burma milito (1824 til 1826). La maxim kustoza milito en la
historio di Britanian india rezultis en vinko por Unionita Rejio.

Unionita Rejio militis altra du foyi kontre Burma, de 1852 til 1853 e de 1885
til 1886. L'administrado Britaniana adportis a Burma multa sociala, ekonomiala,
kulturala ed administrala modifiki.

Pos la kapitulaco di Mandalay, lando anexesis ye la 1ma di januaro 1886. Multa
Indiani arivis dum kolonial epoko kom civila servinti, soldati, laboristi por la
konstruktado di edifici, komercisti e, kune la komuneso di mestici
Angla-Burmani, dominacis komercala e civila vivo di lando. Rangoon divenis
chefurbo di la kolonio ed importanta portuo inter Kalkuta e Singapur.

Til 2011 Myanmar esis militarala diktatoreso. Ye la 18ma di septembro 1988
eventis stato-stroko e la konstituco di 1974 abolisesis. Antee ol esis
socialista stato. Ye la 10ma di mayo 2008 eventis referendo pri modifiki en la
konstituco, por permisar elekti en 2010. La modifiki aprobesis, ed ye la 30ma di
mayo 2011 Thein Sein asumis povo kom elektita prezidanto. Nova elekti eventis
kin yari pose, en 2015, e Htin Kyaw, l'unesma civilo a guvernar Myanmar,
elektesis. Ilu asumis povo ye la 30ma di marto 2016.

Internacione konocata kombatero pro homala yuri esas Aung San Suu Kyi. El ganis
Nobel-premio pri paco en 1991 e, kun la vinko di Htin Kyaw, el divenis
chef-konsilero di stato di Myanmar.

Myanmar havas entote 678 500 km², e jacas inter latitudi 9º e 29ºN, e longitudi
92º e 102ºE. An la nordo, la monti Hengduan formacas naturala frontiero kun
Populala Republiko di Chinia. La monto Hkakabo Razi, kun 5,881 metri di
altitudo, esas la maxim alta monto di lando. La precipua fluvio di lando esas
Irrawaddy.

La klimati di Myanmar varias de subtropikala humida (Cwb) en la nordo til
tropikalo di savano en la centro e la sudo di lando. En la westo di lando la
klimato sufras influi de monsono.

La maxim granda urbo esas Rangoon. Altra importanta urbi esas Mandalay,
chef-urbo Naypyidaw, e Mawlamyine.



https://io.wikipedia.org/wiki/Moldova

Moldova esas nova stato inter Rumania (en sudo ed en westo) ed Ukrainia (en esto
ed en nordo). Ol naskis kande Sovietia krulis e Kolda milito finis en Europa.
Dum l'existo Soviet-Uniono la nomo di la regiono esis Moldavia. Lua vicina landi
nun esas:

Neolitika objekti de la kulturo Cucuteni trovesis en la regiono di nuna Moldova.
La kulturo di Cucuteni existis de cirkum 5.500 aK til 2750 aK, e praktikis
agrokultivo, edukado di animali, chaso ed elaboris ceramikajo. La kulturo di
Cucuteni anke havis granda urbi, kun plu kam 15.000 habitanti.

De l'1ma til la 7ma yarcento la sudo di la regiono okupesis komence dal Romani e
pose dal Bizancani. Por sua strategiala loko en Europa, diversa populi invadis
la regiono, exemple Goti, Huni, Avari, Bulgari, Hungari, Mongoli e Tatari.

La princio di Moldavia establisesis en 1346 e duris til 1859, kande la regiono
unionesis a nuna Rumania. Ante finar l'Unesma mondomilito en 1917 la regiono
deklaris su nedependanta sub la nomo Demokratiala Republiko di Moldavia, qua
duris til 1918. Besarabia deklaris su nedependanta de Rusian imperio ed unionis
su kun Rumania. En exilo, formacesis la guvernerio di la Republiko Socialista
Sovieta di Besarabia.

En agosto 1939 pakto Ribbentrop-Molotov agnoskis Besarabia kom sub Sovietian
influo. En 1940, dum Duesma mondomilito, Sovietia demandis Rumania cedar la
teritorii di Besarabia e la nordo di Bukovina, konocata kom Transdniestria.
Rumania aceptis, e la Republiko Socialista Sovietiana di Moldova formacesis.

En 1941 kom parto dil invado di Sovietia da naziista Germania, Rumania invadis
la regioni di Berarabia, Bukovina e Transdniestria. Rumania, en kunlaboro kun
nacionalsocialisti, deportis od exterminis cirkum 300,000 judi. Sovietiani
riokupis la regiono inter februaro ed agosto 1994, e riestablisis RSS Moldova.

Dum la guvernerio di Yosif Stalin lokala habitanti sufris kun deporti e famino.
Pos la duesma mondomilito, granda nombro di Rusi, Ukraini e Bielorusi enmigris
vers la regiono. Dum 1980a yari kreskis la demando por nedependo. Fine, pos la
falio di stato-stroko en Sovietia kontre la reformi di perestroika e glasnost,
Moldova deklaris lua nedependo, la 27ma di agosto 1991.

On povas dividar Moldova en du arei. Streta areo che esta limito,
Transdniestria, volas unionar su a Rusia, pro ke la majoritato de lua habitanti
parolas Rusiana linguo. Altra Moldova volas - se ne unionas su kun Rumania -
adminime sequar Rumania ad Europana Uniono.

Segun la konstituco adoptita en 1994, Moldova esas parlamentala republiko. La
exekutiva povo kompozesas da la prezidanto, da la chefministro e da la
ministraro. La prezidanto esas la chefo di stato di lando ed elektesas dal
parlamento por 4-yara periodo. La chefministro esas la chefo di guvernerio, ed
elektesas dal prezidanto pos lu konsultar la parlamento. La chefministro
selektas l'altra 16 ministri.

La legifala povo kompozesas da la parlamento (Parlamentul), qua havas unika
chambro kun 101 membri. Li elektesas da la populo por 4-yara periodo.

Moldova jacas inter latitudi 45º e 49ºN, ed inter la meridiani 26º e 30ºE (nur
mikr areo jacas este 30ºE). Lua totala surfaco eas 33,851 km²

Lando jacas inter du fluvii: Dniester e Prut. Prut, ante ekfluar en Danubio,
formacas naturale la westala frontiero di Moldova kun Rumania. Nur 480 metri de
Danubiana rivo apartenas a Moldova, e l'urbeto Giurgiulești esas l'unika
Moldovana portuo en Danubio.

Quankam lua teritorio esas kolinoza, l'altitudo nulatempe superiras 430 metri -
la maxim alta monto esas la kolino Bălănești, kun 429 metri di altitudo. La
precipua urbi di lando esas Chisinau (la chef-urbo, kun 647,513 habitanti en
2004), Tiraspol, Bălți (en la nordo) e Bender (en sud-esto). Comrat esas
l'administrala centro di Gagauzia.

La klimato di lando esas modereme kontinentala. La proximeso kun Negra Maro
permisas milda e sunoza klimato. Someri esas varma e longa, e lua mezvalora
temperaturo eas 20 °C. Vintri esas sika e relate dolca, e la mezvalora
temperaturi en januaro esas -4ºC. Yarala pluvo esas cirkum 600 mm en la nordo e
400 mmm en la sudo di lando. Plu intensa pluvi eventas en somero ed en oktobro

Transdniestria kovras l'estala rivo di Dniester-fluvio e havas 4,163 km² di
surfaco e 505 153 habitanti en 2014.

La maxim granda urbo esas la chef-urbo, Chisinau, kun plu kam 600 mil habitanti.
Altra importanta urbi esas Tiraspol (194 000) e Bălți (155 000).

Moldovana kulturo havas Latina e Slava influi. Latina influo datizas de la 2ma
yarcento pos Kristo, kande Roman imperio okupis Dacia. Gagauzi (4.4% de la
habitantaro) esas Turka Kristani, e la maxim granda rasala minoreso di Moldova.

Poeto Mihai Eminescu e skriptisto Ion Creangă konsideresas nacionala artisti
ambe en Moldova e Rumania. Altra skriptisti qui kontributis por la literaturo di
la du landi esas Besarabi Alexandru Donici, Alexandru Hâjdeu, Bogdan Petriceicu
Hasdeu, Constantin Stamati, Constantin Stamati-Ciurea, Costache Negruzzi, Alecu
Russo, Constantin Stere.

En la muziko la maxim importanta Moldovana kompozisti esas Gavriil Musicescu,
Ștefan Neaga e Eugen Doga. En populara muziko, la bando O-Zone atingis notoreso
la yaro 2003 kun la muziko Dragostea Din Tei. Altra du pop-bandi qui obtenis
notoreso dum recenta yari esas SunStroke Project (qua partoprenis en
l'Eurovidado konkurso en 2010) e Zdob și Zdub.

En oktobro 1939 Radio Basarabia, l'unesma radio-staciono di Moldova, komencis
brodkastar de Chișinău. Televiziono komencis brodkastesar en 1958, en la kadro
de Sovietiana televiziono. Tra kablo-televiziono, Moldovani recevas granda
nombro di televizion-stacioni de Rusia, kelka de Rumania, kelka internaciona
stacioni qui transmisas en Rusa linguo e diversa lokala stacioni.

La lukto nomizita Trânta esas la nacionala sporto di Moldova, dum ke futbalo
esas la maxim populara. Basketbalo e rugby anke havas granda populareso.



https://io.wikipedia.org/wiki/Luxemburgia

La nomo di lando venas de anciena Saxona vorti lytel e burh signifikante 'mikra
urbo'. La dukio di Luxemburg nomesis segun la urbo.

En la teritorio di nuna Luxemburgia existas evidentaji pri homala habiteso di
plu kam 35,000 yari ante nun. Tamen, l'unesma evidentajo pri civilizuro datizas
de la Neolitiko, o la 5ma yarmilo aK.

En 963 Frankoniana komto Siegfried aquiris la kastelo Lucilinburhuc. Cirkum ta
kastelo gradope kreskis urbo. En 1308 Luxemburgiana komto Heinrich elektesis kom
rejo di la Romana-Germana imperio. En 1354 La komtio Luxemburgia divenis dukio,
ed en 1477 ol divenis parto di la Habsburgiana posedajo.

En 1957 Luxemburgia esis inter la fondomembri di la Europana Komuneso Ekonomiala
ek qua la Europan Uniono formacesas su, ed en 1999 ol eniris Eurozono. En 2003
lando kreis sua propra universitato.

Luxemburgia esas parlamentala monarkio. La chefo di stato esas la granda-duko.
Depos la yaro 2000 Henry 1ma di Luxemburgia esas la Luxemburgiana granda-duko.
Il mariajis kun Maria Theresa. Formale la granda-duko havas granda exekutiva e
legifarigita kompetentesi. La granda-duko nominas e desengajas la guvernerio. Lu
promulgas la legi e havas la yuro por dissolvar la parlamento. Quankam lu
nulatempe lu facis to. Fakte la granda-duko havas nur reprezentala funciono.

La granda-duko e la guvernerio exercas exekutiva povo. La guvernerio konsistas
ek la ministro-prezidanto (chefministro) e 14 ministri. La nuna guvernerio
konsistas ek koaliso inter la du maxim granda partisi: la kristdemokrata partiso
Sociala Populala Partiso Kristana (CSV) e la socialdemokrata Luxemburgiana
Socialista Labor Partiso (LSAP).

La parlamento havas unika chambro kun 60 membri. La parlamento elektesas omna 5
yari. En la nuna parlamento, qua elektesis en la yaro 2009, esas 6 politikala
partisi. Lua konstituco adoptesis en 1868.

Lando esas un di min granda en Europa, ed ol esas la 175ma granda de 194
nedependanta stati dil mondo. Lua mezuri esas 82 km de nordo til sudo, e 57 km
de esto til westo. En nordo existas monteti e kolini, ube jacas la maxim alta
monto di lando, Kneiff, kun 560 metri de altitudo. Populo koncentras su en
centro e sudo di lando.

La Luxemburgiana linguo apartenas a westa grupo di la Germana lingui ed ol
divenis oficala linguo en la yaro 1984. L'altra oficala lingui esas la Franciana
e la Germana.

Ye la yaro 2003 l'unesma propra Luxemburgiana universitato fondesis en chef-urbo
Luxemburg. La urbo Luxemburg esis en la yaro 2007 la Europana kultur-chefurbo.

La maxim populara sporto en Luxemburgia esas futbalo, ma la Luxemburgiana
futbalisti esas internacione sen granda sucesi. La maxim granda sucesi en la
sporto havis Luxemburgia en la biciklismo. Luxemburgiana biciklisti ganis ja
quarfoye la Tour de France. En la yaro 2011 la Luxemburgiana fratuli Andy
Schleck e Fränk Schleck finigis la Tour de France ye la duesma e triesma rango.

Luxemburgia pleis importanta rolo en la historio di Ido. Ja kinfoye eventis en
ca lando granda internaciona Ido-renkontri e konferi:

En la yaro 1907 pos la tale-dicita Ido-skismo en la Esperanto-movado la tota
Luxemburgiana Esperanto-asocio transferis ad Ido. Longa yari Esperanto ne havis
pro to oficala organizuro en Luxemburgia.

En Luxemburgia habitis kelka tre eminenta Idisti en la komenco di la Ido-movado.
La Kompleta Gramatiko Detaloza da Louis de Beaufront publigikesis en
Esch-sur-Alzette per la editerio da Luxemburgian idisto Heny Meyer-Heucke en la
yaro 1925.



https://io.wikipedia.org/wiki/Chekia

Chekia esas lando qua jacas en central Europa. Lua vicina landi esas en nordo
Germania e Polonia, en esto Slovakia, en sudo Austria, ed en westo Germania. Lua
chef-urbo esas Praha. Chekia inkluzas la historiala teritorii di Bohemia,
Moravia e parto di Silezia.

Homi ja vivis en la regiono di nuna Chekia dum neolitiko. Dum la 3ma yarcento aK
Kelti establisis su en la regiono. Dum la 5ma yarcento Germana tribui krucumis
la regiono. Pos, Slava populi establisis su ibe.

L'unesma Cheka (Bohemiana) stato aparis en la regiono dum la 9ma yarcento, un
dukio cirkum Praha qua esis parto dil imperio di Granda Moravia. Pos la desaparo
dil imperio en 907 la regiono unionesis a Přemyslid dinastio, qua transferis la
sideyo di povo vers Bohemia.

Depos 1002 la Rejio di Bohemia divenis parto di Santa Romana Imperio. En 1212 la
dukio divenis un rejio sub Luxemburg (Cheka Lucemburkové) dinastio. Dum la 13ma
yarcento Germani enmigris vers la regiono, ed establisis kelka kolonii.

En 1235 Mongoli komandita da Chingiz-kano komencis invadar Europa. Pos la
batalio di Legnica en 1241 li probis invadar Moravia, ma imperial armeo vinkis
Mongoli en batalio proxim Olomouc. En ta batalio Baidar, nepotulo di
Chingiz-kano, perisis. Pos vinkar la batalio, rejulo Ottokar la 2ma, qua recevis
na surnomo "Rejulo di Fero ed Oro", expansis l'imperio vers Austria, Stiria,
Karintia e Korniola, do atingis l'Adriatiko. Ottokar mortis en 1278 dum
Marchfeld-batalio kontre Germani komandita da Rudolf la 1ma. Lia filiulo Václav
la 2ma di Bohemia obtenis la krono di Polonia en 1300, ma en 1306 Přemyslid
dinastio desaparis, kande lasta rejo esis mortigita. Pos kelka batalii,
Luxemburg-dinastio obtenis Bohemiana trono.

La 14ma yarcento, specale dum la vivo di Karl la 4ma, Santa Romana imperiestro
(1316 til 1378) esas konsiderata l'ora epoko di Cheka historio. Karl anke
divenis rejulo di Italia. La fondado dil universitato di Praha eventis en ta
epoko. Karl unionis la teritorii di Brandenburgo, Lusacia e Silezia. En 1380 la
Nigra pesto atingis Bohemia, e mortigis 10% de lua habitantaro.

Dum la komenco di la 15ma yarcento sacerdoto Jan Hus formacis religiala movado
e, quankam ilu brulesis, lua sequinti secedis de katolik-eklezio e vinkis kin
krucomiliti (la Husita militi) lansita kontre li da l'imperiestro Sigmund. Dum
la sequanta du yarcenti, 90% de l'habitantaro adheris a Husita movado.

Pos 1526 Bohemia gradope divenis kontrolita da Habsburg monarkio. Un revolto
kontre Habsburg dominacajo komencis la Tri yardeka milito, qua expansis tra
central Europa. La milito devastis la populo di la regiono, e pos lua fino
l'habitantaro esis obligita ad aceptar katolikismo od abandonar la lando.

La periodo de 1620 til la 18ma yarcento divenis konocita kom Nigr-epoko di
Chekia. La populo diminutis e Habsburg proskriptis altra religioni ecepte
katolika. Otomani invadis Moravia en 1663. De 1679 til 1680 eventis un mortala
pesto ed un rebeleso di serfi.

La regni di Maria Theresia di Austria e lua filiulo Joseph 2ma esis epoko di
racional-absolutismo. En 1742 Friedrich 2ma di Prusia sizis la regiono di
Silezia. De 1770 til 1771 eventis granda famino qua viktimis 10% de
l'habitantaro, o 250,000 personi e provokis revolti di rurani.

En 1806 Santa Roman imperio desaparis, e Chekia divenis parto di Austrian
imperio. Serfeso nur esis komplete abolisita en 1848. Pos la revolucioni qui
eventis en ta yaro, imperiestro Franz Joseph la 1ma di Austria establisis
absoluta monarkio por probar kontrolar revolti en l'imperio.

Cirkum 1.4 milioni di Chekiani luktis por Austria-Hungaria dum unesma
mondomilito di qui 150,000 perisis. Cirkum 90,000 Cheki luktis alonge Franca,
Italiana e Rusa trupi kontre Austria-Hungaria, e pos kontre Bolsheviki. Pos la
krulo di Austria-Hungaria sequante a la fino dil unesma mondomilito, la
nedependanta republiko di Chekoslovakia kreesis en 1918. La nova stato
formacesis da Bohemia, Moravia, Silezia e parti de anciena Rejio di Hungaria,
kun importanta komunesi di parolinti di Germana, Hungara Polona e Rutena lingui.

Chekia divenis nedependanta stato ye la 1ma di januaro 1993, kun la fino di
Chekoslovakia. Václav Havel, ante prezidanto di Chekoslovakia, divenis l'unesma
prezidanto di nedependanta Chekia. En 12 di marto 1999 lando divenis membro di
NATO ed en 1 di mayo 2004 ol divenis membro di Europana Uniono.

Chekia esas parlamentala republiko. La chefo di stato esas la prezidanto. Til
2013 lu elektesis dal parlamento. Depos ta yaro, ol elektesas direte dal populo
e povas rieletesar unfoye por la sequanta periodo. Nuna prezidanto, depos la 8ma
di marto 2013, esas Miloš Zeman.

La chefo di guvernerio esas la chefministro, qua elektesas dal prezidanto. Se la
prezidanto mortas dum guvernisteso, la chefministro povas sucedar lu, kom
prezidanto. Nuna chefministro, pos la 17ma di januaro 2014 esas Bohuslav
Sobotka.

La legifala povo kompozesas dal parlamento, qua havas du chambri: la Chambro di
Deputati (Poslanecká sněmovna), basa chambro kun 200 membri qui elektesas dal
populo por 4 yari, e la Senato (Senát) kun 81 membri qui elektesas por 6 yari.
Nuna konstituco (Ústava České republiky) adoptesis la 16ma di decembro 1992.

La maxim alta korto di judiciala povo esas la Supra korto. La 15 membri de la
Konstitucala korto elektesas dal prezidanto kun aprobo de la Senato. La supra
administrala korto esas la triesma brancho di judiciala povo en Chekia.

Lando esas partigita en du historiala regioni: Bohemia en westo e Moravia en
esto, plu Chekiana Silezia en nord-esto. La maxim alta monto di lando esas
Sněžka, kun 1602 m, en la frontiero kun Polonia. Lando jacas inter 48º e 51º N,
ed entre 12º e 19ºE.

Lua precipua fluvii esas Elbe (Chekiana: Labe), Vltava e Morava. Lua fluvi fluas
vers Norda Maro, Baltiko o Nigra maro.

Mondala Banko konsideris Chekia developita stato pos 2006. Lua KLP per persono
esas 82% de la mezvalora KLP per persono de Europa. Pos 2005 l'ekonomio kreskis
6% omnayare. Quankam lua guvernerio pensis adoptar l'Euro kom pekunio en 2010 o
2012 l'ideo suspensesis.

Škoda, la maxim granda manufakturero di automobili en central Europa, originis
en Chekia, e pos la yaro 2000 apartenas komplete a Volkswagen.

Segun l'unesma cifri de la demografiala kontado 2011 la majoritato de
l'habitantaro esas Cheki (63.7%) sequita da Moravi (4.9%), Slovaki (1.4%),
Poloni (0.4%), Germani (0.2%) e Ruteni (0.1%), ma 26% ne respondis ta questiono.
On kalkulas ke 250 000 cigani vivas en Chekia.

Chekia havas richa ciencala tradiciono. Kelk importanta ciencisti ke naskis en
Chekia esis Komenius (Jan Amos Komenský), kreanto di moderna pedagogio; Václav
Prokop Diviš (inventis parafulmino); Gregor Mendel ("la patro di genetiko);
Jaroslav Heyrovský (inventisto di polarografio e Nobel-laureato) o Antonín Holý
(en 2009 il inventis la maxim bona drogo uzebla kontre AIDS til nun).

Praha kontinuas esar importanta kulturala centro di Europa. L'unesma exempli di
sakra muziko en Chekia evas de la 10ma yarcento. Kelka famoza Chekiana klasika
kompozisti esas Antonín Dvořák, Joseph Mahler (naskinta en Chekia), Josef
Mysliveček, Leoš Janáček e Petr Eben. Moderna muziko inkluzas rock (specale punk
rock e heavy metal), pop, bluegrass musiko, underground, funk, electro, jazo,
ska e rap. Kelka moderna kantisti e kompozisti esas Markéta Irglová, Waldemar
Matuška, Helena Vondráčková, Pavel Vítek e Tereza Kerndlová (pop), Daniel Landa,
Aneta Langerová, la grupi Support Lesbiens, Silent Stream of Godless Elegy e Už
Jsme Doma (rock), e Gipsy.cz (hip hop).

En la literaturo kelk importanta nomi esas Franz Kafka (quankam ilu skribis en
Germana), František Čelakovský e Ján Kollár (poeti), Božena Němcová
(roman-skriptisto) e Josef Svatopluk Machar (skriptisto) de la 19ma yarcento, e
l'autori Karel Toman, Fráňa Šrámek, Viktor Dyk, Ladislav Klíma, Jakub Deml,
Richard Weiner, František Gellner e Petr Bezruč de la 20ma yarcento. Inter
l'autori por teatro jacas Ivan Vyskočil, Jiří Šlitr, Václav Havel, Milan Uhde e
Josef Topol. Nune, la maxim konocita Chekiana skriptisto esas Milan Kundera,
quankam ilu vivas en Francia depos 1975 ed esas Franca civitano depos 1981.



https://io.wikipedia.org/wiki/Antropologio

Antropologio esas la studio dil homaro de biologiala, kulturala e sociala
vidpunti. L'origino di la vorto esas la Grekiana ἄνθρωπος anthrōpos (homala) e
-λογία -logia (apologio).

Herodotos es forsan la patro di antropologio, ma erste la 14ma e 15ma yarcenti,
lor la komercala expanso dil Anciena Mondo aden nova regiono, kontakto kun altra
populi acendis ciencala intereso al temo. En moderna antropologio esas du
precipua faki: fizikala antropologio e kulturala antropologio, la lasta inkluzas
sociala antropologio.

Fizikala antropologio es la studio dil homaro kom biologiala speco, lua pasinta
evoluciono ed aktuala fizikala traiti. La studio di prehistoria homi havas multa
konekti kun arkeologio. La fizikal antropologiisto anke studias la diferi inter
rasi e grupi.

Kultural antropologio dividesas aden plura klasi. Etnografio es la studio dil
kulturo di un grupo, sive primitiva sive civilizita. Etnologio es la komparala
studio dil kulturi di plura grupi. Sociala antropologio koncernas sociala relati
e lia signifiko e konsequaji en primitiva socii.



https://io.wikipedia.org/wiki/Ruanda

Homi ja habitis la regiono di nuna Ruanda cirkum 3,000 aK. Inter 700 aK e 1500
Bantu populi enmigris a la regiono e komencis agrokultivo.

Origino di Hutu e Tutsi populi esas necerta. Kande Europani arivis en la regiono
di nune Ruanda, la du populi habitis ol. Rasala teorii decidis ke Hutu populo
originis de nune Ruanda, e Tutsi esis de altra regiono. Yen la origino di nuna
konflikto. Altra populo, Twa, l'aborijena pigmei probable livas en la regiono
pos l'1ma yarmilo di Kristana Ero.

Berlin-konfero establisis ke Ruanda-Urundi (formita da nune Ruanda e Burundi)
esus Germana teritorio. La regiono unionesis kun Tanganyika por formacar Germana
Est-Afrika. Germani ne modifikis multe lokala socio, ma exercis influi e
suportis lokala rejo.

Kun fino di la Unesma mondomilito Germania perdis la teritorio por Belgia.
Belgia introduktis skoli, projekti pri saneso, e direktis agrokultivo. Belgia
anke mantenis lokala sistemo di klasi, e promocis prepondero di Tutsi, e
kontinuis guvernar Ruanda pos duesma mondomilito.

Ruanda separesis de Burundi e divenis nedependanta Belgia la 1ma di julio 1962.
Grégoire Kayibanda esis lua unesma prezidanto. Cikli di violento komencis pose.
En 1973 Juvenal Habyarimana deklaris ke guvernerio esis korupta, komandis
stato-stroko e divenis prezidanto. Multa autoritatozi esis exekutita, inkluze
ex-prezidanto Kayibanda e lia spozino.

Ruanda esas prezidantala republiko. La chefo di stato e la chefo di guvernerio
esas la prezidanto, qua elektesas dal populo por 7-yara periodo, e povas
rielektar sen limito. Depos 1994 esas Paul Kagame. La chefa ministro nur essas
la chefo dil ministraro. Nune esas Pierre Habumuremyi.

La parlamento havas 2 chambri: Senato (Umutwe wa Sena or Sénat) kun 26 membri, e
Chambro di Deputati (Umutwe w'Abadepite/Chambre des Députés), kun 80 membri.

L'interna milito di hutu-populo kontre tutsi-populo produktis, til nun, plu kam
1 milion de mortinti.

Lua fluvii partoprenas a baseni di Nilo en esto, e Kongo en westo. La maxim alta
monto di lando esas Volkano Karisimb, kun 4 507 metri di altitudo, en la
frontiero kun Demokratial Republiko Kongo.

La chefurbo e precipua urbo en totala populo-quanto esas Kigali. Altra urbi esas
Ruhengeri e Butare.

En 2001 56.5% de la habitanti esis katoliki, 26% protestanti e 11.1% adventisti.



https://io.wikipedia.org/wiki/Nord-Korea

Nord-Korea esas lando formita da norda parto di dividita Korea. Lua vicina landi
esas:

Homi ja habitis la regiono di Nord-Korea dum paleolitiko. Ye 2333 aK Gojoseon
rejio esis fondita sur la rivo di Liao fluvio. Cirkum la yaro 108 ta rejio
desaparis e krulis en mikra stati. Dum la sequanta yari, tre rejii (Goguryeo,
Silla, e Baekje) konquestis l'altra sucedanta stati ed expansis vers Mandjuria.

La rejio di Silla desaparis e krulis en mikra stati dum la 9ma yarcento. Ye 918
aparis Goryeo dinastio, qua guvernis tota Koreana peninsulo til 1392, kande esis
sucedita da Joseon dinastio, suvereni di Korea til 1897.

Ye 1897 Gojong kronigis su imperiestro di Korea. Korea kom nedependanta imperio
lastis til 1910, ma ye 1905 Japonia transformis lando en lua protektorato. Ye
1910 ol esis formale anexita. Ye 1919 esis formita provizora guverno di Korea en
exilo, qua lastis til 1948.

Ye 9 di decembro 1941 dum la duesma mondomilito, provizora guverno di Korea
deklaris milito kontre Japoniana okupeso. Dum ta epoko, multa ekonomiala rekursi
di Korea esis uzita da Japoniani. Pos la milito Usa prenis la suda parto e
Sovietia la norda parto di Korea. Ye 1948 amba Korea proklamis su nedependanta.

Ye 1950 komencis la milito en Koreala peninsulo. La sangoza milito duris til
1953, ma til nun la pacala pakto ne esas subskribita. Oficale la milito esas
haltigita nur per l'armistico. Kim Il Sung divenis la chefo di Nord-Korea e
pokope il kreis persono-kulto por ipsa.

Kim Il Sung mortis ye 1994. Lia sucedanto esis lia filiulo, Kim Jong-il, qua
guvernis til lua morto ye 17 di decembro 2011. Dum guverno di lasta, okuris
famino en Nord-Korea qua lastis de 1995 til 1998. On kalkulas ke de 900 000 til
3.5 milioni di personi mortis da famino dum ta periodo. Ye 9 di oktobro 2006
Nord-Korea probis sucesoze lua unesma atom-bombo. Sismologiala instituti en Usa
e Japonia detektis ter-tremo kun forteso 4.3 en Richter-skalo, qua kolacionis la
posibleso di ta testo. Nord-Korea probis altra atom-bombo, lua lasta, ye 25 di
mayo 2009.

Ye 17 di decembro 2011 Kim Jong-il mortis. Lia sucedanto esas lia filiulo, Kim
Jong-un.

L'ideologio dil stato nomesas Yuche-ideo. Ol repozas a marxismo-leninismo e
kungfuceismo. L'ideo emfazas l'autarka ekonomio di la stato, omnalaterala
sendependeso, forca chefeso e diciplino.

Nord-Korea esas diktatorale governita. La chefo di stato esas Kim Jong-un,
indikita da Kim Jong-il ante sua morto. Dum lua regno Nord-Korea izoleskis plu
force. Lua konstituco esis aprobita ye 1972 e sufris emendi ye 1992 ed ye 1998.
Lua unesma artiklo deklaras ke Nord-Korea esas nedependanta socialista stato,
qua reprezentas "l'interesi di tota Koreana populo".

La parlamento di Nord-Korea (Supra Asemblajo di la Populo) havas 687 membri,
elektita por 5-yari. Generale, l'asemblajo riunigas du foyi dum yaro, dum poka
dii. L'asemblajo generale selektas, kompromisas sur o ratifikas politikala temi
prezentita da tre oficala partisi: la Partiso di Laboristi di Korea (PLK,
komunista), la Sociala Demokratiala Partiso di Korea, e la Chongu Partiso,
malgre la precipua partiso esas la PLK.

Nord-Korea havas 1416 km di frontieri kun Populala Republiko di Chinia en nordo,
19 km kun Rusia en nord-esto, e 238 km kun Sud-Korea en sudo alonge
ne-militarigata zono.

La maxim alta regioni di lando jacas cirkum la frontiero kun Chinia. La maxim
alta monto esas Baekdu, kun 2744 metri di altitudo en ta regiono.

La klimato di lando esas dolca. Pluvi esas intensa dum somero. L'averajala
temperaturi en Pyongyang varias de -3 °C til -13 °C en januaro (vintro), e de
20 °C til 29 °C en agosto (somero).

La maxim importanta exportacuri: minerali (magnezo, fero e karbo), metala
produkturi, armi, militala garnituri, stofi, pesko-produkturi.

Nord-Korea dividas lua tradicionala kulturo kun Sud-Korea, ma nun-tempala
kulturo pos 1945 en la du landi esas diferanta. Literaturo e arto en Nord-Korea
esas kontrolata da lua guverno.

Ye 2004 Unionita Nacioni deklaris la komplexo di tombi en Goguryeo kulturala
patrimonio di homala speco.

Nord-Korea oficale esas ateista stato, ma populo praktikas budismo,
kungfuceismo, Kristanismo.



https://io.wikipedia.org/wiki/Nederlandana_linguo

La Nederlandana linguo (Nederlands) esas Germaniana linguo parolata en
Nederlando, Belgia e Surinam, e da mikra grupi di personi en Francia, Germania e
plura antea kolonii. Esas cirkume 20 miliono de parolanti.

La dialekti en la oriento e nord-oriento de Nederlando ne havas origino en la
Francika/Frankana, ma en la Saxoniano. Anke parolesas la Friziana linguo en la
nordo de Nederlando, precipue en Frizia. Ti esas aparta lingui, ma li esas
influita per la Nederlandana.

La Nederlandana esas gramatikale simila a Germana en sintaxo e morfologio. La
Nederlandana havis inflexi gramatikala di nomi, ma ici esas nun nur uzata en
pronomi ed ula frazi. La Nederlandana havas tri genri: maskula, feminala e
neutra; quankam en Nederlando la maskula e feminala kombinabis en la vorto-klaso
kun la artiklo 'de', dum la neutra artiklo 'het' esas tamen aparta. Gramatikale
la Nederlandana skribata linguo-formo estis simpligita en pasinta yari,
substantivi ed adjektivi ne plus inflexas per gramatikala funciono (ecepte en la
genitivo di nomi tempope). En la linguo parolata inflexi iniciis desaperar multe
plu frue.

La Nederlandana uzas la Latina alfabeto kun un suplementa letro, la digramo 'IJ'
(frue ofte skribita 'Y'). Esas multa duopla letri, ambe konsonanti e vokali, pro
la formaco di vorti kompozita ed anke pro distingar inter la multa vokali.
Exemplo di kin letri duopla esas la vorto voorraaddoos (buxo di provizi).

La tremo esas uzar por markizar vokali artikulata aparte. En la maxim recenta
oficala reformo di ortografio, streketo remplasabis la tremo en vorti kompozita
(exemple, se la vokali decendas de vorti separata e ne de prefixi o sufixi).
Exemple zeeëend (maro-anado) nun esas zee-eend oficale depos 1996.



https://io.wikipedia.org/wiki/Malaizia

Homi ja habitis Malaizia cirkum 40 mil yari ante nun. Unesma habitanti esis
probable Negritos, populo kun origino en Sud-Est Azia. Komercisti e kolonigiisti
de India Chinia arivis dum 1ma yarcento. Li trovis budismo ed hinduismo a la
regiono. Sanskrita formo di skribo esis uzita til 4ma yarcento. Dum 13ma
yarcento granda parto di la peninsulo jacis sub Srivijaya imperio.

Ye 24 di agosto 1511 Portugalana Afonso de Albuquerque konquestis Malaka, urbo
en Malaya peninsulo. Ye 1641 Nederlandani okupis l'urbo, kun la helpo dil
sultano di Johor.

Britaniani arivis en Malaya peninsulo ye 1786. Ye 1795, dum Napoleona militi
Nederlando permisis Britani okupar la peninsulo por preventar posibla Franca en
la regiono. Ye 1824 Britani ja kontrolis tota peninsulo. Johor esis l'unika
stato ke mantenis lua nedependeso dum 19ma yarcento.

Japoniani komencis l'invado di Malaya peninsulo ye 8 di decembro 1941, un dio
pos atako en Pearl Harbor. Batalii kontinuis til 31 di januaro 1942, kun
Japoniana vinko. Kun la invado, kreskis populala suporto a l'ideo di
nedependeso. Ye 1945 Japoniani esis ekpulsita de Borneo, de Malaya Peninsulo e
de altra Malaya insuli, kom Labuan.

Malaizia (Malaya peninsulo) divenis nedependanta de Unionita Rejio ye 31 di
agosto 1957 en formo di federuro. Tunku Abdul Rahman esis lua unesma chefa
ministro ed Abdul Rahman di Negeri Sembilan esis l'unesma chefo di stato di
lando.

La sistemo di federuro trovis tenso a la regiono, inkluze konflikto kun
Indonezia, en la nedependeso di Singapur ye 1965, e rasala tensioni inter Malayi
e Chiniani. Ta konflikti kulminis en rasala tumulti ye 13 di mayo 1969. Pos ta
konflikti, chefa ministro Tun Abdul Razak lansis kontroversal ekonomiala
programo por distributar richeso.

En 1980a yari dum la guverno di chefa ministro Mahathir Mohamad okuris periodo
di rapida kresko en ekonomio ed en urbi. L'ekonomio chanjis de agrokultivala
vers industriala. Granda projekti, kom Petronas turmi, Norda-Suda expresa voyo,
o nova administrala urbo, Putrajaya, esis kompletita.

Malaizia esas federala monarkio. La chefo di stato esas un sultano elektita da
altra sultani por 5-yara periodo.

La parlamento havas 2 chambri: konsilantaro (Dewan Rakyat, kun 219 membri) e
alta-chambro (Senato, Dewan Negara, kun 70 membri). Lua konstituco esis adoptita
ye 1957.

Malaizia esas la 43ma granda lando dil mondo en totala populo-quanto e la 66ma
granda en totala surfaco. Ol konsistas ek 2 precipua parti: la Malaya Peninsulo,
en kontinantala Azia, e la Malaya Borneo, qua jacas en Borneo insulo. Ta du
parti esas separada da Maro dil Sudo di Chinia. Iter ta du teritorii jacas multa
insuli.

Lando havas multa insuli, la maxim granda esas Labuan. La maxim alta monto di
lando esas Monto Kinabalu, kun 4 095 metri di altitudo. La klimato di lando esas
equatorala.

Preske 52% de Malaya habitantari partoprenas a Malayana raso, e 32% esas
Malaya-Chiniani. La maxim granda urbo esas chef-urbo, Kuala Lumpur. Altra
importanta urbi esas Ipoh e Kelang.

Forta orala tradiciono existis ante l'arivo di skripto en nuna Malaizia. En fino
di 15ma yarcento islamo ed araba alfabeto arivis en la regiono. Ye 1971 la
guverno di Malaizia definis Malaiziana literaturo en diversa lingui e formi di
skripto. Munshi Abdullah (1797 til 1854) esas konsiderata la patro di Malaya
literaturo. Altra importanta nomi esas Ishak Haji Muhammad (konocata kom Pak
Sako), Che Husna Azhari, Faisal Tehrani ed altru.



https://io.wikipedia.org/wiki/Lituania

Lituania esas lando en nord-est Europa inter Rusia (Kaliningrad oblast),
Bielorusia, Polonia e Latvia. Este jacas Baltika Maro.

Homi establisis su en la teritorio di nuna Lituania dum la 10ma yarmilo ante
Kristo. Dum un yarmilo, proto-Indoeuropani, qui arivis en la regiono 3 til 2
yarmili ante Kristo, mixuris su kun lokala populi, e formacis diversa Baltika
tribui. Unesma skribita menciono pri Lituania evas de 14 di februaro 1009 en
Germana manuskripto.

Lituania unigesis kom stato En 1236, e Mindaugas la 1ma divenis lua unesma
rejulo ye la 6 di julio 1253. En 1385 granda-duko Jogaila aceptis Poloniana
propozo por divenar rejulo. Dum lia rejio, Lituania esas konvertita a
kristanismo, ed il establisis personala uniono kun Polonia.

De 1655 til 1661 Lituana teritorio ed ekonomio sufris kun la militi kontre
Suedia. Pose ol sufris itere dum la Granda nordeyo-milito (1700 til 1721). Plu
kam 40% de Lituaniana habitantaro mortis pro la milito, pro famino e pro un
epidemio di pesto.. La uniono kun Polonia duris til 1795, kande Rusian imperio,
Prusia ed Austria dividis Polonia-Lituania.

Granda parto di Lituania - cirkum 90% de lua teritorio - okupesis da Rusian
imperio, dum ke 10% okupesis da Prusia. Pos du nesucesoza revolti en 1831 e 1865
Rusa autoritatozi decidis klozar Lituaniana jurnali, skoli ed edukerii e
transformis la teritorio en administrala regiono de Rusian imperio. Ta agadi
faliis, pro ke Lituani kontinuis docar lua linguo a lia filii, e la imprimuro di
libri en Lituaniana kontinuis sekrete. De 1868 til 1914 cirkum 635 000 Lituani o
20% de la habitantaro ekmigris. Granda nombro ekmigris vers Usa de 1867 til 1868
pos un famino.

Dum l'Unesma mondomilito, Lituania deklaris lua nedependo de Rusia. Antanas
Smetona esis l'unesma prezidanto di lando. La regiono di Vilnius esis okupita da
Polonia en 1920, e Kaunas divenis la chef-urbo di lando dum 19 yari, e la du
stati - Polonia e Lituania - ne establisis diplomacala relati dum granda parto
di la periodo inter la du mondo-militi.

Sovietia okupis Lituania en 1940, dum Duesma mondomilito. En la sequanta yaro,
ye la 22 di junio 1941 Nacional-Socialista Germania invadis Sovietia. Kun la
kaoza situo kreita, un grupo rideklaris Lituaniana nedependo e deklaris Juozas
Ambrazevičius kom chefministro ye la 24 di junio, ma nedependanta guvernerio
duris nur 6 semani, nam Germaniani anexis ol. En 1944 Sovietia riokupis Lituania
e lando divenis Sovietiana republiko kun la nomo Socialista Sovieta Republiko di
Lituania. Tamen, cirkum 100,000 partisani - di qui 30,000 mortis e multa
sendesis vers Siberia -, kontinuis militeto kontre Sovietian okupeso til 1952.

Ye la 11ma di marto 1990 Lituania deklaris itere lua nedependo, de Sovietia,
l'unesma Sovietiana republiko qua facis to. Ma Sovietia ne aceptis la separo, e
Reda Armeo atakis la Turmo di Televiziono ye la 13ma di januaro 1991, e
produktis 13 morti. Ye la 4ma di februaro 1991, Islando divenis l'unesma lando
qua agnoskis Lituaniana nedependo. Lasta Rusa trupi abandonis lando ye la 31ma
di agosto 1993.

Lituania esas parlamentala republiko. La prezidanto esas la chefo di stato, ed
elektesas dal populo por 5-yara periodo. La chefo di guvernerio esas la
chefministro, nominata da prezidanto kun l'aprobo de la parlamento. La
parlamento (Seimas) havas unika chambro kun 141 membri. Referendo kun 56.75%
favorebla ye la 25 di oktobro 1992 aprobis nuna konstituco.

Lituania esas membro de NATO depos la 29ma di marto 2004 e de Europana Uniono
depos la 1ma di mayo 2004.

Lituania jacas en la nordo di Europa. Lua litoro havas aproxime 99 km di
extenso. Klaipėda esas lua precipua portuo.

Lua klimato esas temperema kun kontinentala e marala influi. La mezvalora
temperaturi esas -2.5 ºC en januaro e 16º en julio, quankam en kelka dii dum
vintri la temperaturi atingas -20 ºC. Yarala mezvalora pluvo esas 800 mm en
litoro, 900 mm en Samogitia e 600 mm en la esto di lando. On nivas omnayare,
ordinare de oktobro til aprilo, ma en kelka yari de septembro til mayo. En 2002
lando subisis intensa sikeso e fairi destruktis kelka foresta regioni.

Lua precipua fluvio esas Neman (Lituane: Nemunas). Granda parto di lando esas
basa e plana. Lua maxim alta monto esas Aukštojas, kun 294 metri di altitudo.

En 2003, ante enirar Europana Uniono Lituania havis l'ekonomio kun la maxim alta
kresko - 8.8% - meze la landi qui eniris EU en 2004. Til 2008 lando kontinuis
kreskar plu kam 7% omnayare til l'ekonomiala krizo en 2009, kande la KLP
kontraktis 14.74%. En 2010 la kresko esis 1.33%.

Lando mantenas granda parto di lua komerco kun altra landi de Europana Uniono.
Ye la 1ma di januaro 2015 lando abandonis la Litas kom monetaro ed adoptis
l'Euro.

Segun la demografiala kontado en 2011 Lituania havis 3 043 400 habitanti, di qui
cirkum 84% esis Lituani qui parolis Lituana, 7% esis Poloni e cirkum 5% Rusi.
Segun statistiki de Eurobarometer, en 2005 80% de Lituaniani savis parolar Rusa
e 32% savis parolar Angla.

La maxim grand urbi esas Vilnius (546 733 habitanti), Kaunas (352 279 habitanti)
e Klaipeda (183 433 habitanti).

Lituaniana folklorala muziko apartenas a Baltika influo, e havas elementi de
pagana fido. Mikalojus Konstantinas Čiurlionis esas la maxim famoza Lituana
piktisto e kompozisto.

Dum Mez-epoko, Lituaniana literaturo skribesis en latina linguo. Unesma verki en
Lituana aparis dum la 16ma yarcento. En 1547 Martynas Mažvydas kompilis e
publikigis unesma libro en Lituana, Catechismusa Prasty Szadei ("la simpla vorti
di katekismo"). Altra skriptisto de ta periodo esis Mikalojus Daukša. Til la
17ma yarcento, Lituana literaturo esis precipue religiala.

Dum l'unesma duimo dil 19ma yarcento Lituana literaturo recevis forta influo de
romantikismo, exemple l'autori Antanas Baranauskas, Antanas Strazdas, Simonas
Stanevičius ed altri. Kande Lituania okupesis da Rusian imperio, jurnalari en
latinal alfabeto interdiktesis. On mustis uzar kirila alfabeto por imprimar
libri en Lituana.

Dum la 20ma yarcento aparis skriptisti quale Juozas Tumas-Vaižgantas, Antanas
Vienuolis, Bernardas Brazdžionis, Vytautas Mačernis, ed altri.

Folklorala muziko de Lituania apartenas a Baltika brancho, kun origini en
Neolitik-epoko. La muziki celebras o parolas pri mariaji, laboro, militi,
historio, ed altra temi.

Korala muziko esas mult importanta en Lituania. Nur Vilnius havas tri korala
grupi qui esis premiizita dum Europana konkursi por korali.

Rock-muziko komencis divenar populara dum la 1960a yari, quankam la represo de
komunista rejimo. De 1986 til 1987 komencis aparar "punk" grupi en lando. Dum la
2000a yari aparis kelka grupi kun influi de Britaniana pop-muziko.

Basketbalo esas la maxim populala sporto en Lituania. Entote lando ganis 10
medalii en EuroBasket, en mondala championkonkursi ed en Olimpiala Ludi. Multa
Lituaniana basketbalisti pleis en NBA: Arvydas Sabonis, Šarūnas Marčiulionis,
Žydrūnas Ilgauskas, ed altra.

Recente natado ganis granda populareso. Rūta Meilutytė ganis ora medalio en
100-metri natado por mulieri en l'Olimpiala Ludi en London, 2012.



https://io.wikipedia.org/wiki/Kolumbia

Kolumbia esas lando qua jacas en Sud-Amerika. Lua vicina landi esas en esto
Venezuela e Brazilia, en sudo Peru e Equador, e en nord-westo, Panama. En nordo
jacas Karibia, ed en westo jacas Oceano Pacifiko. Chefurbo: Bogota.

On povas dividar la historio di Kolumbia en tri epoki ante l'arivo di Cristoforo
Colombo: paleolitiko (15,000 aK til 7,000 aK, epoko di nomada chaseri),
l'anciena Andiana epoko (de 7,000 aK til cirkume 2,000 aK, kande la populi
komencis praktikar agrokultivo), e la "formaciva epoko", de cirkume 2,000 aK til
l'arivo di l'Europani, en ke aparis civilizuri qui havis domestik animali,
kalendario, edc). Ante l'arivo dil unesma Europano, Alonso de Ojeda en 1499, la
regiono habitesis dal indijeni Arawak e Karib en la basa tereni, e dal indijeni
Muisca o Chibcha en l'alta regioni, e le Tairona en kelka regioni.

En 1525 Hispani fondis l'unesma urbo di Sud-America: Santa María la Antigua del
Darién, nune konocita kom Santa María. Depos militi kontre indijeni, Hispani
expansis la koloniigo, komencis adportar sklavi de Afrika dum la 16ma yarcento,
ed establisis la Vice-Rejio di Nova Granada en 1717. Pos li suspensis ol, ma
riestablisis la vice-rejio en 1739.

De 1796 til 1806 komencis konflikti pri la naturo di lokala guvernerio. Kande
arivis l'unesma informi de Europa pri l'invado di Hispania da Napoléon Bonaparte
en mayo 1810 lokala guverni komencis deklarar nedependo. Unesme eventis en
Quito, Equador, en 1809. La Vice-rejio di Nova Granada deklaris sua nedependo ye
la 20ma di julio 1810. La provinco di Bogota transformis su en Libera e
Nedependanta stato di Cundinamarca en 1811.

Pos la decidiginta batalio di Boyacá komandita da Francisco de Paula Santander e
José Antonio Anzoátegui ye la 7ma di agosto 1819, la nedependo agnoskesis e la
vice-rejio divenis la Republiko di Kolumbia, formacita da vasta teritorii qui
nune apartenas a Kolumbia,Venezuela, Equador e Panama. Simón Bolívar esis chefo
di nedependo-movado kun Francisco de Paula Santander, e divenis l'unesma
prezidanto di lando.

En 1830 politikala konflikti rezultis en la nedependo di Quito (nune Equador) e
Venezuela. Pos du yari di interna milito, en 1863 lando rinomizis "Unionita
Stati di Kolumbia", qua lastis til 1886 kande lando asumis lua nuna nomo,
Kolumbia. Politikala rivalesi kontinuis e kelkafoye acendis sangoza konflikti.
La precipua esis la Mil-dii milito (1899 til 1902).

Ye la 22ma di januaro 1903 Usana e Kolumbiana reprezenteri signatis Hay-Herrán
pakto pri la konstrukto di Panama-kanalo. Usana Senato aceptis e ratifikis la
pakto, ma Kolumbiana Senato ne. En 2 di novembro sam yaro Usana militonavi
blokuzis Kolumbian aceso a Panama, qua deklaris su nedependanta de Kolumbia la
sequanta dio kun militala helpo de Usa. Usa pagis 25 milion dolari kom indemno a
Kolumbia en 1921, sep yari pos l'inauguro di Panama-kanalo. Kompense, Kolumbia
agnoskis la kontrato Thomson-Urrutia.

Dum fino di 1940a e la komenco di 1950a yari eventis sangoza konflikto konocata
kom La Violencia ("la violento"),qua originis de tensi inter la du maxim
importanta politikala partisi. La violencia komencis kande Jorge Eliézer Gaitán,
kandidato de liberala partiso, esis asasinita ye la 9ma di aprilo 1948. Nur en
1957 liberala e konservema partisi paktis pri cesar violento.

Dum la fino di 1970a yari trusti di drugo-vendisti komencis exekutar violenta
agi, kom mortigi di rivali. La violento kreskis dum la 1980a e 1990a yari. Du
grupi en specala - Medellín-trusto komandita da Pablo Escobar, e Cali-trusto -
exercis politikala, ekonomiala e sociala influi en Kolumbia dum ta periodo. Kun
la morto di Escobar en 2 di decembro 1993 Cali-trusto dominacis la vendo di
drugi til la duimo di 1990a yari, kande granda parto di lia chefi esis
enkarcerigita od exekutita da armeo.

De la nedependo til nun Kolumbia esas republiko. La prezidanto, qua esas ambe
chefo di stato e chefo di guvernerio, elektesas dal populo por 4 yari. Lu anke
duktas la extera relati di lando. La 1991 konstituco permisas la prezidanto
rielektesar unfoye por la sequanta periodo. Nuna prezidanto esas Juan Manuel
Santos Calderón.

La parlamento (Congreso) havas 2 chambri: la Chabro di Deputati (Cámara de
Representantes) havas 166 membri qui elektesas dal populo por 4 yari; la Senato
havas 102 membri qui elektesas anke por 4 yari. La senatani elektesas kun voti
de omna regioni, dum ke la deputati elektesas por reprezentar lokala distrikti.

La kapo di judiciala povo esas la supra korto kun 23 judiciisti, dividita en 3
chambri: penala, civila ed agrala chambro, e laborala.

Kolumbia havas 32 departamenti, 1 chef-urbo-distrikto, Bogota, e 9
urbi-distrikti: Barranquilla, Cartagena, Santa Marta, Cúcuta, Popayán, Tunja,
Turbo, Buenaventura e Tumaco.

Kolumbia jacas norde di Sud-Amerika ed esas parto di Karibia. Esas l'uniko stato
di Sud-Amerika qua havas litori en Atlantiko (Karibia) ed en Pacifiko.

Andi krucumas lando de nordo til sudo, e dividesas en tri montari. En la westo
la Cordillera Occidental proxim Pacifiko, ube jacas l'urbo di Cali. En la
centro, Cordillera Central, inter la vali di Cauca e Magdalena. En la esto, la
Cordillera Oriental atingas Guajira peninsulo ed inkluzas Bogota, Bucaramanga e
Cúcuta. Lua maxim alta monto esas Nevado del Huila, kun 5 365 metri di altitudo.
La duesma alta monto esas un volkano, Nevado del Ruiz, qua eruptis violente en
1985.

Este di Andi on havas savano, parto di Orinoco baseno. En sudo jacas equatorala
foresto. Basa landi reprezentas cirkum 50% dil teritorio, ma nur 3% di
Kolumbiana populo vivas en ol.

La klimato sufras influi dil altitudo. Infre 1,000 metri la klimato esas varma
(tierra caliente), la mezvalora temperaturi superigas 24ºC. Ta zono okupas
cirkum 82.5% de total areo di lando.

La maxim multa habitanti vivas en la zona templada (“temperema zono”), inter
1,001 e 2,000 metri di altitudo. Ibe, la temperaturi varias de 17ºC til 24ºC.

Super 2,001 metri til la 3,000 metri jacas la tierra fría (“kolda zono”), kun
mezvalora temperaturi de 12ºC til 17ºC. Super 4,000 metri di altitudo jacas la
tierra helada (“glacia zono”) ube la temperaturi esas infre 0ºC.

En 2010 Kuntara landala produkto di Kolumbia esis preske 500 miliardi di dolari.
Turismo en recenta yari kreskis, pos guvernerio kontrolar krimino e militeto.
Cartagena de Indias, Kolumbiana litoro, karnavalo di Barranquilla e lua insuli
esas importanta turistala destini.

Kolumbia, kun 44 milion habitanti, havas la 3ma maxim granda habitantaro de
Latinida Amerika depos Brazilia e Mexikia. Plu kam 99.2% de la habitanti parolas
Hispaniana, ma 65 indijena lingui, du kreola lingui e la romani linguo anke
parolesas. Angliana havas oficala stando en l'insuli di San Andrés, Providencia
e Santa Catalina. Cirkum 850,000 personi parolas indijena lingui.

La maxim granda urbo di lando esas Bogota, kun plu kam 7 milion habitanti. Altra
importanta urbi esas Cali, Medellín, Barranquilla, Bucaramanga e Cartagena.

Kolumbiana kulturo mixuras indijena, Europana (precipue Hispana e poke
Italiani), Afrikala e Karibeana influi. La precipua festi di Karnavalo di lando
eventas en Barranquilla e San Juan de Pasto (Carnaval de Blancos y Negros).
UNESCO konsideras la du festi maestroverki di mondala kulturo. Altra importanta
festo esas la Feria de Cali, qua eventas de la 25ma til la 30ma di septembro
omnayare en l'urbo di Cali. En Medellín eventas la Feria de las Flores ("Ferio
di la Flori"), ed en l'urbo di Mahates eventas la festo Palenque de San Basilio
kun Afrikala influo. Ta festi havas dansi e paradi.

Le maxim konocata muzikala stili di lando esas cumbia e vallenato, ma salsa,
mambo, champeta (kun influi de soukous, compas, zouk e reggae) e porro anke esas
importanta. En la moderna pop muziko la maxim konocita kantisti esas Shakira e
Juanes.

En la literaturo la skriptisto maxim bone konocita esas Nobel-laureato Gabriel
García Márquez, qua mortis en 2014. Altra important autori esas José María
Vargas Vila, Fernando Vallejo, Laura Restrepo, Álvaro Mutis e James Cañón. En
Kolumbia fondesis l'unesma akademio pri Hispaniana linguo de Latinida Amerika.

Hispani introduktis teatro en Kolumbia pos 1560. Nune eventas l'Ibero-Amerikala
Festivalo pri Teatro en Bogota, l'Internaciona Festivalo pri Teatro en Manizales
e l'Internaciona Festivalo pri Teatro dil Karibia, en Santa María.

La maxim konocata piktisto e skultisto di Kolumbia esas Fernando Botero. Kelk
altra importanta piktisti esas la impresionista piktisto Andrés de Santa María,
la piktisto di peizaji Gonzalo Ariza e la expresionista piktistino Débora
Arango. Kelka skultisti qui divenis internacione konocita esis Enrique Grau,
Francisco Antonio Cano, Julio Abril, Luis Alberto Acuña Tapias, Luis Caballero,
Santiago Martínez Delgado, ed altra.

Futbalo esas la maxim populara sporto en Kolumbia. Lando ganis Copa América
(Amerikala kupo di futbalo) en 2001. Basbalo* anke divenis populara, note en la
regiono di Karibia.

En l'Olimpiala Ludi en London, 2012 Mariana Pajón ganis ora medalio en ciklismo,
ma la sporto qua donis plura olimpiala medalii a Kolumbia esas boxo.



https://io.wikipedia.org/wiki/Kambodja

Dispersinta restaji pruvas ke homi ja habitis nuna kambodja dum pleistoceno.
L'unesma civilizeso en la regiono aparis dum l'1ma yarmilo, inter la 3ma e la
5ma yarcento. Khmer-imperio developis de la 9ma til la 13ma yarcento.
Khmer-imperio esis la maxim larja de sud-est Azia dum la 12ma yarcento. Lua
centro jacis en la regiono di Angkor, ube multa urbi konstruktesis. La templo di
Angkor Wat esas la maxim konocita monumento de ta epoko.

En 1969 Usa komencis bombardar Kambodja pro exterminor la partizani di Vietkong,
qui uzis la sulo di Kambodja por ataki kontre Sud-Vietnam armeo.

En 1970 la chefa ministro dil rejulo Norodom Sihanouk, generalo Lon Nol, kaptis
povo kun suporto dal Usani, e komencis interna milito. Tale Kambodja falis en
Vietnam-milito. En aprilo Usa atakis Kambodja la Parlamento ne savante pri lo.
Suplantita rejo Sihanouk e Pol Pot unionis, e Chinia e Vietnam provizis armi por
l'opozanta movemento. Nacionalismo kreskis en Kambodja (tatempe La Republiko di
le Khmer). En junio Usa retretis, ma Usani prolongis maskita operacioni militala
en Kambodja.

La 17ma di aprilo 1975 Reda Khmeri marchis vinkinte en chef-urbo Phnom Penh. La
milito finis, ma li fondis Demokrata Kampucea, qua izolis su de la mondo e
zeleskis a totala komunismo maoista. Kruelega mortigi e translojigi di propra
populani komencis. Milioni de homi mortis dum la quar-yara rejimo.

La 7ma di januaro 1979 Vietnaman armeo marchis tra Phnom Penh. La stato
nominesis lore Demokratiala Kampucea. La mondo gradope saveskis pri la kruelegi
da Reda Khmerani.

En 1989 Vietnam retretis ek Kambodja. La partizana milito inter l'armeo dil
rejimo e Reda Khmerani duris en junglo.

En 1991 en Paris naskis kontrato pri paco en Kambodja. La paco-trupi di Unionita
Nacioni envenis lando. En 1993 UN organizis unesma demokrat elekti parlamentala
en Kambodja.

Nova rejimo di Kambodja deklaris en 1994 pri amnestio por la Reda Khmerani.
Antea opozisti translacis su a rango rejimala ed ri-divenis agrokultivala
rurani.

En 1998 Pol Pot mortis e la lasta partizani kapitulacis. En 2002 eventis
l'unesma lokal elekti. En 2003 UN e Kambodja aceptis kontrato pri specala
tribunalo por krimini kontre homaro. En 2004 rejulo Norodom Sihanouk abdikis, e
lia filiulo, princo Norodom Sihamoni asumis povo.

Segun 1993 konstituco, Kambodja esas konstitucala monarkio. La chefo di stato
esas rejo, nune Norodom Sihamoni. La chefo di guvernerio esas la chefministro,
nune Hun Sen. Legifala povo esa kompozata da parlamento, qua havas 2 chambri:
Senato, kun 54 membri, e Radhsphea ney Preah Recheanachakr Kampuchea, kun 123
membri.

La maxim alta korto di judiciala povo esas la Supra Korto dil Judiciistaro. Le
precipua ofico di lokala korti esas judiciar krimini, establisar procesi e,
precipue, defensar yuri di civitani. Tamen existas multa denunci pri granda
korupto en Kambodjana judiciala sistemo.

Kambodjana teritorio havas 181 040 km², preske la surfaco totala di Braziliana
stato di Paraná o la sumo di surfaci de Utah kun Kolorado. Cirkum 75% di lua
teritorio jacas infre 100 metri di altitudo. Lua maxim alta monto esas Phnom
Aoral kun 1,813 metri.

Lua klimato esas tropikala, kun du sezoni: la pluvoza de mayo til oktobro, e la
sika de novembro til aprilo. La temperaturo povas atingar 40°C en aprilo, e
l'averajala temperaturi varias de 21 °C til 35 °C dum yaro. Intensa tempesti kun
inundesi atingis lando en 2001 ed en 2002.

En 1999 pos 30-yara interna milito, Kambodjana ekonomio komencis kreskar plu kam
5% omnayare. Quankam lua rapida kresko, lua KLP per persono esas basa kande
komparata a vicina landi. Rizo, fisho, ligno, stofi e kauchuko esas la precipua
produkti por exportacajo.

Turismo esas Kambodjana duesma maxim importanta fonto di exterala revenuo. De
januaro til decembro 2007 cirkum 2 milion turisti vizitis lando.

Preske 90% di la populo esas de Khmer (Kambodjana) rasala grupo. On existas
mikra grupi di Chiniani, Vietnamani, Cham e Khmer Loeu populi. Budismo Theravada
e Mahayana esas religio por 95% dil habitantaro. Islami esas 1,6% e kristani
0,2%.

L'oficala linguo esas Kambodjana, anke konocata kom khmer linguo. Franca linguo
esas nur parolata da olda personi. Nune la yuni, specale en granda urbi,
preferas studiar Angliana.

Budismo, hinduismo, la kulturo di Angkor-periodo, Franca kulturo e la moderna
globaligo kontributas a nuna Kambodjana kulturo. Ultre la khmer kulturo, on
existas 20 altra grupi, konocata generale kom Khmer Loeu.



https://io.wikipedia.org/wiki/Belize

Belize, anciena Britaniana Honduras, esas lando qua jacas en Central-Amerika.
Lua vicina landi esas Mexikia en nordo, e Guatemala en westo ed en sudo. En esto
jacas Karibeano. Ol esas l'unika lando en Central-Amerika ube Angliana linguo
esas oficala, quankam Hispaniana e Kreola anke esas parolata.

Ante l'arivo di Europani, Maya populi habitis la regiono di nuna Belize.Ante la
yaro 1000 cirkume 400 mil personi vivis en ta regiono. Hispania komencis
konquestar la peninsulo di Yukatan en 1527. Tamen, Maya populi rezistis la
konquesto.

Dum la 17ma yarcento Hispaniana misioneri establisis kirki en Maya urbeti.
Samatempe, en 1638 Angla e Skota pirati establisis su en la regiono por atakar
Hispaniana navi, e pose por explorar mahagono. En 1642 ed itere en 1648 pirati
atakis Salamanca de Bacelar (nune Bacalar, Quintana Roo, en Mexikia), sideyo di
Hispaniana guvernerio en la peninsulo di Yukatan. Kom rezulto Hispaniani
abandonis Yukatan.

Dum kelka tempo eventis konflikti inter Angli e Hispani pri Yukatan. Fine
Britaniani kaptis la regiono pos milito, en 1796. Sklaveso abolisesis en
Britanian imperio en 1838. Tamen, poka kozi chanjis por la laboristi en la
regiono di Belize. En 1862 Unionita Rejio formale deklaris Belize kolonio di
Britaniana Krono, subordinita a Jamaika. Kom kolonio, Belize komencis atraktar
kolokinti, exemple l'entraprezo Belize Estate e Produce Company, qua divenis
proprietero di cirkume 50% de la privata proprieti di Belize.

L'exploro di ligno, specale mahagono, esis la precipua ekonomial agado di la
kolonio, ma preske sufris krako dum la 1930a yari, pos l'ekonomiala krizo di
1929. L'ekonomiala situo plubonigis dum la Duesma mondomilito, kande granda
nombro di Belizeani eniris l'armeo, o kunlaboris kun laboro por la militala
esforco. Pos la milito, l'ekonomio divenis itere stagnita. La decido di Unionita
Rejio pri diminutar la valoro dil Dolaro di Honduras (lokala valuto) maladesis
la situo di ekonomio ed enduktis la kreado di People's Committee (populala
komitato), partiso qua defensis nedependo. La sucedinto di Populala Komitato,
People's United Party - PUP - demandis konstitucala reformi por grantar yuro pri
voto por omna adulti.

En 1954 komencis konstitucala reformi, e rezultis la kreado di nova konstituco
10 yari pose. Unionita Rejio grantis propra guvernerio a Belize en 1964, e
George Cadle Price, chefo di PUP, divenis chefa ministro di lando. En 1973 la
nomo di la kolonio chanjesis de Britaniana Honduras a Belize. Fine Belize
divenis nedependanta ye la 28ma di septembro 1981, ma Guatemala refuzis aceptar
la nedependo. Cirkum 1 500 Britaniana soldati restis en Belize por grantar lua
nedependo.

Kun George Cadle Price kom lua chefo, PUP vinkis tota l'elekti til 1984, kande
la partiso United Democratic Party - UDP - vinkis elekto e Manuel Esquivel
divenis chefministro. Price itere ganis povo per l'elekti di 1989, ma en 1993
Esquivel e lua UDP itere vinkis. En 1994 lasta Britaniana soldati foriris
Belize.

En 1998 la partiso People's United Party ganis l'elekti, e Said Musa divenis
chefministro. Il promisis plubonigar l'ekonomiala stando di la sudo di lando.

Belize esas konstitucala monarkio. La sistemo di guvernerio esas bazata en
l'Angla sistemo. La nuna konstituco signatesis ed adoptesis en septembro 1981.

La chefo di stato di Belize esas la rejo di Anglia, nune Elizabeth la 2ma di
Unionita Rejio, qua reprezentesas dal generala guberniestro, nune Colville
Young. La chefo di guvernerio esas la chefministro, qua indikesas dal generala
guberniestro. Nune esas Dean Barrow.

La parlamento havas du chambri. La Chambro di Deputati havas 31 membri, qui
elektesas segun lua distrikti, por maxima periodo di 5 yari. La membri di Senato
esas 12, qui elektesas dal populo por 5 yari. Tota civitano evante 18 yari o
pluse povas votar.

La judiciala povo inkluzas lokala judiciisti qui judicias minora krimini e
kauzi, grupigita en la Korto di Judiciisti; la Supra Korto (Chefa Korto) qua
judicias mortigi ed altra severa krimini; e la Apelo-Korto, qua judicias rekursi
prezentita da kondamniti en l'altra du. La membri di judiciala povo elektesas.
La chefo di la Supra Korto esas nune Kenneth Benjamin, depos 2011.

Belize jacas en Central-Amerika apud la litoro di Karibia. Ol havas 250 km di
frontieri kun Mexikia en nordo e 266 km kun Guatemala en westo. Lua litoro havas
386 km di extenso. En ol jacas korala rifo kun 322 km di extenso de nordo til
sudo.

Lua totala surfaco, 22 960 km² esas cirkume du foyi la de Libano e duime la de
Braziliana stato Rio de Janeiro. Lua maxim alta monto esas Doyle's Delight, kun
1 124 metri di altitudo. Lua maxim longa fluvio esas Belize, kun 290 km di
extenso, formacita dal uniono dil fluvii Macal e Mopán.

Cirkume 60% de la lando kovresas per foresti e 20% da agrokultivo. La litoro en
Karibia ordinare kovresas da marshi.

La klimato esas tropikala kun poka pluvi de januaro til mayo, specale de
februaro til aprilo. Pluvozeso varias de 1,350 mm en nordo ed en westo di lando
til plu kam 4,500 mm en extrema sudo. Mezvalora temperaturi en litoro varias de
24ºC en januaro til 27ºC en julio. En Belizeana historio kelka uragani efektigis
granda destruktadi, exemple Uragano Greta, qua efektigis US$ 25 milioni en
perdaji en 1978, od Uragano Iris', qua afektis la produktado di banano e
citrusi' en 2001. Uragani ordinare eventas de septembro til decembro.

Belize havas mikra ekonomio bazata en agrokultivo, agroindustrio, komercajo e,
plu recente, turismo e konstrukturo. Lando havas importanta minerali, exemple
dolomito e bauxito, ma en quanto nesuficanta por komercala minado.

Koloniigo, sklaveso ed enmigro afektis la kompozeso di Belizeana habitantaro.
Nune lando havas diversa kulturi, lingui e rasala grupi. On kalkulas ke lando
havis 321 115 habitanti en julio 2011, di qui, segun kontado en 2000, 38.7% esas
mestici, 32.9% kreoli, 10.6% Maya e 6.1% Garifuna e 9.7% altri

Segun demografiala kontado en 2010, 40% de Belizeani esis katoliki, 35.7%
protestanti, 1.7% esis Testi di Jehova, 17.2% de altra religii e 8.6% ne havis
religio.

Belizeana koquarto havas Britaniana, Mexikiana e Karibian influi. Dum dejuno,
tortillas de farino (quale en Mexikia), kuki e pani manjesas kun fromaji, fabi,
ovi o cereali.

Lua muziko havas influi kreola, mestica, Maya e Garifuna. Europani adportis
polko, valsi, skotisho e quadrili, dum ke Afrikani adportis instrumenti di
perkuto. Punta, quale en Honduras, esas la maxim populara jenro di muziko
Garifuna, ed Andy Palacio esis la maxim konocita punta-muzikisto. Reggae,
dancehall e soca de Karibia, e hip hop de Usa anke esas populara ritmi.

La maxim populala sporti di lando esas futbalo, basketbalo, volebalo e
biciklismo.



https://io.wikipedia.org/wiki/Antarktika

Antarktika esas granda koldega kontinento lokizita sur la sudala polo di Tero.
Ol havas formo preske cirklala, mezurante 4.500 kilometri ye diametro.
Antarktika esas la maxim elevita kontinento sur Tero nam sua mez-altitudo esas
2.000 metri. Ica kontinento kovresas da ampla strato de glacio mezuranta 2500
metri ye dikeso, ma olua maxim granda parti, olca strato havas denseso de preske
5 kilometri.

La Kontrato di Antarktika, qua stipulis permisata agadi en ca kontinento, esis
apertata por signato ye 1 di decembro 1959. 12 stati signatis ol ye la komenco:
Arjentinia, Austria, Belgia, Chili, Francia, Japonia, Norvegia, Nova-Zelando,
Sud-Afrika, Sovietia, Unionita Rejio e Usa, qui de plura yari havabis interesi
pri Antarktika.

Plusa stati signatis la kontrato dum sequanta yardeki. La kontrato divenis
efektigiva ye 23 di junio 1961. La Kontrato kontenis 14 klauzi. Ol stipulis, ke
agadi en la kontinento mustas esar pacoza, exemple ciencala explorado. Nula
probi per nukleala armi esas permisata ed existanta teritoriala aserti esas ne
tushata ma nula nova aserti esas permisata.



https://io.wikipedia.org/wiki/Afganistan

Afganistan od Afgania esas stato en centr-Azia inter Iran, Pakistan, India,
Chinia, Tajikistan, Uzbekistan e Turkmenistan.

Segun arkeologiala studii, homi ja habitis nuna Afganistan cirkum 50 000 yari
ante nun. La regiono habitesis da Indo-Ariana populi, e dum yarcenti esis parto
di Macedonian imperio, Mauryan imperio de India, Mughal imperio, ed altra.
Macedoni, komandita da Alexandros la Magna okupis la regiono dum la 4ma yarcento
aK. Arabi komencis okupar la regiono en 642 ed introduktis islama religio. En
870 Kabul esis okupita da Arabi.

Pos la morto di Nader Shah en 1747 la moderna stato di Afganistan establisesis.
Afgani elektis Ahmad Shah Durrani lia chefo di stato. Konsiderita la fondinto di
moderna Afghanistan, Durrani konquestis teritorii de moderna Afganistan,
Pakistan, la nuna Iraqana provinci di Khorasan e Kohistan, ed anke Delhi en
India. Il vinkis Indiana Maratha imperio.

En oktobro 1782 Durrani mortis de naturala kauzi. Lia filiulo, Timur Sha sucedis
il, e transferis la chef-urbo dil rejio de Kandahar por Kabul.

Dum la 19ma yarcento Britaniani probis konquestar la regiono. De 1839 til 1842,
e de 1870 til 1880 eventis Angla-Afgana militi. En 6 di oktobro 1879 Britani
okupis Kabul, ed en julio 1880 li siejis Kandahar. Lando dividesis en
influo-sferi di Rusian imperio e di Unionita Rejio.

La 19ma di agosto 1919 Afganistan divenis nedependanta de Unionita Rejio, kun
rejio Amanullah Khan kom monarko. Lando esis monarkio til 1973, kande Mohammed
Daoud Khan lansis stato-stroko e proklamis la republiko.

De la 24ma di decembro 1979 til 1989 Afganistan okupesis da Sovietiana trupi.
Kun la departo di Sovietani en 1989, laika rejimo di Afganistan gradope perdis
povo en lando, specale pos 1992, kande nova Rusiana guvernerio. En 1994 10 000
personi mortis en Kabul kun atako di Mujahedini (Islama soldati), armizita da
NATO . En 1996 Taliban asumis povo en Afganistan e proklamis Islama Emirato di
Afganistan. En 2000 Taliban kontrolis preske 95% di lando.

Pos atenti ye 11 di septembro 2001 Usa invadis Afganistan e Taliban rejimo
finis, ma nova rejimo ne obtenas politika stabileso en tota lando. En decembro
2009 Usana prezidanto Barack Obama anoncis l'augmento di militarala impliko en
la lando, kun la sendajo di plu 30 000 soldati dum periodo di 6 monati.

Afganistan esas prezidantala islama republiko. La chefo di stato e la chefo di
guvernerio esas la prezidanto, qua elektesas da populo por 5 yari. Nuna
prezidanto esas Ashraf Ghani, qua elektesis la 21ma di septembro 2014 ed asumis
povo la 29ma di septembro sam yaro. La prezidanto havas du viceprezidanti e 25
ministri.

La Nacional Asemblajo havas du chambri. Wolesi Jirga, la basa chambro, havas 250
membri, qui elektesas por 5-yara periodo. Meshrano Jirga esas l'alta chambro e
havas 102 membri, di qui 34 elektesas da distriktala konsilantari por 3 yari,
altra 34 elektesas da provincala konsilantari por 4 yari, e l'altra 34 elektesas
dal prezidanto por 5 yari. Nuna konstituco aprobesis en januaro 2004 e konsistas
ek 160 artikli.

La maxim alta korto di lando esas Stera Mahkama (supra korto). La prezidanto
indikas lua membri, qua servas por 10 yari.

Afganistan ne havas litoro. Lua maxim alta punto esas Monto Nowshak, kun 7 485
metri di altitudo. Lua teritorio sufras frequente ter-tremi, quale en 31 di mayo
1998 kande 4,000 personi perisis.

Lua klimato esas kontinentala, kun kolda vintri e varma someri. Quankam ol havas
diversa fluvii, lando generale esas sika. Dum vintro Afganistan recevas granda
quanto di nivo, specale en la regioni di Hindu Kush e Pamir-montaro.

Segun The World Factbook Afganistan havis 29 835 392 habitanti en julio 2011.
Plu kam 99% esas islamani.

La maxim granda urbo, e l'unika kun plu kam 2 milion habitanti, esas Kabul.
Altra importanta urbi esas Kandahar, Herat, e Mazar-e-Sharif.

Kelka notora poeti en Afgana kulturo esas Rumi, Khushal Khan Khattak, Rahman
Baba, Massoud Nawabi, Nazo Tokhi, Ahmad Shaho Durrani, Al-Afghani, e Ghulam
Muhammad Tarzi.

Kelka populala sporti en lando esas kriketo, futbalo, basketbalo, buzkashi ed
altra.



https://io.wikipedia.org/wiki/Tirane

Tirane esas chef-urbo e maxim grand urbo di Albania. Ol havis 621 286 habitanti
segun la demografiala kontado en 2011. Lua totala surfaco esas 41,8 km².

Tirane esas esas sideyo di multa universitati ed esas politikala, ekonomiala e
kulturala centro di Albania. Ol fondesis en 1614 e divenis chef-urbo di lando en
1920. On kredas ke lua nomo devenas de lua hem-urbo Tehran.

La regiono di nuna Tirane ja habitesis dum paleolitiko, de 10,000 til 30,000
yari ante nun. La maxim anciena deskovrajo de Roman-epoko esis un domo de la 3ma
yarcento, pose transformita en kirko. Un kastelo, posible nomizita Tirkan o
Theranda, di qui restaji trovesis alonge la strado Murat Toptani, konstruktesis
en la yaro 520 dal imperiestro Justinianus 1ma di Bizanco e restoresis en la
18ma yarcento da Ahmed Pasha Toptani.

La regiono ne esis importanta dum Ilirian-epoko ne en klasik antiquajo. En 1418
Marin Barleti, sacerdoto ed erudito, l'unesma persono a skribar pri la historio
di Albania, skribis pri la vilajeto “Plenum Tyrenae”.

Dum la 15ma yarcento l'urbo okupesis dal Otomani, qui guvernis ol til la
nedependo di Albania, dum la 20ma yarcento. En 1889 Albaniana linguo komencis
docesar en la skoli dil urbo. En 1908 inauguresis patriota klubo Bashkimi.

La mezvalora altitudo dil urbo esas 110 metri sur mar-nivelo, e lua maxim alta
punto jacas 1,828 m sur mar-nivelo. L'urbo esas cirkondata da kolini, ed jacas
en la sama paralelo kam Napoli, Madrid, Istanbul e New York, ed en sama
meridiano kam Budapest e Krakow.



https://io.wikipedia.org/wiki/Rumania

Rumania esas lando qua jacas en la sud-esto di Europa. Lua vicina landi esas
Ukraina en nordo ed en nord-westo, Moldova en nord-westo, Bulgaria en sudo, e
Serbia e Hungaria en la westo. En esto jacas Nigra maro.

Kun cirkum 19.9 milion habitanti en 2014 e totala surfaco 238 391 km² ol havas
la 7ma maxim granda habitantaro e la 8ma maxim granda surfaco de Europa.
Bucarest esas la 6ma maxim granda urbo de Europana Uniono.

Homi ja habitis la regiono di nuna Rumania de la petr-epoko. Romani konkestis
Rumaniana teritorio dum la 2ma yarcento. Ol divenis Romana provinco di Dacia
Felix, e Roman okupeso lastis til la yaro 271. Dacia divenis l'unesma provinco
abandonita da Romani.

En 1541 la regiono okupesis da Otoman imperio. Pos kelka feroca batalii,
Rumaniana princi decidis paktar kun Otomani pri paco. Turki aceptis, e Valakia e
Moldavia divenis Otomana protektorati, e mustis pagar imposti ad Otoman imperio
omnayare.

Dum Otoman okupeso, rurani en Valakia e Moldavia divenis serfi, e ne povis
abandonar lia vilaji. Li mustis verkar por konstruktar ponti e por reparar
voyi.. En 1699 Transilvania divenis parto di Habsburga imperio. Habsburgi
expansis su ed en 1718 li okupis Oltenia, lore parto di Valakia. En 1812 Rusian
imperio okupis l'esto di Moldavia.

Dum ta okupesi, Rumani ne konsideresis civitani, od admaxime "civitani di duesma
klaso". En 1821 ed itere en 1848 eventis rebelesi en Valakia, en 1848 anke en
Moldavia. En 1859 Moldavi e Valaki elektis Alexandru Ioan Cuza kom lia princo.
Rumania divenis monarkio komplete nedependanta de Otomani en 1877.

De 1878 til 1914 eventis periodo di politikala stabileso. Lando restis neutra
dum l'unesma mondomilito til 1915, ma pos intensa preso la sequanta yaro, ol
deklaris milito kontre Austria-Hungaria en 27 di agosto 1916.

Dum la duesma mondomilito, Rumania probis sejornar neutra, ma en 28 di junio
1940 ol recevis ultimato de Sovietia, e cedis Besarabia e Bukovina. Ta faktori
forcis l'uniono kun nacional-socialista Germania. Rejulo Carol 2ma abdikis en
1940, e generalo Ion Antonescu asumis povo. Pos l'invado di Sovietia da
Germania, Rumania rekuperis Besarabia (nune ol esas la nedependanta Moldova) e
Bukovina, sub la komando di marshalo Antonescu. Antonescu anke permisis la
masakro di judi e cigani en Rumaniana teritorio: on kalkulas 280,000 til 380,000
judi e 11,000 cigani perisis en Rumaniana holokausto.

En agosto 1944 Antonescu arestesis da ordeni de rejulo Mihai 1ma, e Rumania
decidis suportar Westala federiti e Sovietia. Tamen, ta rolo en la vinko di
Germania ne agnoskesis en Paris konfero pri la paco, en 1947. Rumaniana rejo
Mihai 1ma abdikis, Rumania cedis Bukovina e Besarabia a Sovietia, e lando
divenis komunista republiko kun Nicolae Ceausescu en povo. Ceausescu komencis
nacionaligar l'entraprezi, kolektigar la plantacerii, ed emplantacar un rejimo
di teroro, exekutita da sekreta polico Securitate.

Ceausescu renversesis de povo en decembro 1989, e mortigesis la 25ma di decembro
sam yaro. Pose Rumania divenis demokratiala republiko, kun Ion Iliescu kom
unesma prezidanto pos la fino di komunista rejimo. En 2004 lando unionis a NATO
ed en 2007 ol divenis membro di Europana Uniono.

Nuna konstituco adoptesis la 21 di novembro 1991 determinas ke Rumania esas
parlamentala republiko. La chefo di stato esas la prezidanto, qua elektesas dal
populo por 5-yara periodo (til 2004 por 4 yari). La chefo di guvernerio esas la
chefministro. Provizore esas Sorin Cîmpeanu. Tota Rumaniana civitani evante 18
yari o pluse povas votar.

La Parlamento (Parlamentul României) havas 2 chambri: Senato (Senat) kun 137
membri, e Chambro di Deputati (Camera Deputaţilor), kun 332 membri qui elektesas
dal populo por 4 yari.

La judiciala povo esas nedependanta de l'altra povi. La maxim alta korto esas la
Supra Judicikorto e Korto di Kasaco. Anke existas apelo-korti, regionala korti e
lokala korti.

Rumania jacas sud-este de Europa. Lua vicina landi esas Bulgaria, Serbia,
Hungaria, Ukraina e Moldova. Rumania havas anke rivo che Nigra maro. Cirkum 47%
de lua teritorio kovresas da naturala o minaturala peizaji. Lua protektita
foresti kovras 27% de lua totala surfaco.

Karpati dominacas la centro di lando, kun 14 montari. La maxim alta monto di
lando esas Monto Moldoveanu, kun 2,544 metri di altitudo.

La klimato di Rumania esas temperema e kontinentala, kun quar klara sezoni. La
mezvalora yarala temperaturo esas 11°C en la sudo ed 8°C en la nordo. Dum somero
la temperaturo en Bucarest povas atingar 28° C. Dum vintro la mezvalora
temperaturo esas infre 2ºC. Pluvas mezvalore 750 mm omnayare en la westo di
lando, e 600 mm omnayare en Bucarest.

Danubio esas la precipua fluvio di lando, qua formacas parto di la frontiero kun
Bulgaria e Serbia sude de lando, e pose ekfluas en Nigra Maro e formacas la
Delto dil Danubio, rezervo de la biosfero en Europa. Altra importanta fluvii
esas Mureș, Olt e Prut.

La KLP de Rumania esis US$ 386 miliardi en 2013, e la KLP per persono esis US$.
19,397. Pos la falio di komunismo lando adoptis un ekonomio di merkato. Ol
divenis membro di Europana Uniono ye la 1ma di januaro 2007.

Segun la demografiala kontado 2011 Rumania havis 20 121 641 habitanti, di qui
cirkume 88% esis Rumani. La precipua urbo di lando esas Bucarest, kun plu kam 2
milion habitanti. Altra importanta urbi esas Iași e Cluj-Napoca.

La maxim anciena dokumento konocita en Rumaniana linguo esas letro skriptita en
1521 da Neacșu Lupu en kirila alfabeto. Ilu skribis a la rejulo di Hungaria pri
la minancinta atako dil Otomani en Transilvania. L'unesma libro imprimita en
Rumania esis Slavoniana religiala libro en 1508, e l'unesma libro imprimita en
Rumaniana esis un katekismo de 1559. La literaturo e tota la kulturo di Rumania
influesis da Ortodoxa kristanismo.

Dum la 19ma yarcento diversa Rumaniana skriptisti ganis eminenteso, exemple
George Coșbuc, Ioan Slavici, Mihail Kogălniceanu, Vasile Alecsandri, Nicolae
Bălcescu, Ion Luca Caragiale, Ion Creangă e, precipue, Mihai Eminescu. Eminescu
posible esas la maxim influinta poeto di Rumania, note por la poemo Luceafărul.
Dum la 20ma yarcento altra Rumaniana artisti ganis internaciona aklamo, quale
Tristan Tzara, Marcel Janco, Mircea Eliade, Nicolae Grigorescu, Marin Preda,
Liviu Rebreanu, Eugène Ionesco, Emil Cioran, e la skultisto Constantin Brâncuși.
Brâncuși kreis granda ensemblo di skulturi en l'urbo Târgu Jiu, en homajo a
Rumaniana heroi dum l'unesma mondomilito. Inter l'importanta nuntempala
skriptisti esas Gabriela Adameșteanu, Mircea Cărtărescu, Nicolae Breban, Dumitru
Țepeneag e Herta Müller, qua recevis la Nobel-premio pri Literaturo en 2009.

Du personi naskinta en Rumania recevis Nobel-premii: Herta Müller pri Literaturo
en 2009, ed Elie Wiesel, transvivinto de holokausto, qua recevis la Nobel-premio
pri paco en 1986.

Tradicionala muziko folklorara, qua havas granda viviveso, prezervesas en
Rumania. Muzikisto Gheorghe Zamfir, qua pleas la tradicionala Pan-fluto atingis
mondala notoreso. La muziko religioza, kun Bizancana influo, havis lua epoko di
glorio de la 15ma til la 17ma yarcenti. Dum la 18ma yarcento ol recevis influi
de Rusa e Westala muziki.

Dum la 20ma yarcento aparis populara muzikala jenro konocita kom Muzică uşoară
românească (vortope: "muziko facila" Rumaniana), kun aranji dansebla pleita da
orkestri qua developesis pos la duesma mondomilito. Ta muziko esas simila a
Westala populara muziko, e kelka interpretisti di ta jenro esas Margareta
Pâslaru, Aurelian Andreescu, Elena Cârstea, Corina Chiriac, ed altra.

Diversa reprezenteri de la moderna muziko Rumaniana ganis internaciona aklamo,
quale la soprano Angela Gheorghiu, Gheorghe Zamfir, Inna, ed Alexandra Stan. En
l'Eurovidado konkurso di kansono Rumanian artisti parfinis triesme en 2005 e
2010.

Futbalo esas la maxim populara sporto en Rumania. Steaua Bucarest esas la maxim
konocita futbalo-esquado de Rumania, e ganis la Ligo dil Championi di UEFA en
1986. Teniso esas la duesma maxim populara sporto, kun cirkum 15,000 praktikanti
enrejistrita. Tenisisto Ilie Năstase esis l'unesma Rumaniano rangizita unesme en
l'internaciona Asociuro di Profesionala Tenisisti (ATP). Nune Simona Halep esas
un di la maxim bona tenisistini dil mondo, rangizita duesme en l'Asociuro di
Teniso por Mulieri (WTA).

Altra populara sporti esas rugby, handbalo* e gimnastiko. Dum l'Olimpiala Ludi
en Montréal, 1976, Nadia Comăneci, lor evante 14 yari, divenis l'unesma atleto
qua ganis ora medalio en gimnastiko pos recevar perfekta 10 de tota judiciisti
dil konkurso.



https://io.wikipedia.org/wiki/Praha

Praha esas chef-urbo di Chekia. Ante ol esis chef-urbo dil Rejio di Bohemia e di
Chekoslovakia. Anke esas la chef-urbo di la regiono Bohemia.

Ol jacas an la bordi dil fluvio Vltava (Moldau en Germana) e havas cirkume 1.2
milion habitanti - la maxim grand urbo di Chekia. Lua metropolala regiono havas
cirkum 1.9 milion habitanti.

Esas plura posibla origini di lua nomo, inkluzite de Cheka praziti, signifikante
'loko ube ligno brulesis', e praha signifikante 'solio'.

En 1992 lua historiala centro deklaresis Patrimonio Mondala. Pro lua bela
peizaji e pro la titulo "Patrimonio Mondala" ol esas un di la 20 plu vizitita
urbi del mondo.

Praha esas importanta politikala, kulturala ed ekonomiala centro di Central
Europa. Du Santa Romana imperiestri vivis en la urbo. Ol esis um di la maxim
importanta urbi dum la Habsburga monarkio. Praha divenis un di la maxim
importanta chef-urbi de Europa dum la 18ma e 19ma yarcenti. Tamen, dum la 20ma
yarcento ol subisis granda opreso e destruktadi dum l'unesma e dum la duesma
mondomiliti, ed anke l'opreso di la okupeso dal Nacional-socialisti e dal
Sovietiani.

La maxim anciena restaji pri homala okupeso trovita en Praha datizas de
Paleolitiko. On konsideras ke l'unesma permananta habitanti dil urbo esis Kelti,
qui vivis en la sudo di nuna urbo til la 2ma yarcento aK. Li fondis vilajeto
nomizita Závist. Dum la fino dil 1ma yarcento Germana tribui (Markomani e Suevi)
okupis la regiono e pose arivis la Slavi, qui vivis ibe depos la 4ma yarcento,
quankam l'Avari dominacis li.

L'urbo fondesis dum fino dil 9ma yarcento, kun la konstrukturo dil kastelo
Vyšehrad an la dextra rivo dil fluvio Vitava. Segun legendo, ol fondesis da
princino Libuše, qua mariajis Přemysl e komencis la dinastio Přemyslovci,
guverninti di Bohemia til 1306. Vyšehrad ne esas la nuna kastelo di Praha, qua
konstruktesis en l'opozanta rivo dil fluvio Vitara.

Praha rapide divenis chef-urbo por la reji di Bohemia, kelka di qui regnis kom
imperiestri di la Santa Romana Imperio. Dum la 13ma yarcento rejulo Otakar la
2ma di Bohemia fondas la quartero Malá Strana, un de la maxim anciena quarteri
di Praha qui existas til nun. L'urbo kreskis dum la regno di Karl la 1ma di
Bohemia e la 4ma di Germania, qua imperis la konstrukturo dil quartero Nové
Město (nova urbo) ed unionis la du rivi per la notora ponto Karl (Karlův most),
qua nune esas la duesma maxim anciena ponto di Chekia. Ilu anke fondis l'unesma
universitato di Central Europa, l'Universitato di Karl en Praha Univerzita
Karlova v Praze.

Dum la 15ma yarcento eventis politikala e religiala agitesi, pro la konflikti
inter la sequanti di Jan Hus e la rejulo Sigismundus. La konflikti transformesis
en milito e lastis til 1434. Dum la du sequanta yarcenti, Praha plufortigis lua
rolo kom komercala urbo. Multa notinda Gotika edifici konstruktesis, e la
kastelo di Praha ampligesis.

En 1526 Bohemiana stati elektis Ferdinandus la 1ma, de Habsburg-dinastio, kom
rejulo. La fervoroza katolikismo di la Habsburgi adportis konflikti a Bohemia,
ube protestanta idei ganabis populareso. En 1576 rejulo Rudolfus la 2ma decidis
rezidar en Praha, ed atraktis astrologi, ciencisti, artisti e muzikisti por
vivar en la urbo. Inter la notora personi qui vivis ibe dum ta epoko esis
l'astronomi Tycho Brahe ed Johannes Kepler, la piktisto Arcimboldo e la poetino
Elizabeth Jane Weston.

En 1618 itere eventis konflikti inter katoliki e protestanti en Praha, qui
provokis la Milito di la Triadek Yari. Ferdinandus la 2ma, Santa Romana
imperiestro revokesis de la trono, e Fredericus la 5ma, elektero di Palatenio
divenis rejulo. Tamen, Cheka armeo vinkesis en la Batalio di la Blanka Monto
(1620) proxim la urbo. La habitantaro dil urbo diminutis pro la milito de 60,000
personi ante 1618 til 20,000 en 1848. Pos la duimo dil 17ma yarcento la
habitantaro komencis kreskar itere. Judi vivis ibe de la 10ma yarcento e,
cirkume en 1708 li ja esis un quarimo de la habitantaro.

En 1689 granda fairo destruktis l'urbo, ma l'arkitekturo rinovigesis dum la
rikonstruktado. De 1713 til 1714 eventis epidemio di pesto, qua mortigis 12,000
til 13,000 personi. L'ekonomio kontinuis kreskar dum la 18ma yarcento ed en 1771
l'urbo havis 80,000 habitanti, di qui multi esis richa komercisti e nobeli, qui
konstruktis multa palaci, kirki e gardeni.

Pos la Batalio di Praha en 1757, Prusiana bombardo destruktis plu kam un quarimo
dil urbo, e destruktis forte la katedralo di Santa Vitus. Tamen, dum la sequanta
monato eventis la Batalio di Kolín, e l'armedo di Friedrich la 2ma perdis e
abandonis la urbo. En 1784 l'urbeti Malá Strana, Nové Město, Staré Město e
Hradčany unionesis por formacar unika ento. La quartero Josefov, ube vivis judi,
nur divenis parto dil urbo en 1850.

La revolucioni di 1848 anke afektis Praha, ma rapide e forte supresesis. Dum la
sequanta yari, nacionalista movado pri la rivivigo di Chekia (České národní
obrození) aparis e ganis forco til kontrolar la konsilantaro dil municipo en
1861. En 1848 maxim multa de la habitantaro parolis Germana linguo, ma en 1880
nur 14% (42,000 personi) parolis ol, ed en 1910 nur 6.7% (37,000 personi), pro
l'enfluo di Cheki de altra parti di Bohemia e Moravia, ed anke pro la riveno dil
sociala stando di la Cheka linguo.

Pos finar l'unesma mondomilito en 1918, Chekoslovakia kreesis, e Praha divenis
lua chef-urbo, e Tomáš Masaryk selektis la kastelo di Praha por prezidanteyo. En
1930 l'urbo havis cirkume 850,000 habitanti, kun multa habitanti de diversa
rasi, inkluzite expresiva nombro di judi. Tamen, ye la 15ma di marto 1939 Adolf
Hitler imperis l'invado di Praha e kreis la protektorato di Bohemia e Moravia.
La maxim multa judi de l'urbo exterminesis. Praha subisis bombardi dum la fino
di la duesma mondomilito qui produktis 701 morti e 1,000 vunditi. Ye la 5ma di
mayo 1945, du dii ante Germana kapitulaco, la habitantaro revoltis kontre
Germana okupeso, e quar dii pose Reda Armeo okupis l'urbo. Pose, preske tota
habitanti de Germana origino fugi od ekpulsesis de l'urbo da dekreti dil
prezidanto Edvard Beneš.

Chekoslovakia vivis sub influo de Sovietia dum la kolda milito. En 1968 lore
prezidanto Alexander Dubček komencis reformo en la socialista rejimo, abortita
pro la invado di Chekoslovakia da Sovietia ed altra membri dil pakto di Warszawa
ye la 21ma di agosto sam yaro. En 1989, same kam eventis en vicina landi,
eventis protesti - konocita kom Revoluciono di Veluro - kontre la socialista
rejimo. Lore sekretario di la komunista partiso di Chekoslovakia, Miloš Jakeš,
renuncis ye la 24ma di decembro sam yaro, ed en junio 1990 eventis l'unesma
demokratiala elekti di lando depos 1946.

Kun la divido di Chekoslovakia en januaro 1993, Praha divenis la chef-urbo di
Chekia. En 1995 komencis la konstrukto di alta edifici en l'urbo. Dum fino di la
1990a yari Praha itere divenis importanta kulturala centro en Europa. En 2000
eventis renkontri dil Internaciona Monetala Fundo e dil Mondala Banko en l'urbo.
Praha probis gastigar l'Olimpiala Ludi di 2016, ma ne selektesis mem ante
l'unesma balotado.

Praha jacas en la centro di Europa, distanta min kam 500 km de Adriatiko, de
Norda Maro e de Baltiko, an la bordi dil fluvio Vltava. La maxima altitudo dil
urbo esas 399 metri en la quartero Zličín weste dil urbo, dum ke la minima
altitudo esas 177 metri en lua nordo.

La klimato di Praha esas kontinentala, kun mezvalora yarala temperaturo inter
8ºC o 9ºC. Dum vintro, qua esas sika, la mezvalora temperaturo esas 0°C. Dum
printempo la temperaturi atingas 16-17ºC e la pluvo gradope augmentas til
superirar 70mm dum somero. La temperaturi dum somero povas superirar 25°C. La
quanto di pluvo dum autuno esas simila a printempo, e la mezvalora temperaturo
en novembro esas infre 3°C.

Praha divenis un di la maxim populara destini por turisti depos finar la kolda
milito. L'urbo subisis domaji min serioza kam altra urbi dum la duesma
mondomilito, e multa anciena edifici restis originala. Ol havas exemplaro de
diversa stili di arkitekturo: de Romanesk-epoko, de Gotik-epoko, de Renesanco,
Baroko, Nov-Renesanco, Nova Gotiko, Art Nouveau, Kubismo, Neoklasikala ed
ultramodernal arkitekturi.

Praha havas tri linei di metropoliteno*, entote kun 65 km e 61 stacioni, plu
142.2 kilometri di tramvoyi kun 931 tramveturi, 130 linei di autobusi,
funikulara voyi, e sis paromi.



https://io.wikipedia.org/wiki/Peru

Peru esas lando jacant an la westala rivo di Sud-Amerika. Lua vicina landi esas
Chili ye la sudo, Bolivia ye la sud-esto, Brazilia ye l'esto, Kolumbia ye
nord-esto, ed Equador ye la nordo. En la westo jacas oceano Pacifiko.

La unesma atesto pri homala habiteso di Peru evas de 11000 aK. Plura kulturi
(Chavín, Paracas, Mochica, Nazca, Wari e Chimu) prosperis en la regiono. Dum la
14ma yarcento l' Inkai aparis kom povoza stato e formacis la maxim vasta imperio
di Amerika ante l'arivo da Cristoforo Colombo.

Hispani komandita da Francisco Pizarro konquestis Peru en 1532 pos vinkir la
lasta Inkao-chefo, Atahualpa. En 1542 la Hispani formacis la Vice-Rejio di Peru,
e minado divenis lua maxim importanta ekonomiala agado. La vice-reji havis la
misiono defensar la litoro de Franca kontrabando e de Angla e Nederlandana
pirati. Li konstruktis fortresi en la portui di Valdivia, Valparaíso, Arica e
Callao. Malgre to, la Britaniana korsar-navo Henry Morgan spoliis Panama-Urbo en
1670.

Dum la periodo dil vice-rejio, revolti ofte eventis. Cirkum 1656 Pedro Bohórquez
kronizis su kom "inkao" (imperiestro) ed instigis indijeni a revolto. En 1742
eventis revolto kontre la Hispana dominaco, komandita da Juan Santos Atahualpa,
ed en 1780 eventis altra revolto, komandita da Tupac Amaru 2ma.

José de San Martín proklamis Peru nedependanta de Hispania en 28 di julio, 1821
e fondis republiko. Dum la frua yari pos la nedependo-deklaro, intensa disputi
inter militestri por dominaco efektigis politikala nestabileso. De 1879 til 1883
Peru partoprenis la Pacifiko-milito kun Bolivia kontre Chili e konseque perdis
la provinci Arica e Tarapacá.

Pos la milito kontre Chili, Peru facis extraordinara esforco por rikonstruktar
su. En 1894 Nicolás de Piérola organizis militeto, renversis Andrés Avelino
Cáceres e riasumis la povo en 1895. Il finis sua duesma guvernisteso en 1899 e
komencis fiskala, armeala, religiala e civila reformi. Dum la guvernisteso di
Augusto B. Leguía Usana kapitalo recevis facilesi, e borgezi favoresis.

Pos la ekonomiala krizo en 1929 Peru experiencis periodi di demokratio e di
autoritala rejimi. En 1968 generalo Juan Velasco Alvarado renversis la guverno
di prezidanto Fernando Belaúnde Terry per stato-stroko. En 1975 nova
stato-stroko, komandita da Francisco Morales Bermúdez, renversis la guverno di
Velasco Alvarado, qua preparis ri-establiso di demokratio.

Dum 1980a yari Peru sufris pro extera debajo, alta inflaciono, kresko di komerco
di drogi, e kresko di violento. Dum la guverno da Alberto Fujimori Peru komencis
rekuperar sua antea stando, ma akuzi pri korupto, autokratismo e violaco di
homala yuri koaktis Fujimori renuncar en 2000. Pos la fino dil rejimo di
Fujimori, Peru esforcis kombatar korupto e mantenar ekonomiala kresko.

Depos sua nedependo-deklaro Peru sempre esis republiko. La prezidanto esas la
chefo di stato e chefo di guvernerio, ed elektesas dal populo por 5-yara
periodo. Depos 28 di julio 2011 la prezidanto esas Ollanta Humala Tasso. Il
indikas la chefo di la ministraro, qua ne esas exakte "chefministro" por ne esar
la chefo di guvernerio.

Segun la nuna konstituco, adoptita en 31 di decembro 1993, la parlamento
(Congreso de la República) havas unika chambro kun 120 membri, qui elektesas por
5-yara periodo. Antee, segun la 1979- konstituco, ol havis du chambri e 240
membri.

La judiciala povo kompozesas da korti di unesma instanco, korti di paco, supera
judiciala korti e, super omni altra, la Supera Korto dil Republiko, kompozata da
3 sektori: civila sektoro, kriminala sektoro e konstitucala e sociala sektoro.

Peru esas fondanta membro di Andiana komuneso di nacioni (Hispane: Comunidad
Andina, CAN).

La Andi-montaro trairas la lando de nordo til sudo paralele al litoro e dividas
Peru en 3 regioni. La costa (rivo) en la westo esas vasta ed arida planajo,
precipue en la sudo (Arequipa, Tacna). En la sierra (montaro) stacas la maxim
alta monto di la lando: Huascarán, kun altitudode 6 768 metri. En la esto jacas
la 3ma regiono: selva (Amazoniana junglo), qua kovras preske 60% dil teritorio.

Lua maxim importanta fluvii esas Ucayali, Marañón, Putumayo, Yavarí, Huallaga,
Urubamba, Mantaro ed Amazon. Peru dividas Lago Titicaca kun Bolivia.

Quankam ol jacas proxim Equatoro, Peru ne havas klimato nur equatorala, pro
l'influi da Andi e Humbolt-aquofluo, qui multe variigas la klimato. La litoro
havas moderema temperaturi, poka pluvi e granda humideso. En la Andina regiono,
la pluvo esas intensa dum somero, e la temperaturi e humideso diminutas ye
granda altitudi. En la regiono di junglo la pluvi esas intensa e la temperaturi
esas alta, ecepte en la sudo, qua havas kolda vintri.

La chef-urbo e maxim granda urbo di la lando esas Lima. Altra importanta urbi
esas Arequipa, Trujillo e Callao.

La Peruan ekonomio kreskis mezvalore 6.4 omnayare depos 2002 e mantenas preske
stabila kurso di kambio e basa inflaciono. Tamen, segun informo de 2010 cirkume
31.3% di lua habitantaro esas povra, inkluzite 9.8% extreme povra.

Servadi justifikas 53% de KLP, sequita de la industrio (22%), extraktal aktivesi
(15%) ed imposti (9.7%). Minado, agrokultivo, peskado ed edukado esas la
precipua ekonomiala agadi di Peru. Callao esas la precipua portuo di la lando.

Kun 29.5 milion habitanti, Peru havas la 4ma maxim granda habitantaro di
Sud-Amerika. Granda parto di lua habitantaro koncentras su en la provinco di
Lima ed en Callao. Cirkume 32% esas indijeni, 47% esas mestici, 18.5% esas
blanka (precipue de Hispana origino), 2% esas nigra e 0.5% decendas de
Est-Aziani.

Segun la konstituco adoptita en 1993, l'oficala lingui di Peru esas la Hispana,
parolata da plu kam 83% di lua habitantaro, ed Amerindiana lingui (precipue
Quechua ed Aymara).

Segun demografiala kontado en 2007 81.3% dil adulta habitantaro (evanta plu kam
12 yari) deklaris su kom katoliki, 12.5% esis evangeliala, 3.3% esis de altra
religii, e 2.9% deklaris ne havar religio.

En 2007 on kalkulis ke 92,9% dil adulti savis lektar e skribar. La procento en
rurala zoni esis nur 80.3%kontre 96.3% en urbala zoni.

La Peruana kulturo mixas Hispana ed indijena influi ma anke Afrikana ed Aziana
ed altra Europan influi. La Inkai facis arkitekturala prodaji, quale la
konstrukto di Machu Picchu. Dum la Hispana koloniala periodo, la baroko
dominacis la kolonial arto, quankam ol recevis influi de indijena kulturo.

Lua literaturo produktis nomi quale Ciro Alegría, José María Arguedas e César
Vallejo. Pos la duesma duimo dil 20ma yarcento la maxim importanta nomo esas
Mario Vargas Llosa, Nobel-laureato pri literaturo en 2010.

Lua muziko havas Andina, Afrikana ed Hispan influi. Folklorala dansi inkluzas
marinera, tondero e huayno.



https://io.wikipedia.org/wiki/Nepal

Nepal, oficale Federala Demokratiala Republiko di Nepal esas lando en centr-Azia
inter India e Chinia.

Moderna Nepal kreesis en 21 di decembro 1768, kande Prithvi Narayan Shah, rejulo
di mikra principato di Gorkha konquestis Katmandu ed unionis nedependanta rejii
de la regiono di Himalaya, quankam ica uniono ne lastis troe: de 1814 til 1816
okuris Angla-Nepalana milito, e Nepal perdis la regiono di Sikkim, okupita da
britaniani.

Shah dinastio finis en 1846, kante Jung Bahadur Rana konquestis povo pos
mortigar diversa princi e centi di importanta personi en Katmandu. Lia
decendanti konvertis su ipsa en heredantala chefministri dum ke la rejo ne havis
efektiva povo. Rana dinastio lastis til 1948, kande la rejulo Tribhuvan, direkta
decendanto di Prithvi Narayan Shah, rekuperis povo kun la helpo di Indiana
chefministro Jawaharlal Nehru.

Monarkio lastis til 28 di mayo 2008, kande Nacionala Asemblajo supresis la
rejimo e transformis Nepal en republiko.

Til 1990 Nepal esis absoluta monarkio. Kun populala revolto ca yaro, rejulo
Birendra konvenis politikala reformi, e lando divenis parlamentala monarkio, kun
du chambri en parlamento.

En 2008 lua konstituco sufris emendo por transformar lando en republiko. En 21
di julio sam yaro Nacionala Asemblajo elektis Ram Baran Yadav kom prezidanto.

Judiciala povo kompozesas da supra korto, korti di apelo, e diversa lokala
korti. Ol esis un di la poka landi di Azia qui abolisis mortopuniso.

La maxim alta monto di la tero, Monto Everest, kun 8 848 metri di altitudo,
jacas en Nepal.

La kuntara landala produkto di Nepal en 2008 esis 12 miliardi di dolari, la
115ma granda ekonomio dil mondo. Agrokultivo reprezentas cirkum 40% di KLP.

Nepali parolesas da 48% de la habitanti, 12% parolas Maithili, e 7% parolas
Bhojpuri. Plu kam 75% di Nepalani profesas hinduismo.



https://io.wikipedia.org/wiki/Mongolia

Mongolia esas lando en nord Azia inter Rusia en nordo, e Populala Republiko di
Chinia en sudo.

Homo erectus ja habitis Mongolia 850,000 yari ante nun. Depos prehistoriala
tempi Mongoliana teritorio habitesis da nomada populi qui, delore, formacis
granda konfederuri qui ganis evidenteso. La maxim anciena de ta populi, le
Xiongnu, formacis konfederuro sub l'imperiestro Modu Chanyu ye 209 aK. Balde li
divenis granda minaco kontre Qin dinastio en Chinia.

Dum la fino di la 12ma yarcento, Temujin komencis unionar Mongola tribui. En
1206 Temujin recevis la krono di rejio unionita kun titulo di Chingiz-kano. Dum
13ma yarcento Mongolia esis la centro di Mongola imperio, la maxim granda
imperio di la historio en extenso: dum lua maxima extenso, l'imperio kovris
cirkum 33 milion km², e havis plu kam 100 milion habitanti.

Pos la morto di Chingiz-kano, l'imperio dividesis en 4 rejii, qua preske divenis
komplete nedependanta en 1259, kun la morto di Möngke Khan. Lasta mongola
imperio, Yuan Mongola Imperio, kreita en 1271 da Kublai Khan, falis en 1368.

mandjurii vinkis Mongoli en 17ma yarcento. La mandjura dominacajo duris plu kam
200 yari.

Kande Qing dinastio falis en Chinia en 1911, Mongolia deklaris su nedependanta.
Ma Chinia nur vinkesis en 1921, pos la helpo di Sovietia. Populala Republiko di
Mongolia proklamesis en 1924, pos la morto di Bogd Khan, religiala chefo di
mongoli. Dum 1920a yari, preske 1/3 di Mongoliana maskula habitanti esis budista
monaki.

En 1928 Khorloogiin Choibalsan asumis povo. Il komencis kolektivizuro di
vend-brutari, destruktis budista monakeyi, e persekutis personi konsiderita
"enemiki di la populo". Politikala purgi simila a Stalinana komencis en 1937 e
rezultis plu kam 30 000 morti. En 1931 l'invado di Mandjuria da Japoniani
divenis minaco a Mongolia. Tamen, en 1939 Sovietiani sucesoze defensis Mongolia
de Japonian invado.

En agosto 1945 Mongoliana trupi partoprenis en strategial atako kontre Japoniani
en Mandjuria. En 20 di oktobro 1945 eventis refer-voto en Chinia pri la
nedependo di Mongolia. L'ideo di nedependo vinkis, e Chinia aceptis agnoskar ol.
Pos l'estabileso di Populala Republiko di Chinia la du landi agnoskis su
rispektive, en 6 di oktobro 1949.

La 26ma di januaro 1952 Yumjaagiin Tsedenbal asumis povo. Ilu kondamnis la
personaleso-kulto a Choibalsan. Mongolia kontinuis proxim politikala a Sovietia
pos la Chinia-Sovietiana rupteso dum la 1950a yari. En 1980 cirkum 55 000
Sovietiana soldati restis en Mongolia. Dum lia vizito a Moskva en 1984
Tsendenbal sufris severa morbo, e rapide Mongoliana parlamento remplasis il da
Jambyn Batmönkh.

Perestroika e glasnost komencita da Mihail Gorbachov en Sovietia rapide afektis
Mongolia. Unesma protesti pri demokratio komencis la 10ma di decembro 1989 e la
9ma di marto 1990 komunista guvernerio renuncis. En julio sam yaro eventis
elekti, ed l'opozanta partisi obtenis majoritato en la parlamento. En 1992 lando
adoptis nova konstituco e supresis "Populala Republiko" de la nomo di lando. En
1993 unesma-foye ne-komunista partisi vinkis un elekto.

Mongolia esas demokratiala parlamentala republiko. La prezidanto elektesas dal
populo por 4-yara periodo, ma havas precipue simbolala povo. La Parlamento
(Ulsyn Ich-Hural, Granda Statala Asemblo, o Granda Hural) havas 76 membri qui
elektesas direte dal populo por 4-yara periodo. Li elektas la chefministro, qua
esas la chefo di guvernerio.

La Partiso dil Populo - de 1921 til 1990 nomizita Revolucionala Partiso dil
Populo - formacis la guverno de 1921 til 1996 (en sistemo kun unika partiso til
1990) e de 2000 til 2004. De 2004 til 2006 ol esis parto di koalisuro kun
Demokrata Partiso e kun altra du partisi, e pos 2006 ol esis la maxim granda
partiso en du altra koalisuri. En elekto qui eventis la 28ma di julio 2012
quankam nula partiso obtenis la majoritato la Demokrati recevis plu voti kam
altra partiso, e lua chefo, Norovyn Altankhuyag, divenis chefministro la 10ma di
agosto 2012. Nuna chefministro esas Chimedyn Saikhanbileg, qua asumis la 21ma di
novembro 2014.

Nuna konstituco adoptesis en 1992 e sufris revizi en 1999 ed en 2001. Ol grantas
multa yuri, exemple religala libereso e expreso-libereso.

Mongolia esas la 19ma maxim granda lando dil mondo en totala surfaco. Granda
parto di lua teritorio kovresas da stepi o da Gobi dezerto. Foresti kovras 11.2%
dil teritorio.

La nordo e la westo di lando kovresas da montari. La maxim alta essas Altai
montaro, qua extensas de nord-westo til sud-westo di lando. L'erodata Khangai
montaro anke extensas de nord-westo til sud-westo, ed okupas la centro di lando.
Fine la Khentii montaro, qua extensas de la frontiero kun Rusia til la nordo di
Ulan Bator. La maxim alta monto di lando esas monto Khüiten, kun 4 374 metri di
altitudo.

La klimato esas temperema, kun moderema temperaturi en somero e kolda vintri.
Pluvo varias de 200 til 350 mm omnayare en nordo, e de 100 til 200 mmm omnayare
en sudo.

Kalka-Mongoli reprezentas cirkum 81% de totala habitantaro. Altra grupi esas
Kazaki (4,3%), Dörvöd (2,3%), Buriati, ed altra. La maxim granda urbo esas Ulan
Bator, kun plu kam 1 milioni habitanti en 2008. Altra importanta urbi esas
Erdenet (plu kam 80 000 habitanti) e Darkham (cirkum 74 000 habitanti en 2008).

La maxim anciena verko en Mongoliana linguo esas "La sekreta historio di
Mongoli", skribita por royala familio kelkatempe dum la 13ma yarcento, pos la
morto di Chingiz-kano. Pos la 17ma yarcento, granda nombro di verki esis
prezervita. La maxim anciena dramato en Mongoliana skribesis da Dulduityn
Danzanravjaa cirkum 1831.

La precipua nacionala festivalo esas Naadam, qua organizesas dum centi di yari
ed eventas dum tri dii en la somero. Ol konsistas ek konkursi pri tri
tradicionala Mongola sporti: arkpafado, kavalo-konkursi, e Mongola lukto. Nune
ol eventas de la 11ma til la 13ma di julio, omnayare.

Ante 20ma yarcento granda parto di arto havis religiala funciono, e havis
religiala influo. Tradicionala muziko influesas forte de nomadeso, de naturo e
de tradicionala religii e de Budismo. Un di la tradicionala instrumenti de
Mongolia esas morin khuur. L'unesma rock-bando esis Soyol Erdene, e fondesis dum
la 1960a yari kun influo de The Beatles. Pos la 1990a yari altra jenri, exemple
rap, techno e hip-hop aparis.

Nur en 1930 l'unesma profesionala teatro fondesis en Ulan Bator. La cinemo
aparis dum socialist-epoko ed unesme uzesis por ideologiala propagando. L'unesma
filmi esis pri populala legendi e revolucionala heroi. Pos l'adopto di
demokratio cinematografisti komencis serchar internaciona parteneri por krear
granda produkturi, exemple Japoniana-Mongoliana filmo Genghis Khan. La filmo
Ingen nulims ("Historio pri ploranta kamelo") da Byambasuren Davaa e Luigi
Falorni nominesis por Oscar-premio pri maxim bona dokumentala filmo stranjera en
2005.

Tradicionala sporti en Mongolia esas arkpafado, kavalo-konkursi, e Mongola
lukto. Altra sporti, exemple basketbalo, altra lukti (tae-kwon-do, judoo),
pezajo-elevado, futbalo ed altra, anke divenis populara dum recenta yari. Plu
multa Mongoliana tablotenisti nune konkursas internacione.



https://io.wikipedia.org/wiki/Malta

Malta, oficale Republiko di Malta (Maltana: Repubblika ta' Malta), esas sudala
Europana insulo lando qua konstitucas arkipelago en Mediteraneo. Jacas 80 km
suda di Italia, 284 km esta di Tunizia e 333 km norda di Libia. La lando kovras
justa plus 316 km2, kun 450,000 habitanti (malgre extensala emigro programo
depos Duesma mondomilito), facanta lo uno di maxim mikra e maxim populizata
landi. La chef-urbo di Malta esas Valletta, kun 0.8 km² Ol esas la min granda
nacionala chef-urbo del Europana Uniono.

Malta havas du oficala lingui: Maltana ed Angla. La situo di Malta havas
historiale donita lo granda strategiala importo kom navala bazo, e serio di
povi, inkluzite Feniciani, Romani, Mauri, Normandi, Siciliani, Hispani,
Kavalieri di Santa Ioannes, Franciani e Britaniani, havas regulita l'insuli.

Malta ja habitabis dum neolitiko, de cirkume 5200 aK. Lua habitanti kultivis
cereali ed edukis domestika brutaro. Feniciani koloniigis l'insuli aproxime 1000
aK.

Cirkum 700 aK Grekiani habitis l'insuli. Kartagani okupis Malta en 440 aK. Li
kultivis olivo, karubi e produktis stofi.

Romani anke okupis l'insuli en 218 aK. En 117 aK Romani transformis Malta en
Municipium. En 60 Paulus de Tarsus arivis en l'insuli e komencis dissemar
kristanismo. L'insulo esis parto de Bizancana Imperio de 395 til 870.

L'arabi okupis l'insuli en 870. En 1091 Normandi komandita da Roger 1ma di
Sicilia konquestis ol. En 1530 Hispania donacis l'insuli a Templari-Kavalieri.
En 1798 Napoleon 1ma okupis la teritorio. En 1814 depos Paris kontrato, l'insuli
divenis parto di Britanian Imperio.

Dum Duesma mondomilito l'arkipelago esis importanta militala bazo por Unionita
Rejio, e rezistis ataki de Italiani e Germaniani. Por lua braveso, ye la 16ma di
aprilo 1942 rejulo George la 6ma donis al insulo la honor-medalio "Kruco di
George" (George Cross).

Pos intensa negocii, Malta divenis nedependanta ye la 21ma di septembro 1964,
kun Giorgio Borg Olivier kom chefministro ed Elizabeth la 2ma di Unionita Rejio
kom rejino. En 1971 Laborala partiso, komandita da Dom Mintoff, ganis elekti, e
transformis Malta en republiko ye la 13ma di decembro 1974. Tamen, lando duris
esar membro di Britaniana Komunitato.

Malta deklaris su neutra lando en 1980. En 1989 lando hostis renkontro inter
Ronald Reagan e Mihail Gorbachov. En 1990 chefministro Guido de Marco aplikis
por enirar Europana Komuneso Ekonomiala. fine ye la 1ma di mayo 2004 ol divenis
membro di Europana Uniono.

Malta esas parlamentala republiko. La chefo di stato esas la prezidanto, qua
elektesas dal parlamento (en Maltana: Kamra tar-Rappreżentanti) por 5 yari. La
chefo di guvernerio esas la chefministro, qua indikesas dal prezidanto.

La parlamento (Kamra tad-Deputati) havas unika chambro, kun 65 membri, qui
elektesas dal populo por 5-yara periodo. Lua konstituco adoptesis en 1964 e
sufris revizo en 1974, kando lando divenis republiko.

La prezidanto indikas la chefo di judiciala povo, e judiciisti de supra korti.
Existas civila korto, komercala korto e kriminala korto. En l'ultima, on existas
jurio kun 9 membri. La konstitucala korto, qua esas la maxim alta korto di
lando, judicias kauzi qui envolvas violaco di homala yuri, interpreto di la
konstituco, e nevalideso di legi.

Malta esas arkipelago formacita per 3 precipua insuli - Malta, Gozo (Għawdex) e
Comino (Kommuna) - ed altra mikra insuli. Nur Malta, Gozo e Comino havas
habitanti.

Malta jacas en Mediteraneo, 93 km sude de Sicilia, 288 km este de Tunizia e 300
km norde de Libia. La maxim alta monto di lando, Ta'Dmejrek, havas nur 253 metri
di altitudo.

Lua klimato esas mediteranea, kun dolca vintri e varma someri. Pluvi eventas en
vintro, e ordinare somero esas sika. L'yarala mezvalora temperaturo esas 22 til
23ºC dum dio, e 15 °C dum nokto. Yarala mezvalora pluvo esas 553 mm.

L'insuli ne havas importanta fluvii, e la manko di aquo esas importanta
problemo. Preske 50% de l'aquo konsumata da Malta esas dessalizita de oceano.

Malta esas importanta destineso por turisti: cirkume 1.6 milion personi vizitas
ol omnayare. Lando adoptis l'Euro kom monetaro en 1 di januaro 2008.

La denseso di habitantaro di lando (1 298 hab./km²) esas la maxim granda del
Europana Uniono ed un di maxim granda dil mondo.

Lando havas religiala libereso, ma l'oficala religio esas katolikismo. Existas
plu kam 360 kirki en Malta, Gozo e Comino, o 1 kirko por 1,000 personi.

Maltana ed Angliana esas l'oficala lingui di lando. Italiana esis oficala til
1934. Til nun Italiana parolesas da granda parto dil habitantaro. Statistiki de
Eurobarometer afirmas ke 100% de la habitantaro parolas Maltana, 88% anke
parolas Angliana, 66% parolas Italiana e 17% parolas Franciana.

Existas tradicionala muziko nomizita għana, qua pleesas kun tradicionala gitari.
La moderna muziko di Malta esas larje Westala. La kantistino Chiara Siracusa
reprezentis Malta tri foyi (1998, 2005 e 2009) en l'Eurovidado konkurso di
kansono.

En la literaturo, kelka importanta nomi en Maltana linguo esas la poeti Dum
Karm, Mario Azzopardi, Victor Fenech, ed altra.

Maltana arkitekturo recevis influi de diversa Mediteranea e de Britaniana
kulturi dum la historio. La maxim anciena habitanti konstruktis Ġgantija, un de
la maxim anciena strukturi konstruktita dal homi. Nune moderna edifici, quale la
M-Towers, konstruktesas.

Romani, Bizancani, la kavalieri de la Fraternitas Hospitalaria, o kavalieri de
Santa Iohannes de Jerusalem (qui adportis Italiana e Flandriana piktisti por
dekorar lua palaci, di qui la maxim notinda esis Matteo Perez d'Aleccio e
Filippo Paladini), la labori de Caravaggio, e la piktisti de baroko, rokoko e
romantikismo influis Maltana piktisti. L'influo de modern arto kreskis pos finar
la duesma mondomilito. Giuseppe Calì esas notora Maltana piktisto dum la 19ma e
komenco di la 20ma yarcenti.



https://io.wikipedia.org/wiki/Malawi

Malawi esas lando qua jacas en sud Afrika. Lua vicina landi esas Tanzania en
nordo ed en nord-esto, Mozambik en sud-esto, sudo e sud-westo, e Zambia en
westo. Malawi-lago separas lando de Tanzania e Mozambik.

L'unesma habitanti di Malawi teritorio esis khoisan populi. Pos 1600 kun granda
parto di la regiono unionita sub un unika rejio, komencis la kontakti kun
Portugalani, ma cirkum 1700 la teritorio divenis nove dividita en kelka mikra
rejii. La komerco di sklavi atingis l'apogeo cirkum 150 yari ante num, kande
20,000 personi sklavigesis e transportesis de Nkhotakota til Kilwa ube li
vendesis.

Misionero David Livingstone atingis Nyasa lago en 1859. En 1891 Malawi divenis
protektorato de Unionita Rejio. Depos 1907 Malawi esis Britaniana kolonio kun
nomo Nyasalando.

En 1944 l'Afrikana Kongreso di Nyasalando (NAC) formacesis por defensar
l'interesi di lokala Afrikani apud Britaniana guvernerio. En 1953 Malawi esis
unionita a norda e suda Rhodezia (nune Zimbabwe e Zambia) precipue por
politikala motivi, ma NAC rejektis l'uniono. Un forta opozero di l'uniono esis
Hastings Kamuzu Banda, mediko qua verkis en Ghana e retroiris a Nyasalando en
1958. Britaniani enkarcerigis il en 1959, ma liberigis il la sequanta yaro.

Malawi divenis nedependanta de Unionita Rejio la 6ma di julio 1964, kun Hastings
Kamuzu Banda kom unesma prezidanto. En 1966 Banda supresis politikala partisi,
ed en 1970 il deklaris su prezidanto por vivo e guvernis dum preske 30 yari sen
opozantaro. En 1993 Banda aceptis referendo ube populo votis por poli-partisala
demokratio. En 1994 eventis unesma demokratiala elekti kun multa partisi, e
Bakili Muluzi elektesis prezidanto. Muluzi guvernis til 2004, kande Bingu wa
Mutharika elektesis prezidanto. Nova elekto kun multa partisi eventis en 2009 e
Mutharika rielektesis, quankam lia opozanto denoncis fraudi en elektala proceso.

La rejimo di Mutharika konsideresis autokrata e desestimanta di homala yuri. En
julio 2011 eventis protesti kontre l'altra vivo-kusto. La protesti rezultis 18
morti ed adminime 44 vunditi da pafadi.

Mutharika mortis en 2012 da kordio-paroxismo. Ilu sucedesis da viceprezidanto
Joyce Banda.

Malawi esas prezidantala e demokratiala republiko, kun multa partisi. La chefo
di stato e la chefo di guvernerio esas la prezidanto, qua elektesas da Nacional
Asemblajo por 5-yara periodo. Depos elekti qui eventis en 2014 esas Peter
Mutharika. La konstituco adoptesis la 18ma di mayo 1995.

La parlamento havas unika chambro, Nacional Asemblajo (National Assembly) kun
193 membri, qui elektesis dal populo por 5 yari. Quankam la konstituco stipulas
l'existo di senato en praktiko ol ne existas. Judiciala povo kompozesas da basa
korti, un supra korto, ed un supra korto di apelo.

Ex-prezidanto Banda establisis bona diplomacala relati kun Westala landi, e ta
relati kontinuas til nun. Transito de monopartisana til multipartisana sistemi,
kun permiso di formacar opozanta partisi plufortigis relati kun Usa. En 2007
lando establisis diplomacala relati kun Populala Republiko di Chinia, e Chiniana
koloko kresis pos.

Pos 1985 Malawi recevis granda quanto di refujanti de altra Afrikana stati,
inkluze Mozambik e Ruanda. Malgre ta kreis preso super Malawian ekonomio, lando
recevis multa ekonomiala helpo de altra landi. Lando esas membro di Unionita
Nacioni, IMF, Mondala Banko, ed altra internaciona organizuri.

Malawi esas lando sen litoro kun 118 480 km² di totala surfaco, di qui 25%
okupesas da lago Malawi, en esto. Granda Valo di Rift krucumas lando de nordo ti
sudo. Sapitwa esas lua maxim alta monto, kun 3 002 metri di altitudo.

Surfaco di Lago Malawi jacas 457 metri sur mar-nivelo, e lua maxima profundajo
esas 701 metri. Ta signifikas ke la maxim basa punto di lago Malawi jacas 213
metri sub mar-nivelo. Fluvio Shire unionas Lago Malawi e Lago Malombe kun
Zambeze fluvio.

Klimato di Malawi esas varma en basa regioni, e temperema en montoza norda
regioni. Pluvoza sezono eventas de novembro til aprilo. De mayo til oktobro
eventas poka o nula pluvo en lando.

Malawi esas un di maxim povra landi dil mondo. Cirkum 85% di lua habitantaro
vivas en rurala zoni. Precipua agrokultivala produkti esas tabako, sukrokano,
teo, maizo, terpomo, sorgumo, bovi e kapri.

La habitantaro augmentis tre rapide de 1961 (3 milion habitanti) til 1998
(9 933 868 habitanti, segun kontado). On kalkulas ke lando havis 14 901 000
habitanti en 2010, kun demografiala-kresko di 2.75% omnayare. Precipua rasala
grupi esas Chewa, Nyanja, Tumbuka, Yao, Lomwe, Sena, Tonga, Ngoni e Ngonde.
Chichewa linguo esas la precipua, parolata da 57% di populo.

Cirkum 80% di populo esas kristana. Katoliki, Central-Afrika Eklezio e
Presbiterismo esas la precipua kristana religii.

Lando havas alta infanto mortado: 95.23 morti per 1,000 naskinta kun vivo, segun
Unionita Nacioni. Lua viv-esperajo anke esas basa: 50.03 yari. Viv-esperajo esas
nune multe afektata da AIDS epidemio. On kalkulas ke cirkum 250 personi
kontaminas su kun AIDS viruso omna dii, e cirkum 70% di liti en hospitali esas
okupata kun AIDS maladi.

La maxim granda urbo esas Blantyre. Altra importanta urbi esas la chefurbo,
Lilongwe, e Mzuzu.

La nomo "Malawi" originas de Maravi, bantuo populo qua enmigris de sudo di Kongo
cirkum 1400. Kande ta populo atingis Lago Malawi, lu dividis su en du:
l'ancestri de nuna Nyanja populo - qua vivas en nordo di Malawi, e l'ancestri de
nuna Chewa populo, qua vivas en sudo.



https://io.wikipedia.org/wiki/Linguaro

La lingui di la mondo grupifesas segun parenteso a linguari o familii linguala.
Linguari havas branchi, branchi havas grupi e grupi havas subgrupi di lingui.
Linguo havas dialekti e subdialekti. Individuo havas idiolekto e multa stili.

Parenteso di lingui deskovresas per la helpo di tre bazala vorti, por exemplo,
per la nomi di korpoparti ed organi homala, di (mikra) numeri, di parenteso
familiala, di objekti en la naturo. Ofte linguisti povas detektar vorti pruntita
ek anciena propra vorti. Tre distanta parentesi onu ne povas deskovrar quankam
ula lingui havus samatipa vorti e linguala traiti. Maxim longe onu povas
retroirar en la tempo 6000–7000 yari per la helpo di linguala materialo. La
rezultaji di linguala studio montresas kom rikonstrukti, qui esas – sen ula
justa texti – sempre hipotezala.

Segun la ideo di parenteso ula lingui evolucionis ek ula bazo-linguo o
komenco-formo. Evolucioninta lingui esas linguidi di bazo-linguo. Ofte parenteso
di lingui montresas kom arboro kun branchi e brancheti, ma nuntempe ofte
pledesas anke bushi di lingui. Por exemplo Latina esas bazo-linguo di sua
linguidi, Hispaniana, Franciana, Italiana e.c., e linguo di antiqua Vikingi
vivas en sua linguidi, Daniana, Suediana, Norvegiana e.c.

Lingui qui ne havas parenta nomizesas izolita, altralatere onu povas dicar ke
linguo formacas linguaro. Izolita lingui esas, exemple, Koreana, Japoniana,
Baskiana, Burushaskiana.

La Kaukaziana linguaro konsistas ek 40 lingui, qui parolesas en mikra areo en
Kaukazo.

Chino-Tibetana lingui forsan formacas linguaro di 250 lingui. Altralatere onu
dicas ke Chiniana e Tibetian-Burmana esus diferenta linguari.

Tai lingui esas por exemplo Tai e Lao. La poziciono di Tai lingui ne esas
certena. Altri konsideras ke li esus Chino-Tibetana lingui, altri ke li esus
Austronesiana lingui.

Australiana lingui parolesas en Australia. Pama-Nyungan linguaro esas linguaro
di aboriginal Australiani. Esas 250 lingui, exemple Warlpiri ed Aranda.



https://io.wikipedia.org/wiki/Kenia

Fosili trovita en Est-Afrika sugestas ke primati ja vivis en la regiono cirkum
20 milioni yari ante nun. Fosili di Homo habilis (2,5 til 1,8 milioni yari ante
nun) e Homo erectus (1,8 milioni til 350 mil yari ante nun) trovesis en la
regiono di Lago Turkana. En 1984 Richard Leakey trovis skeleto di Homo erectus
puero evante 1.6 milioni en ta regiono.

Araba komercisti komencis frequentar la litoro di la regiono dum 1ma yarcento.
Arabi e Persi establisis urbeti en la litoro dum 8ma yarcento.

Portugalani esis l'unesma Europani qua arivis en la teritorio di nuna Kenia,
kande Vasco da Gama vizitis Mombasa en 1498. Portugalani establisis su en la
regiono pos 1505 kun skopo di protektar lia komerco en Indiana oceano.

Ye 25 di agosto 1848 Germana misionero Johann Ludwig Krapf establisis l'unesma
kristana misiono en la regiono. Il tradukis la Biblo a swahili. Pos 1850
europani komencis trasar mapi di l'internajo. Tre developi augmentis l'interesi
di europani en la regiono: l'unesma esis la kresko di Zanzibar, insulo e portuo
fore la rivo di Afrika; la duesma esis la kresko di demando por Afrikana
produkti, kom ivoro. Finale, la konkurso inter Germanian imperio ed Unionita
Rejio por teritorii en Afrika. En 1885 Germanian imperio establisis protektorato
en la regiono, ma donis lua kolonii a Unionita Rejio en 1890.

Kenia divenis nedependanta de Unionita Rejio ye la 12ma di decembro 1963. Jomo
Kenyatta esis l'unesma prezidanto, e guvernis til lia morto en 1978.

Kenia esas demokratiala republiko. La prezidanto esas la chefo di stato ed anke
chefo di guvernerio. Il elektesas dal populo por 5-yara periodo.

La parlamento havas unika chambro kun 224 membri qui elektesas por 5 yari dal
populo.

Granda Valo di Rift krucumas lando en esto. La maxim alta monto di Kenia esas
Monto Kenia, kun 5 199 metri di altitudo.

La klimato varias de tropikala en litoro til arida en internajo. Pluvi esas plu
intensa de aprilo til junio, ed anke de oktobro til decembro. Lando havas multa
regioni richa en sovaja vivo, kom exemplo le regioni di savano de Masai Mara e
Tsavo Esto Nacionala Parko. Le 5 granda animali di Afrika (elefanto, leono,
bufalo, leopardo e rinocero) bestiizas en lando.

Kenia havis 38 610 097 habitanti segun la kontado 2005. On kalkulas ke la populo
ye 2010 esas 39 002 777. Lua oficala lingui esas Swahili ed Angliana. Cirkum 85%
di la populo savas lektar e skribar.

Du importanta nomi en Keniana literaturo esas Ngũgĩ wa Thiong'o e Moyez G.
Vassanji. En muziko, taarab (ritmo de Zanzibar) hip hop, reggae, soul, soukous,
zouk, rock and roll, funk e Europop esas populala. Muziki generale esas
kompozata en Swahili o Lingala. Benga esas altra populala muzikala stilo.

La maxim populala sporti di Kenia esas kriketo, automobilo-kontesto, futbalo,
rugby e boxo. Lando havas multa kuristi di longa disto, kom Catherine Ndereba e
Paul Tergat.



https://io.wikipedia.org/wiki/Kazakstan

Kazakstan esas lando qua jacas en central Azia. Lua vicina landi esas Rusia en
westo ed en nordo, Populala Republiko di Chinia en esto, e Kirgizistan,
Uzbekistan e Turkmenistan en sudo.

Kazakstan ja habitesis dal Homo sapiens dum la petr-epoko, ma ante to
Pithecanthropus erectus e Sinanthropus pekinensis ja habitis la regiono cirkum 1
miliono til 800 mil yari ante nun. La regiono esas bona por pastoral agadi. Dum
la nomizita "Neolitika revoluciono" (od anke "agrokultivala revoluciono") aparis
la homala kulturi nomizita Atbasar, Kelteminar, Botai, e Ust-Narym. Historiisti
kredas ke homi de la kulturo Botai domestikigis kavalo en lua stepi.

Dum la komenco dil unesma yarmilo la stepi proxim Kaspia maro habitesis da
diversa populi, precipue nomadi, qui parolis Indo-Europana lingui od Uralika
lingui. Kande Huni eniris la regiono dum l'1ma yarcento parto de l'originala
habitanti movis weste, dum ke altra intermariajis kun la Huni. De la 2ma til la
5ma yarcento la populo Yueban arivis en la regiono. Dum la 8ma e 9ma yarcenti,
Arabia invadis la regiono ed introduktis islamo. Malgre lua anciena historio, la
politikala uniono di la regiono nur eventis pos la Mongola invado dum la 13ma
yarcento.

Dum la 19ma yarcento Rusian imperio komencis lua expando tra central Azia.
Konflikti kun Britanian interesti en la regiono eventis pos 1813 - kande Rusian
imperio signatis la kontrato di Gulistan kun Persia - til 1907, kande Rusia e
l'Unionita Rejio signatis kontrato qua definis le regioni dominacita da Rusi e
le regioni dominacita da Britaniani.

Pos la falio di la Rusian imperio en 1918 Kazakstan havis kurta periodo di
autonomeso, ma ye la 26ma di agosto 1920 ol divenis l'Autonoma Socialista
Sovieta Republiko di Kirgizia. Ye la 5 di decembro 1936 ol divenis la Republiko
Socialista Sovietiana di Kazakstan. De 1926 til 1939 la regiono perdis cirkume
22% di lua habitantaro pro hungro o multa ekmigreso.

Kande komencis l'agitesi en Sovietiana republiki por nedependo, Kazakstan
deklaris lua suvereneso interne Sovietia. Ye la 16ma di decembro 1991 Kazakstan
divenis la lasta Sovieta republiko qua deklaris sua nedependo de Sovietia. Sub
la guvernerio di Nursultan Nazarbayev, qua asumis lua ofico en 1989, la lando
komencis adoptar ekonomio di merkato. Pro lua rezervuyi di petrolo e naturala
gaso, la ekonomio kreskis forte depos la yaro 2000.

Kazakstan esas parlamentala republiko. La chefo di stato esas la prezidanto, qua
indikas la chefo di guvernerio qua esas chefministro. Nursultan Nazarbayev
guvernas kom prezidanto de la nedependo en 1991 til nun.

Lua legifala povo formacesas dal parlamento, qua kompozesas da du chambri. La
basa chambro (Majilis) havas 107 membri qui elektesas dal populo por 5 yari. La
Senato esas l'alta chambro, e havas 47 membri, di qui 40 elektesas da lokala
asemblaji por 6 yari, e la cetera elektesas dal prezidanto. Pluse, ex-prezidanti
di la republiko konsideresas senatani dumviva.

Kun 2.7 milion km² - surfaco equivalanta a de Westal Europa - Kazakstan esas la
9ma maxim granda lando del mondo. Ol havas 6,846 km di frontieri kun Rusia,
2,203 km kun Uzbekistan, 1,533 kun la Populala Republiko di Chinia, 1,051 kun
Kirgiztan e 379 km kun Turkmenistan. Lua maxim populoza urbi esas Astana,
Almaty, Karagandy, Shymkent, Atyrau e Oskemen. Granda parto di lua surfaco jacas
en Azia, ma mikra teritorio jacas weste de l'Urali, en Europa.

La teritorio di Kazakstan iras de Kaspia maro en westo til la monti Altai. La
Kazakstana stepo okupas cirkume 804,500 km², equivalanta a 1/3 de la surfaco
totala di lando



https://io.wikipedia.org/wiki/Karbo

Karbo esas kemial elemento kun simbolo C ed atomala nombro 6. Ol esas nemetalo
qua, dependante di la kondicioni dum olua formacado, povas trovesar en naturo
sive kom grafito (Amorfa karbo) sive kom diamanto (Kristalizita karbo). La
kombinebleso di karbo esas tre granda. Nune cirkume 10 milion kemiala kompozuri
qui kontenas karbo konocesas. Karbo esas anke la bazo dil organika kemio nam ica
elemento trovesas en omna vivanta enti.

Karbo komprenas 4 elektroni en extera strato (2s², 2p²) e povas formar junto σ
{\displaystyle \sigma } e tri junti π {\displaystyle \pi }  : question-esas do
di quar-mem-valori (ecepte en la kazo di certa mediacanta reagi o en la familio
di carbeni, kun du-mem-valori karbo, la du elektroni 2s ne parto-preninta di
junto). Ol havas granda afineso per altra lejera atomi, do lu, e sua mikra
staturo permisas lu pri formar di multa junti per orbit-hibridito (sp o
« triopla junto », lineala ; sp2 o « duopla junto », planala kun di 120°
anguli ; sp3 o « unopla junto », quar-mem-anguli).

Maxim ordinara formo di karboxo esas karboduoxo CO2, qua esas minora kompozanto
dil tera atmosfero produktas e metabolisas per viva esti. CO2 esas la precipua
kompozanto dil altra planeti exemple Venuso.



https://io.wikipedia.org/wiki/Havayi

Havayi esas Usana stato, ed anke arkipelago de 122 insuli. La precipua esas, de
nord-westa vers sud-esta, Niihau, Kauai, Oahu, Molokai, Lanai, Kahoolawe, Maui
ed Havayi. Lua chef-urbo esas Honolulu.

La voyajo di James Cook en 1778 konsideresas l'unesma kontakto di Havayiani kun
Europani. Cook nomizis l'arkipelago Sandwich Insuli, memoriganta John Montagu,
4ma Komto di Sandwich. Pos la voyaji di Cook, altra Europani exploris
l'arkipelago.

Til 1893 Havayi esis nedependanta rejio. En januaro 1893 rejino Liliʻuokalani
renversesis da provizora guvernerio. Usa anexis Havayi kom lua teritorio ye la
7m di julio 1898.

Havayi situezas en mez-Pacifiko, 3 900 km sud-weste de San Francisco. La maxim
granda monto di arkipelago esas volkano Mauna Kea, 'blanka monto', kun 4 205 m,
ma fakte de radiko til somito, ol esas plu alta kam Monto Everest.

La stato konsistas ek ok insuli ed ek multa insuleti ed atoli. La maxim granda
insuli esas Havayi (10 432 km²), Maui (1 883 km²) ed Oahu (1 545 km²). La maxim
populoza insulo esas Oahu, ube jacas la chef-urbo dil stato, Honolulu, ed famoza
plajo Waikiki. Oahu esas nomizita anke kom "kunvenoplaco" (per la Angliana The
Gathering Place). Maui havas anke nomizo "insuli di vali" (The Valley Isle).
Lanai esas "ananaso-insulo" (The Pineapple Isle), Molokai esas "amikala insulo"
(The Friendly Isle) e Kahoolawe esas "skopo-insulo" (The Target Isle), pro ke ol
esis la skopo di militala exerci. Havayi-insulo esas nomizita kom "granda
insulo" (The Big Isle). Niihau esas "prohibita insulo" (The Forbidden Isle), pro
ke ulu proprietas olu. Kauai esas nomizita kom "gardeno-insulo" (The Garden
Isle).

Pro konstanta erupti ek volkani submara naskos nova insulo apud Havayi. Ol esas
ankore sub la surfaco di maro, ma havas ja nomo, Loihi.

La maxim granda urbo esas Honolulu, en Oahu. Altra importanta urbi esas Hilo (en
Hawayi insulo), Kāne'ohe, Kailua, e Pearl City.



https://io.wikipedia.org/wiki/Guinea

La nomo Guinea forsan devenas del ora moneto-peci qui unesme produktesis ibe en
1663.

La teritorio di nuna Guinea esis parto di Mali imperio, qua existis depos 1230a
yari, e pos di Songhai imperio, qua expansis su pos 1460 ed existis til 1591.
Portugalani esis l'unesma Europani qua arivis en la regiono. Li komencis la
komerco di sklavi dum la 16ma yarcento.

Francia komencis okupar la regiono en la duesma duimo de la 19ma yarcento, ma
pos 1882 sufris la rezisto di Samory Touré, lokala militarala chefo ke, kun 30 o
35 mil soldati e Britaniana pafili, konfrontis Franc armeo en kelka batalii. En
1898 Francia finale vinkis Touré e transformis Guinea en kolonio.

Guinea divenis nedependanta de Francia ye la 2ma di oktobro 1958. Ahmed Sékou
Touré esis lua unesma prezidanto. Il guvernis til lia morto, ye la 26ma di marto
1984. Chefministro Louis Lansana Beavogui asumis provizore e mustis kunvokar
elekti 45 dii pos, ma ye la 3ma di aprilo generalo Lansana Conté donis
stato-stroko e asumis povo til lia morto, ye la 22ma di decembro 2008.

Guinea esas parlamentala republiko. La chefo di stato esas la prezidanto, nune
Alpha Condé. La chefo di guvernerio esas la chefministro, nune Mohamed Said
Fofana.



https://io.wikipedia.org/wiki/Equador

Equador esis parto di Inkao Imperio. Ol divenis okupita da Hispaniani depos
1531, kande Francisco Pizarro kaptis Atahualpa e konquestis tota imperio. Dum
koloniala periodo Equador esis parto di Vice Rejio di Lima e pos de Vice Rejio
di Nueva Granada.

Ye la 9ma di oktobro 1820 Guayaquil divenis l'unesma urbo ke ganis nedependeso
de Hispania. Lando divenis totale nedependanta ye 24 di mayo 1822 kande Antonio
José de Sucre vinkis Hispaniani en Pichincha batalio. Pos la batalio, Equador
unionis su kun Granda Kolumbia, lando kreita da Simón Bolívar, ma ye 1830 ol
divenis nedependanta republiko.

Unesma prezidanto di lando esis Juan José Flores, naskinta ye Venezuela. Pos
periodo di nestabileso kun militarala diktatoresi, Gabriel García Moreno unionis
lando dum la 1860a yari, kun la suporto di katolik eklezio.

En 1941 komencis konflikto kun Peru pri la frontiero en la regiono di Amazonia.
Nur ye 13 di mayo 1999 la frontiero inter la du landi esis finale establisita.
De 1972 til 1979 militisti guvernis lando. Ye la 29ma di aprilo 1979 sub nova
konstituco okuris prezidantala elekti. Jaime Roldós Aguilera ganis kun plu kam 1
miliono di voti.

Depos sua nedependo-deklaro Peru sempre esis prezidantala republiko. La
prezidanto esas la chefo di stato e la chefo di guvernerio, ed elektesas dal
populo por 4-yara periodo. Lu indikas la 25 ministri dil stato.

La legifala povo esas formata da parlamento (Congreso) kun unika chambro e 100
membri, qui elektesas por 4-yara periodo.

Nuna konstituco aprobesis en 2008. Segun ol, la maxim alta korto di judiciala
povo esas la Supera Korto, formata da 21 judiciisti, qui elektesas por 9-yara
periodo da la Judiciala Konsilantaro (Consejo de la Judicatura). La prezidanto
di ta korto elektesas da altra judiciisti e reprezentas la korto dum 3 yari.

Equador havas 24 provinci: (provincias): Azuay, Bolivar, Cañar, Carchi,
Chimborazo, Cotopaxi, El Oro, Esmeraldas, Galapagos, Guayas, Imbabura, Loja, Los
Rios, Manabi, Morona-Santiago, Napo, Orellana, Pastaza, Pichincha, Santa Helena,
Santo Domingo de los Tsáchilas, Sucumbios, Tungurahua e Zamora-Chinchipe.

Equador jacas inter latitudi 2ºN e 5ºN, e longitudi 75ºW e 92ºW. La Andi-montaro
trairas la lando de nordo til sudo paralele al litoro e dividas lando en 3
geografiala regioni en kontinento, plu 1 insulala regiono, Galapagos.

En kontinento, on havas: - La Costa (litoro), basa tereni en westo di lando,
apud Pacifiko. - La Sierra (alta landi), tereni en Andina regiono. - La
Amazonia, anke konocata kom El Oriente (l'oriento), kovrata da equatorala
foresto qua okupas preske la esta duimo di lando, ma havas nur 5% de lua totala
populo.

Equador havas aktiva volkani. Lua maxim alta monto esas volkano Chimborazo, kun
6 130 metri di altitudo.

Quankam ol jacas proxim Equatoro, Equador ne havas klimato nur equatorala, pro
l'influi da Andi, qua multe variigas la klimato.

L'ekonomio di Equador esas la 8ma maxim granda de Latin Amerika e kreskis
kreskis mezvalore 4.6 omnayare de 2000 til 2006. De 2007 til 2012 ol kreskis
mezvalore 4.3 omnayare, super la mezvaloro por Latin Amerika e Karibeano dum la
sam epoko. Lando utiligas la dolaro di Usa kom monetaro.

En 2009 vivis en lando 14.573.101 lojanti. La maxim granda urbo esas Guayaquil.
Altra importanta urbi esas Quito, Cuenca, Santo Domingo de los Colorados e
Machala.



https://io.wikipedia.org/wiki/Budismo

Budismo esas religio qua nun tre difuzesas en ocidentala landi por ke ol esas
filozofiala e ne revelata religio. Budo esis filiulo di rejala familio qua
edukesis talmaniere ke lu havis nula savo pri la realaji dil vivo e di mondo.
Ulfoye, vizitante proxima urbo, lu vidis oldulo, mortanta malado e kadavro. Ilu
tre impresesis pri ico e quik delore lu serchis solvo por eskapar l'oldeso, la
maladeso e la morto. Pos vana e severa asketismo senrezulta, lu rezolvis
abandonar ica tro severa vivo e meditar sub arboro (probable figiero) pri
l'enigmato dil vivo e di mondo. Il trovis (od opinionis trovar) ica solvo per la
nociono di Nirvana qua jacas exter la kustumala konceptaji dil homi. Lore il
difuzis lua doktrino tra Nepal e nord-India. Lu mortis kande il evis plu kam
okadek yari pos repasto kontenanta venenoza fungo. Lua doktrino ja grande
difuzesis danke la monaki adepti di lua religio.

Esante plu filozofio kam religio, budismo esas tre tolerema e povas kunvivar kun
altra religii. To esas un ek la klefi di lua suceso. Nunepoke la kredo en karma
e rinasko esas multe plu aceptebla por la Ocidentani kam la kredo ye iro al
paradizo od inferno poreterne dil monoteista religii. Koncerne la Budismo, onu
nek povas dicar ke ol esas teista od ateista religio, nam ol ne povas definesar
enkadre dil kulturala tradicioni di Ocidento. On povas, tamen, dicar ke ol esas
racionoza doktrino e ke esas plu facila adherar ol, kam revelata religio kun
desfacile komprenebla e kredebla misterii. Camotive, multa Ocidentani
interesesas pri ol nunepoke. Regretinde, ol ne ja havas bona ekleziala e
populala organizuro ed esas nur tre frajile instalita en Ocidentala landi.

En Ido existas interesiva libreto pri budismo qua titulizesas : Buddho e lua
doktrino. Ni havas anke la poemaro Dharmapadda anke tradukita ad Ido.



https://io.wikipedia.org/wiki/Bosnia_e_Herzegovina

Bosnia e Herzegovina esas lando qua jacas en sudo di Europa. Lua vicina landi
esas

Bosnia ja habitesis dum neolitiko. Unesma habitanti divenis konocita kom
Iliriani. Kelti enmigris vers la regiono dum la 4ma yarcento aK. Romani nur
konquestis la regiono en la yaro 9. La regiono divenis parto di Iliria sub Roman
okupeso.

Cirkum la 9ma yarcento la regiono divenis kristana. La princii di Serbia e
Kroatia dividis la kontrolo di Bosnia e Herzegovina dum 9ma e 10ma yarcenti. Dum
15ma yarcento la regiono okupesis da Otoman imperio, mas pos perdar milito de
1683 til 1697 kontre Austria, Otomani perdis Slavonia por Austri. En 1716
Austria okupis la nordo di Serbia e la nordo di Bosnia.

Dum la 19ma yarcento Otomani probis facar reformi en guvernerio di la regiono,
ma en 1878 Austria perdis l'administro di Bosnia e Herzegovina por
Austria-Hungaria.

Ye la 28ma di junio 1914 Austrian arkiduko Franz Ferdinand esis asasinita en
Sarajevo da Gavrilo Princip, pretexto por komencar Unesma mondomilito. En 1918
kande Austria-Hungaria esis vinkita, la regiono divenis parto di la Rejio di
Serbiani, Kroatiani e Sloveniani, e pos de Yugoslavia.

Ye la 6ma di aprilo 1941 nacional-socialista Germania invadis Yugoslavia, e
komencis militeto, komandita da Josip Broz Tito kontre Nacionalsocialista
okupeso. En 25 di novembro 1943 Tito liberigis Bosnia e Herzegovina de Germana
okupeso. En 1946 Bosnia e Herzegovina divenis un di la 6 republiki de la
Republiko Socialista Federala di Yugoslavia.

Bosnia e Herzegovina divenis nedependanta de Yugoslavia ye la 6ma di aprilo
1992. Balde komencis sangoza interna milito qua lastis til 1995. Ye la 21ma di
novembro 1995 subskribesis la pakto pri paco en Dayton, qua finis la interna
milito inter la nacionala grupi. La pacala pakto kontenas anke la nuna
konstituco di Bosnia e Herzegovina.

Bosnia e Herzegovina havas 3 prezidanti: un qua reprezentas l'islamana socio, un
qua reprezentas la kroatiana socio, ed un qua reprezentas la serbiana socio.
Segun l'artiklo 5ma de Bosniana konstituco, la tri prezidanti amase servas un
termo di 4 yari, en rotaciva sistemo. La prezidanto recevas la titulo "Chefo di
la Prezidanteso".

Bosnia e Herzegovina konsistas depos 1995 ek du "entiteti". La serba "Serbala
Republiko" e la kroata-mohamedana "Federuro Bosnia e Herzegovina". La Federuro
Bosnia e Herzegovina konsistas ek 10 kantoni, qui anke havas sua propra guverni.

La litoro di Bosnia e Herzegovina havas nur 24 km di extenso. La maxim alta
monto esas Maglić, kun 2,386 metri di altitudo, an la frontiero kun Montenegro.
Preske 50% de lando kovresas da foresti, note este de lando.

La maxim granda urbo esas la chefurbo, Sarajevo. Altra importanta urbi esas
Banja Luka, Mostar, Zenica, e Tuzla.

Bosnia e Herzegovina havas richa literaturo, kun poeti quale Antun Branko Šimić
(Kroato), Aleksa Šantić (Serbo), Jovan Dučić (Serbo) e Mak Dizdar (Kroato), e
skriptisti quale Ivo Andrić (prima fase - Kroato, pose Serbo), Meša Selimović
(Serbo), Semezdin Mehmedinović, ed altri. Nacionala Teatro fondesis en Sarajevo
en 1919, e lua unesma direktisto esis la skriptisto Branislav Nušić.



https://io.wikipedia.org/wiki/Bahrain

Bahrain esas stato en Azia en Persiana gulfo. Ol jacas en un arkipelago, este de
Saudia Arabia.

Ye 1783 l'Araba familio al-Khalifa kaptas povo en l'arkipelago. Ahmed Al-Fateh
divenis l'unesma sheiko de al-Khalifa dinastio. Ye 1861 la regiono divenis
Britana protektorato.

Petrolo esis deskovrita en l'arkipelago ye 1932, e pose Bahrain rapide
developis. Pos la Duesma mondomilito sentimenti kontre Britani kreskis, e
sedicii komencis en l'arkipelago, specale kontre judi. Ye 1947 granda nobro di
judi fugis a Mumbai e pos establisis en Palestina od en Unionita Rejio.

Ye 1970 Iran reklamacis la posedado di Bahrain ed altra insuli en Persiana
gulfo, ma pos un konkordo kun Unionita Rejio, ol abandonis lua reklamaco pri
l'arkipelago. Ye 15 di agosto 1971, pos plebicito Bahrain ganis nedependeso de
Unionita Rejio. Ye 1973 ol adoptis lua unesma konstituco.

L'augmento di preci di petrolo dum 1970a yari stimulis ekonomiala kresko di
lando. Pos interna milito en Libano lando anke divenis importanta financala
centro en Mez-Oriento.

Bahrain esas konstitucala monarkio. La chefo di guverno esas la chefa ministro,
nune Khalifah ibn Sulman Al Khalifah. La Parlamento havas 2 chambri: Chambro di
Deputati kun 40 membri elektita da populo, e Shura konsilantaro, anke 40 membri,
indikita da monarko. Lua nuna konstituco esis promulgita ye 2002.

Bahrain esas mikr-arkipelago formita da 36 insuli en Persiana gulfo, este de
Saudia Arabia. De la 36 insuli, 3 havas populo. Lua maxim alta monto, Jabal ad
Dukhan, havas 134 metri di altitudo. Lua relevo generale esas plana, e la maxim
alta monto havas 134 metri di altitudo.

Lua klimato esas arida, e 92% di lando esas kovrata da dezerto. Esas komuna ke
tempesti di polvo de Saudia Arabia od Irak atingas l'arkipelago. Pluvo esas poka
e neregulala.

Danko a petrolo, l'ekonomio di Bahrain kreskas maxim rapida en la regiono di
Persiana gulfo segun raporto dil Unionita Nacioni ye januaro 2006.

Ye 2010 totala populo atingis 1 234 000 lojanti, di qua 54% esas stranjeri. Ye
2008 cirkum 290 000 Indiani vivis en lando.

La religio por 81,8% dil populo esas islamo. Cirkum 9% esas kristana e 9,2%
hinduisti od altra religii.

Khaleeji esas naciona muziko di Bahrain. Kompare altra Araba stati, lando esas
la maxim fekunda editero di libri en Araba linguo: ye 2005 132 nova tituli esis
publikigita en lando, por un totala populo di cirkum 1 milioni lojanti.
Samatempe, l'averajo di nova tituli en altra Araba landi esis 7 nova tituli por
1 miliono di lojanti. Segun demografiala kontado ye 2001 86,5% di populo savis
lektar ed skribar.



https://io.wikipedia.org/wiki/Angola

Angola jacas en centralwest Afrika. Lua vicina landi esas Demokratial Republiko
Kongo en nordo, Zambia en esto, Namibia en la sudo. Weste jacas l'oceano
Atlantiko.

Angola havas anke l'enklavo Kabinda inter la Demokratial Republiko Kongo e la
Republiko Kongo.

La nomo Angola venas de la titulo Ngola, qua esis la titulo di l'anteriora rejo.

L'unesma habitanti di la nuna Angola esis la populi Khoisan, qui esis chaseri e
kolekteri e vivis dispersita. Kun l'expanso di bantua populi dum la granda
bantua migrado pos la yaro 1000, la populi Khoisan intermariajis kun li o migris
vers la sudo. Kelka mikra grupi Khoisan duras existar en la sudo di Angola,
proxim la frontieri kun Botswana e Namibia.

Ultre chasar e kolektar, Bantui anke praktikis agrokultivo. Li probable originis
ulaloke inter nuna Sudan e Kamerun. La maxim konocita bantua rejio esis la Rejio
di Kongo, qua okupis nuna nordwesto di Angola.

En 1482 arivis Portugalana floto komandita da Diogo Cão. To esis l'unesma
kontakto di bantui kun Europani. Portugalani establisis diplomacala relati kun
la Rejio di Kongo en 1483. Luanda fondesis en 1575 da Paulo de Novais.

De 1580 til 1640, quale altra kolonii di Portugal, la regiono apartenis a
Hispania. En 1641 Nederlandani okupis Luanda, ma Portugalani rikonquestis ol en
1648. Pose li komencis militala kampanio kontre la rejii Kongo e Ndongo, vinkita
komplete en 1671.

En 1885 Berlin-konfero establisis la frontieri inter Europana kolonii en Afrika.
Pos 1891, Angola divenis oficala teritorio di Portugal kun exakta defino di
frontiero-limiti kun Britaniana teritorii.

Ye la 4ma di februaro 1961 komencis la milito pri la nedependo di Angola, ube
tri forci - la Fronto Nacionala por la Liberigo di Angola (FLNA), la Populala
Movado por la Nedependo di Angola (MPLA, lore kun ideologio Marxista), e la
Nacional Uniono por la Totala Nedependo di Angola (UNITA), pluse la Fronto por
la Libereso dil enklavo di Kabinda (FLEC) - luktis kontre Portugalana trupi, qui
recevis militala helpo de Sudafrika. La milito duris til 1974 e produktis mili
di morti e la fugo di mili di refujinti vers Portugal.

Angola divenis nedependanta de Portugal ye la 11ma di novembro 1975. Lua unesma
prezidanto esis Agostinho Neto. Pos la nedependo eventis 26-yara interna milito
qua ruinigis la stato e la habitantaro. Preske 1 milion personi mortis pro
l'interna milito, qua nur finis pos la morto di Jonas Savimbi, chefo di
politikala grupo UNITA. Pos la pacala proceso, UNITA divenis la precipua partiso
del opozantaro.

Quankam la politikala situeso plubonigis, la prezidanto José Eduardo dos Santos
refuzis institucar regulala politikala proceso. Meze la precipua problemi di
lando esas la granda quanto di exploziva mineyi - qua duras viktimigar personi
til nun - e la militeto en Kabinda.

Angola esas prezidantala republiko. Prezidanto José Eduardo dos Santos esas la
chefo di stato ed anke chefo di guvernerio, e guvernas lando depos 1979. En
Angola, la prezidanto anke havas kelka legifala povi ed indikas la membri de la
Supra Tribunalo di lando. La guberniestri di la 18 provinci ank indikesas dal
prezidanto. Do, fakte, la legala principo pri la partigo di povi esas abolisita.

La Nacional Asemblajo (Assembleia Nacional, la parlamento di lando) havas unika
chambro kun 220 membri, di qui 130 elektesas proporcionale a la votado recevita
por singla de la partisi, e 90 elektesas da lokal asemblaji di la provinci. Ne
existas senato. La nuna konstituco di Angola aprobesis ye la 27ma di januaro
2010.

Angola esas la 23ma maxim vasta lando del mondo. Ol havas 5 198 km di frontieri:
2 511 km kun la Demokratial Republiko Kongo, 201 km kun la Republiko Kongo,
1 376 km kun Namibia e 1 110 km kun Zambia. Lua litoro havas 1 600 km di
extenso, norde til sude. La maxim alta monto esas Monte Moco, kun 2 620 metri di
altitudo.

La klimato di Angola esas tropikala kun du sezoni: sika de mayo til oktobro, e
pluvoza de novembro til aprilo.



https://io.wikipedia.org/wiki/Wien

Wien esas chef-urbo di Austria, ed anke esas un di la 9 Austriana Länder
(federala stati). Antee, de 1867 til 1918 ol esis chef-urbo de Austria-Hungaria.
Kun cirkum 1.73 milioni habitanti, ol esas la 9ma maxim granda urbo de Europana
Uniono. L'urbo esas sideyo di kelk internaciona organismi, kom l'ONEP.

L'urbo fondesis dal Kelti kom fortifikita habiteyo an Rivero Wien dum 1ma
yarmilo aK.

Dum mez-epoko ol esis sideyo por Babenberg dinastio. En 1440 ol divenis
chef-urbo por Habsburga dinastio.

Otomani esis haltita du foyi avan Wien: en 1529 li probis siejar l'urbo ed en
1683 eventis batalio por l'urbo. En 1679 un pesto mortigis cirkum 33% de lua
habitantaro.

En 1804 dum Napoleona militi l'urbo divenis chef-urbo di Austriana imperio, e
kontinuis importanta por Europana politiki, inkluze kande en 1814 ol hostis la
Kongreso di Wien. L'urbo kreskis multe dum fino di 19ma yarcento. Til 1938 ol
esis kulturala centro por modernist artisti.

En 1938 Nacional-socialista Germania okupis Austria, e Wien perdis lua stando
kom chef-urbo por Berlin. En 2 di aprilo 1945 Sovietani lansis atako kontre
Germani, pos siejar l'urbo. Bombardi destruktis granda parto di lua
substrukturo, e Wien kapitulacis du semani pos la komenco dil atako. Kande la
milito finis, l'urbo esis dividita en quar zoni di influo: Britaniana, Franca,
Usana e Sovieta. La divido lastis til 1955.



https://io.wikipedia.org/wiki/Turismo

Turismo esas voyajo facita precipue kun intenco di amuzar su, distraktar e
laxigar. Mondala Organizeso pri Turismo definas turisti kom "personi qua voyajas
e sejornas en loki exter lia ordinara cirkumaji, por periodo infre 1 yaro, kun
intenco di amuzar su e facar nesalariita aktivesi."

Turismo divenis importanta libertempo ed anke ekonomiala aktiveso en mondo: en
2011, plu kam 983 milioni di personi voyajis kun intenco di turismo. To
reprezentis un kresko di 4.6% kande komparita a 2010.

Turismo esas importanta ekonomikala aktiveso en multa landi, tala quala Egiptia
e Tailando, ed en diversa insulala stati, tala quala Fidji e Tahiti (en
Pacifiko), Santa Lucia e Bahama (en Karibeano), edc., pro la granda enflueyo di
pekunio e la granda efektigo di ta labori en lia ekonomii.

Ekoturismo od ekologiala turismo esas divenanta pluse populara pos personi
deskovras l'importo di prezervar naturo e dezirar vizitar prezervita regioni. Ol
envolvas la vizito a regioni ube animali, plantaro e kulturala heredaji esas la
precipua atraktesi. En landi kom Kosta Rika, Equador, Nepal ed altra, ekoturismo
reprezentas importanta parto di kuntara landala produkto.



https://io.wikipedia.org/wiki/Singapur

Singapur esas mikra urbo-stato ed insulo qua jacas en sud-esto di Azia, sude di
Malaya peninsulo. Ol formacesas da nura urbo, Singapur.

L'unesma mencioni skribita pri Singapur datizesas de la 2ma yarcento. Dum la
13ma yarcento ol esis importanta urbo en Malaya. La nomo Singapur devenas del
Sanskrita-vorti singa (leono) e pura (urbo). Dum la 16ma yarcento Singapur esis
parto di la Sultanio di Johor. En 1613 Portugalani atakis e brulis l'urbeto an
la rivero dil fluvio Singapur.

Recenta historio di Singapur komencis en 1819, kande Britaniana politikisto
Thomas Stamford Raffles okupis l'insulo. Singapur havis strategiala importo por
Britaniani, por komercala skopo. Britaniana generalo William Farquhar divenis
l'unesma "rezidento" (guberniestro) di Singapur, ed asumis la 6ma di februaro
1819.

Til 1824 Singapur kontrolesis da un Malaya sultano, ma en 2 di agosto 1824 ol
divenis oficale Britaniana kolonio. En 1826 ol unionesis kun altra Britaniana
kolonii en la regiono por formacar la Kolonieti dil Stretajo (Straits
Settlements).

Cirkum la yaro 1860 plu kam 80 mil personi vivis en la kolonio, di qui plu kam
la duimo esis Chiniani. Multa enmigranti arivis por laborar en la plantacerii di
kauchukofigieri, e pos la 1870a yari l'urbo divenis granda centro por
l'exportacajo di kauchuko.

Pos l'unesma mondomilito l'urbo divenis importanta navala bazo. En 1935
lietnanto-generalo William Dobbie asumis kom generala komandero di Britaniana
trupi en la regiono. Il alarmis pri la riski di ataki kontre Singapur da
Japoniani, ma lia sucii recevis poka atenco.

Japoniani okupis l'insulo en 15 di februaro 1942 dum Duesma mondomilito pos 6
dii di batalio. Pos l'okupeso, Japoniana trupi masakri de 5 mil til 25 mil
Chiniani qua vivis en la kolonio. Japoniani rinomizis l'insulo Shōnantō, qua
signifikas "insulo en sudo okupita dum Showa periodo". Britaniani riokupis
Singapur la 12ma di septembro 1945, pos Japonia perdar la milito.

Pos fino di Duesma mondomilito, l'Unionita Rejio permisis Singapur havar lua
unesma generala elekto, en 1955. La kandidato favorola a la nedependo, David
Saul Marshall, vinkis, e divenis l'unesma chefministro dil insulo. Pose il
arivis en London e demandis kompleta autonomeso por Singapur, ma London ne
atendis il. Marshall renuncis, e Lim Yew Hock sucedis il. Singapur recevis
kompleta autonomeso, ecepte por lua defenso ed exteraferi.

Singapur deklaris nedependo de Unionita Rejio en 31 di agosto 1963 e decidis
unionar su kun Malaya Federuro, Sabah e Sarawak por formacar nedependanta
Malaizia en 16 di septembro sam yaro. Singapurana chefi decidis unionar kun
Malaizia por diversa kauzi. Unesme, li pensis ke Unionita Rejio ne aceptos la
nedependo di un mikra lando. Duesme, li pensis ke un lando kun mikra teritorio,
poka aquo, naturala rekursi e sen merkato por lia produkti ne esis viviva. E,
fine, li deziris la helpo di Malaizia por kombatar lokala komunisti. Tamen, pos
la nedependo eventis ideologiala konflikti kun Malaiziana guvernerio, qua
privilejizis Malaya Singapurani, suspektis di Singapurani kun Chinian origino, e
timis ke l'ekonomiala forco di Singapur stimulis la transfero di politikala
centro di lando de Kuala Lumpur vers Singapur. Trubli komencis en Singapur en
1964, ed en 1965 Singapurana parlamento votis favorebla a la nedependo, 162 voti
kontre zero.

Singapur divenis nedependanta de Malaizia la 9ma di agosto 1965. Omna personi
prizenta en Singapur en ta dio povis selektar se deziris havar Singapurana
civitaneso. Yusof bin Ishak divenis l'unesma prezidanto di lando e Lee Kuan Yew
l'unesma chefministro. En 1967 lando helpis fondar l'Asociuro di Nacioni de
Sud-Estal Azia (ASEAN).

En 1990 Goh Chok Tong divenis la chefministro di lando. Dum lia guvernisteso
eventis Aziana Financala Krizo di 1997 e la epidemio di SARS en 2003.

Singapur esas parlamentala republiko. Ante 1991 la parlamento indikis la
prezidanto. Pos reformo di konstituco en 1991, ilu elektesas dal populo por
6-yara periodo.

Legala sistemo en Singapur uzas Britaniana komuna lego, quankam kun lokala
diferi. L'uzado di judicii per jurio abolisesis en 1970, e la verdikti decidesas
da singla judiciisto. Singapur punisas kelka krimini, quale sexuala violaco,
partopreno en sedicii e vandaleso kun korpala punisi, per frapo kun bastono
kontre la kriminanto. Mortopuniso uzesas kontre homocido e kontre la komerco di
drogi.

Singapur esas mikra insulo-stato sude de Malaizia, qua konsitas ek 63 insuli ed
insuleti, di qui la maxim granda esas Singapur. L'insulo Pulau Tekong, kun 24.43
km², esas la duesma maxim granda di lando. Ol jacas plu proxima de Johor,
Malaizia, kam del insulo Singapur.

Existas du konekti kun la teritorio Malaiziana, konstruktita dal homo: norde
jacas la choseo Johor-Singapor kun 1,056 metri di extenso, e weste la ponto
Laluan Kedua Malaysia-Singapura, kun 1,920 metri di extenso. Lua maxim alta
naturala monto esas Bukit Timah, kun 166 metri di altitudo.

Lua klimato esas tropikala ed on ne povas distingar la sezoni. La relativa
humideso varias de 79% dum la matino til 73% dum la posdimezo. La mezvalora
temperaturo varias de 22 °C til 34 °C dum la yaro. Mayo ed junio esas la maxim
varma monati, e de novembro til januaro eventas la musono. La mezvalora
pluvozeso yarala esas 2,342.5 mm.

Singapur esas un di 4 Aziana Tigri, kun Sud-Korea, Hong Kong e Taiwan. Ol esas
importanta industriala, komercala e financala centro en sud-esta Azia. Ol havas
la 4ma granda KLP per persono dil mondo.

Cirkum 42% dil populo di Singapur esas stranjeri, qua kompozas 50% di la sektoro
di servadi. To signifikas ke un de du o tre personi ne naskis en lando.

La precipua grupo di stranjeri esas Malaya Chiniani, e pos Chiniani de Populala
Republiko di Chinia, Indiani, Bangladeshani, Filipiniani, ed altre. Singapur
havas la duesma granda denseso di habitantaro dil mondo, pos Monako.

En 2010 totala fertileso esis 1.1 puero per muliero, la 3ma min granda del
mondo.

La kulturo di Singapur mixas Malaya, Chiniana, Indiana ed Arabian influi. Anke
existas importanta Eurazian influo. Pro to, Singapur esas l'unika lando ube la
Gregoriala Nov-yaro, la Chiniala Nov-yaro, la Vesak-dio (naskodio di Budo), la
dio di Eid al-Fitr (la fino di Ramadan, por la Mohamedani) e la Diwali (Hindua
festo) esas konsiderata publika libera dii.

La precipua linguo parolata en Singapur esas Angla, kun Britanian achento.
Tamen, segun la demografiala kontado di 2010 cirkume 20% de la habitantaro (od 1
ek 5 personi) ne savas lektar o skribar en la Angla, malgre ke to esis plu bone
kam en 2010, kande 40% de la habitantaro ne savis lektar o skribar en la Angla.
Cirkume 42% de la habitantaro di lando esas stranjeri.

La precipua religii esas Budhismo, Kristanismo ed Islamismo. La guvernerio
stimulas la respekto ad individuala religii e kredaji.

La maxim populala sporti esas futbalo, basketbalo, kriketo, natado, segliro,
tabloteniso e badmintono*. Multa personi vivas en publika rezidal arei tote
apuda publika balnobaseni o gimnastikeyi.

Koqu-arto mixas Chiniana, Malaya, Indiana e Tamil influi. Exemple on povas
trovar en la sama merkati, e kelkafoyi en la sama baraki, nutraji halal
(preparita segun Islamana reguli) e tradicionala nutraji Tamil. Kelka baraki qui
vendas Chiniana nutraji povas preparar ol kun Malaya ingredienti.

Quale en Chinia, rizo esas importanta nutrajo en Singapur. Altra importanta
nutraji esas krabi, kalmari ed ostri. Un ek ca dishi esas rostita rayo servita
en folio di banano e spicizita kun pipro.



https://io.wikipedia.org/wiki/Senegal

Senegal esas lando qua jacas en Afrika. La frontieri di Senegal esas Atlantika
Oceano weste, Mauritania norde, Mali este, e Guinea e Guinea Bisau sude. Gambia
formacas virtual inkluzajo en Senegal, penetrante plu kam 300 km interne.

La regiono di nuna Senegal esis konocita kom Supra Guinea da Europana
komercisti. Kom ne existas skribita historio de periode ante l'arivo di
Europani, la historio di la regiono esas konocata precipue da arkeologiala
exkavuri, e la historii skribita en Araba linguo. Ta fonti indikas ke Senegal
esis unesme populizita de nordo e de esto til sudo e westo, en diversa migradi
di Wolof-, Fulani- e Serer- populi. Parto di lua teritorio anke apartenis a
l'imperio di Ghana e pos a l'imperio di Mali.

Diversa Europana nacioni, quale Portugal, Nederlando ed Anglia, konkurencis por
komercar en la regiono til 1677, kande Francia okupis un importanta punto por
komercar sklavi, l'insulo di Gorée, proxim nuna Dakar. Nur dum la 1850a yari
Francia komencis explorar l'internajo di nuna Senegalana teritorio.

En 1959 Senegal e Franca Sudan unionis por formacar Mali Federuro, qua divenis
nedependanta en 20 di junio 1960. Pro interna desfacilesi, la Federuro ruptis, e
Senegal divenis nedependanta ye la 20ma di agosto 1960. Léopold Sédar Senghor
divenis lua unesma prezidanto en septembro sam yaro. Senghor e chefministro
Mamadou Dia guvernis en un parlamentala sistemo.

Senegal unionis kun Gambia en la Konfederuro di Senegambia dum kurta periodo, de
la 1ma di februaro 1982 til 1989.

Abdou Diouf esis prezidanto di lando de 1981 til 2000. Il stimulis larja
politikala partopreno, diminutis guvernal interveno en l'ekonomio ed augmentis
diplomacala relati kun altra landi, precipue altra developinta landi.

Senegal esas parlamentala republiko. La chefo di stato esas la prezidanto, qua
elektesas por 5-yara periodo da populo. La chefo di guvernerio esas la
chefministro.

La Parlamento havas du chambri: la chambro di deputati kun 120 membri, e la
senato kun 100 membri. On existas plu kam 80 politikala partisi.

La precipua judiciala korti esas la komercala korto e la konstitucala korto.
Nuna konstituco adoptesis en 2001.

Senegal esas lando en westa Afrika sude del Senegal-Rivero. La insuli Kabo Verda
jacas 560 km fore del Senegalana marbordo.

Lua precipua peizajo esas la basa tereni de Sahel regiono, kun mikra kolini en
sudo di lando. Ibe jacas la maxim alta monto di lando, kun 584 metri di
altitudo. La precipua fluvii di lando esas Senegal, Gambia e Casamance.

La klimato di lando esas tropikala, kun du sezoni: sika, de decembro til aprilo,
e pluvoza de junio til oktobro.

La precipua fonti di revenuo esas fisho, fosfato, arakido, e turismo. La
precipua industrii esas: alimenti, produktado di minerali, cemento, kemiala
dungo, kemiala produkti, texuri, rafinado di petrolo, e turismo.



https://io.wikipedia.org/wiki/Salvador

La maxim anciena restaji trovita pri homala vivo en Salvador datizas de 8,000
til 1,500 yari aK. Le Maya vivis en la regiono konocita kom Joya de Cerén de
cirkume la yaro 400 til la 7ma yarcento.

Ye la 31ma di mayo 1522 Hispani komandita da Andrés Niño desembarkis en insulo
qui nomizis «Petronila» (nune (Meanguera). En 1524 Pedro de Alvarado komencis
submisar l'indijeni en la regiono. Hispani fondis l'unesma urbo en la regiono en
1525.. L'unesma chef-urbo di lando, nune konocata kom Ciudad Vieja, fondesis en
1528 Ca urbo havis 50 o 60 domi.

En 1811 ed en 1814 eventis rebelesi kontre Hispana dominacajo. Fine Salvador,
kom parto di Central-Amerikana Federuro divenis nedependanta de Hispania en 15
di septembro 1821. Salvador restis parto di la Federala Republiko di
Central-Amerika til 1839, kande la federuro dissolvesis ed ol divenis
nedependanta republiko.

De 1872 til 1898 Salvador probis riestablisar la Central-Amerikana federuro, ma
faliis. Kun stato-stroko en Salvador en 1898, l'ideo desaparis.

L'exportacajo di kafeo adportis granda profiti a poka familii, qui kontrolis la
politiko Salvadorana, sive la konservemi sive la liberali, dum la 19ma yarcento.
En 1931 eventis stato-stroko, e generalo Maximiliano Hernández Martínez, lor
admirinto di fashismo, kaptis povo. Ilu represis violente l'indijena populi e
rurala rezisto. En 1932 eventis La Matanza, nomo di la represo di rurala revolto
komandita da revolucionero Farabundo Martí kontre lua guvernerio, qua produktis
30.000 viktimi, inter mortigita, enkarcerigita o exiliita.

De 1931 - kande generalo Maximiliano Hernández Martínez asumis povo pos
stato-stroko - til 1979 Salvador esis regnita da la militisti. Militarala rejimo
finis kande stato-stroko revokis la generalo Carlos Humberto Romero e instalis
la Revolucionala Uniono di Guvernerio de Salvador en povo. En 1980 fondesis la
Fronto Farabundo Martí por Nacionala Libereso, e komencis interna milito en la
lando.

Ye la 26ma di marto 1982 eventis elekti por Nacionala Kongreso. La deputati
elektis civila prezidanto Álvaro Magaña, e guvernerio di Revolucionala Uniono
finis. L'interna milito finis en 1992, e la Fronto Farabundo Martí divenis
legala partiso.

Fine en 2009, unesmafoye un membro di Fronto Farabundo Martí por Nacionala
Libereso (FMLN), Carlos Mauricio Funes, elektesis prezidanto di Salvador. En
2014 ilu sucedesis per Salvador Sánchez Cerén, de la sama partiso.

Salvador esas prezidantala republiko. La prezidanto esas la chefo di stato e la
chefo di guvernerio. Lu elektesas dal populo por 5-yara periodo, e ne povas
rielektesar. Nuna prezidanto esas Salvador Sánchez Cerén, de la partiso FMLN,
depos la 1ma di junio 2014.

La parlamento (Asamblea Legislativa) havas unika chambro kun 84 membri, qui
elektesas dal populo por 3 yari. Lando havas 6 politikala partisi, la precipua
esas ARENA - Alianza Republicana Nacionalista e FMLN - Frente Farabundo Martí
para la Liberación Nacional.

La maxim alta korto di lando esas la Supra Korto, kun 15 membri, un di qua
elektesas prezidanto di judiciala povo.

Salvador jacas inter la latitudi 13º til 15º N e la longitudi 87º til 91º W. Ol
esas la min granda lando di Central-Amerika. Lua frontieri mezuras 545 km, di
qui 203 km kun Guatemala e 342 km kun Honduras. Ol havas 307 km di litoro en
Pacifiko.

Existas du montokateni paralele a litoro, kun central alta planajo inter la du,
e basa tereni apud la litoro. La montoza regioni e l'alta planajo kovras 85% di
Salvadorana teritorio. La maxim alta monto esas Cerro El Pital, kun 2730 metri
di altitudo.

Salvador havas plu kam 300 fluvii, di qui la maxim longa esas Lempa, l'unika
navigebla fluvio di lando. Exitas multa lagi en krateri di extingita volkani. La
maxim importanta esas lago Ilopango (70 km²) e lago Coatepeque (26 km²).

Lua klimato esas tropikala kun influo di altitudo en kelka regioni. Pluvoza
sezono eventas de mayo til oktobro. Sude de lando, pluvo povas superesar 2000
mm.

Quankam lando subisis diversa naturala dizastri dum lua historio, Salvador nune
havas stabila ekonomio. Segun Mondala Banko ol havas la 3ma maxim granda
ekonomio di Central-Amerika.

Kafeo esas la precipua agrokultivala produkturo por exportacajo. Turismo esas
l'ekonomiala sektoro qua kreskas plu rapida dum recent yari.

Cirkume 1/3 de la familii recevas pekunio sendita de exterlando. La valori
sendita egaleskas la totalo di exportacaji, e kompensas la komercala deficito en
US$ 4.12 bilioni. Ye la 1ma di januaro 2001 Salvador adoptis la dolaro di Usa
kom monetaro alonge la Colón Salvadorana.

La habitantaro di Salvador kreskis de 1,9 milioni en 1940 til 4,7 milioni en
1984. En 2007 eventis demografiala kontado, qua kontis 5,744,113 habitanti, ma
ca cifro konsideresas kontroversa, nam exemple en San-Salvador existas 316,090
habitanti, ma 287,615 povas votar. To signifikas ke nur 10% de la habitantaro
evas min kam 18 yari. Cirkume 90% de la habitantaro esas mestici, 9% deklaris
esar blanki, ed 1% esas indijeni. Preske ne existas personi de Afrikana decendo
en lando.

Segun l'artiklo 62ma de la konstituco di Salvador, l'oficala linguo di la lando
esas Hispana o Kastiliana, e preske tota habitantaro parolas ol. Kelka indijena
grupi - min kam 1% de totala habitantaro - kontinuas parolar lua tradicionala
lingui, exemple le Pipil e le Maya.

Segun statistiko, 47% de la Salvadorani esas katoliki, 33% esas Evangelika
protestanti., e 17% deklaris su sen religio. L'altra 3% dividesas en Testi di
Jehovah, Hare-Krishna, Mohamedani, Buddhisti, ed altra.

Katolik-eklezio exercas granda influo en lokala kulturo. Procesioni dum la Santa
Semano ed altra religiala festi eventas en multa loki de la lando.
L'arkiepiskopo Óscar Romero konsideresas lokala heroo, por rezistar kontre la
violaci di homala yuri dum l'interna milito en Salvador. Lando havas poka
Afrikana influo kom rezulto di un lego kreita dal Hispani dum la 17ma yarcento e
mantenita pos la nedependo til la 1980a yari, qua interdiktis l'eniro di
Afrikani em la lando.

Pri literaturo, kelka importanta Salvadorana skriptisti esas Juan José Cañas
(1826-1918, de la movado Romantikismo), Francisco Gavidia (1863-1955), Salarrué
(1899-1975), Claudia Lars e Miguel Ángel Espino. Pri piktado, l'unesma konocita
piktisto akademiala di Salvador esis Wenceslao Cisneros, dum la 19ma yarcento.
Dum la 20ma yarcento, kelk artisti kun Europana influi esis Carlos Alberto Imery
- qua stimulis altra piktisti -, Miguel Ortiz Villacorta e Pedro Ángel Espinoza.
Salarrué, Zélie Lardé e José Mejía Vides preferis piktar la kustumi de la
populo.

Tradicionala muziko di Salvador havas influi de le Maya, Pipil e Hispani. Nune,
la salsa e la cumbia - kun influi de Kubana, Kolumbiana e Mexikiana muziki - ed
anke hip hop e reggaeton esas la maxim populara ritmi.

La maxim populara sporto en Salvador esas futbalo, e du foyi lua nacionala
esquado partoprenis en la Mondala Kupo di Futbalo. Altralatere, pos 1968 lando
partoprenis en tota l'Olimpiala Ludi. En la Tot-Amerika Ludi di 2007 en Rio de
Janeiro, l'atletino Cristina Esmeralda López unesmafoye ganis l'ora medalio por
la lando, pri la 20-kma atletala marcho.



https://io.wikipedia.org/wiki/Rejio_di_Germania

La Regnum Teutonicum (Latine por Rejio di Germania) developis de l'estala parto
di antea Karolingiana imperio.

Quale mezepokal Anglia e Francia, ol komencis kom "konglomerato, asemblajo di
multa olim singla ed nedependanta ... gentes (homi) e regna (rejii)". Estala
Francia formacesis en jermo per la traktato di Verdun en 843, ed esis guvernita
da la dinastio Karolingiana til 911, kande la rejio elektesis. La frua elektanti
esis la regnanti di la tipo di dukio, ke maxim-multa-kaze selektis inter ili.
Pos 962, kande Otto la 1ma kronizesis imperiestro, la rejio formacis la precipua
parto di la Santa Romana Imperio, qua anke inkluzis Italia (pos 951) e Burgundia
(pos 1032).

Heinrich, duko di Saxonia depos 912, elektesis en 919 rejulo di Germania che la
asembluro di Saxona e Frankoniana nobeli en Fritzlar. Ilua patro Otto la Nobela
esis la antea duko di Saxonia; ilua matro Hedwiga esis decendanto di Karolus la
Granda. Il havis intereso pri wildo-kaptado; il nomizesis "Heinrich la
Ucelo-kaptero" pro ke, segun legendo, il esis fixiganta sua ucelo-reti kande
kurieri arivis por informar il ke ilu selektesis rejulo. Il esas egardata kom la
unesma rejo di la Germana stato mezepokal. Il mortis ye la 2ma di julio 936 en
Memleben, en nuna Saxonia-Anhalt.

Ilua filiulo Otto, lua sucedinto, eventuale regnis anke en nordala Italia, ed en
962 il kronizesis kom imperiestro Otto la 1ma di Santa Romana Imperio.



https://io.wikipedia.org/wiki/Montenegro

En la yaro 9 Romani konquestis la regiono. Dum la 6ma yarcento slavi koloniigis
ol, e dum la 10ma yarcento ol divenis princio nomizita Duklja en suzereneso a
Bizanco. Ta princio ganis nedependo en 1042.

Dum la 16ma yarcento Montenegro developis certa autonomio relate ad Otoman
imperio. Tamen, Montenegrani ne aceptis Otomana dominacajo, e dum la 17ma
yarcento eventis diversa revolti kontre l'Otomani, qui vinkesis en la Granda
Turkiana milito.

Otoman imperio fine agnoskis la nedependo di Montenegro em 1878. Pos 1918 ol
divenis parto de la Rejio di Serbiani, Kroatiani e Sloveniani e pos de
Yugoslavia e de la Republiko Socialista Federala di Yugoslavia.

Kun la rupturo di Yugoslavia, Montenegro divenis parto di Serbia e Montenegro.
Ol divenis nedependanta en 3 di junio 2006. Lando havis diplomacala problemi kun
Serbia en 6 di septembro 2007 kande Montenegro impedis chefo di Serbiana
ortodox-eklezio di enirar en lando. Serbiana chefministro komentis l'incidento e
dicis ke Montenegro esis un "preske-stato". Podgorica demandis exkuzi de Serbia,
e Serbiana vice-chefministro Božidar Đelić prezentis formala exkuzi.

Montenegro esas parlamentala republiko. La prezidanto elektesas dal populo por
4-yara periodo. La Parlamento havas 1 chambro ed esas kompozita da 81 membri,
elektita por 4-yara periodo da populo. Lua konstituco adoptesis en 22 di oktobro
2007.

Tereni en Montenegro esas montoza, e lua maxim alta monto esas Zla Kolata, kun
2 534 metri di altitudo.

En Montenegro aqua-balono esas la maxim populara sporto. 2008 la vir equipo di
Montenegro divenis championo di mundo en aqua-balono.



https://io.wikipedia.org/wiki/M%C3%A9xico

México esas chef-urbo di Mexikia e la federala distrikto di lando. Ol havis
8 605 239 habitanti, segun la kontado di 2000. Lua metropolala regiono havis
17 844 829 habitanti. Lua totala surfaco esas 1,485 km². Ol esas la maxim granda
urbo de Amerikana kontinento en habitantaro totala, e un di la maxim granda urbi
del mondo.

L'urbo jacas en 19.24° N 98.57° W. Ol esas la maxim olda chef-urbo de Amerikana
kontinento ed un di la du fondita dal indijeni (l'altra esas Quito). Ol esas un
de la 32 enti de Mexikiana federuro. Ol esas l'unika urbo de la Federala
Distrikto (Distrito Federal), e lua administrado separesas de la 31 Mexikiana
stati.

México esas importanta komercala, akademiala e financala centro en Nord-Amerika.
Anke esas importanta turistala centro.

Nomizita, quale la lando, segun plu frua nomo dil urbo, Metz-xih-co,
signifikante 'centre dil aqui di luno'.

L'urbo fondesis dal Acteki en 1325 sub la nomo Tenochtitlán. L'anciena Acteka
urbo fondesis en la centro di un sistemo di lagi en la Valo di Mexikia. De 1325
til 1521 l'urbo kreskis en extenso ed en forco, e ja dominacis vasta teritorii
kande Hispani arivis.

Pos desembarkar en Veracruz, Hernán Cortés avancis adsur Tenochtitlán kun la
helpo di altra indijena populi,, ed arivis ibe ye la 8ma di novembro 1819.
Cortés e lua soldati marchis til l'urbo e lua chefo, Moctezuma la 2ma, salutis
Hispani. Li exchanjis donacaji, ma la kamaradeso ne lastis multa tempo.

Cortés enkarcerigis Moctezuma la 2ma e probis administrar tra ilu. La tensioni
kreskis ed ye la 30ma di junio 1520 (dato konocita kom La Noche Triste, "la
trista nokto") l'Acteki revoltis kontre Hispani e probis ekpulsar li del urbo.
Cortés riunigis lua soldati en Tlaxcala, e komencis asiejar Tenochtitlán en mayo
1521. Dum tri monati l'urbo sufris hungro ed anke la dissemo di variolo
adportita de Europa dal Hispani. Cuauhtémoc, lore chefo dil Acteki, kapitulacis
en agosto sam yaro. Tenochtitlán preske destruktesis komplete.

Cortés, komence establisis su en Coyoacán, ma pose ilu decidis rikonstruktar
Tenochtitlán por eliminar tota restaji de l'anciena Acteka rejio. En 1525 México
divenis chef-urbo di vicerejio di Nova-Hispania e la politikala centro di
Mexikia. La vicerejulo vivis en palaco konstruktita en la precipua placo dil
urbo, nomizita Zócalo. La Metropolala Katedralo konstruktesis en l'opozanta
latero di la placo.

Kande Francia okupis Hispania dum la komenco dil 19ma yarcento, la municipo di
México deklaris esar favorebla a la kreado di suverena administrado, qua
guvernabus dum l'okupeso. La membri plu radikala, exemple Francisco Primo de
Verdad y Melchor de Talamantes, pensabis ke la nedependo mustis esar definitiva,
e li havis la suporto di lore vicerejulo José de Iturrigaray. Tamen, reaktema
movado enkarcerigis la membri dil municipo ed obtenis la revoko la vicerejulo.

Kande komencis la revoluciono pri la nedependo en Dolores, Guanajuato, un de la
skopi dil revolucioneri esis okupar México, ma li faliis. Til 1820, kande
Mexikiana revoluciono preske extingabis, itere eventis revolti en México kontre
la vicerejulo. Lore, la konspireri esis la sama reaktema grupo qua obtenis la
revoko di Iturrigaray. Pos l'aprobo di la konstituco di 1812 en Hispania, ta
grupo temis perdar privileji. Inter la revolteri esis Agustín de Iturbide, qua
signatis pakto kun Vicente Guerrero pri la nedependo di Mexikia. Ye la 27ma di
septembro 1821 l'armeo di Agustín de Iturbide sucese eniris en México, qua
proklamesis chef-urbo di lando pos la nedependo, e deklaresis imperiestro di
lando. Ye la 18ma di novembro 1824 Méxiko deklaresis federala distrikto, kun
administrado separita de l'altra stati di Mexikia.

Tota la politikala disputi en Mexikia anke eventis en México, inkluzite un de la
Franca invadi en Mexikia, de 1861 til 1867, ed okupesis da Usana trupi de 1847
til 1848, dum la milito Mexikia-Usa. Dum la 19ma yarcento eventis granda
modifiki en l'urbo, quale la drenado di la vicina lagi e la konstrukturo di
linei di tramoveturi.

Dum Mexikiana revoluciono l'urbo sucedante okupesis da trupi komandita da
Francisco Ignacio Madero en 1911, pose da Pancho Villa ed Emiliano Zapata en
1914, e fine da Venustiano Carranza. Pos sangoza eventi de la Mexikiana
revoluciono, Mexikia vivis kelka politikala stabileso de 1929 til 2000, kande la
partiso PRI (Partido Revolucionario Institucional, "Institucala Partiso di la
Revoluciono") esis en povo. México kreskis plu multe dum la 20ma yarcento, ed en
1968 l'urbo gastigis l'Olimpiala Ludi. En 1970 ed itere en 1986 ol gastigis la
Mondala Kupo di Futbalo. La Kupo di 1986 eventis 8 monati pos la granda
ter-tremo kun forteso 8.1 che la skalo di Richter, qua frapis la urbo ye la 19ma
di septembro 1985.



https://io.wikipedia.org/wiki/Haiti

Haiti esas lando qua jacas en westa bordo di Hispaniola insulo, en Karibeano. Ol
havas frontiero kun Dominikana Republiko, en esto.

L'insulo di Hispaniola ube jacas Haiti e Dominikana Republiko habitesis da Taíno
indijeni, de Arawak raso. Cristoforo Colombo landis en Môle-Saint-Nicolas en 5
di decembro 1492 e reivindikis l'insulo por Hispania. Pos 19 dii il livis 39
membri de Santa María nav-trupo en l'insulo. La nav-trupo fondis urbeto nomizita
"La Navidad", destruktita la sequanta yaro.

Hispaniani serchis oro en Hispaniola, explorita precipue da lokala indijeni.
Kande l'indijeni ne aceptis explorar oro, li esis mortigita o vendita kom
sklavi. Europani trovis infektiva maladesi a l'insulo. L'unesma erupto di
variolo en Hispaniola okuris en 1507. En 1512-1513 legi interdiktis la uzajo di
indijeni kom sklavi, ma Taínos esis preske extingita. En 1517 rejulo Carlos 1ma
permisis l'importacajo di nigra sklavi.

En 1625 Franciani establisis su en l'insulo di Tortuga. Li transvivis kom pirati
ke atakis Hispaniana navi, e nomezis lua kolonio "Saint Domingue". En 1670 li
establisis su en Hispaniola. Lia unesma kolonio en l'insulo recevis la nomo di
Cap François, nune Cap-Haïtien.

Haiti divenis nedependanta en 1804 de Francia, pos revolto di sklavi.
Historiisti kalkulas ke la rebeleso rezultis en morto di 100,000 sklavi e 24,000
til 40,000 blanka kolonigisti. Jean-Jacques Dessalines esis l'unesma chefo di
stato. Autokrata, il transformis su en imperiestro til esar asasinita en 1806.

La revoluciono provokis ekiro di blanka kolonigisti kun kelka sklavi e mestici.
En 1809 cirkum 10,000 refujinti arivis de Kuba, ube li unesma fixigis su, por
vivar en New Orleans. Li helpis mantenar Franciana linguo en ta urbo por kelka
yardeki.

En 1815 Simón Bolívar recevis helpo de Haiti por kombatar Hispaniana koloniala
trupi. En 1817 prezidanto Alexandre Pétion furnisis soldati, armi e financala
suporto por helpar la liberigo di Vice-Rejio di Nova Granada.

En 1818 Jean Pierre Boyer asumis kom prezidanto e komencis riunigar lando en
1821. Kande Santo Domingo deklaris nedependo de Hispania, li sendis trupi por
kontrolar la regiono e sucesis en unigar tota insulo. Dum lia guvernerio, li
stimulis Usana ex-sklavi enmigrar a Haiti. Komence ye septembro 1824, cirkum
6,000 ex-sklavi migris a lando, ma pro lokala povreso ed altra desfacilesi,
multra retroiris vers Usa.

En 1825 Franca rejulo Charles 10ma di Francia sendis 14 navi kun soldati por
rikonquestar l'insulo. Sub preso, prezidanto Boyer signatis pakto ke agnoskis
nedependo po la pago di 150 milioni di franki (resorbita a 90 milioni en 1838)
kom indemno por la perdajo di posedaji kun la nedependo.

Boyer guvernis lando til 1843 kande esis renversita da stato-stroko pos perdar
suporto di lokal elito. Charles Rivière-Hérard asumis, ma en 1844 li anke esis
renversita, e komencis periodo di nestabileso. Lokal eliti e richa enmigranta
komercisti (Germaniani, Usani, Franciani, Britaniani) disputis lokal autoritato.
En 1912 Siriani partoprenis en konspiro en ke prezidantala palaco esis atakita e
destruktita. En plu kam un foyo, Franca, Usana, Germana e Britaniana forci
reklamacis granda quanto di valuti de Centrala banko di Haiti. En 1915 Usa
okupis lando e sejornis ibe til 1934. Li establisis frontiero inter la du landi
kun okupo di kontestata teritorii. Kande Rafael Leónidas Trujillo asumis povo en
Dominikana Republiko, li imperis ke Dominikan armeo mortigis Haitiani ke vivis
en Dominikana flanko.

En septembro 1957 François Duvalier, konocata kom Papa Doc, esis elektita
prezidanto. Li balde transformis su en diktatoro e guvernis kun suporto di
sekreta polico, konocata kom Tontons Macoutes ("fantomachi"). Li guvernis
despotale til lia morto en 1971 kande lia filiulo Jean-Claude Duvalier, konocata
kom Baby Doc o Bébé Doc, asumis povo e guvernis despotale til exilar su en
Francia pos intensa populala protesti. Kun lia fugo, Henri Namphy asumis povo.

En la 12ma di januaro 2010 ye 4:53 kloko ter-tremo kun forteso 7.0 che la
Richter-skalo frapis lando. Ol esis la maxim forta ter-tremo en 200 yari di
Haitiana historio. Cirkum 316 000 personi mortis e 1.6 milion perdis lua domi,
quankam posa raporti konsideris ta nombro exajerema e kalkulis inter 46,000 e
85,000 la totalo di morti.

Haiti esas mi-prezidantala republiko qua permisas multa partisi. La prezidanto
esas la chefo di stato di lando, ed elektesas dal populo por 5 yari, sen
posibleso di rielekto. La chefo di guvernerio esas la chefministro, indikita da
la prezidanto. Nune esas Laurent Lamothe.

La parlamento havas du chambri: la chambro di deputati havas 99 membri, e la
senato 30. Nuna konstituco adoptesis en 29 di marto 1987.

Haiti okupas 1/3 di Hispaniola insulo. Ol havas 1,171 km di litoro e 360 km di
frontieri kun Dominikana Republiko. La maxim alta monto di lando esas Pic la
Selle, kun 2,680 metri di altitudo. Lando ne havas navigebla fluvii.

Preske 98% di lua originala foresti esas destruktita. Ta destruktado havis kom
konsequo erodo di suli ed inundadi, kom la granda inundado en 17 di septembro
2004 en ke 3,000 personi perisis.

Klimato di lando esas tropikala kun du pluvoza sezoni: de aprilo til junio, e de
oktobro til novembro.

Haiti esas la maxim povra stato en westala misfero. Segun Unionita Nacioni ol
jacas en pozeso 145 en IHD inter 177 stati.

Quankam la lojanto-denseso di Haiti esas 350 habitanti per km² la habitantaro
koncentresas en urbala regioni, en la litoro ed en vali. Segun kalkuli de
Unionita Nacioni lando havis 9.8 milion habitanti en 2008, e la duimo evas min
kam 20 yari.

Lando havas du oficala lingui: Franciana, parolata da kulta Haitiani, e la
Kreolo di Haiti, qua recente havis lua gramatiko konformigita.

La maxim granda urbo esas la chef-urbo, Port-au-Prince. Altra importanta urbi
esas Carrefour e Delmas.

Haitiana kulturo mixuras Franca, Afrikana ed indijena (Taíno) influi. Compas o
Kompa esas komplexa muziko kun Franca ed Afrikana elementi. Un di la maxim
konocata kantisti di Haiti esas Wyclef Jean.



https://io.wikipedia.org/wiki/Etiopia

Etiopia (anciene Abisinia) esas lando en est Afrika inter Eritrea, Sudan, Kenia,
Somalia e Djibuti.

En Etiopia trovesis la maxim anciena skeleti di Homo sapiens konocata: Homo
sapiens idaltu vivis en Etiopia cirkum 160 mil yari ante nun.

Dum la 8ma yarcento aK, un rejio konocata kom D'mt esis establisita en
nord-Etiopia ed Eritrea. Lua chefurbo esis la nuna urbeto di Yeha. Kelka
historiisti konsideras D'mt kom Afrikana rejio, e kelka altra konsideras ol un
mixuro di Semita populi (rejio di Saba) kun Afrikani.

En 316 Greka misionero Meropius navigis alonge la litoro e, kun Frumentus,
introduktis kristanismo en la regiono. Dum la 15ma yarcento on komencis
l'expedicioni di Portugalani vers Etiopia.

Dum 20ma yarcento rejo Haile Selassie 1ma komencis modernigar Etiopia - nur
interuptita dum la okupeso da Italia de 1936 til 1941. Britaniana ed Etiopiana
soldati liberis Etiopia en 1941 dum la Duesma mondomilito.

Haile Selassie 1ma renversesis en 1974 da Marxista militisti. La
komunista-rejimo sufris kun plura rebel-stroki, seki en granda skalo, e problemi
kun refujinti. En 1977 Somalia atakis Etiopia en Ogaden-milito ma Etiopia
vinkis, kun helpo di Sovietia, Kuba e Sud-Yemen. Kun fino di Sovietia, la
marxista-rejimo es vinkita en 1991. La provinco di Eritrea divenis nedependanta
2 yari pos.

Etiopia esas federala e parlamentala republiko. La chefo di stato esas la
prezidanto, qua elektesas da la Domo di Reprezentanti dil Populo por 6-yara
periodo. Nune esas Mulatu Teshome. La chefo di guvernerio esas la chefministro,
qua elektesas dal parlamento. Nune esas Hailemariam Desalegn.

La parlamento havas 2 chambri: Konsilantaro di Federuro, kun 110 membri, e Domo
di Reprezentanti dil Populo (Yehizbtewekayoch Mekir Bet), kun 547 membri.
L'unesma parlamentala e regionala baloto eventis en 1995.

Nuna konstituco adoptesis en 1994. Segun ol, la judiciala povo esas nedependanta
de exekutiva e legifala povo.

Etiopia esas la 27ma lando di mondo en totala surfaco. Granda Valo di Rift
krucumas lando de sud-westo a nord-westo, ed esas cirkondata da basa tereni
kovrata da stepi e mi-dezerti.

Etiopia esas un di maxim povra landi di mondo. Agrokultivo reprezentas preske
41% di KLP. Kafeo esas la precipua produkto di exportacajo.

Etiopiana populo kreskis de 33,5 milion habitanti en 1983 til 85.2 milioni
habitanti en 2007, la duesma lando en Afrika en totalo di habitanti .

Lua maxim granda urbo esas la chefurbo, Addis Ababa, kun plu kam 2,5 milioni
habitanti. Altra importanta urbi esas Dire Dawa e Nazret.

Etiopiana habitantaro parolas 84 lingui. La precipua esas Amhara (oficala),
Oromo e Tigrinya.

Kristanismo esas la precipua religio di lando. Kristani reprezentas 61,6% de
tota la habitanti, dum ke Islamani reprezentas 32,8%.



https://io.wikipedia.org/wiki/Vietnam

Homi ja habitis Vietnam dum Paleolitiko. En nordo di lando on trovis fosili di
Homo erectus qui evas de 500,000 yari ante nun. Homo sapiens komencis vivar en
la regiono dum Pleistoceno. Cirkum 1000 aK la kulturo Đông Sơn prosperis en
l'inundebla tereni inter la fluvii Ma e Reda.

Hồng Bàng dinastio o la Hùng reji esas konsiderata l'unesma Vietnamana stato. En
257 aK lasta Hùng rejulo vinkesis da Thục Phán, qua unionis du tribui, Lạc Việt
e Âu Việt, e proklamis su rejulo ("An Dương Vương") di Âu Lạc. En 207 aK
Chiniana generalo Zhao Tuo vinkis Thục Phán e kreis la rejio di Nanyue. En 111
aK Chiniana Han dinastio enkorpigis la regio di Nanyue.

Dum lua historio, multa konflikti eventis inter dominacinta dinastii en la nordo
e la sudo dil nuna Vietnam, specale la konflikti inter Mạc e Lê dinastii, ed
inter Trịnh e Nguyễn dinastii. En la yaro 1778 le fratuli Tây Sơn vinkis Trịnh e
Nguyễn dinastii, e komencis rejio qua duris til 1802.

De 1859 til 1885 Francia gradope okupis la regiono e kreis la Francian
indochinia. Westala instrukto esis developita e kristanismo esis propagita en
granda parto di Vietnamala socio.

En 1941 Japonia okupis Indochinia. Kom rezulto, Viet Minh, komunista grupo
komandita da Ho Chi Minh, komencis militeto kontre Japoniani. Japoniana okupeso
duris til 1945 kande Japonia perdis la Duesma mondomilito.

Vietnam divenis nedependanta de Francia la 2ma di septembro 1945. Francia ne
aceptis ol, e komencis milito qua duris til 1 di agosto 1954, kande Francia
perdis, ed agnoskis la nedependo. Vietnam esis dividita en Nord-Vietnam - kun
chefurbo en Hanoi - e Sud-Vietnam, kun chefurbo en Saigon (nune Ho Chi Minh
urbo). Populala Republiko di Chinia komencis helpar Nord-Vietnam en 1949 por
transformar Viet Minh en reguloza armeo. De 1953 til 1956 Nord-Vietnam adoptis
agrala reformo por ridistributar landi inter rurani.

Pos Vietnam-milito, Vietnamana komunisti proskriptis altra partisi, arestis
civila servinti e militestri de Sud-Vietnam e sendis li a kampeyi di ri-edukeso.
En 1978, Vietnam invadis Kambodja, e komencis la Kambodjana-Vietnamana milito.

En 1986 Komunista Partiso di Vietnam inkulkis ekonomiala reformi konocata kom
Đổi Mới (rinovigo) qua kreis libera merkato. Ta reformi esis duktita da Nguyễn
Văn Linh, lore chef-sekretario di komunista partiso di Vietnam. Malgre la
reformo, stato kontinuis kontrolar strategiala sektori, e lua autoritato ne
sufris modifiki. Kom rezulto di Đổi Mới, l'ekonomiala produktado di agrokultivo
ed industrio kreskis rapide la sequanta yari.

Vietnam esas socialista e parlamentala republiko kun singla legala partiso:
Komunista Partiso di Vietnam. La chefo di stato esas la prezidanto, qua
elektesas da la Nacional Asemblajo por servar 5 yari. Nune esas Trương Tấn Sang.
La chefo di guvernerio esas la chefministro, qua anke elektesas da la Nacional
Asemblajo, kun antea indiko dal prezidanto. Nuna chefministro depos 2006 esas
Nguyễn Tấn Dũng, ed ilu esas en lia lasta mandato.

La parlamento havas unika chambro, Quốc hội Việt Nam (Nacional Asemblajo) kun
500 membri, di qui nune 458 apartenas a Komunista partiso di Vietnam. La 500
membri dil parlamento elektesas direte dal populo por 4-yara periodo.

La Supra Korto dil Populo di Vietnam esas la maxim alta apelo-korto di Vietnam.
Nuna konstituco aprobesis en 2013.

La teritorio di Vietnam esas plu granda kam Italia e Nova-Mexikia, e havas
aproxime la sama grandeso kam Germania. La topografio kompozesas da monti e
monteti. Plana tereni kovras min kam 20% de totala surfaco di lando. La maxim
importanta fluvii esas Reda fluvio e Mekong.

La klimato di lando esas tropikala, ma la mezvalora humideso superiras 84% dum
tota yaro. La sika sezono duras de novembro til aprilo. Lando sufras influi de
monsono. La klimato en la nordo esas subtropikala. La mezvalora yarala pluvo
varias de 1,200 mm til 3,000 mm segun la regiono, e 90% de la pluvo falas dum
somero.

Historiale, l'ekonomio di lando dependis de agrokultivo di rizo. Vietnam-milito
destruktis multe l'infrastrukturo di lado. Kun l'adopto di komunista rejimo en
tota lando pos l'unigo en 1975, lando adoptis kolektivajo di farmeyi e fabriki.
En 1986 la 6ma Kongreso di Komunista Partiso adoptis la Doi Moi, ekonomikala
aperturo vers l'liber-merkato ekonomio.

Vietnam eniris a Mondala organizeso pri komerco en 2007. L'ekonomio di lando
havis un di la maxim granda kresko dil mondo dum lasta yardeko.

Turismo kreskis forte dum recenta yari. En 2009 lando recevis 3,77 milioni di
turisti. guvernerio e privata entraprezi kolokas kapitalo en rivala regioni por
plubonigar turistala infrastrukturi.

Segun kontado, la 1ma di aprilo 2009 Vietnam havis plu kam 85.8 milion
habitanti. Vietnamani reprezentas 86,2% de totala populo. Altra 54 rasala grupi
existas en lando.

Budismo esas la precipua religio di lando, praktikata da 80% de la habitantaro.
Cirkum 8% praktikas kristanismo.

La maxim granda urbo esas Ho Chi Minh urbo, kun 4 850 717 habitanti en 2003.
Altra important urbi esas Hanoi, Haiphong, Can Tho, Da Nang e Hue.

Vietnamana kulturo subisas precipue l'influo de Chinia. Pos la vinko di
socialismo la kulturo sufris influi de socialista programi, e dum kelka yari la
precipua influi originis de Sovietia, Populala Republiko di Chinia e Kuba. Nune
ol recevas kulturala influi de sud-estala Azia, Europa ed Usa.

Vietnamana linguo skribesas kun latina alfabeto. Lua literaturo developis dum
yarcenti, ed inter la maxim important autori jacas Nguyễn Trãi (15ma yarcento)
Trần Hưng Đạo (13ma yarcento) e Trần Hưng Đạo (18ma e 19ma yarcenti).



https://io.wikipedia.org/wiki/Venezuela

Venezuela, oficale Bolivariana Republiko di Venezuela esas lando qua jacas en
nordo di Sud-Amerika. Lua vicina landi esas Guyana en esto, Brazilia en sudo, e
Kolumbia en sud-westo e westo. En nordo jacas Karibeano. Lua chef-urbo esas
Caracas.

Homala okupeso di nuna Venezuela probable komencis cirkum 15 000 yari ante nun.
Indijena populo inkluzis Akaué, Mariche ed altra tribui. En 1498 dum lia triesma
vojajo a Amerika, Cristoforo Colombo navigis alonge Venezuelana litoro. Ta
expediciono deskovris l'insuli Cubagua e Margarita.

Hispania komencis koloniigar la regiono en 1522. En la mezo di 16ma yarcento
cirkum 2.000 Hispaniani vivis en Venezuela. Li komencis explorar oro en Yaracuy,
unesme kun sklavi indijeni, e pos kun Afrikana sklavi. En la 18ma yarcento on
komencis kultivar kakao kun la verko di Afrikana sklavi. En 1717 Venezuela
divenis parto de la Vicerejio di Nova Granada. Ol divenis la Generala Kapitanio
di Venezuela en 1777.

Ye 19 di aprilo 1810 pos l'invado di Hispania da Franciani, la membri di
Venezuelana cabildo (lokala kongreso di guvernerio) ne agnoskis
generala-kapitano Vicente Emparan kom legitima guverniestro, ed establisis
guvernala uniono, l'Amerikana Konfederuro di Venezuela, ke juras fideleso a
Fernando 7ma, Hispana rejulo renversita da Franciani. Ta cabildo establisis
simila unioni en altra provinci di Venezuela, kom en Barcelona. Kun la tempo, un
grupo favorebla a la nedependo, formacita da Francisco de Miranda, António José
de Sucre e Simón Bolívar, ganis forco en la cabildo. En 5 di julio 1811
Francisco de Miranda deklaris la nedependo, ed establisis la Republiko di
Venezuela. Ante la nedependo, ye oktobro 1810, ja komencis interna milito, por
Maracaibo, Guayana e la distrikto di Coro ne aceptar la cabildo di Caracas. Pos
diversa kombati kontre forci loyala a Hispania, fine en 24 di julio 1823
Hispaniana mar-armeo esis vinkita en la batalio di lago Maracaibo. De 1820 til
1830 Venezuela esis parto di Granda Kolumbia.

En 1908 eventis stato-stroko komandita da generalo Juan Vicente Gómez, ke
guvernis lando tri foyi til 1935. Dum l'Unesma mondomilito esis deskovrita
granda quanto di petrolo en lando. Pos la Duesma mondomilito granda enmigro de
suda Europa (specale de Hispania, Italia e Portugal) e de vicina e povra landi
modifikis forte la populo di lando. En 1947 lando aprobis konstituco qua grantis
yuro por votar a mulieri.

Venezuela esas republiko. Nuna konstituco aprobesis la 15ma di decembro 1999 e
promulgesis la 20ma di decembro sam yaro. La prezidanto esas chefo di stato ed
anke chefo di guvernerio.

Legifala povo kompozesas da nacional asemblajo kun 165 membri e unika chambro.
La maxim alta korto di judiciala povo esas la supra judicieyo, kompozata da 32
membri.

La teritorio di Venezuela jacas en norda misfero, proxim Equatoro. En nordo
jacas Karibeano ed Atlantiko, en westo jacas Andi, en centro, esto e parto di
sudo jacas plana regioni, kun fluvii ke facas parto di la baseni di Orinoco ed
Amazon. En granda parto dil sudo di lando, til la frontieri kun Brazilia e
Guyana jacas la regiono konocita kom Guyana skudo, un di maxim anciena rokada
formacadi di Tero, kompozata da anciena roki kun altitudi infre 3,000 metri. La
maxim alta monto di lando esas Pico Bolívar en l'Andi, kun 4,978 metri di
altitudo.

La klimato en granda parto dil teritorio esas tropikala kun du sezoni: sika de
oktobro til marto, e pluvoza de aprilo til septembro. En la regiono konocata kom
llanos ta klimato e la vejetantaro esas simila a la savano. En litoro ed en
Karibean insuli la klimato esas sika proxim la klimato di dezerti. Ja en la
regiono di Guayana en sudo, pluvo atingas averaje 2,500 mm omnayare. En la
regiono di Andi la temperaturi povas falar infre 0ºC ed okurar nivo dum vintro.

Venezuela havas la 5ma maxim granda ekonomio de Latinid Amerika segun KLP, pos
Brazilia, Mexikia, Arjentinia e Kolumbia.

La habitantaro di lando superigas 28 milioni lonjanti, di qui 94% vivas en urbi.
La precipua esas lua chef-urbo, Caracas, kun plu kam 5.9 milioni habitanti.

Segun demografiala kontado, en 2011 88% de la habitantaro esis kristani,
precipue katoliki (71%), e l'altra 17% esis protestanti. Venezuelani sen religio
esis 8%, e cirkum 3% havas altra religii.

Literaturo di Venezuela komencis dum kolonial epoko kun poezio e kroniki. Andrés
Bello (poeto e gramatikisto) esis la maxim important skriptisto di ta epoko. Pos
nedependo, poeto Rafael María Baralt divenis l'unesma Latinamerikana skriptisto
ad okupar fotelo en la Royal akademio di Hispana linguo.

Dum romantikismo aparis skriptisti quale Juan Antonio Pérez Bonalde ed Eduardo
Blanco. Altra importanta skriptisti de la 19ma yarcento esis Nicanor Bolet
Peraza, Daniel Mendoza, Fermín Toro e Cecilio Acosta. Dum modernist epoko,
aparis Manuel Díaz Rodríguez, Luis Urbaneja Achelpohl, ed altra. Altra
importanta skriptisti de la 20ma yarcento esas José Rafael Pocaterra, Andrés
Eloy Blanco, Arturo Uslar Pietri, Miguel Otero Silva, Mariano Picón Salas,
Guillermo Meneses, Adriano González León, Antonia Palacios, José Antonio Ramos
Sucre, Salvador Garmendia, Francisco Lazo Martí, Rafael Cadenas, José Ignacio
Cabrujas, e Víctor Bravo.

Diferanta de altra Sud-Amerikana landi, la maxim populara sporto en Venezuela
esas basbalo. Basketbalo e futbalo anke esas populara, malgre min kam basbalo.



https://io.wikipedia.org/wiki/Uruguay

Ante Europani arivar en Uruguay, la regiono habitesis da Charrua- e Guarani-
indijeni. Hispaniani tervenis en 1516, ma nefacilesi por koloniigar la regiono
pro la rezistado di indijeni, e la manko di oro ed arjento limitis la koloniigo
dum la 16ma e 17ma yarcenti. Lua teritorio disputesis da Hispaniana e
Portugalana imperii. En 1603 Hispaniani enduktis gebovi a la regiono. Villa
Soriano, l'unesma urbo di la regiono, fondesis nur en 1624.

En 1680 Portugalani fondis fuorto en Colonia del Sacramento en sudo di la
regiono, avan Buenos Aires. Hispaniani okupis l'urbo du foyi, en 1681 ed en
1705, ma mustis retrodonar l'urbo a Portugal en 1713, tra Utrecht-kontrato. La
24ma di decembro 1726 Hispaniani fondis Montevideo. La disputo pri Colonia del
Sacramento inter Hispania e Portugal kontinuis dum preske 100 yari, e nur en
1777 kun Santa Ildefonso kontrato Portugal retrodonis la kolonio a Hispania.

Kom rezulto de la milito inter Anglia e Hispania de 1796 til 1808, la 3ma di
februaro 1807 Britaniani okupis Montevideo e pose atakis Buenos Aires, ma
ekpulsesis da Hispaniana trupi e populala rezisto. En 1810 kande eventis la
Revoluciono di Mayo en Buenos Aires, Uruguay tardigis partoprenar en la proceso.
En 27 di februaro 1811 komencis revolto kun 300 homi komandita da Pedro José
Viera e Venancio Benavides, konocata kom Grito de Asencio, qua konsideresas la
komenco dil nedependo-proceso di Uruguay. Viera e Benavides okupis l'urbi di
Mercedes, Villa Soriano, El Colla (nune Rosario) e San José, e demandis la helpo
dil guvernerio di Buenos Aires. José Gervásio Artigas, nune konsiderata
Uruguayana heroo, lansis atako kontre Hispaniani en Uruguay ed okupis l'urbi di
Minas ye la 24ma di aprilo 1811, San Carlos ye la 28ma di aprilo, e Maldonado ye
la 29ma. Il anke vinkis Hispaniani en Las Piedras batalio ye la 18ma di mayo
1811 e fine Montevideo. Colonia del Sacramento okupesis en 26 di mayo sam yaro,
e Hispaniana dominacajo en la regiono finis.

Uruguay okupesis da la Portugalani e depos da la Braziliani de 1816 til 1827. Ye
la 25ma di agosto 1825 José Gervasio Artigas deklaris Uruguay nedependanta de
Brazilia.

De 1864 til 1870 Uruguay, kune Arjentinia e Brazilia, kombatis en la Milito di
Paraguay kontre Paraguayan armeo. Montevideo, qua funcionis kom navala bazo por
Braziliana mar-armeo, experiencis periodo di prosperado e tranquileso dum ta
epoko.

Dum l'administrado di generalo Lorenzo Batlle y Grau supresesis revolto
komandita da Nacionala Partiso (Blancos). De 1875 til 1886 militisti komandis la
lando. Dum ta periodo, l'enmigro di Italiani e Hispaniani augmentis la
habitantaro di la lando: en 1879 Uruguay havis cirkume 438,000 habitanti.

En 1903 José Batlle y Ordóñez elektesis prezidanto. Ilu guvernis til 1907 e
rielektesis en 1911 por guvernar til 1915. Dum lia duesma periodo, Uruguay
adoptis 8-hora laborjorno, indemno por chomeso ed universala votado.

En 1931 Gabriel Terra Leivas asumis povo. Lia mandato koincidis kun l'efekti di
la Granda depreso ekonomiala di 1929. Eventis konfronti en ke policisti e
laboristi interocidis. En 1933 Terra Leivas komandis stato-stroko, supresis la
kongreso e guvernis per dekreti. Nova konstituco, qua donis plusa povi a la
prezidanto, impozesis en 1934.

En 1938 generalo Alfredo Baldomir Ferrari elektesis prezidanto. Kande la duesma
mondomilito komencis, Baldomir deklaris Uruguay neutra lando. Uruguay nur eniris
la milito en 1945, kontre nacional-socialista Germania.

De 1973 til 1985 lando sufris diktatoreso. Cirkum 180 Uruguayani ocidesis dum ta
periodo. En 1 di marto 1985 demokratio riestablisesis. Julio María Sanguinetti
de la partiso Colorado elektesis, e guvernis de 1985 til 1990.

Ye la 11ma di decembro 2013 Uruguay divenis l'unesma Sud-Amerikana lando qua
legaligis la plantaco e vendo di marihuano.

Uruguay esas prezidantala republiko. La prezidanto esas chefo di stato ed anke
chefo di guvernerio, ed elektesas dal populo da 5-yari periodo. Exekutiva povo
exercesas dal prezidanto e da 13 ministri.

La parlamento (Asamblea General) havas 2 chambri: la Chambro di Deputati (Cámara
de Diputados), kun 99 membri qui elektesas proporcionale a la populo de la 19
departmenti por 5 yari; e la Senato (Cámara de Senadores) kun 31 membri, di qui
30 membri elektesas dal populo por 5 yari e l'altra esas la viceprezidanto, qua
prezidas la Senato.

Nuna konstituco adoptesis en 1967. Dum la diktatoreso de 1973 til 1985 granda
parto di ol suspensesis, ma en 1985 ol komplete riestablisesis.

Kun 176 214 km² di totala surfaco, Uruguay esas la 2ma min granda lando di
Sud-Amerika, pos Surinam. Ol havas 660 km di litoro. Ol dividas la surfaco di
Laguno Merín kun Brazilia.

La maxim alta monto di Uruguay esas Cerro Catedral, kun 513 metri. Granda parto
di lando (regiono konocata kom pampas) kovresas per naturala pasturajo. La maxim
importanta fluvio di lando esas Uruguay. Fluvio Plata (Río de la Plata) ne esas
fluvio, ma un granda estuario.

La klimato esas subtropikala, kun granda influo dil Atlantiko. La mezvalora
temperaturo en somero esas 22ºC, e 10 °C en vintro.

Uruguay havas dek nacionala parki, di qui 5 jacas en la marshi dil esto, 3 an la
centro di la lando ed un an la marjino dil fluvio Uruguay.

Segun enonomiala statistiki, 59% de la tereni en Uruguay uzesas por agrokultivo,
qua reprezentas cirkum 10% de l'exportacaji di la lando, 9.3% de la KLP ed
employas 13% de la labor-povo. Segun la statistiki de FAO, Uruguay esas la 9ma
maxim granda mondala produktero di soyo.

Preske 88% de Uruguayana habitantaro havas Europana acendenti, precipue
Hispaniani, Italiani (1/4 de la habitantaro), Franci, Germani ed altra, specale
enmigranti qui arivis dum la 19ma yarcento.

Populo-kresko esas un di la min granda de Latinid Amerika. De 1963 til 1985
cirkum 320,000 Uruguayani ekmigris, e lua destini esis precipue Arjentinia, Usa,
Australia, Hispania, Brazilia e Venezuela.

Metropolala regiono di Montevideo koncentras cirkum 1.3 milion habitanti. La
restajo koncentras su precipue en 20 altra urbi. Altra importanta urbi esas
Salto e Paysandú. Lando havas basa denseso di habitantaro kande komparata a
Brazilia ed Arjentinia.

Komune kun Arjentinia, tango esas la maxim konocata muzikala jenro di Uruguay.
Altra komun aspekto kun lua vicino esas la tradicioni di le gaucho, mestici qua
mantenas lua dansi, muziko, la drinkado di yerba mate, l'edukado di bovi e
mutoni, edc.

La karnavalo en Montevideo havas influi Hispana - kun lua paradi di murgas - ed
anke Afrikala, note bantua ed Angolana. Existas du tipi di karnavala paradi:
Desfile de Carnaval (karnavalo parado) e Desfile de Llamadas. La muziko en la
Desfile de Llamadas recevas la nomo di candombe. Karnavalo en Uruguay duras dum
40 dii, la maxim longa karnavala periodo del mondo.

En la literaturo, José Enrique Rodó esas la precipua Uruguayana skriptisto.
Altra importanta nomi esas teatral skriptisto Florencio Sánchez, poeto Juan
Zorrilla de San Martín, autorini Juana de Ibarbourou e Delmira Agustini, ed
autori Horacio Quiroga, Juan Carlos Onetti e specale historiisto Eduardo
Galeano, por lia libro Las venas abiertas de América Latina ("L'apertita veini
di Latinid Amerika").

Futbalo esas la maxim populara sporto di la lando. Uruguay vinkis du foyi la
Mondala Kupo di Futbalo: en 1930 ed en 1950.



https://io.wikipedia.org/wiki/Ukraina

Ukraina esas lando en estal Europa inter Rusia este e nord-este, Bielorusia
nord-weste, Polonia, Slovakia e Hungaria weste, Rumania e Moldova sud-weste, e
la Nigra maro e la Maro di Azov sude ed este. Lua chef-urbo esas Kyiv.

La nomo di lando devenas de la vorto krajina, qua en slava lingui povas havar du
senci: «lando», o «frontierala teritorio». En moderna Ukrainana linguo країна
(kraína) signifikas «lando».

Anciena Greki fondis kolonii en Nigra Maro, en regiono qua apartenas a nuna
Ukraina, dum la 6ma yarcento aK. Pose arivis Romani e Bizancani. Dum la 3ma
yarcento, Goti establisis su en la westo di nuna Ukraina.

Dum la 7ma yarcento Bulgari okupis la regiono, e pose arivis Khazari, populo kun
origino en Centrala Azia. Cirkum la yaro 800 Khazari adoptis judaismo kom
religio.

En 882 la regiono konquestesis dal Varangiani, populo kun vikinga origino. Ta
populo fondis la rejio nune konocata kom Kyiva Rusia. En la 11ma yarcento Kyiva
Rusia esis la maxim granda stato di central Europa, e divenis konocita kom
Rutenia (de rus). La nomo "Ukraina" (qua signifikas "nasko-lando") aparis
unesmafoye dum la 12ma yarcento.

Mongolia atakis e spoliis Kyiv en 1240. En 1569 granda parto di la teritorio
divenis parto di Polona-Lituana komuneso. Kande Polona-Lituana teritorio
dividesis en 1772, 1793 ed 1795 la westo di la regiono divenis kontrolita dal
Austrian imperio, e l'esto da Rusian imperio. Ukraina e Krimea federis kun
Rusian imperio kontre Otomani, e pos Rusi vinkar Otomani, carino Yekaterina la
2ma di Rusia komencis stimular l'enmigro di Germani ed altra Europani vers
Ukraina, por okupar l'ex-Otomana teritorii.

Dum la 19ma yarcento granda parto di Ukraina esis rurala regiono ignorita da
Austria e Rusia. Kun la kresko di la urbanizuro e la kulturala tendenco vers
nacionalismo, un grupo di intelektuali quale la poeto Taras Shevchenko e la
teoriala politikisto Mykhailo Drahomanov komencis defensar la rinasko di la
naciono.

Dum l'unesma mondomilito Ukrani kombatis alonge la du flanki: 250,000 kombatis
por Austria-Hungaria, dum ke 3.5 milioni kombatis por Rusian imperio. Proxim la
fino di la milito, inter 1917 e 1918, diversa regioni di nuna Ukraina deklaris
su nedependanta, ma en 1921 tota la teritorio divenis la Republiko Socialista
Sovietiana di Ukraina, parto di Sovietia.

Ukraina esas parlamentala republiko. La prezidanto esas la chefo di stato, ed
elektesas dal populo por 5-yara periodo. La prezidanto indikas la chefministro,
qua mustas aprobesar dal parlamento.

La Parlamento (Verkhovna Rada) havas unika chambro kun 450 membri, qui elektesas
dal populo por 4-yara periodo. La parlamento kreas la legifado, ratifikas
internaciona konvencioni, ed aprobas la budjeto. Nuna konstituco di lando
aprobesis ye la 28ma di junio 1996.

Quankam legala sistemo di Ukraina havas kom regulo la nedependo di povi, existas
poka separo inter lua judiciala povo e l'altra povi. Judiciisti povas sufrar
presi de politikala ed aferala interesi. Judiciala sistemo di Ukraina
konsideresas larje korupta.

Kun 623 638 km² Ukraina esas la duesma maxim granda lando de Europa, pos
Europana teritorio di Rusia. Ol esas la 44ma maxim granda lando del mondo.
Granda parto di lua tereni esas basa, e kovrata da fertila stepi. Sude de lando,
Danubio formacas naturala frontiero kun Rumania. Lua precipua fluvio esas
Dniepr.

L'unika montaro di lando esas Karpati, e la monto Hora Hoverla, kun 2 601 metri
di altitudo esas lua maxim alta punto.

La klimato di lando esas larje kontinentala, e Mediteranea en la suda litoro di
Krimea, proxim l'urbo Odessa. La mezvalora temperaturi dum vintro varias de -8°C
til 2°C, ed esas plu kolda marfore. Dum somero la temperaturi varias de 5.5°C
til 7°C marfore, til 11-13°C sude de lando.

Segun la demografiala kontado di 2001 Ukraini esas 77.8% de la habitantaro dum
ke Rusi esas 17.3%. La maxim granda urbo esas la chef-urbo, Kyiv, kun plu kam 2
milioni habitanti. Altra importanta urbo esas Kharkiv (1.461.000 habitanti en
2007). Cirkume 67.2% de la habitantaro vivas en urbi. Depos la 1990a yari la
habitantaro kontinue diminutis, pro la nombro di naski esar min granda kam la
nombro di morti. Dum recenta yari, la mezvalora procento di naski kreskis poke,
e divenis simila ad altra Europana landi.

La dominacanta religio en Ukraina esas l'ortodoxa kristanismo, qua dividesas en
tri organi: L'Ortodoxa Eklezio di Ukraina kun patriarko en Kyiv, l'Ortodoxa
Eklezio kun patriarko en Moskva, e l'autonoma ortodoxa eklezio di Ukraina. La
duesma maxim granda eklezio en nombro di fideli esas la Greko-katolika eklezio
di Ukraina, qua agnoskas la papo kom chefo. Protestanti esas 2.19% de la
habitantaro, 500,000 personi esas Mohamedani, e la judi esis 103,600 personi
segun la kontado di 2001.

Famini dum la 1930a yari e pos la duesma mondomilito stimulis Ukrainani
ekmigrar. En 2006 on kalkulis ke cirkume 1.2 milion Kanadani havis Ukrainan
acendenti, la 3ma maxim granda komuneso di Ukrainani del mondo, pos Ukraina
ipsa, e Rusia. Ank existas komunesi di Ukrainan ekmigranti en Usa, Australia,
Brazilia ed Arjentinia.

La kulturo di Ukraina havas granda influo de kristanismo, qua esas la
dominacanta religio di lando. Lua kulturo anke recevis influi de lua vicina
landi en lua arkitekturo, muziko ed arto.

L'epoko dil komunismo en Sovietia havis granda influo en l'arto ed en
l'arkitekturo, quale on povas vidar en l'edifico dil Hotelo "Ukraina" (ante,
"hotelo Moskva") en Kyiv. En 1932 Yosif Stalin probis aplikar la politiko di
"socialista realismo" en l'arto, tra la "dekreto pri la rikonstrukturo di la
arto e di la literaturo", qua restriktis la kreado dil artisti. Kun la
"glasnost" dum la 1980a yari, l'artisti e skriptisti itere havis libereso por
krear.

Segun la konstituco, l'oficala idiomo di Ukraina esas l'Ukrainana. Rusa linguo,
qua esis fakte "l'oficala linguo" di Sovietia esas la duesma maxim parolata
linguo. Segun la kontado di 2001, 67,5% deklaris l'Ukrainana kom sua matrala
linguo, dum ke 29,6% deklaris la Rusa..

La literaturo di Ukraina komencis dum la 11ma yarcento, pos la Kristanigo di
Kieva Rus. Dum ta epoko, la libri esis precipue religiala, skribita en l'Olda
Slava linguo. La literaturo en Ukrainana komencis developesar pos la 14ma
yarcento e kreskis pos la 16ma yarcento, pos l'invento dil imprimuro. Dum la
19ma yarcento ante l'interdikto dil uzo di la linguo, un ek la precipua poeti di
la lando esis Taras Shevchenko.

La tradicionala folklorala muziko di Ukraina mixas Slava e Kristana influi. Dum
la 19ma e 20ma yarcenti, la precipua klasika e nacionalista kompozisti naskinta
en Ukraina esis Mykola Lysenko, Mykola Leontovych, Kyrylo Stetsenko ed Yakiv
Stepovy. De la 1970a yari til nun, la kompozisti e muzikisti di Ukraina recevis
influi de rock, pop ed altra muzikala stili dil Ocidento. Volodymyr Ivasyuk,
Sofia Rotaru e Nazariy Yaremchuk esis la pioniri, dum la 1970a yari. Nune, la
kantistini Ani Lorak, Ruslana, Svetlana Loboda, Natalka Karpa, e la bando Okean
Elzy havas notoreso en Europa.



https://io.wikipedia.org/wiki/Sudan

Sudan, oficale la Republiko di Sudan esas lando en nord-est Afrika, kun la 3ma
maxim granda surfaco de la kontinento. Lua vicina landi esas Egiptia norde,
Eritrea ed Etiopia este, Sud-Sudan sude, Centrafrika sud-weste, Chad weste, e
Libia nord-weste. Nord-este de lando jacas la Reda maro.

Anciena Sudan konocesis kom Nubia, regiono kun avancita civilizuro. Arkeologial
evidentaji indikas qui homi ja habitis la regiono cirkume 70.000 yari ante nun.
Populo de kulturo Neolitika establisis su en sedentaria vivo-sistemo dum la 7ma
yarmilo aK, e konstruktis fortifikita vilaji kun fango-briki. Li komplementis la
chaso e la pesko en Nilo kun la kolekto di grani ed edukado di bovi. Dum la 5ma
yarmilo aK, l'enmigri di populi qui ante vivis en Sahara adportis a la regiono
Neolitika kulturi qui konocis agrokultivo.

L'Egipti esis l'unesma populo qua skribis pri la regiono di nuna Sudan, nomizita
"rejio di Kush" da li. Li konsideris la regiono "mizerosa". Egipti guvernis
Nubia, qua kreis forta kulturala e religiala relati kun Egiptia, de 1500 aK til
cirkume 1000 aK. Cirkume 750 aK Kushita rejulo nomizita Kashta konquestis Supra
Egiptia, e divenis rejulo di Thebas cirkum 740 aK. Lua sucedinto, Piankhy,
submisis la regiono dil delto di Nilo, konquestis tota Egiptia e komencis la
25ma dinastio.

Balde komencis konflikti kun Asiria pri la kontrolo di teritorii en Mez-Oriento.
Faraono Taharqa vinkesis da Asiriana rejulo Sennacherib. La sucedinto di
Sennacherib, Esarhaddon, komandis granda invado en Egiptia en 674 aK. Lua
sucedinto, Asurbanipal, sendis generalo kun mikr armeo e vinkis komplete
Taharqa, qua ekpulsesis de Egiptia. Taharqa mortis en Nubia du yari pose. Thebas
nulatempe rekuperis lua povo.

Cirkum la 6ma yarcento pos Kristo tri stati aparis kom heredinti di Meroitika
rejio: Nobatia en nordo - ube nune jacas Egiptia -, Muqurra o Makuria en la
centro, ed Awla od Alodia en la sudo. Segun la tradiciono, en 540 un Bizancana
misionero arivis en Nobatia e komencis introduktar kristanismo en la regiono, ma
posible monofizita misioneri de Egiptia ja komencis facar konverti en la regiono
ante. L'adopto di kristanismo riestablisis kulturala kontakto kun Mediterranea
regiono. L'eklezio stimulis alfabetizuro per lua entrenita Egiptiana klerikali.

Islamo arivis en la regiono en 661, de Egiptia. En 1093, Islamala princo de
Nubian origino divenis rejulo di Dunqulah.

La nordo di moderna Sudan okupesis da Egiptia en 1820, e divenis Britaniana ed
Egiptiana teritorio en 1899. Sudan divenis nedependanta de Unionita Rejio e de
Egiptia en 1 di januaro 1956. Ma ante la nedependo, interna milito komencis en
1955 inter norda e suda Sudan. La habitanti en sudo timis la dominaco di
guvernerio per dukteri de nordo. L'interna konflikto lastis til 1972.

En 1983 komencis altra interna milito di nordo kontre sudo, qua lastis til 2005.
En 2003 komencis Darfur-milito, en la regiono di Darfur, weste di lando. Depos
la yaro 2005 nuna Sud-Sudan havas autonomeso. Ca interkonsento finis la longa
interna milito inter la nordo e la sudo di Sudan. En la 9ma di januaro 2011
eventis referendo pri la nedependo di la provinci dil sudo. En 9 di julio 2011
Sud-Sudan oficale deklaris lua nedependo de Sudan.

Guvernerio: Sudan esas republiko (administrata despote). La chefo di stato e
chefo di guvernerio esas la prezidanto, nune generalo Omar Hasan Ahmad
al-Bashir, qua regnas depos 1989.

Segun la 2005 konstituco, la legifanta povo kompozesas da du chambri: basa
chambro, kun 450 membri, e supra chambro, kun 50 membri.

Suli en nordo ed en centro di lando esas sabloza. En sudo predominacas argiloza
suli.

La precipua rivero di lando esas Nilo, formacita per l'uniono di Blua Nilo kun
Blanka Nilo proxim Khartoum.

Precipua produkturi por exportacajo: petrolo, kotono, sezamo, produkti ek bruti.
Futura problemo por Sudan esas ke preske 85% de lua rezervi di petrolo jacis en
Sud-Sudan, nune nedependanta.

La maxim granda urbo esas Omdurman, en la metropolala regiono di Khartoum. Altra
importanta urbi esas Khartoum, Norda Karthoun, Port Sudan, e Kassala.

La precipua ed oficala lingui esas Araba ed Angla. Altra importanta linguo esas
Dinka. Lando havas plusa altra 115 lingui.

Importanta nomi en Sudanana literaturo esas Muhsin Khalid, Leila Aboulela,
Ra'ouf Mus'ad, Malkat Ed-Dar Mohamed, Tayeb Salih, e la poeti Al-ssadiq
Al-raddi, Abed Elrahim Abu Zakrra, Gely Abdel Rahman, ed altra.

Ante la nedependo di Sud-Sudan, cirkum 70% di Sudanana habitanti esis
Mohamedani. Kristanismo e naturala religii formacis la cetera. Kun la nedependo
di Sud-Sudan, nune 97% de la Sudanani esas Mohamedani.



https://io.wikipedia.org/wiki/Stockholm

Stockholm esas chef-urbo di Suedia. Ol havis 847 073 habitanti en 2010. Lua
totala surfaco esas 187,74 km².

Ol esas la sideyo di Suediana monarkio, di la parlamento e di la Supra Korto.
Nuna Stockholm konstruktesis sur 14 insuli, qui konekesas per 57 ponti. Ol
konocesas kom la nordala Venezia. Ol jacas ube lago Mälaren unionas su kun
Baltiko.

Tradicionale fondita dal Sueda barono Birger Jarl cirkume la yaro 1250, ma la
habiteyo probable existis ante lore. La nomo forsan devenis de Sueda vorti stak
(bayo) e holm (insulo).

Dum la 17ma yarcento Suedia esis important Europana povo, e to reflektis en la
kresko dil urbo. De 1610 til 1680 la habitantaro multiplikesis per 6, ma en 1710
epidemio di pesto mortigis 20,000 personi, o 36% de la habitantaro. Pos fino di
Granda nordeyo-milito, l'urbo dekadis. Populo-kresko cesis e la kresko dil
ekonomio diminutis. Tamen, l'urbo kontinuis esar kulturala e politikala centro.

En 1912 eventis Olimpiala Ludi en l'urbo. En 1998 ol esis elektita Europana
Kulturala Chef-urbo. Stockholm havas cirkum 100 muzei, qua recevas milioni di
viziteri omnayare. La precipua esas Nationalmuseum ("nacionala muzeo") qua
kontenas la precipua arto kolektajo di Suedia: 16.000 pikturi e 30.000 objekti
di arto e mestiero.



https://io.wikipedia.org/wiki/Statistiko

Statistiko esas cienco e praktiko dil produkto di informi de empirikala
quantesala donaji. Ol fondesas sur la statistikala teorio quo es fako di
aplikita matematiko. On povas ligar ol kun la decido-teorio.

En la statistikala demarsho, la statistikisto fixigas su hipotezo e determinas
seque ka to akordas kun la fakti (realigata per la cifri). En revancho, la
serchado di temo havas altra aceso di klasika statistikala metodi, fondesas sur
la exameno di hipotezo fixigata a priora. Kontree, la serchado di temo probigar
di agar emersar di hipotezi pose di kruda temo, hipotezo kelka-foye surprize per
la experiencero.

En fiziko ed en kemio, on uzas ofte la lego di Student per determinar la
necertesi (intervalo di fido) ; en ta domeni, sua utilo reduktas su ofte a
multiplikar l'evaluero del difero-tipo per du o tri per havas l' aceptabla
eroro. La kalkulo di eroro konstitucas ensemblo di kalkul-metodi permese di
estimar la kalkuli sur di rezulti departo-punto di necerteso od erori sur la
mesuri.

La numerala valori di statistikala tipo repartisas su en R {\displaystyle
\mathbb {R} } , ol es bezonata de definar sua pozicioni.

En statistiko, on es generala koram di granda nombro di valori. Or, se
l'integrala di ta valori formacas l' informeso, ol ne es komoda di manipuler
multa centi vidar mili di cifri, nek di li tirar di konkluzi. Ol facas do
kalkular kelka valori ke esas permesebla di analizar la temo : ta es la rolo di
pozicion-kriteri.

La mediano povas havar altra valoro di la mez-valoro. En Francia la mediana
salario es infra a mez-valora salario : havas multe di minimale e min di tre
grosa salarii. Tamen, ol tiras la mez-valoro vers l'alto.



https://io.wikipedia.org/wiki/Seycheli

Seycheli esas lando ed arkipelago qua jacas en Indiana oceano est-Afrika ed
norda di Madagaskar ed Maurico. Segun lua konstituco ol formesas da 155 insuli.
Ol jacas norde de Madagaskar. Lua chef-urbo, Victoria, jacas 1,500 km este de la
litoro di Afrika.

La insuli nomesis en homajo a Jean Moreau de Séchelles, ministro pri la financi
dil rejulo Louis 15ma di Francia.

Segun studiisti, Austroneziani, e pose Maldiviani ed Arabi esis l'unesma populi
qui vizitis Seycheli. Homala restaji de la 12ma yarcento trovesis en l'insulo
Silhouette.

En 1502 Portugalana explorero Vasco da Gama vidis la insuli e nomizis ol
Amirantes ("admirali"). En 1609 Angliana komercala floto perdita en Indiana
oceano dum tempesto trovis abundanta aquo, fishi, kokosi, uceli e tortugi en
l'insuli. Navanari relatis la deskovro, ma Anglia donis nulo por koloniigar lu.

Franciani esis l'unesma kolonigiisti di Seycheli, en 1742. L'insulo recevis la
nomo "Seychelles" en Franca por homajar Jean Moreau de Séchelles, intendanto di
Lille. La komenco di Sep-yara milito rimemorigis l'autoritati en Maurico pri
l'insuli Seycheli. En 1790 kom rezulto di Franca Revoluciono kolonigiisti
formacis kolonial asemblajo e decidis ke li propra administrabus la kolonio.
Jean-Baptiste Queau de Quincy esis lasta Franca administristo.

En 1794 Britaniani okupis la teritorio. Jean Baptiste Quéau de Quincy decidis ne
rezistar, e negociis kapitulaco kun Britaniani, qui prenis kontrolo dil
arkipelago komplete pos la kapitulaco di Maurico en 1810.

Nur en 1903 Seycheli divenis kolonio di la krono. Ernest Bickham Sweet-Escott
divenis lua unesma guberniestro. Dum kelka tempo Unionita Rejio uzis l'insuli
kom kolonio por exilar desagreabla karcerani. Un di maxim notora esis
arkiepiskopo Makarios de Chipro.

En marto 1970 reprezenteri e politikisti de Seycheli komencis diskutar en London
pri la futuro dil insuli. En la kunveno partoprenis la Demokratiala partiso di
Seycheli (Seychelles Democtaric Party - SDP) komandita da James Mancham, qua
defendis forta uniono kun Unionita Rejio, e l'Unionita Partiso dil Populo di
Seycheli (Seychelles People's United Party) komandita da France-Albert René, qua
defendis la nedependo. En l'elekti qui eventis en novembro ta yaro SDP vinkis.
En altra elekti qui eventis en aprilo 1974 la du partisi decidis defendar la
nedependo. Pos la vinko, la du partisi komencis dialokar kun Unionita Rejio.

Seycheli divenis nedependanta la 29ma di junio 1976. James Mancham divenis lua
unesma prezidanto, ma en 1977 il renversesis de povo da stato-stroko e
remplasesis da France-Albert René. La konstituco adoptita en 1979 deklaris lando
socialista stato.

En 1986 defenso-ministro Ogilvy Berlouis probis revokar prezidanto René tra
stato-stroko. René solicitis militala helpo de India e sufokis la stato-stroko.

En 4 di decembro 1991 pos la krulo di Sovietia, prezidanto René anoncis
mult-partisal elekti, pos 16 yari kun sistemo di singla partiso.

Seycheli esas prezidantala republiko. La chefo di stato e la chefo di guvernerio
esas la prezidanto, qua elektesas dal populo por 5-yara periodo. Nune esas James
Michel.

La parlamento havas unika chambro, la Nacional Asemblajo (Assemblée Nationale)
kun 34 membri, di qui 25 elektesas dal populo e 9 indikesas da la partisi. Ambe
elektesas por 5-yara mandato.

Nuna konstituco di Seychelles aprobesis en 16 di junio 1993 ed efikeskis ye la
23ma di junio sam yaro.

Seycheli esas arkipelago kun 115 insuli. Ol jacas cirkum 1,600 km esto de
Keniana litoro. Lua klimato esas humida, ed yarala pluvo varias de 2,600 mm en
Victoria til 3,600 mm en la bazo di monti.

Kande Britaniani konquestis Seycheli, li permisis Franciani konservar lia landi.
Britaniani e Franciani uzis sklavi en lia farmeyi, e malgre Britania interdiktis
sklaveso en 1835, la regiono kontinuis recevar sklavi. Do, Gran'bla ("granda
blanki") kontinuis dominacar la richeso e politikala vivo di la regiono.

Kom l'insuli ne havis indijena populo, lua nuna habitanti originis de mixuri di
personi qui enmigris vers ol. La precipua grupi decendas de Afrikani, Franciani,
Indiani e Chiniani.

La societato di Seycheli esas esence matriarkala. Matri tendencas a dominacar en
familio, kontrolar ordinara spensi, e kontrolar l'interesi di pueri. Viri esas
importanta por lia habileso en verkar en salariata labori ma lia influo en
domestika aferi esas poka.

La muziko di Seycheli esas diversa kun multopla influi, inkluzite di Europana
stili kontradanso, polko e mazurko, plu "sega" de Maurico e Reunion, "taarab",
"soukous", ed altra Afrikana generi.



https://io.wikipedia.org/wiki/Rock

Rock esas muzikala jenro qua originis sub la nomo rock and roll en Usa dum la
1950a yari, e developis en multa subjenri dum la 1960a yari e pose. Ol originis
forte de la jenri blues e folk, e mixis kun altra jenri por formacar blues rock,
folk rock, jazz-rock fusion, "psikodelik-rock" ed altri.

Muzikale, rock centrigesas en l'elektrala gitaro, freque akompanita per
elektrala kontrabaso e perkut-ensemblo kompozita per tamburi e metala pladi.
Simile a pop-muziko, lua liriki povas parolar pri romantik amo, ma anke pri mult
altra temi, inkluzite sociala o politikala.

Dum la 1970a yari aparis, inter altri, la subjenri "progresema rock"
(progressive rock), glam rock, heavy metal, punk-rock e New Wave.

Rock-and-roll-muziko originis en Usana dum la fino di 1940a e komenco di la
1950a yari e rapide dissemis tra la mondo. Lua origini mixuras diversa nigra
muzikala jenri, exemple rhythm and blues e la muziko gospel, kun la muziko
country. En 1951 Usana disk-jokeo Alan Freed komencis plear rhythm and blues por
polirasal asistantaro, ed on konsideras ke ilu unesmafoye uzis la frazo "rock
and roll".

Existas debato pri "quale esis l'unesma disko di rock and roll". Exempli
mencionita esas Rock Awhile da Goree Carter, Rock the Joint da Jimmy Preston -
la du de 1949 - e Rocket 88 da Jackie Brenston and His Delta Cats - fakte, da
Ike Turner e lua bando Kings of Rhythm - de 1951. Quar yari pose, Rock Around
the Clock da Bill Haley & His Comets divenis l'unesma rock-and-roll-muziko qua
atingis #1 en la listo dil revuo Billboard, e apertis en tota mondo la pordi por
ta nova formo di populara kulturo.

Altra specalisti konsideras ke That's All Right (Mama) da Elvis Presley, de
1954, esis l'unesma fonografuro di rock-and-roll, ma samatempe Shake, Rattle &
Roll da Big Joe Turner - pose enrejistrita da Bill Haley - ja mencionesis en la
listi pri rhythm and blues-muziki di Billboard-revuo kelka monati ante Rock
Around the Clock. Altra pioniri di rock and roll esis Chuck Berry, Bo Diddley,
Fats Domino, Little Richard, Jerry Lee Lewis, e Gene Vincent. Balde ta muzikala
jenro divenis populara, ed altra kantisti populara en l'antea yardeko - exemple
Eddie Fisher, Perry Como e Patti Page - perdis parto di lua populareso.

Samatempe la sono di elektrala gitaro e la stilo di pleado da Chuck Berry, Link
Wray e Scotty Moore ganis populareso. Berry anke popularigis l'uzado di
sono-distordo. Tamen, pos la prematura morto di Buddy Holly, Ritchie Valens e
The Big Bopper en aviono-acidento ye la 2ma di marto 1959, e pos la deskovro ke
Alan Freed ed altra disk-jokei recevis suborno por promocar kelka muzikisti e
grupi (en la surnomizita payola-skandalo) la ritmo komencis perdar parto di lua
populareso. Ma ante, en 1955, rock-and-roll ja adportesis ad Anglia da Lonnie
Donegan. John Lennon kreis "The Quarrymen", lia unesma bando, en 1956.

Quankam l'unesma yari di la 1960a yardeko konsideresis "febla" pri la developo
di rock-and-roll, kelka noviguri aparis, e permisos la futura evoluciono dil
ritmo. Unesme, rock-and-roll inspiris la kreado e la rapida populareso di la
danso twist, qua stimulis la muzikala kariero dil kantisto Chubby Checker e di
altra grupi. Samatempe, soul-muziko komencis ganar populareso - la pioniri esis
Ray Charles e Sam Cooke, e balde Marvin Gaye, James Brown, Aretha Franklin,
Curtis Mayfield e Stevie Wonder komencis dominacar la listi pri rhythm and
blues-muziko de Billboard, dum ke Motown e Stax/Volt divenis importanta muzikala
kompanii. Fine, la jenro nomizita "surf-muziko" aparis, e la grupo The Beach
Boys ed altra atingis suceso.

Dum la fino di 1962 ja existis importanta rock-grupi en l'Unionita Rejio qui
pleis varianto nomizita beat-muziko, exemple Gerry & the Pacemakers, The
Searchers e The Beatles, de Liverpool. De Manchester esis Freddie and the
Dreamers, Herman's Hermits e The Hollies. Li recevis influi de Usana soul,
rhythm and blues e "surf-muziko". Komence li adaptis Usana muziko por danseri.
Pose altra grupi de London, exemple The Rolling Stones e The Yardbirds komencis
kompozar lua propra muziki sub influo di rhythm and blues, blues e komencis un
grupo influar l'altra.

En 1963 The Beatles ed altra beat-grupi atingis nacionala suceso en l'Unionita
Rejio. La muziki She Loves You e I Want to Hold Your Hand lansita sam yaro
divenis rapide populara en Usa. La sequant yaro li voyajis ad Usa ed aparis en
televiziono-programo The Ed Sullivan Show en 9 di februaro 1964. On kalkulas ke
73 milion spektanti vidis la prizentado. The Rolling Stones aparis en la sama
programo ye la 25ma di oktobro sam yaro.

La subjenro garage rock ("gareya rock") esis formo di amatora rock-muziko e
recevis ta nomo pro esar prepraktikita en gareyi. Lua poemi meditis pri traumati
en la skolo, e la muziki pri "mentiinta mulieri" esis komuna. Ol influesis da
"Britanian-invado" de 1964 til 1966, e centi di bandi aparis en Usa e Kanada.
Kelka havis suceso ma la majoritato esis fiasko. Un di la bandi de Detroit, The
Stooges, restis aktiva dum la komenco dil 1970a yari, e nune ol konsideresas
pre-punk bando.

La vorto pop uzesas pose la komenco dil 20ma yarcento e referas generale a tota
populara muziko, ma pos la duimo di 1950a yari ol komencis uzesar por nomizar la
muziki kreita por la yuni, ofte karakterizata kom delikat alternativo a rock and
roll. Pos "Britanian invado" cirkum 1967 la vorto komencis uzesar por nomizar
komercala muziki acensebla e kun efemera suceso. Opozante, la frazo
"rock-muziko" uzesis por muziki plu elaborita e konsiderita "autentika", kun
instrumentala o vocala virtuozeso, ofte asociita kun specifika subkulturi,
exemple la kontrakulturo di la 1960a yari.

Tamen, multa pop e rock muziki similesis en sono, instrumentizo ed inkluzite en
liriki. La frazo pop rock kreezis por nomizar komercale sucesoza muziki qui
havis elementi di rock and roll. La muziko di kelk artisti, exemple Elton John,
Paul McCartney, the Everly Brothers, Rod Stewart, Chicago e Peter Frampton
konsideresas pop rock.

La duesma "Britanian invado" okuris kun bandi - exemple The Rolling Stones e The
Yardbirds - qui influesis per Usana blues-muziko. Britaniana muzikisti influesis
per la muziki de Lead Belly, Robert Johnson e Muddy Waters. Altra importanta
nomi di Britaniana blues rock esas John Mayall, Eric Clapton (pos forirar The
Yardbirds), Peter Green e Fleetwood Mac. Inter l'Usana muzikisti e grupi qui
influesis per blues rock esas Paul Butterfield, Canned Heat, Jefferson Airplane,
Janis Joplin, Johnny Winter, The J. Geils Band e Jimi Hendrix. Bandi de la sudo
di Usa - exemple Allman Brothers Band, Lynyrd Skynyrd e ZZ Top - mixuris blues
rock kun folk-muziko en lua muzikala stilo, qua nomizesis Southern rock.

Dum la 1960a yari la rivivigo di folk-muziko kreskis til divenar importanta
movado, qua mixuris tradicionala e nova muziki pleata en stilo tradicionala,
generale kun akustikal instrumenti. La pioniri dil rivivigo en Usa esis nomi
quale Woody Guthrie e Pete Seeger, qui ofte identifikis su kun laborala o
progresema movadi. Dum la komenco dil 1960a yari, kantisti quale Joan Baez e Bob
Dylan komencis partoprenar en ta movado kom kantisti e kompozisti. Dylan atingis
suceso kun la kansoni Blowin' in The Wind e Masters of War (1963), qui portis
protesto-muziko a larja asistantaro, ma quankam un jenro komencis influar
l'altra, folk e rock restis separita jenri, frequente kun reciproke exkluzit
asistantari.

Britaniana The Animals probis kombinar elementi di folk e rock por l'unesma foyo
en la kansono House of the Rising Sun (1964), l'unesma komercale sucesoza
folk-muziko enrejistrita kun instrumenti di rock, e la kansono I'm a Loser
(1964) esis l'unesma kansono de The Beatles kun direta influo de Bob Dylan. La
movado folk rock divenis populara kande The Byrds enrejistris la kansono da Bob
Dylan Mr. Tambourine Man, qua atingis #1 en 1965. The Birds adaptis elektrala
gitari e perkut-ensembli a folk-muziko. Dylan anke enrejistris lia sucesoza
kansono Like a Rolling Stone akompanita per elektral instrumenti, quankam la
kritiki de folk-puristi.

Folk developis partikulare en Kalifornia, ube The Mamas & the Papas e Crosby,
Stills and Nash komencis adoptar elektral instrumenti, ed en New York kun la
grupo The Lovin' Spoonful e la kun Simon and Garfunkel. La duo lansis
l'akustikala The Sounds of Silence en 1965 mixurita kun elektral instrumenti. Ta
grupi direte influis Britaniana muzikisti e grupi, exemple Donovan e Fairport
Convention. Fairport Convention pose abandonis lia mixuri di kansoni kun Usan e
Dylan influi e komencis plear Britaniana tradicionala folklorala muziki kun
elektral instrumenti. Altra Britaniana bandi, exemple Pentangle, Steeleye Span e
The Albion Band sequis ta voyo. Irlandana bando Horslips e Skota bandi, exemple
JSD Band, Spencer's Feat e pose Five Hand Reel uzis tradicionala muziko por
krear "Kelta rock" dum la komenco di 1970a yari.

Folk atingis lua maxima populareso inter 1967 e 1968, ante evoluar en altra
subjenri. Dylan e The Byrds pose komencis krear la stilo "country rock".

La bando The Holy Modal Rounders uzis la frazo "psikodelik-rock" por l'unesma
foyo en 1964, por nomizar ritmi e muzikala stili inspirita tra l'uzado di LSD.
L'unesma muzikala grupo qua anuncis ipsa kom "psikodelika" esis The 13th Floor
Elevators, de Austin, Texas, en 1965. Li lansis l'albumo The Psychedelic Sounds
of the 13th Floor Elevators la sequanta yaro. The Beatles uzis elementi de
psikodelika muziko en la muziko I Feel Fine. En lia albumo "Rubber Soul" li uzis
Indiana sitaro en la muziko Norwegian Wood. The Byrds anke progresis rapide de
folk-rock a psikodelik-rock en lua kansono Eight Miles High, klara refero a
l'uzo di drogi.

Psikodelik-rock atingis l'apogeo en la lasta yari dil yardeko. En 1967 The
Beatles lansis lia albumo "Sgt. Pepper's Lonely Hearts Club Band" kun la
kontroversa kansono Lucy in the Skies with Diamonds, e The Rolling Stones
responsis kun la kansono Their Satanic Majesties Request. Pos la Pop-Festivalo
di Monterey, Jimi Hendrix e The Who divenis bone konocata. The Who lansis la
kansono I Can See for Miles ibe.

La kulmino di psikodelik-rock okuris en 1969 dum Woodstock-festivalo, kun la
partopreni di Jimi Hendrix, The Who, Jefferson Airplane, Janis Joplin, Country
Joe and the Fish, ed altra - entote 32 kantisti e grupi -, ma balde komencis lua
dekado, kun la prematura morti di Brian Wilson (The Beach Boys), Syd Barrett
(Pink Floyd), Brian Jones (The Rolling Stones) e Peter Green (Fleetwood Mac) por
l'uzado di dozi tro-forta di LSD. La bandi Jimi Hendrix Experience e Cream
dissolvis su ante finar la yardeko.

"Progresema rock", titulo kelkafoye interchanjebla kun "art-rock", esis
l'experimento di altr instrumenti e muzikala formi en probo por modifikar la
tradicionala muzikala formulo di rock and roll. Pos la duimo di 1960a yari The
Left Banke (kun l'uzo di fluto en la muziko Walk Away Renée), The Beatles, The
Rolling Stones e The Beach Boys komencis uzar sufl-instrumenti, klavikordi e
kord-instrumenti (exemple violini) en lia registrado di muziki, por krear un
tipo di "barok-rock". La bando Procol Harum lansis la muziko A Whiter Shade of
Pale en 1967 kun instrumentala melodio inspirita en Bach. L'Angla bando The
Moody Blues uzis komplet orkestro por registrar Days of Future Passed en 1967, e
pose komencis experimentar l'uzado di sintezili.

Instrumentala secioni e poemi kelkafoye koncepta, abstrakta o pri ciencala
fiktivajo o fantazio divenis komuna en la muziki. Exemple la muziki SF Sorrow de
la bando The Pretty Things (1968), Tommy de la bando The Who (1969) ed Arthur
(Or the Decline and Fall of the British Empire) de la bando The Kinks (1969).
Anke en 1969 King Crimson lansis In the Court of the Crimson King, kun l'uzado
di elektrala gitari en simfoniala e jazal-aranji.

Angla grupo Pink Floyd havis enorma suceso kun The Dark Side of the Moon (1973),
konsiderata maestroverko di "progresema rock". Altr Angla bandi kun granda
sucesi esis Yes kun lua gitaristo Steve Howe e la klavaristo Rick Wakeman,
Emerson, Lake & Palmer, Jethro Tull e Genesis.

En Usa l'ekletika Frank Zappa and The Mothers of Invention, Captain Beefheart e
Blood, Sweat & Tears, e grupi plu pop, exemple Boston, Foreigner, Kansas e Styx
anke developis progresema rock. Ultre ta bandi, Britaniana grupi Supertramp ed
Electric Light Orchestra atingis komercala suceso e facis komplexa e grandioza
spektakli por grand asistantari dum la 1970a yari.

Instrumentala rock anke developis en altr Europana landi, exemple West-Germania,
ube Kraftwerk, Tangerine Dream, Can, e Faust vinkis lingua bariero e atingis
mondala suceso. Lia verki, alonge la verki di Brian Eno (dum kelkatempe la
klavaristo di Roxy Music) esis l'origino dil ultra "synth-rock".

Glam-rock originis de Angliana psikodelik-rock ed art-rock el na fino dil 1960a
yari, e povas konsideresar sive un extendo, sive un reakto kontre la du.
Muzikale diversigita, ol variis de simpla rivivigo dil olda rock and roll kun la
kantisto Alvin Stardust, til komplexa art-rock de Roxy Music. Vidale, ol mixuris
multa stili, exemple la kustumi uzita en Hollywood dum la 1930a yari, la
literaturo de Victorian-epoko, ciencala fiktivajo, la sexual-apelo di le pin-up
de 1950a yari, ed altra. La muzikisti e kantisti prizentis su kun skandaloza
vesti, fardi, kuaf-stili e boti kun platforma suoli.

Altra remarkinda traito di glam esas lua sexual ambigueso ed androgineso. Alice
Cooper, David Bowie ed altra, esas exempli. Pos lansar la kansono Starman de lia
albumo The Rise and Fall of Ziggy Stardust and the Spiders from Mars Bowie kreis
l'androgina personego Ziggy Stardust, e prizentis su en spektaji.

Altra glam artisti e bandi esis Sweet, Slade, Mott the Hoople, Mud, e Alvin
Stardust. La suceso di Bowie inspiris Lou Reed, Iggy Pop, New York Dolls e
Jobriah. En London, la frazo glitter rock kreesis por referar a l'extrema glam
rock de Gary Glitter e lia Glitter Band qua lansis dek e ok #1 sucesi de 1974
til 1976.

La duesma ondo di glam-artisti inkluzas Suzi Quatro, la bando Wizzard de Roy
Wood, e la bando Sparks. Altr artisti qui ja facis suceso, exemple Rod Stewart,
Elton John, la bando Queen e, dum kurta tempo, The Rolling Stones, anke adoptis
la stilo glam.

Heavy metal o simple metal esas un genero di rock qua aparis kom muzikala stilo
dum la 1970a yari. Kun influi de blues rock e psikodelik-rock la bandi qui
developis heavy metal kreis densa e masiva sono kun ampligita distordo, longa
soli di elektrala gitari, emfazala bati ed entote lauteso. Exempli di grupi qui
facis heavy metal esis, inter altra, Led Zeppelin, Black Sabbath, Deep Purple,
Judas Priest, Motörhead e Iron Maiden.

Punk-rock aparis e developis dum 1974 til 1976 en Usa, Unionita Rejio ed
Australia. Kun origini en "garage rock" la vorto punk komencis uzesar por
nomizar la muziko de bandi kom Sex Pistols, The Clash e The Damned en London, e
Patti Smith, Television e The Ramones en New York, konsiderita pioniri de la
jenro. La grupo Sex Pistols lansesis en 1975, duris nur 2 yari e duimo e lansis
quar kansoni ed un albumo, Never Mind the Bullocks, Here's The Sex Pistols.
Tamen ol esis un di la maxim influanta bandi dil jenro.

Punk-muziki generale esis kurta kun rapida e forta pazi, harda melodii e
kantadi, poemi kun politikala e sociala kritiki, e poka instrumenti. Punk
muzikisti adoptis l'ideo pri "facez vu propra" (vua muziko e registro muzikala),
sen dependar de granda muzikala produktisti e muzikala kompanii.

New Wave esas muzikala jenro qua aparis dum la fino dil 1970a yari e havis
influi de punk-muziko, art-rock, reggae, ska, elektronik-rock, funk e disco.
Generale, lua ritmo esas ecitanta, agitata e rapida, e lua poemi esas plu
komplexa kam la de punk-muziko. Multa bandi divenis populara danko a MTV,
exemple la duo The Buggles e lua kansono Video Killed the Radio Star.

La kantistino Debbie Harry e lua bando Blondie, la bandi Talking Heads, The
B52's, Duran Duran, The Smiths, Devo, Adam and The Ants, Depeche Mode, New
Order, Soft Cell, The Pretenders, Spandau Ballet e Culture Club, e la kantisti
Cindy Lauper, Morrisey e Elvis Costello esas altra notora exempli di
New-Wave-artisti.

Diferanta subjenri di rock adoptesis da diversa subkulturi. En la 1950a e 1960a
yari Britaniana Teddy Boy e Rockers subkulturo adoptis Usana rock kom muziko. La
kontrekulturo di la 1960a yari adoptis "psikodelik-rock" kom muziko. En la 1970a
yari punk-subkulturo adoptis punk-rock kom muziko. Fore punk-subkulturo,
"Gotika" ed "Emo" subkulturi adoptis propra subjenri di rock.

Kande rock divenis mondale populara, ol suplantis cinemo komo precipua fonto di
influo super la modo. Paradoxale, sequanti di rock-muziko frequente suspektis de
la mondo di la modo, qua li konsideris ke prizis la formo plu multe kam la
substanco. La modo di rock kombinis elementi de diferant epoki e kulturi, e
generale on kritikas rock-kulturo por stimular e faciligar sexuala libereso.

Rock anke asociesis kun l'uzado di diversa drogi inkluzite stimulivi e LSD dum
la 1960a e 1970a yari, e kelkafoyi a l'uzado di marihuano, kokaino e heroino,
multa di qui panegiresis en muziki.



https://io.wikipedia.org/wiki/Palau

Republiko di Palau esas insulo-grupo en Pacifiko, en la nord-westo di Oceania.
Lua chef-urbo, Ngerulmud, inauguresis en 2006.

Unesma habitanti originis de Australia, Polinezia ed Azia ed enmigris a l'insuli
cirkume 5,000 aK. Hispanian explorero Ruy López de Villalobos posible trovis
l'insuli di Palau en 1543. Palau havis poka kontakti kun altra insuli, la
precipua esis Yap e Java.

En la fino di la 19ma yarcento Hispania, Germania ed Unionita Rejio diskutis pri
la dominio sur l'insuli. En 1885 l'afero esis sendita a papo Leo 13ma quo
agnoskis Hispaniana revendiko. Hispania okupis granda parto dil insuli til 1898.
En 1885 Germaniani okupis kelka insuli ed, en 1899, Hispania vendis la teritorio
a Germania, qua exploris aluminio e fosfato ed altra rekursi.

Pos l'Unesma mondomilito l'insuli partoprenis a Japonia, til 1944. Ol esis
devastita dum Duesma mondomilito ed okupita da Usani. L'insuli divenis teritorio
administrita da Unionita Nacioni en 1947, kun altra insuli qui formacas nuna
Federata Stati di Mikronezia.

Palau esas prezidantala republiko. La prezidanto, nune Tommy Remengesau, esas
chefo di stato ed anke chefo di guvernerio.

La Kongreso havas 2 chambri: Konsilantaro (16 membri) e Senato (9 membri). Lua
konstituco adoptesis en 1981 e sufris emendo en 1994, kande lando ganis
nedependo.

Babeldaob insulo reprezentas 73% di surfaco di lando. Altra importanta insuli
esas Angaur, Koror e Peleliu.

Cirkum 70% de la habitantaro esas Palauana, mixuro di Melaneziani, Mikroneziani
e Polineziani. La majoritato - 3/4 - esas kristani. Multa Palauani havas Aziana
mixuro, specale de Japoniani, ma anke de Chiniani e Koreani. Filipiniani esas la
duesma rasala grupo.

Basbalo* esas populala sporto en Palau, e trovesis a l'insuli da Japoniani dum
la 1920a yari.



https://io.wikipedia.org/wiki/Muhamad

Muhamad od anke Mohamed (Arabiana linguo: محمد ) esas la fondero e profeto dil
Islamo (الإسلام). Segun l'Islamani, Mohamed esas la lasta profeto sendita da Deo
por guidar la homaro per la mesajo di Islamo. Lu ne refuzis altra undea religii
existanta, to esas, la Juda e la Kristana, ma intencis kompletigar e perfektigar
oli segun la direktanta vorti da Deo, l'unika Deo, Allah ( الل); ta vorti
transsendesis de Allah a Mohamed da l'anjelo Gabriel (Yibril, جبريل). Segun
Mohamedo l'unesma vizito di l'anjelo Gabriel eventis ye 610, evante Mohamed
quaradek yari. Ta vizito esis impero por ke Mohamed memorez la versi sendita da
Deo, versi olqui skribe esas Korano ( Al-Qur'ān, القران ). Anjelo Gabriel
savigis da Mohamed ke Deo selektis lu kom lua lasta profeto.

Mohamed, Araba di la tribuo Quraysh, naskis en Makkah en 570, e mortis ye
l'okesma di junio 632 en Madinah. Ta du urbi esas en la regiono Hejaz di Araba
peninsulo, en nuna Saudi-Arabia. Lua familio ne esis povra, ma desfortunoze lua
patro, Abdullah, mortis ante la nasko di Mohamed ed Amina, matro di Mohamed,
mortis evante ilu sis yari. Mohamed do flegesis da lua avulo Abd al-Muttalib til
ke la yuna Mohamed evis ok yari. Lor la morto di lua avulo, Mohamed flegesis da
lua onklo Abu Talib, chefo di la tribuo Quraysh, la maxim povoza di Makkah.

Mohamed divenis komercisto. Kliento di lu esis Khadijah, richa vidvino quaradek
yari evanta, elqua propozis mariajo en 595 a Mohamed, duadek e kin yari evanta.
Khadijah genitis kin filii: la filiulo Qasim qua mortis evanta nur du yari, e la
quar filiini Zainab, Ruqayyah, Umm Kulthum e Fatimah. Segun l'Islamani Sunniista
la kin filii genitesis da Mohamed ma segun l'Islamani Shiaista nur Fatimah
genitesis da Mohamed, e l'altra filiini genitesis da l'antea spozulo di
Khadijah. Mohamed esis meditema, e kustumale dum la nokto lu meditis en groto
(Hira) proxim Makkah. En 610, dum meditado en la groto lu vizionis l'anjelo
Gabriel. Khadijah e lua Kristana kuzo Waraqah ibn Nawfal esis l'unesma personi
qui kreis ke Mohamed esis profeto. Balde samopinionis Ali ibn Abi Talib, ed Abu
Bakr, maxim prizata amiko di Mohamed.

Til lua morto, Mohamed recevis frequa revelaji. En 613 Mohamed predikeskis la
revelaji. La maxim granda parto di la personi ignoris la prediko di Mohamed, mem
plura personi mokis lu, ma mikra grupo kredis ilua mesajo e divenis lua
adheranti.

En 620 Mohamed voyajis dum du dii, ta voyajo konocesas per la vorti Isra e
Miraj. Isra esas Araba vorto por la mirakloza voyajo de Makkah ad Ierusalem.
Miraj esas la duesma parto di la voyajo, en ta parto Mohamed acensis a la Cielo
olquan lu trairis. Anke lu trairis la Inferno ed inter-komunikis kun altra
preiranta profeti: Abraham, Moses ed Iesus. Sur la loko di l'acenso di Mohamed a
la Cielo, segun l'Islamo, nun stacas la Moskeo di la Monto di la Templo en
l'urbo Ierusalem.

La mikra grupo Islamana habitanta Makkah desfacile vivis pro la repulso da la ne
Islamani. Segun la Mohamed-biografisti, la profeto esis en danjero di morto pro
atenti, do en la yaro 622 Mohamed decidis ekmigrar Makkah por esar habitanto di
Madinah, granda oaziso kun importanta agrokultivo. En Madinah esis altra
Mohamed-adheranti. Ta ekmigro de Makkah a Madinah ( Hijra, هجرة ) demontris ke
lua ligili familiala e tribuala esis sensignifika kompare lua obligesi a la
Islamo. La yaro di ta ekmigro esas la unesma yaro di la Islamo-ero.

Lor la konquesto di Makkah e la vinko a l'enemika tribui Hunayn, omna Arabia
esis submisita da Mohamed, qua decidis guvernar Arabia ne direte ma per konkordo
kun la diferanta tribui Araba. Pos kurta maladeso, sisadek e tri yari evanta
Mohamed mortis ye la okesma di junio 632 en l'urbo Madinah.

Ante lua morto, Mohamed establisis la Islamo kom povo sociala, politikala e
religiala, ed unionigis Arabia. Ula yardeki pos la morto di Mohamed, lua
decendanti konquestis Persia, Egiptia, Palestina, Siria, Armenia e preske omna
norda parto di Afrika. Inter 711 e 716 komencas okyarcenta periodo Islamana en
la Iberia peninsulo (la nuna frata landi Hispania e Portugal). En 732, cent yari
pos la morto di Mohamed, la invadanta trupi Araba haltigesis en la batalio di
Poitiers, Francia. La Islamo arivis a la nordo di India ye la Xma yarcento, e
gradope ad altra regioni di Afrika e di la sud-esto di Azia.



https://io.wikipedia.org/wiki/Maroko

Maroko (en arabiana linguo, المغرب) esas lando en nordwest Afrika. Lua vicina
landi esas:

En nordo jacas Mediteraneo ed en westo jacas l'Oceano Atlantiko. L' Hispaniana
enklavi di Ceuta e Melilla e la teritorio di Peñón de Vélez de la Gomera jacas
en nord-esto di lando.

Feniciani establisis urbeti en la litoro di nuna Maroko cirkum 1200 aK, por
extraktar salo. La maxim anciena stato en la regiono esis Berberana rejio di
Mauretania, qua existis adminime de 110 aK. En 40 Romana Imperio anexis la
regiono.

Araba populi okupis Maroko dum la 7ma yarcento, e introduktis Islamana religio.
Li establisis lia chef-urbo en Fez e pos establisis komercala voyi tra Sahara.
De 1511 til 1659 Saadi dinastio guvernis la regiono. Sequante, en 1631, Alaouita
dinastio asumis povo, e guvernas lando til nun.

Maroko esis l'unesma lando qua agnoskis la nedependo di Usa, en 1777. Ye la 20ma
di decembro ta yaro, sultano Muhammad la 3ma deklaris en kontrato ke ilu
protektus Usana navi en Atlantiko. La kontrato di amikeso inter ta du landi esas
la maxim anciena neruptita kontrato di Usa.

Francia ja manifestis interesto en Maroko en 1830. En 1904 Unionita Rejio
agnoskis ke Maroko jacis sub Franca sfero di influo. To provokis reakto di
Germana Imperio. La kontrato di Fez (signatita ye la 30ma di marto 1912
transformis Maroko en Franca protektorato. Ye la 27ma di novembro sam yaro segun
sama kontrato Hispania asumis protektorato super la zoni di Sahara. Multa
Marokana soldati kombatis por Francia dum l'unesma e la duesma mondomiliti, e
por nacionalista armeo dum Hispaniana interna milito.

Franca koloniala sistemo interdiktis yuro por parolar libere a Marokani, e docis
Franca historio, linguo e kulturo nur ad un elito, dum ke marjinigis lokala
lingui e kulturi. Ta provokis nasko di nacionalista movadi. L'exilo di sultano
Muhammad lA 5ma en Madagaskar en 1953 acendis opozanteso kontre Franca ed
Hispana protektorati. Pos populala revolti Francia permisis Muhammad la 5ma
retroirar a Maroko en 1955, e negocii pri la nedependo komencis la sequanta
yaro. Finale, Maroko divenis nedependanta de Francia ye la 2ma di marto 1956 e
de Hispania ye la 7ma di aprilo sam yaro.

Tra kontrati en 1956 ed en 1958, Maroko asumis gradope la kontrolo di kelka
regioni ante okupita dal Hispani. En 1961 Hassam la 2ma asumis kom rejo.
Hispania retrodonis l'enklavo di Ifni a Maroko ye la 4ma di januaro 1969. En
novembro 1975 pos la morto di Francisco Franco, Marokani okupis Westala Sahara.

Maroko havas autoritatema rejimo, segun la raporto Freedom of the Press. Segun
lua konstituco, Maroko esas parlamentala monarkio. La chefo di stato esas la
rejo Muhammad la 6ma depos 1999. La rejo nune havas honorizanta povi. La chefo
di guvernerio esas la chefministro, depos 2011 esas Abdelilah Benkirane.

Segun la konstituco di 2011, la parlamento havas 2 chambri. La Asemblajo di
Reprezentanti (Majlis al-Nuwab/Assemblée des Répresentants) kun 325 membri qui
elektesas dal populo por 5 yari; la Asemblajo di Konsilanti (Majlis
al-Mustasharin) havas 120 membri qui elektesas da lokala konsilantari por 6-yara
periodo.

Maroko okupas West-Sahara, ma ica okupeso produktas konflikto kun Fronto
Polisario, qua demandas nedependo di West-Sahara.

Maroko havas 1,835 km di litoro e 2,017.9 km di totala frontieri: 1,599 km kun
Aljeria, 1,561 km kun Mauritania, 6.3 km Ceuta e 9.6 km kun Melilla.

Du montari krucumas la teritorio di Maroko: Atlas montaro en centro ed en sudo,
e Rif-montaro en nordo. Granda parto di populo vivas norde e weste de ta
montari. Foresti kovras 12% dil teritorio di lando, dum ke kultivebla suli
reprezentas 18% di totala surfaco.

Litoro di Maroko havas mediteranea klimato. Dezerto okupas marfora regiono di
lando. Lua maxim alta monto esas Jbel Toubkal, kun 4,165 metri di altitudo.

La maxim granda urbo di lando esas Kazablanka, kun 5.5 milioni habitanti en
2011. Altra importanta urbi esas Rabat (la chef-urbo), Fez e Tetouan.

Maroko havas liberal ekonomio. Ol esas la 3ma maxim granda produktero e la maxim
granda exportacero di fosforo. Servadi reprezentas plu kam 50% di KLP. Cirkum
40% de lua labor-povo verkas en agrokultivo. Hordeo, frumento ed altra cereali
esas la precipua kultivala produkti.

Plu kam 99% de la habitantaro rezultis de la mixo inter Berberi e Arabi e 50%
til 65% de totala habitanti, o 15 til 18 milion habitanti parolas berbera.

La kulturo di Maroko havas, inter altra, fenica, araba e juda influi. En lua
literaturo importanta nomi kom Mohamed Choukri, Driss Chraïbi, Abdallah Laroui,
Abdelfattah Kilito e Fatema Mernissi publikigas lua verki en Franciana ed
Angliana.

Futbalo esas la maxim populara sporto en Maroko. Altra populara sporti esas
polo, natado e teniso. En l'Olimpiala Ludi en Los Angeles, 1984 Nawal El
Moutawakel divenis l'unesma muliero de un Islamala lando qua ganis un Olimpial
ora medalio, kom atleto.



https://io.wikipedia.org/wiki/Latvia

Latvia esas lando en nord-est Europa inter Rusia, Bielorusia, Lituania ed
Estonia. En esto jacas Baltika Maro.

Homi komencis habitar la regiono di nuna Latvia cirkum 9,000 yari ante Kristo.
Dum mez-epoko la voyo inter Skandinavia e Bizancana imperio krucumis la regiono,
qua anke konocesis por la nomo Livonia. Latviana sucino ja konocesis centi di
yari ante, da Romani e Greki.

Dum la 13ma yarcento la regiono restis sub dominaco dil Ordeno di Germana
Kavalieri. Li fondis Riga la yaro 1201. En 1282 l'urbi Riga, Cēsis, Limbaži,
Koknese e Valmiera divenis membri de Hansa-uniono. Riga establisis forta
komercala relati kun altra regioni de Baltiko.

Dum la 16ma yarcento Luteranismo, expansis tra la regiono. En 1561 pos Livonia
milito la regiono la regiono submisis su a la Granda Dukio di Lituania, pose
parto di Polonia-Lituania. Pos militi inter Polonia e Suedia (1600 til 1629)
Suedia okupis Riga en 1621 e altra teritorii. En 1629 nur la sudwestala parto de
la dukio di Livonia restis sub la domeno di Polonia-Lituania, e katolikismo
divenis la precipua religio en ta areo. Suediana dominacajo lastis til 1721.

Rusian imperio okupis Latvia dum la 18ma yarcento. Rusi probis remplasigar
Latviana linguo da Rusiana linguo dum fino di 19ma yarcento, ma populala
nekontento explozis dum Rusiana Revoluciono di 1905 qua recevis nacionalista
karaktero en Baltika stati.

Unesma mondomilito devastis la regiono di nuna Latvia. Demandi por
auto-determinado komence esis movado por autonomio, ma kun Rusiana Revoluciono
la kontrato di Brest-Litovsk e la fino dil milito ye la 11 di novembro 1918
eventis un vakuo di povo, e Latvia deklaris lua nedependo ye la 18ma di novembro
1918. Kārlis Ulmanis divenis lua unesma chefo di guvernerio. Lando adoptis lua
unesma konstituco en februaro 1922, ma ye la 15ma di mayo 1934 Ulmanis
establisis diktatoreso qua lastis til 1940.

Ye la 5ma di oktobro 1939 Sovietia forcis Latvia aceptar pakto pri "mutuala
sokurso" qua permisis Sovietia pozar 25,000 til 30,000 soldati en Latviana
teritorio. Pos simulachar incidenti en la frontiero, ye la 17 di junio 1940
Sovietia anexis Latvia. En la 5ma di agosto sam yaro, Sovietia enkorpigis Latvia
kom lua republiko, kun la nomo Socialista Sovieta Republiko di Latvia. La
sequant yaro, Nacional-Socialista Germania atakis Sovietia, ed invadis Latvia ye
la 10ma di julio 1941. Germani komencis mortigar judi e cigani, e konskriptis
cirkum 200,000 Latviani kom soldati, di qui cirkum 100,000 perisis. Kande
Sovietiana kontreatako komencis en 1944 li decidis koncentrar ataki en Ukraina e
Bielorusia. Do, cirkum 200,000 Germana soldati restis en Kurlando til fino di la
milito, ye la 8 di mayo 1945, kande lia komandinto, kolonelo Carl Hilpert,
kapitulacis.

Kom rezulto di la milito, Latviana populo deskreskis 300,000 til 500,000
personi. Lua substrukturo sufris severa domaji. Pos la milito, Sovietani
deportis cirkum 43,000 rurala proprietanti e Latviana nacionalisti vers Siberia.
L'uzado di latviana linguo esis restriktita, e l'adopto di bilingueso esis
forcita. La situeso komencis chanjar kande Mihail Gorbachev asumis povo en 1985.
En 1987 komencis l'unesma demonstri por nedependo, ed ye la 21 di agosto 1991,
depos intensa populala protesti, Latvia itere divenis nedependanta.

En referendo la 20ma di septembro 2003 kun 69% yes-voti Latviani aprobis l'eniro
di lando en l'Europana Uniono. La 29 di marto 2004 Latvia divenis membro di
NATO, e la 1ma di mayo sam yaro ol divenis membro di Europana Uniono. En 2008
pos kin yara kresko, l'ekonomio di Latvia kontraktis 4.5% por forta financala
krizo. Dum 2009 chomeso superigis 18%, e to kontraktis 18.8% en la KLP ta yaro.

La konstituco di Latvia adoptita ye la 15ma di februaro 1922 e riestablisita en
1993 establisas parlamentala republiko. La chefo di stato esas la prezidanto,
qua elektesas dal parlamento por 4 yari. Nune lu esas Raimonds Vējonis. La chefo
di guvernerio esas la chefministro, nune Māris Kučinskis.

La parlamento havas 1 chambro, Saeima, kun 100 membri, e la deputati elektesas
dal populo por 4 yari.

En 1996 kreesis un konstitucala korto, la maxim alta korto di lando. Judiciala
povo anke kompozesas da lokala judiciisti, distriktala korti e la supra korto.

Latvia esas membro de Unionita Nacioni, Europana Uniono, Europana Konsilantaro,
NATO, l'Organizuro pri la Sekureso e Koopero en Europa, IMF e MOK. Ol anke esas
membro de la Konsilantaro di Baltika Stati e de la Nordic Investment Bank. Ol
anke esis membro de la Ligo di la nacioni (1921 til 1946).

Latvia havas entote 1,866 km di frontieri: 343 km kun Estonia en nordo, 276 km
kun Rusia en esto, 161 km kun Bielorusia en sud-esto e 588 km kun Lituania en
sudo. Generale la tereni esas basa, kun poka altitudo, infre 100 metri. La maxim
alta monto di Latvia esas Gaiziņkalns, kun 311 metri super la mar-nivelo.
Foresti kovras 56% dil teritorio di lando.

Lua klimato esas temperema kun marala e kontinental influi. En 2011 la mezvalora
temperaturo en februaro (vintro) esis -8.9ºC dum ke en julio (somero) esis
19.8ºC.

La precipua fluvio di lando esas Daugava, qua naskas en Rusia. Lando havas plu
kam 2,300 lagi.

Latvia esas membro di Mondala organizeso pri komerco depos 1999 e di Europana
Uniono pos 2004. En la 1ma di januaro 2014 ol adoptis Euro kom pekunio.

Lua precipua produkti por exportaco esas ligno e produkti de ligno, mashini ed
equipadi, metali, texuri ed alimenti. Ol kompras precipue mashini ed equipadi,
kemiala produkti, kombusteblajo e vehili. Lua precipua klienti e parteneri esas
l'altra membri de Europana Uniono e Rusia.

En 2010 komerco e servadi employis 67.2% de la labor-povo, la industrio employis
24% e l'agrokultivo 8.8%.

Segun statistiki de 2011 Latvia havis 2 067 887 habitanti, di qui 62% esis
Latvi, 27% Rusi, e 11% altra. Por evitar rasala tensi, en 1998 Latviana
parlamento aprobis lego qua faciligis l'obteno di Latviana nacioneso.

De la totalo di habitanti 35% apartenis ad ortodoxa eklezio di Latvia, 25% esis
evangeliala kristani, 20% katoliki, 3% judi, 1% islamana, 1% esis pagani e 15%
ne havis religio.

La maxim granda urbo esas la chef-urbo Riga. Altra importanta urbi esas
Daugavpils, Liepaja, Jelgava e Jurmala.

La folkloro di Latvia havas plu kam 1.2 milion texti e plu kam 30,000 muziki.
Dum la 19ma yarcento nacionalista movadi komencis stimular Latviana kulturo. Un
di ta propageri esis Krišjānis Valdemārs.

En la Latviana tradiciono, la festo dil somerala solstico nomesas «Yani».
Parolesas pri unek la ok festi sezonala celebrata dal anciena Baltikani. La
preparado dil festo di Yani komencas kelka dii ante la solstico. Omni finis la
labori dil agri e dil gardeni, omni netigis sua domo ed olua cirkumajo komplete.
Onu preparas inter altri biro e fromajo qui esas la precipua dishi dil festo. La
antea dio dil solstico (ye la 23ma di junio niatempe, ma olim ye la 22ma)
nomesas «Zalu diena» da la Latviani : la dio dil herbori. Dum ita tota dio
diversa herbori koliesas en la prati e la boski. Onu nomizas oli «Yanu Zales»
(la herbori di Yani) ; oli esas tre importanta kom garantianti pri fertileso,
saneso, fortuno e feliceso por omni. La domi, la korti e la stabli ornesas per
girlandi e kroni de flori, per foliaro o folii de querko.

Diversa ornamenti anke preparesas : dum la tota festo, la viri portas
tradicionale krono de querkofolii e la mulieri facas por su kroni de flori o de
kariofili. Parolesas pri ulasorta protektado kontre desfeliceso. La Latviani
kredis ke la forci di lo bona ne esas sola, dum ica solsticala nokto, dum qua li
atingas sua kolmo : anke eventas same por la destruktera forci. Pro to existas
la neceseso su protektar kontre oli. Taskope, onu uzis herbori tale berberiso,
bardano, urtiko same kam branchi de sorbiero.

Ye l'auroro dil 24ma di junio, omni salutas Yani qua foriras e li pregas lu
rivenor ye la sequonta yaro. Pose la rituaro dil aquo facesas, quale exemple la
kolekto di roso, l'aspersado sub la levanta suno... Lore la festo finas e singlu
retrovenas a sua hemo.



https://io.wikipedia.org/wiki/Kuba

Ante l'arivo di Cristoforo Colombo en Kuba ye la 28ma di oktobro 1492, l'insulo
habitesis da Ciboney- e Taíno- indijeni (anke nomizita Arawak indijeni). Colombo
nomesis l'insulo Isla Juana, memoriganta Juan, Princo di Asturia, filiulo di
Isabel 1ma di Kastilia e Fernando 2ma di Aragon. Hispaniani kompletigis
kartografio dil insulo en 1511 e komencis koloniigo sam yaro.

Kuba restis Hispaniana posedajo dum 400 yari, e la bazo di lua ekonomio esis la
produktado ed exportacajo di sukrokano, kafeo e tabako por Europa e pos por
Nord-Amerika. Dum la 1820a yari kande l'anciena kolonii di Hispania en Amerika
ja esis nedependanta, Kuba restis loyala. Hispania donis a Kuba la titulo La
Siempre Fidelisima Isla.

En 1868 eventis revolto favorebla a la nedependo, komandita da Carlos Manuel de
Céspedes. Pos, eventis 10-yara milito kontre Hispania, qua finis kun pakto en
qua Hispania promisis granda autonomeso por l'insulo. En 1892 José Martí,
exiliita en Usa, fondis partiso qua defensis nedependo. Martí arivis en Kuba ye
la 11ma di aprilo 1895 e probis deklarar nedependo, ma mortigesis en kombato la
19ma di mayo sam yaro.

De 1898 de 25 di aprilo til 12 di agosto 1898 eventis Hispana-Usana milito, qua
komencis pos un explozo en Usana navo Maine, konsiderita da Usana guvernerio kom
Hispanian atako kontra la navo. Pos la milito, Hispania perdis Filipini, Guam,
Porto-Riko e Kuba por Usa. L'insulo divenis Usana protektorato. En la 20ma di
mayo 1902 l'insulo divenis nedependanta, kom republiko. Tamen, sub l'unesma
Kubana konstituco Usa havis yuro por intervenar en Kuban aferi. Usa anke recevis
la yuro por instalar militarala garnizono en la bayo di Guantánamo. Tomás
Estrada Palma esis l'unesma prezidanto di lando.

Palma esis rielektesis en 1906 kun granda opozeso. Eventis denunci di fraudi e
revolto kontre lia guvernerio. Konseque Usa intervenis en Kubana guvernerio ed
indikis Charles Edward Magoon kom guberniestro dum 3 yari. En 1908 eventis nova
elekto, e José Miguel Gómez asumis povo la sequanta yaro. Konstitucala guverni
kontinuis til 1930 kande Gerardo Machado y Morales suspensis la konstituco. Un
generala striko e revolti di laboristi forcis la renunco di Machado y Morales en
agosto 1933, substitucida da Carlos Manuel de Céspedes y Quesada.

En 1933 sergento Fulgencio Batista komandis revolto qua renversis Céspedes y
Quesada de povo en septembro 1933. Ramon Grau San Martin nominesis provizora
prezidanto. Grau renuncis en 1934, e komencis la 25-yara dominacajo di Batista
en Kubana politiko.

Nova konstituco adoptesis en 1940. Ta yaro Batista elektesis prezidanto. En 1952
pos perdar elekto, ilu komandis stato-stroko, e proskriptis Komunista partiso
sam yaro. En novembro 1956 Fidel Castro ed altra 82 revolucioneri arivis en Kuba
de exilo en la yakto Granma, kun skopo di renversar Batista-rejimo. En 1958 la
rebeli abandonis lia refujeyo en Sierra Maestra e lansis populala revolto.

Ye la 1ma di januaro 1959, Castro komandis la vinko di Kubana Revoluciono,
kontre Batista, qua abandonis Kuba por exilar su en Portugal. Castro komencis
promulgar dekreti qui abolisis privata proprieto ed adoptis landala reformo. Ta
dekreti afektis l'interesti di Usana entraprezi e di granda proprieteri, qua
komencis fugar vers Miami.

En 7 di novembro 1960 Che Guevara voyajis a Sovietia, Chekoslovakia,
Est-Germania, Nord-Korea e Populala Republiko di Chinia. Sovietia e Chinia
promisis komprar kubana produktado di sukro. Kom respondo, ye la 3ma di januaro
1961 Usana prezidanto Dwight Eisenhower ruptis diplomacala relati kun Kuba. Ye
la 15ma di aprilo 1961 Usan avioni atakis kubana teritorio. La sequanta dio,
Fidel Castro deklaris Kuba socialista lando.

En 17 di aprilo 1961 Kuban exiliiti, kun la helpo di CIA, probis invadar Kuba,
ma faliis 72 hori pose. Cirkum 100 invaderi mortis, e 1 200 kaptesis. Sequanta
yaro, en junio, Sovietia komencis instalar atomala lans-armi en kubana
teritorio. Ta provokis diplomacala krizo kun Usa, ed en 20 di novembro 1962 SU
removis lua lans-armi de Kuba. Pos Usana preso, Kuba ekpulsesis de l'Organizuro
di Amerikana Stati en 1962. Nur Kuba votis kontre lua ekpulsado: sis landi
abstenis (Arjentinia, Bolivia, Brazilia, Chili, Equador e Mexikia) e 14 votis
favorebla.

Dum la 1970a yari Kuba sendis soldati ad Afrika, por helpar la partiso MPLA en
Angola e la rejimo di Mengistu Haile Mariam en Etiopia.

La konstituco adoptita en 1976, qua deklaris Kuba socialista republiko,
remplasesis da 1992-konstituco, qua duktesas da l'idei di José Martí, Marx,
Engels e Lenin. La konstituco deklaras ke Kuba esas "socialista, laborala,
nedependanta e suverena lando, organizita da toti e por la bonajo di toti, kom
unitarala e demokratiala republiko, por la juo di politikala libereso, sociala
yusteso, por individuala e kolektala bona stando e por homala solidareso. La
generala-sekretario di la Komunista Partiso di Kuba esas prezente la prezidanto
di la Konsilantaro di Stato (prezidanto di lando), ed anke prezidanto di la
konsilantaro di ministri (equivalanta a chefo di guvernerio o chefministro).
Membri de la du konsilantari elektesas da la Nacional Asemblajo di Populala
Povo.

Kuba esas arkipelago formacita per l'insulo di Kuba, l'insulo di Yuneso (isla de
la Juventud) kun 2 200 km², ed altra mikra insuli. L'insulo di Kuba havas 1 250
km de nord-westo til sud-esto, 191 km di maxima larjeso, e 31 km di minima
larjeso. Lua maxim alta monto esas Pico Turquino, kun 2 005 metri di altitudo.

Lua klimato ordinare esas varma, kun mezvalora temperaturi de 24 °C en basa
tereni mar-fora til 34 °C en litoro. La pluvoza sezono eventas de mayo til
oktobro, e la sika de novembro til aprilo. La maxim longa fluvio esas Cauto, kun
343 km di total extenso.

Granda parto di Kuban ekonomio kontrolesas da la guvernerio, ma nombro di
laboristi qui verkas en stalala entraprezi diminutis de 91% en 1981 til 76% en
2000.

Segun demografiala kontado en 2002 65.05% de la habitanti esas blanki, 10.08%
negri, 24.86% mestici e 1% Aziani. La maxim granda urbo esas Havana, chef-urbo
di la lando. Altra importanta urbi esas Santiago de Cuba, Camagüey e Holguín.

La kulturo di Kuba havas influi de Hispania ed Afrika. Salsa, mambo e rumba esas
importanta muzikala stili qui originis su en l'insulo.

Importanta skriptisti en Kubana literaturo esis poeti quale José Martí, Nicolás
Cristóbal Guillén, e skriptisti di prozo quale Cirilo Villaverde, Reinaldo
Arenas, Alejo Carpentier, Guillermo Cabrera Infante, e recente Daína Chaviano,
Pedro Juan Gutiérrez, Zoé Valdés, ed altri.



https://io.wikipedia.org/wiki/Kosovo

Kosovo esas ex-Serbiana provinco, qua jacas sud-weste de lando e deklaris
nedependo en 2008. Lua vicina landi esas:

Roman imperio konquestis la regiono di nuna Kosovo dum 160a yari aK. La regiono
divenis parto de la provinco di Ilyricum (Iliria) en 59 aK, e pos de Moezia, en
87. La regiono divenis parto de l'Unesma Bulgarian imperio dum la 850a yari.
Bizancana Imperio riokupis la regiono en 1018.

En la batalio di Kosovo en 1389 Otomani vinkis Serbi, Albani e Bosni e komencis
okupar la regiono. En 1455 la regiono divenis komplete okupita da Otomani.

Kosovo divenis parto di Otoman imperio til 1912. Ta yaro, okuris l'unesma
Balkan-milito, e kom rezulto Albania divenis nedependanta e Serbia okupis la
regiono di Kosovo.

En la komunista Yugoslavia Kosovo esis autonoma provinco di Serbia e havis
granda autonomio. Dum la yaro 1989 Serbia anuligis ica autonomio. To fortigis
tendenci en la Kosovo divenar nedependanta stato.

Pos militarala konflikto inter la serba armeo ed albana rebeli la NATO
intervenis en ica konflikto en la yaro 1999. Pos ica milito la Unionita Nacioni
administris Kosovo.

Ye la 17ma di februaro 2008 Kosovo deklaris sua nedependo de Serbia, qua ne
agnoskis ol. Rusia anke ne agnoskis la Kosovana nedependo. Til agosto 2010 ja 69
stati - 22 de la 27 membri dil Europana Uniono - agnoskis Kosovo kom
nedependanta stato.

Depos junio 2009 Kosovo esas membro en la Internaciona Monetarala Fondo e la
Mondala Banko grupo.

Segun la konstituco adoptita en 2008 Kosovo esas parlamentala republiko. La
prezidanto esas la chefo di stato di lando, ed elektesas da la parlamento. La
chefo di guvernerio esas la chefministro, qua anke elektesas da la parlamento.

Kosovo ne havas litoro. Lua totala surfaco esas simila ad Libano. Lua klimato
esas kontinentala, kun varma someri e kolda vintri, kun nivo.



https://io.wikipedia.org/wiki/Komunismo

Komunismo esas politikala filozofio qua intencas konstruktar socio sen klasi e
sen stato, kun komuna proprieto di produkto-moyeni, libera aceso a konsumo-vari,
ed ceso di salariala laboro e privata proprieto di produkto-moyeni ed imobli.

En teorio, kreita da Germana filozofi Karl Marx e Friedrich Engels en la 19ma
yarcento, l'ideo di proletariaro-diktatoreso referas ad socialista stato ube
proletariaro (la klaso di industriala laboristi) kontrolus lua politikala povo.
La vorto "diktatoreso" esas kontroversa, e ne referas ad klasika ideo di
dictatura de Romana Imperio, ube un persono o mikra klaso kontrolas la stato, ma
ad un ideo kreita da Marx ube tota un sociala klaso kontrolus guvernerio, en
demokratiala sistemo.

Altra konceptajo kreita da Marx esis klazi-konflikto, qua signifikas la tensi ed
antagonismi qua existas en socio pro konflikti di interesti inter la diferanta
sociala klasi. Unlatere, kapitalisti qua kontrolas produktado-moyeni, pagas
adminime salarii e deziras augmentar lia profiti; altralatere proletariaro qua
recevas basa salarii e kompras vari produktata en l'entraprezi di kapitalisti po
alta preci. En lia libro "Komunista manifesto" en 1848 Marx ed Engels lansis ta
konceptajo, e propozis l'ideo pri un revoluciono duktita dal laboristi por
destruktar kapitalismo.

Komunismo esis l'oficiala ekonomikala principo di Sovietia, ed ankore esas di
Populala Republiko di Chinia, Kuba, Vietnam, Nepal, e Nord-Korea.



https://io.wikipedia.org/wiki/Kirgizistan

La maxim anciena populo konocata en la historio di Kirgizistan esis Skitiana
tribui, qui vivis en la regiono di Saka de 6ma yarcento aK til 5ma yarcento.
Gradope la regiono konquestesis dal Turka populi. Dum la 8ma yarcento Arabi
konquestis la regiono ed introduktis islama religio. Kirgiza stato atingis lia
maxima expanseso en 840 kande li kaptis Uigura rejio.

Chiniana texti de 7ma til 12ma yarcento deskriptas Kirgizi kom blanka personi
kun blua oki e reda hari, qua povas signifikar Slava origino. Pro la procesi di
migradi, konquesti ed intermariaji, nuna west-Aziana populi havas mixurita
origini, inkluzite di Irana e Mongola sangi.

Kirgizi dominacesis dal Mongola Oirati dum la 17ma yarcento, dal Mandjuriana
Qing-dinastio dum la 18ma yarcento, e dal rejio di Khoqand dum la 19ma yarcento.
En 1876 la regiono konquestesis dal Rusian imperio. Kun Rusa okupeso, multa
Kirgizi decidis movar su vers Pamir montaro od Afganistan. En 1916 eventis
granda represo en la regiono, e multa Kirgizi fugis vers Chinia. Sovietiana povo
establisesis en la regiono en 1918 ed en 1924 la regiono divenis autonoma parto
di Socialista Sovieta Republiko di Rusia. Fine la 5ma di decembro 1936 ol
divenis la Socialista Sovieta Republiko di Kirgizistan. En 1941 kirila alfabeto
adoptesis por Kirgizistana linguo.

Kirgizistan divenis nedependanta de Sovietia la 31ma di agosto 1991. Askar
Akayev, elektita prezidanto di Sovieta Republiko di Kirgizistan en oktobro 1990
divenis l'unesma prezidanto di nedependanta lando. La 21ma di decembro 1991
Kirgizistan eniris la Komuneso di Nedependanta Stati ed en 1992 l'Unionita
Nacioni.

La 6ma di aprilo 2010 komencis protesti kontre guvernerio di Kurmanbek Bakiyev
en Bishkek ed altra urbi. La 15ma di aprilo sam yaro il abandonis povo, e Roza
Otunbayeva provizore asumis povo la 7ma di aprilo 2010, kom unesma prezidantino
di lando. Otunbayeva guvernis til 1 di decembro 2011, kande asumis povo Almazbek
Atambayev, vinkinto dil elekto prezidantala en novembro sam yaro.

Segun la konstituco di 1993, Kirgizistan esas parlamentala demokratiala
republiko. La chefo di stato esas la prezidanto, qua elektesas dal populo por 5
yari. Lu povas elektar tempale la chefministro di lando, ma la nomo mustas
aprobesar dal parlamento.

Depos 2005 legifala povo kompozesas nove da unika chambro, la supra
konsilantaro, qua havas 120 qui elektesas dal populo por 5 yari. De 1995 til
2005 la parlamento kompozesis da du chambri. Singla partiso povas havar admaxime
65 deputati, por preventar koncentreso di povo en unika politikala grupo.

Kirgizistan ne havas litoro. Ol havas frontieri kun Kazakstan, Populala
Republiko di Chinia, Tajikistan ed Uzbekistan. Ol jacas inter latitudi 39º e 44º
N e longitudi 69º e 81º W. Lua maxim alta monto esas Jengish Chokusu, kun 7,439
m di altitudo en Tian Shan montaro. Lago Issyk-Kul esas la maxim granda.

Lua klimato varias segun regioni: en la valo di Fergana en sud-westo esas
subtropikala klimato, en alta monti di Tian Shan esas polala klimato. Sika
klimati existas en altra regioni; tamen povas nivar en dezerti dum kelka kolda
dii dum vintri.

Lando havas un geografiala exklavo en Uzbekistan: l'urbeto Barak. En lua
teritorio existas quar Uzbeka enklavi.

Kirgizistan esas la duesma maxim povra lando de anciena Sovietia e nune ol esas
la duesma maxim povra lando di Centr-Azia. Segun The World Factbook, 1/3 di lua
habitantaro vivis sub la povreso-lineo en 2011.

Cirkum 80% de la habitantaro esas mohamedani, 17% ortodoxa kristani e 3% altra.
Rasala Kirgizi reprezentis cirkum 70% de totala habitantaro en 2007. Altra
importanta grupi esis Uzbeki (14.5%) e Rusi (9%).

La maxim granda urbo esas la chef-urbo, Bishkek. Altra importanta urbi esas Osh
e Jalal-Abad.

Kirgizistan havas du oficala lingui: kirgizistana e rusiana. Cirkum 99% di
populo savas lektar e skribar.



https://io.wikipedia.org/wiki/Gregoriala_kalendario

Gregoriala kalendario esas kalendario kun origino en Europa, nun oficale
adoptita en la tota mondo. Ol recevis la nomo Gregoriala honore a la papo
Gregorius la 13ma, qua iniciis ol.

La Juliala kalendario esis plu longa kam la naturala yaro per 11 minuti e 14
sekundi, do en período de 128 yari la Juliala kalendario devancis la naturala
yaro per un dio. Dum la koncilo di Trento, qua eventis inter 1545 e 1563, on
decidis novigar la kalendario, ed en 1582 la papo Gregorius la 13ma promulgis
buloletro imperanta direta transiro, en ta yaro, de la 4ma di oktobro al 15ma di
oktobro.

En la Gregoriala kalendario existas min multa bisextila yari kam en la Juliala.
La bisextila yari esas olti dividebla per quar, exepte la per cent dividebla
yaro, qua ne esas dividebla per 400. Do 2000 esas dividebla per 400, e la yaro
2000 esis bisextila, ma la yaro 1900 ne esis bisextila, quankam 1900 esas
dividebla per 4. Per la Gregoriala kalendario la difero inter kalendario-yaro e
naturala yaro kreskos til un dio erste dum 3,300 yari.

La Gregoriala kalendario esis tre bona noviguro, ma on komencis uzar ol inerte
pro religiala ed ekleziala deskonkordo. La katolika papo novigabis la
kalendario, ed altri esis kontre olu. La protestanti en central Europa uzeskis
la Gregoriala kalendario erste en 1700, Anglia en 1752, Suedia en 1753, Rusia
pos la revoluciono en 1918. Chinia komencis uzar la Gregoriala kalendario en
1929.

En Anglia, la Gregoriala kalendario (propozita dal Papo Gregorius la 13ma en
1582) adoptesas en 1752, remplasigante la Juliala kalendario. Por sinkronigo kun
altra landi en Europa qui ja adoptis la Gregoriana kalendario, plura dii esas
omisata; tale, la dio pos merkurdio 2ma di septembro 1752 esas jovdio 14ma di
septembro. La desaparo di 11 dii produktas desquieteso; komercisti previdas
desfacilaji pri periodi stipulita en komercala kontrati; altra homi desaprobas
la chanji di supozeble fixa festo-dii, o timas ke 11 dii di lia vivo esas
perdata; la frazo "Retro-donez a ni nia 11 dii!" esas audata.



https://io.wikipedia.org/wiki/Gabon

Gabon esas lando qua jacas en centrala Afrika. Lua vicina landi esas Republiko
Kongo, Kamerun ed Equatorala Guinea.

Unesma habitanti di nuna Gabon esis pigmei. Pos, Bantuo populi. Unesma Europani,
Portugalani, arivis dum la 15ma yarcento. La nomo "Gabon" havas origino en
Portugalana vorto gabão, qua signifikas "mantelo", qua esas aproxime la formo
dil estuario di Komo fluvio proxim Libreville.

Francia asumis la stando di protektero di la regiono kande signatis pakti kun
lokala chefi, en 1839 ed en 1841. Franca explorero Pierre Savorgnan de Brazza
arivis en la regiono en 1875 e fondis Franceville. En 1885 Francia oficale
okupis la teritorio, ma ne administris ol til 1903.

En 1910 Gabon divenis un di quak teritorii de Franca Equatoral Afrika. En 1922
lunesma politikala partiso di Gabon, Jeunesse Gabonais, fondesis.

Gabon divenis nedependanta de Francia en 1960. Kande lando divenis nedependanta,
on existis du partisi: Bloc Democratique Gabonais - BDG - komandita da la
prezidanto Léon M'ba, e Union Democratique et Sociale Gabonaise - UDSG -
komandita da Jean-Hilaire Aubame, qua divenis Ministro por exteral aferi di
lando. Léon M'ba elektesis prezidanto ed asumis povo en 1961, kun Omar Bongo
Ondimba kom la vice-prezidanto.

Pos M'ba asumar povo li interdiktis jurnalaro e proskriptis politikala protesti.
Kande il dissolvis parlamento en 1964 por institucar guvernerio kun singla
partiso, militisti probis ekpulsar il da stato-stroko, ma pos 24 hori Franca
trupi di parafalisti sendesis a Gabon por restitucar povo a M'ba. Quankam
internaciona kondamno, Franciani sejornis proxim la chef-urbo por suportar il.
Kande M'ba mortis en 1967 Omar Bongo asumis povo, e guvernis til lia morto en 8
di junio 2009. Lia filiulo, Ali Bongo Ondimba, asumis povo en 16 di oktobro sam
yaro.

Gabon esas republiko ube la chefo di stato e fakte la chefo di guvernerio esas
la prezidanto, qua povas revokar la chefministro. La prezidanto, nune Ali Bongo
Ondimba, elektesas dal populo por 7-yara periodo. La chefministro, qua elektesas
dal prezidanto, esas nur la chefo dil ministraro. Nune essas Daniel Ona Ondo.

La parlamento havas 2 chambri: Senato (Sénat), kun 91 membri, e Nacional
Asemblajo (Assemblée Nationale), kun 120 membri. La senatani elektesas dal
populo por 6-yara periodo, dum ke la deputati di Nacional Asemblajo elektesas
dal populo por 5-yara periodo. Lua konstituco adoptesis en 1961, modifikesis en
1975, riskribesis en 1991 e revizesis en 2003.

La Supra Korto esas la maxim alta de judiciala povo e dividesas en tri chambri -
judiciala, administrala e chambro di konti. Anke existas la konstitucala korto,
apelo-korti, la Korto pri la sekureso dil stato, e lokala korti.

Equatoro krucumas la teritorio di Gabon. Lua klimato esas Equatorala, kun
intensa pluvi. Equatorala foresto kovras cirkum 85% dil teritorio.

La maxim extensa fluvio di lando esas Ogooué, kun 1,200 km di extenso. Lua maxim
alta monto esas Monto Iboundji, kun 1,575 metri di altitudo.

La maxim granda urbo esas la chefurbo, Libreville. Altra importanta urbi esas
Port Gentil e Franceville.

La muziko di Gabon esas min konocita kam la de Demokratial Republiko Kongo e
Kamerun. Patience Dabany esas la maxim konocata kantistino e muzikistino di
lando. Tradicionala maskili anke esas parto di lua folkloro.



https://io.wikipedia.org/wiki/Elektroniko

Elektroniko esas fako teknikala qua koncernas la dizigno, fabriko, ed manteno di
elektronik aparati. Ol inkluzas la studio ed uzo dil sistemi qui funcionas per
direktar la fluo di elektroni (od altra elektrala charjo transportivi) en
aparati quale vakuo-tubi e semikonduktivi*. Dizigno e fabriko di elektronika
cirkuiti por solvar praktikala problemi esas grava tekniko en elektroniko ed
anke en la dizigno di aparati en informatiko. Omna aplikaji di elektroniko
kontenas ulasorta transmiso di sive datumari* sive elektrala povo.

Elektroniko esas teknikala cienco od injenioro-cienco, qua studias e konceptas
la strukturi efektigas inform-trakto reprezentita da elektrika signali, t.e.
elektrika fluo od elektriko tenso.

Opoze nombrala elektroniko interesas su ad trakto di signali do valor-spaco essd
diskreta. Tale la quanteso di valori essd limitita. To esas kodexita da binara
nombri. En la plu simpla kazo, nombrala signalo povas prenar sole du valori : 1
e 0. Nombrala elektroniko esas uzita la plu ofte en di sistemi konteninta
mikra-procedero o mikrokontrolo. Per exemplo komputoro esas aparato konstitucita
en lia plu granda parto da nombrala elektroniko.

Frequenco, expresa en Hertz (Hz) di nombrala cirkuito reprezentas la nombro di
posibla chanjesi di valoro per sekundo.

Povo-elektroniko esas teknik-ensemblo qua interesas su ad l’energio kontenita en
l’elektrika signali, kontre altra elektronika diciplini, qua interesas su
principale ad l’informo kontenita en ta signali. La povo-gamo traktita en
povo-elektroniko varitas de kelka subparti di Watt til multi megawatti.
Povo-elektroniko uzas aparati permezita chanjar la formo di elektrika energio,
konvertanti e transdukti (le plu ofte turbini ed elektrika motori.
Povo-elektroniko havas kom aplik-agro elektroteknika domala ed industriala ube
remplasas anciena elektromekanika solvi.



https://io.wikipedia.org/wiki/Dominikana_Republiko

Dominikana Republiko (anke Dominga Republiko) esas lando qua jacas en l'insulo
Hispaniola en Karibia. Lua vicina lando esas Haiti, en westo.

L'insulo Hispaniola deskovresis da Cristoforo Colombo ye la 5ma di decembro
1492. Ol divenis nedependanta de Hispania ye la 30ma di novembro 1821 ma
Haitiana trupi, komandita da militestro e prezidanto Jean-Pierre Boyer invadis
lando en februaro 1822.

Ye la 27ma di februaro 1844 Dominikana Republiko divenis nedependanta de Haiti.
Pedro Santana y Familias esis l'unesma prezidanto di lando. Lua unesma
konstituco adoptesis la 6ma di novembro sam yaro.

En 1861 pos enkarcerigar, silenciar e mortigar multa opozanti, Pedro Santana y
Familias signatis pakto kun Hispania e retrosendis Dominikana Republiko ad
stando di Hispaniana kolonio, l'unika Latinida Amerikana lando qua facis to. Ma
lua opozanti, komandita da Santiago Rodríguez, Benito Monción e Gregorio Luperón
lansis milito kontre Santana. Pos du yari, Hispania abandonis l'insulo en 1865.

Intensa politikala disputi eventis dum la sequanta yari. Buenaventura Báez, qua
guvernis de 1865 til 1866 probis anexar Dominikana Republiko ad Usa. Quankam du
Usana prezidanti aceptis ta ideo, Usana kongreso ne aceptis ol. Por aprobar la
projeto du triimi de la voti bezonesis, ma ol recevis recevis 28 yes-voti kontre
28 no-voti. Báez revokesis en 1874, itere okupis povo ed itere revokesis en
1878.

Dum la 1880a yari generalo Ulises Heureaux asumis povo e ganis kelka populareso,
ma balde komencis esar autoritatema. Ilu asasinesis en 1889. Tamen, la tranquila
periodo di lua prezidanteso permisis stimular la ekonomio. La industrio di sukro
modernigesis, e lando atraktis enmigranti.

Ye la 15ma di mayo 1916 Usana trupi okupis Santo Domingo por exekutar blokuzo e
forsar la ministro dil armeo Desiderio Arias renuncar. En 1924, pos Horacio
Vásquez vinkar prezidantal elekto, finis l'unesma Usana interveno. En 1930 kande
Vázquez probis prorogar lia mandato, eventis stato-stroko komandita dal generalo
Rafael Leónidas Trujillo e dal civilo Rafael Estrella Ureña, qua divenis
prezidanto. Ureña guvernis til la 21ma di aprilo 1930, kande Leónidas Trujillo
asumis povo. Trujillo formale guvernis til 1938, quankam il kontinuis influar
super Dominikana politiko til 1961.

Dum la guvernisteso di Trujillo, quankam l'ekonomio kreskis multe, eventis
granda politikala represo. Il imperis masakro kontre Haitiani qui vivis en
lando. On kalkulas ke 17,000 til 35,000 Haitiani mortigesis dum 5 dii, de la 2ma
di oktobro til la 6ma di oktobro 1937. En 1960 tri de la quar "fratulini
Mirabal" - Patria Mercedes, Argentina Minerva e Antonia María Teresa Mirabal -
qui esis opozanta a lua rejimo, ocidesis. L'asasineri esis membri de la sekreta
polico, e konfesis la kriminego pos la morto di Trujillo. Usa e Dominikana elito
komence suportis la rejimo di Trujillo, ma Usa fine ruptis kun Trujillo kande
ilu probis mortigar Venezuelana prezidanto Rómulo Betancourt, forta kritikisto
di lua rejimo. Trujilo asasinesis en 1961.

En 1963 Juan Bosch vinkis l'unesma libera elekti pos la morto di Trujillo, ma
nur 7 monati pose, ye la 25ma di septembro sam yaro, ilu revokesis per
stato-stroko e remplasesis per uniono di militisti. La desplezuro di la populo
kreskis, ed en 1965 eventis militala revolto komandita da Francisco Alberto
Caamaño qua demandis la riveno di Bosch a povo. Usa ed altra membri del
Organizuro di Amerikana Stati intervenis por sufokar la revolto.

De 1966 til 1978 Joaquín Balaguer okupis povo per elektala fraudi e terorismo di
stato. En 1978 Antonio Guzmán Fernández del partiso Partido Revolucionario
Dominicano ganis l'elekti.

Dominikana Republiko esas demokratiala stato. La prezidanto esas chefo di stato,
chefo di guvernerio di lando e komandero di armeala forci. Lu elektesas dal
populo por 4-yara periodo, ma povas rielektesar por la sequanta periodo. Nuna
prezidanto esas [Danilo Medina Sánchez]], qua elektesis en mayo 2012 ed asumis
povo ye la 16ma di agosto sam yaro.

La legifala povo kompozesas da du chambri. La Senato havas 32 membri, qui
elektesas direte dal populo por 4-yara periodo, 1 per singla regiono. La Chambro
di Deputati havas 190 membri, qui anke elektesas direte dal populo por 4 yari –
178 elektita proporcionale a la habitantaro de singla provinci, 5 nacionale
elektita e 7 elektita da Dominikani qui vivas exterlande. Lua maxim recenta
konstituco aprobesis ye la 26ma di januaro 2010.

La maxim alta korto di lando esas la Supra Judicikorto, kun 16 membri qui
elektesas dal “kongreso di judiciisti”, ento kreita en la konstitucala reformo
di 1994, por garantiar la nedependo di judiciala povo.

Dominikana Republiko okupas centro ed esto dil insulo Hispaniola. Lando jacas
inter latitudi 17º e 20º N e longitudi 68º e 72º W. Multa insuli ed insuleti
apartenas a Dominikana teritorio.

Lando havas quar importanta montareti. En nordo jacas la Cordillera
Septentrional ("nordala montaro"), paralele al litoro. La maxim alta monto di
lando esas Pico Duarte, kun 3 098 metri di altitudo.

L'Unionita Nacioni kalkulis ke Dominikana Republiko havis 9 760 000 habitanti en
2007, la 82ma maxim granda habitantaro del mondo. Ca yaro cirkume 5% de la
habitantaro evis 65 yari o pluse, dum ke 35% evis 15 yari o mine. Cirkume 63% de
la habitantaro vivis en urbi.

Segun The World Factbook cirkume 73% de la habitantaro esas mestici, 16% esis
blanki e 11% negri.

La maxim konocita muzikala ritmo de Dominikana Republiko esas merengue. Du de
lua maxim konocita muzikisti e kantisti esas Juan Luis Guerra e Wilfrido Vargas.

En la literaturo, la poetino Salomé Ureña (1850-1897) e la poetulo Fabio Fiallo
(1866-1942) esas importanta nomi. La prezidanto Juan Bosch ank esas importanta
skriptisto, note por lua rakonti.

Basbalo, boxo e basketbalo esas la tri maxim populara sporti en Dominikana
Republiko.



https://io.wikipedia.org/wiki/Bulgaria

Bulgaria esas lando qua jacas en sud-est Europa. Lua vicina landi esas Rumania
en la nordo, Serbia e Republiko Macedonia en l'esto, e Grekia e Turkia en la
sudo. En esto jacas Nigra maro.

Paleolitika restaji, quale animala osti kun signi facita da homi, trovesis en la
teritorio di nuna Bulgaria. La "kulturo di Vinča" o Vincha esis la maxim anciena
konocita qua existis en Europa, e ja vivis en la regiono cirkume 5 mil o 6 mil
yari ante Kristo.

Trakiani, un di l'ancestri di nuna Bulgari, vivis en separita urbeti til rejulo
Teres la 1ma unionar li cirkum 500 aK. Li submisesis da Alexandros la Magna, e
cirkum la yaro 15 la regiono divenis provinco di Roman imperio. Slavi establisis
su en la regiono dum la 6ma yarcento, ed asimilis Trakiani. Cirkum la 9ma
yarcento la mixo inter Slavi e Bulgari kompleteskis.

En 680 o 681 rejulo Asparukh establisis l'Unesma Bulgara imperio. Lua sucedinti
plufortigis l'imperio: rejulo Tervel vinkis Araba armeo kun 22.000 soldati en
717. Rejulo Boris la 1ma adoptis ortodoxa kristanismo kom religio en 864 ed
introduktis kirila alfabeto. L'Olda Bulgariana linguo divenis lingua franca en
Est-Europa.

En 1014 Bizancan imperiestro Bazil la 2ma vinkis Bulgari en la batalio di
Kleidion. En 1018 Bulgaria komplete enkorpigesis dal Bizancana imperio.

En 1185, Ivan Asen la 1ma e Petar la 4ma organizis revolto kontre Bizancani, e
kreis la Duesma Bulgara imperio, qua duris til 1393, kande Otomani kaptis lua
chef-urbo, Tarnovo. En 1396 Otomani vinkis Bulgari ed okupis komplete lua
teritorio.

Dum yarcenti eventis revolti kontre Otoman okupeso, quale en 1598, 1686 e 1689.
Dum la 19ma yarcento, kom rezulto di Rusa-Turka milito de 1877 til 1878, e pose
di la kontrato di Santa Stefan, autonoma princio establisesis en Bulgaria.
Princio di Bulgaria divenis nedependanta de Otoman imperio en 22 di septembro
1908.

Dum l'Unesma Balkana milito Bulgaria luktis kontre Otoman Imperio kun la helpo
di Grekia, Serbia e Montenegro, ma dum Duesma Balkana Milito ol luktis kune
l'Otomani, e sufris atako de lua ex-helpinti. Dum l'unesma mondomilito Bulgaria
decidis luktar kune la Centrala Povi, ed itere vinkesis e perdis teritorii.
Entote 87,500 Bulgara soldati mortis dum la milito. Plu kam 230,000 personi
enmigris vers Bulgaria kom rezulti de la militi, e kreis plusa problemi por
l'ekonomio di lando.

La sociala e politikala konflikti kontinuis pos la militi, e stimulis caro Boris
la 3ma establisar autoritatema rejimo. En 1940 nacional-Socialista Germania ed
Italia forcis Rumania cedar la sudo di Dobrudja a Bulgaria. Lando divenis bazo
por naziista operaci en Balkani kontre Sovietia. Kambie, Germania permisis
Bulgaria okupar granda parto di Macedonia de Yugoslavia e Grekia. Bulgaria
deklaris milito kontre Usa e Sovietia en 1941. Rejulo Boris la 3ma mortis
mistikale en 1943 e luaa 6-yar evinta filiulo Simeon divenis Simeon la 2ma di
Bulgaria.

Ye la 5ma di septembro 1944 Sovietia deklaris milito kontre Bulgaria, e vinkis
ol ye la 10ma di septembro sam yaro. Komunista rejimo komencis kande monarkio
abolisesis e republiko instalesis pos elekto, en septembro 1944. Ye la 15ma di
septembro 1946 instalesis komunista diktatoreso e, gradope, komunisti
simpatiinda a Sovietia remplasis nacionalisti en la guverno. En 1950 Vulko
Chervenkov, simpatiinda a Yosif Stalin, divenis chefministro.

De 1946 til 1990 Bulgaria esis socialista stato. En julio 1990 eventis unesma
libera elekti pos finar la komunista rejimo. La partiso Socialista, qua sucedis
la partiso komunista, ganis la povo. En julio 1991 lando adoptis nuna konstituco
qua kreis l'ofico di chefministro.

Bulgaria esas parlamentala republiko. La chefo di stato esas la prezidanto, qua
elektesas dal populo por kin-yara periodo. Depos 22 di januaro 2012 la
prezidanto esas Rosen Plevneliev. La chefo di guvernerio esas la chefministro,
qua ordinare reprezentas la partiso qua havas la majoritato de la membri dil
parlamento. Nune esas Boyko Borisov.

La parlamento (Narodno Sabranie, Народно събрание) establisesis en 1879. Ol
havas unika chambro kun 240 membri, qui elektesas dal populo por 4-yara periodo.
Nuna konstituco di Bulgaria adoptesis ye la 12ma di julio 1991.

Judiciala povo konsistas ek regionala korti, distriktala korti ed apelo-korti,
ed un supra korto. Anke existas militala korti, la Supra Administrala Korto e la
Supra Konstitucala Korto, qua examenas se legi obedias la konstituco di lando.

Cirkum 30% de Bulgariana teritorio esas plana, dum ke alta planaji e kolini esas
41% de lua teritorio. Lando havas importanta depozeyi di bauxito, kupro, zinko,
bismuto e mangano.

Danubio esas la precipua fluvio di Bulgaria. L'altra fluvii ordinare esas kurta
- la maxim longa esas Iskar, kun 368 km. Lua maxim alta monto esas Musala, kun
2 925 metri di altitudo. Bulgaria havas du montari: en la centro di lando jacas
Balkani, ed en la sudo, Rodopi.

Lando havas temperema klimato kun kolda vintri e varma someri. Balkana montaro
modifikas klimato en nordo di la lando, qua esas plu kolda kam lua sudo.

Bulgaria havas ekonomio di libera merkato kun importanta industrii, importanta
privata sektoro, e kelka strategiala kompanii kontrolata dal stato. Lando
kreskis rapide dum recenta yari, quankam ol havas un ek la min granda KLP per
persono de l'Europana Uniono.

Ante 1946 granda parto di Bulgariana habitantaro vivis en povra rurala zoni. Pos
komunisti asumis povo, li expansis industrio, e konseque granda parto de la
habitantaro transferis su a l'urbi. Nune, 72,5% de la habitantaro vivas en urbi.

Segun provizora dati de la demografiala kontado di 2011, Bulgaria havis
7 351 234 habitanti kontre 8 981 000 habitanti en 1988. Lando sufras granda
perdajo di habitanti e konfrontas demografiala krizo.

Segun la kontado di 2001, preske 84% de Bulgariana habitantaro esas de l'etnio
Bulgara. Turki reprezentas 9.4%, dum ke l'altra 4.7% esas cigani. Existas
150 000 - 200 000 Islamana Bulgari en Bulgaria.

La maxim granda urbo esas Sofiya kun plu kam 1 milion habitanti. Altra
importanta urbi esas Plovdiv e Varna.

Bulgariana literaturo komencis la 9ma yarcento dum l'Unesma Bulgara imperio, pos
l'introdukto di kirila alfabeto. Exemplo di moderna Bulgariana skriptisti esas
la poeto Peyo Yavorov (1878 til 1914), Geo Milev, Dimcho Debelyanov, Dimitar
Dimov ed Elias Canetti, qua ganis Nobel-premio en literaturo en 1981.

Folklorala muziko varias segun la regiono di lando, ed inspiris moderna
muzikisti quale George Harrison e Kate Bush. Kantado developesis dum mez-epoko
kun Bizancan influo.

Futbalo esas la maxim populara sporto en Bulgaria. La maxim konocita Bulgariana
futbalisto esas Hristo Stoichkov.



https://io.wikipedia.org/wiki/Budapest

Budapest esas la chef-urbo e maxim grand urbo di Hungaria. Ol havis 1 757 618
habitanti en 2015. Lua totala surfaco esas 525.16 km². Ol jacas apud Danubio, ed
esas la precipua Hungariana komercala centro.

Budapest nomizesis en 1872, kande Buda e Pest - du vilaji fondita dum la 13ma
yarcento - unionesis.

La historio dil urbo komencis kun vilajeto konstruktita da Kelti ante la yaro 1
nomizita Aquincum dal Romani, qua pose divenis chef-urbo di la provinco Pannonia
Inferior en la yaro 106. Komence la vilajeto esis armeala kampeyo, e pokope
l'urbo kreskis cirkum ol, dum ke la vilajeto divenis la komercala centro dil
urbo. Romani konstruktis amfiteatri, balneyi e domi en ta fortifikuro. Aquincum
esas la maxim bone prezervita Romana urbo en Hungaria.

Hungari komandita da Árpád establisis su en la teritorio dum la 9ma yarcento, ed
un yarcento pose li fondis la rejio di Hungaria. Posible la domo di Árpád esis
en la nuna centro di Budapest. Populo Tatar invadis la regiono dum la 13ma
yarcento, e lua invado montris ke defensar l'urbo — konstruktita en plana tereno
— esus desfacila. Do, rejulo Béla la 4ma di Hungaria decidis konstuktar
plufortigita muregi cirkondanta la urbo, e konstruktis lua palaco sur la
protektinta kolini di Buda. En 1361 Buda divenis la chefurbo di Hungaria.

Buda esis importanta kulturala centro por Hungaria dum la regno di Mátyás
Korvinus. Italiana Renesanco havis granda influo en l'arti lokala. La biblioteko
di Mátyás, Bibliotheca Corviniana, esis la maxim granda kolektajo pri historiala
kroniki e pri ciencala e filozofiala libri dum la 15ma yarcento, e la 2ma maxim
granda biblioteko di Europa dop la biblioteko dil Vatikano. Pos la fondo en 1367
di l'unesma universitato di Hungaria en Pécs, la duesme establisesis en Óbuda
(l'anciena parto di Buda) en 1395. L'unesma libro Hungara imprimesis en Buda en
la yaro 1473. En 1500 l'urbo havis cirkume 5,000 habitanti.

Otomani spoliis Buda en 1526, siejis ol en 1529 e fine okupis ol en 1541.
L'Otoman okupeso duris dum 140 yari. Turki konstruktis multa balneyi en l'urbo,
di qui kelki duras esar uzebla nun. Dum l'Otoman okupeso, multa Kristani
konvertis su al islamo. En 1547 vivis 1,000 Kristani en la urbo. Cent yari pose
esis nur 70. La regioni ne okupita dal Otomani en la westo di Hungaria divenis
parto dil imperio Habsburga, sub la nomo "Rejio di Hungaria".

En 1683 komencis la Granda Turka milito, en qua diversa Europana rejii unionis
su por luktar kontre l'Otomani. En 1686 lansesis, pos sensucesa siejo di Buda,
nova kampanio por rikonquestar l'urbo. Kun granda armeo de 74,000 homi,
inkluzite Germani, Kroati, Hungari, Angli, Hispani ed altri, la federuro
nomizita "Santa ligo" rikonquestis Buda ed altra regioni dil anciena rejio di
Hungaria, ecepte la teritorii proxim Timișoara (Temesvár). En 1699 la Pakto di
Karlowitz finis la milito e Otoman imperio aceptis la teritoriala modifiki. En
1718 la rejio di Hungaria esis tote libera de l'Otomani.

Dum la 19ma yarcento Hungaria luktis por sua nedependo ed anke moderneskis. La
revolto kontre Habsburgi komencis en 1848 en Budapest e vinkesis min kam un yaro
pose, kun la helpo di Rusi. En 1867 eventis la nomizita "rikoncilio", qua kreis
Austria-Hungaria ed igis Budapest la chefurbo di la duala monarkio.

Ta periodo de paco ante l'unesma mondomilito permisis la modernigo dil urbo. En
1849 inauguresis la ponto suspendita Széchenyi lánchíd ("la katena ponto"
Széchenyi), l'unesma permananta ponto super Danubio. En 1873 Buda, Óbuda e Pest
unionesis aden unika urbo, por formacar Budapest. La energioza Pest rapide
kreskis e divenis la centro politikala, ekonomiala, administrala, komercala e
kulturala por Hungaria. En 1896 l'unesma lineo dil metropoliteno* di Budapest
inauguresis. La Etniala Hungari rapide divenis superiora a la Germani pri la
nombro de habitanti en la urbo, pro l'intensa enmigrado di personi de
Transdnistria e de la centro di la lando dum la fino di la 19ma yarcento. De
1851 til 1910 la procento di Hungari meze di la habitantaro kreskis de 35,6% til
85,9%, e la Hungara linguo divenis dominacanta. La procento di la Judi anke
kreskis, ed en 1900 li ja esis 23,6% de la habitantaro. Pro la kresko dil nombro
di Judi dum la komenco dil 20ma yarcento Budapest recevis la surnomi "Juda
Mekka" e "Judapest".

En 1918 Austria-Hungaria perdis la milito e krulis. Hungaria deklaris nedependo
e divenis republiko. En 1920 la Pakto di Trianon dividis la lando, qua perdis
2/3 de lua teritorio e cirkume 2/3 de sua habitantaro, inkluzite 3,3 milion
etniala Hungari. De 1920 til 1944 Hungaria subisis la diktatoreso da Miklós
Horthy, qua federis kun Naziista Germania dum la duesma mondomilito.

En 1944 Budapest partale destruktesis pro aeral ataki de Usana e Britanian
avioni (l'unesma bombardo eventis ye la 4ma di aprilo 1944). De la 24ma di
decembro 1944 til la 13ma di februaro 1945 l'urbo subisis siejo dum la batalio
di Budapest e sufris granda destruktado pro l'ataki dal Sovietiani e Rumaniani
kontre Germana e Hungara trupi. Dum la retreto Germani explozis tota la ponti
dil urbo, inkluzite la Katena Ponto. Nur la petra leoni en la kapi di la ponto
restis sen domaji.

Cirkume 38.000 civili mortigesis dum la batalio por la urbo. Ek la 250.000 Judi
qui vivis en Budapest ante la milito, 20% til 40% mortigesis en koncentreyi de
1944 til 1945. La diplomacisti Suisiana Carl Lutz e Sueda Raoul Wallenberg
salvis mili de Judi de la morto tra l'emiso di pasporti e diplomacala paperi.
Raoul Wallenberg kaptesis da Rusi ye la 17ma di januaro 1945 e restis en karcero
til lua morto.

Pos lua libereso da la Reda Armeo Hungaria restis sub Sovietian influo til 1991,
malgre la revolto di 1956 dum la guverno da Imre Nagy, represita per Sovietiana
tanki, qua rezultis en plu kam 3,000 morti. De la 1960a til la 1980a yari
Hungaria jokoze surnomizesis "la maxim felica kazerno", e multi ek la
destruktadi qui eventis en Budapest dum la milito, reparesis. La ponto Erzsébet
fine rikonstruktesis en 1964, e lua duesma e triesma linei di metropoliteno*
inauguresis dum la 1970a yari. En 1987 UNESCO deklaris la kastelo di Buda kom
"Mondala Patrimonio dil Homaro". Altra monumenti deklaresis Patrimonio dil
Homaro en 2002.

Dum la 1980a yari lua habitantaro esis cirkume 2,1 milion personi, ma diminutis
pose pro la movado di la habitantaro vers suburbi. Pos la fino dil rejimo
komunista multa monumenti de ta epoko eliminesis de publika loki dil urbo. Lua
aeroportuo, inaugurita en 1943, moderneskis multafoye e traktas depos 2014 plu
kam 9 milion voyajanti omnayare.

Kun 525 km² de surfaco totala, Budapest jacas apud Danubio, en la centro di
baseno Karpata. Per chosei ol distas 216 km sud-este de Wien, 545 km sude de
Warszawa, 1,565 km sud-weste de Moskva, 1,122 km norde de Athina, 788 km
nord-este de Milano e 443 km sud-este de Praha. Danubio krucumas l'urbo de la
nordo til la sudo, e havas tri insuli interne la limito dil urbo: Óbuda,
Margaret e la nordala parto dil insulo Csepel. Buda konstruktesis en kolinoza
tereni weste dil fluvio, dum ke Pest konstruktesis en sabloza e plana tereni an
lua estala rivo.

La kolini di Buda konsistas precipue ek kalkopetro e dolomito. La maxim alta
esas la kolino János, kun 527 metri super marala nivelo. Lua maxim basa punto,
kun 96 metri super marala nivelo, jacas apud Danubio. Budapest havas multa verda
arei: 83 km² de lua 525 km² kovresas da parki e boski. Budapest esas un ek la du
chefurbi del mondo qui havas termala fonti - l'altra esas Reykjavík en Islando.

La klimato di Budapest esas oceanala (Cfb) od humida kontinentala (Dfb) kun
kolda vintri e varma someri. Nivo esas pasable frequa omna yari, e temperaturi
sub -10°C dum la nokto esas komuna de la mezo di decembro til la mezo di
februaro. La longa somero (mayo til l'unesma duimo di septembro) esas varma o
tre varma. La mezvalora pluvozeso esas 600 mm omnayare.



https://io.wikipedia.org/wiki/Albert_Einstein

Albert Einstein (1879 til 1955) esis teoriala fizikisto. Lua maxim importanta
verko traktas la teorio pri relativeso (segun qua irga evento esas sempre ligita
ad unika punto di spaco-tempo tra lum-ondo, kontraste al teorio da Newton, qua
postulas ke gravitado esez simple instantala).

Il studiis che la Federala Instituto di Teknologio en Zürich, Suisia. En 1902 il
komencis laborar che patento-kontoro en Bern. La laboro che la kontoro ne esis
desfacila, ed il povis pensar pri problemi di fiziko pri qui il havis intereso.

En 1905 Einstein redaktis plura artikli tre signifikoza, dum ke il rezidis en
Zürich. En un de li il aplikis la quanto-teorio da Max Planck al expliko dil
fotoelektrala emiso pro ke ne existas fizikala etero.

Pose il demonstris ke molekulala ago ya explikas la Brownala movo. En triesma
artiklo il publikigis la teorio pri specala relativeso, qua postulas konstanta
rapideso di lumo (c) e l'equivalo di amaso (m) ed energio (E), rezumata en la
famoza equaciono E = mc2.

En 1914 il divenis administranto dil instituto ciencala
Kaiser-Wilhelm-Gesellschaft en Berlin, fondita en 1911. Ilu restis en ca ofico
til 1932.

En 1915 il redaktis la generala teorio pri relativeso, ed ye la 11ma di mayo
1916 ilu publikigis ol. Generala Relativeso traktas gravitado e konjektas ke la
fizikala efekti di gravitado esas identa a la efekti di acelereso. La
konsequanta predicajo, ke lumo esus deflexata da granda maso, esis pose
konfirmata per astronomiala observadi. Omna predici di ca teorio konfirmesis pos
kelka yari.

Einstein esis vizitanta Usa kande Adolf Hitler ganis la povo en Germania, e pro
esar Judo, il decidis ne retrovenar a sua hemlando, e pro ico il civitaneskis en
Usa en 1940.

Il pasis sua cetera vivo serchante vane "unionita feldo-teorio" qua kombinus
quantoteorio kun gravitado.

Ye la 2ma di agosto 1939 il signatis letro a la Prezidanto di Usa Franklin D.
Roosevelt. Il avertis ke Germania forsan esas kapabla krear atom-bombo, e
konsilis la Prezidanto hastigar Usana projeto egarde atomala armi. La letro esis
ideo da Hungariana fizikisto Leó Szilárd, qua rezidis en Usa; il plurafoye
renkontris Einstein, qua rezidis en Long Island, Nova-York, e li sorgoze
kompozis la letro. Granda projeto Usana por krear atomala armi komencis en
decembro 1941. Quankam Einstein esis pacifisto, il signatis la letro pro ke il
timis ke Germania esos l'unika developanto di atom-bombo. Tamen, Germania ne
developis la atom-bombo. Pos 1945 il laboris kontre la difuzo di nuklear-armi.

Einstein, ne volante uzar la deskovro di nukleara fisilo por facar atomo-bombo,
pose signatis la Manifesto Russell—Einstein kun Bertrand Russell. Ilu asociesis
kun la Instituto pri Supera Studii en Princeton, Nova-Jersey til lua morto en
1955.



https://io.wikipedia.org/wiki/Al-Kaida

Al-Kaida ne esas hierarkial (o lineal) organizuro, ma laxe relatanta grupo di
teroristo-bandi. Pro ito esas tre desfacila sizar ula parti di la organizuro. La
spirituala chefo di la Al-Kaida esis Araba-naskinta Osama bin Laden.

On supozas, ke teroristo-bandi existas preske omnaloke en la mondo.
Teroristo-bando signifikas en ica relato ula grupo, qua financias ipse lua
agado. On suspektas, ke la trupi aranjas lua financo, adminime parte, per
kriminala moyeni. Ofte la trupi projetas l'ataki nedependante e kontaktas altra
bandi nur dum bezono.

La vorto al-Kaida signifikas “bazo”, ma en praktiko ol esas kom spirituala bazo
od inspirala fonto dil teroristi, ne ula loko. La mesajo di lua chefi pri
l'objekto o la skopo di l'iraco e la santa milito (jihado) expansas per la
cirkulanta predikeri e rekruteri o per la reto, l'inventuro di l'ocidentala
mondo.

Importanta rekruto-loki di nova adepti esas moskei e Korano-skoli. Nun on
rekrutas anke en universitati e tala instituti di l'alta edukado. La maxim
motivoza rekrutarii ed adepti duktesas ad exerco-kampeyi. Ibe la maxim harda
personi esas selektita kom l'exekutanti di l'ataki; ofte la projeteri esas altra
personi.

L'unesma exerco-kampeyi fondesis dum la 1980a yari en Afganistan. Tatempe, dum
kolda milito, mem Usa suportis l'Islamana grupi en la milito kontre Sovietia.
Pose Sovietia krulis e kolda milito finis chanjinte la relati en la mondo.
L'ocidentala e la ne-Islamana mondumo divenis l'objekto di la teroristi. On
savas (en 2005), ke l'exerco-kampeyi di al-Kaida esas en Afganistan e Sudan.
Segun sekreta guato-servi ocidentala en la kampeyi docesas inter altri Islamana
lego, proxima kombato e l'uzado di l'explosivi, armi ed veneni.



https://io.wikipedia.org/wiki/Agrokultivo

Agrokultivo esas l'ensemblo di ekonomika agiveso havanta precipue per skopo la
kultivo di teri, ed generala maniero « l'ensemblo di labori transformanta la
naturala mezo per la produkto di vejetanti e di utilita animali por Homaro ».

En la domeno dil agrokola ekonomiko, agrokultivo es definanta kom l'ensemblo di
labori pri la fonciono e de produktar financala revenuo a departar dil exploto
dil tero (kultivisto), dil foresti (forestisto), di produkti dil maro, laki e
riveri (aquakultisto, peskado), di animali en ferma (edukado) ed sovaja animali
(chasado).

Agrokultivo ajornas di l' agronomio, qua reprezentas l'ensemblo di cientifika,
ekonomika e sociala konoci pri qua ol esas advokar per komprendar l'agrokultivo
en omni sua dimensioni.

L'objektalo di agrokola laboro esas precipue per asurar la securala nutriva di
homi ed animali di edukado. Tamen, l'agrokultivo produktas anke importanta
nombro di produkti tala di feli, di dungo, di produkti destinata pri
l'industrio, (etanolo, fekulo), di fibri (kotono, lino, lano, kanabo), di verda
planti e flori, di ligno.



https://io.wikipedia.org/wiki/1940a_yari

La 1940a yari esis la yardeko qua komencis ye la 1ma di januaro 1940 e finis ye
la 31ma di decembro 1949.

La sangoza Duesma mondomilito esis l'evento qua markizis la yardeko ed anke la
20ma yarcento. Kande ol finis en 1945, Sovietia, Germania e Japonia subisabis
enorma perdaji di vivi. Amerika ne esis agro por direta kombati e ne subisis
bombardi quale kelka Europana landi. Tamen, la maxim multa landi del kontinento
suportis la Westala Federiti.

Dum ta yardeko developesis ed uzesis kontre Japonia l'atomobombo. Du atomobombi
lansesis kontre du Japoniana urbi, Hiroshima e Nagasaki. La mondo vidis la
desaparo di Naziista Germania, di Fashismo en Italia e di Japonian imperio, e la
nasko di la Kolda Milito, kun l'ideologiala disputo inter Usa e Sovietia.

Pos finar la milito, kelka chefi di Naziista Germania e kelka mediki de lua
programo pri eutanazio judiciesis en Nürnberg pro militala krimini e pro lua
agadi dum holokausto e kondamnesis a mortopuniso. En Japonia kelka militala
chefi anke judiciesis pro militala krimini e kondamnesis a mortopuniso.

Dum la 1940a yari Indonezia, Vietnam, Nord-Korea, Sud-Korea, Israel, India,
Pakistan e Ceylon divenis nedependanta landi. Mohandas Gandhi, chefo di Indiana
nedependo-movado, asasinesis ye la 30ma di januaro 1948.

La Ligo di la nacioni remplasesis per l'Unionita Nacioni en 1945, pos finar la
milito.

Ultre l'atomobombo, altra inventi e teknologiala developi kreesis dum la 1940a
yari, quale l'elektronikala komputero ENIAC, la jeto-motori por avioni, radaro,
la balistika lans-armo, la mikroonda forni, edc.



https://io.wikipedia.org/wiki/Yaro

En yaro esas dek e du monati e 365 dii ed en omna quaresma yaro 366 dii. Ni uzas
nun Gregoriana kalendario.

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30 - 31

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30 - 31

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30 - 31

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30 - 31

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30 - 31

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30 - 31

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30

1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 -
19 - 20 - 21 - 22 - 23 - 24 - 25 - 26 - 27 - 28 - 29 - 30 - 31



https://io.wikipedia.org/wiki/Uzbekistan

Homi ja habitis la regiono di nuna Uzbekistan cirkum 2000 aK. Kaukaziana populi,
qui probable originis de la nordo o la westo di la regiono e parolis
prototokariana lingui habitis la regiono di Tarin. Mil yari pose, nomadi de la
nuna Iran establisis irigaco-sistemi apud fluvii, e fondis l'urbi Bukhoro
(Bukhara) e Samarqand. Ta urbi richeskis pro divenir importanta komercala nuklei
en Silko-voyo, inter Chinia ed Europa.

Alexandros la Magna konquestis Sogdiana e Baktria en la yaro 327 aK. Il mariajis
su kun Roxana, filiino di lokala Baktriana chefo. Alexandros ne sucesis
konquestar la tota regiono, tamen un Greka-Baktriana rejio establisesis cirkum
la yaro 250 aK e duris til 125 aK.

Islamo arivis dum la 7ma yarcento. Dum la 8ma yarcento Arabi konquestis la
regiono e dum la 9ma yarcento Transoxania divenis parto di Samanida stato. Dum
13ma yarcento Mongola hordi komandita da Chingiz-kano okupis la regiono. la
Mongoli iniciis gentocido qua preske exterminis la Persa (Skita) populi di la
regiono. Lokala kulturo e heredaji esis remplasita da Mongola-Turka kulturo. Pos
la morto di Chingiz-kano, lua duesma filiulo Chagatai Khan asumis la dominaco di
la regiono.

En la yaro 1876 Rusian imperio okupis la regiono. Cirkum 1912 preske 210 316
Rusi vivis en Uzbekistan. Pos la Rusiana revoluciono, malgre kelka rezisti
kontre bolsheviki, Uzbekistan divenis la Republiko Socialista Sovietiana di
Uzbekistan en 1924.

Uzbekistan deklaris sua nedependo de Sovietia ye la 31ma di agosto 1991, kun
Islom Karimov kom prezidanto. En 1992 lando adoptis konstituco, ma proskriptis
opozanta partiso Birkik. Un referendo en 1995 plulongigis fino dil ofico di
Karimov de 1997 til 2000. En 2000 ed en 2007 Karimov rielektesis, ma elekti
sufris akuzo di fraudi.

Pos Uzbekistan deklarar nedependo de Sovietia en 1991 eventis prezidantal elekto
e Islom Karimov elektesis prezidanto, quankam l'elekto ne esis demokratiala.
L'unesma elekto por la parlamento (Oliy Majlis) nur eventis en 1994.

Uzbekistan esas prezidantala republiko. La prezidanto esas ambe chefo di stato e
chefo di guvernerio, ed elektesas dal populo por 5 yari kun nefinita posibleso
di rielekto, quankam l'elekti ne povas konsiderar libera. De la 14ma di marto
1990 til nun la prezidanto esas Islom Karimov. La chefa ministro, nune Shavkat
Mirziyoyev, nur esas la chefo dil ministraro. Lua konstituco adoptesis en
decembro 1992.

La Supra asemblajo (Oliy Majlis') havas 2 chambri. La legifala chambro havas 150
membri, qui elektesas dal populo por 5 yari. La Senato havas 100 membri, di qui
84 elektesas dal populo por 5 yari e 16 elektesas da la prezidanto por la sama
periodo.

Lua klimato esas kontinentala, kun poka pluvi - 100 til 200 mm - omnayare. La
maxima yarala temperaturo esas 40ºC dum somero e la minima esas -23 °C dum
vintro.

Granda parto del teritorio di lando esas plana e kovrata da dezerto. Min kam 10%
de lua totala surfaco recevas irigaco. La maxim alta monto di lando esas Khazret
Sultan, kun 4 643 metri di altitudo.

Pos la krulo di Sovietia Uzbekistan gradope komencis adoptar l'ekonomio di
merktato, quankam la maxim multa granda entraprezi kontinuas en la manui del
stato. Nune Uzbekistan esas la 6ma maxim granda produktero e 2ma maxim granda
exportacero di kotono del mondo. Agrokultivo employas 28% de lua habitantaro e
reprezentas 24% de lua KLP.

La habitantaro di Uzbekistan esas yuna: 34,1% evis min kam 14 yari en 2008.
Segun oficala fonti, 80% esas uzbeki, 5,5% rusi e 5% tadjikistani, quankam reala
nombro di tadjikistani povas esar 20 til 30%. Segun demografiala kontado en 1970
12,5% de la habitantaro esis rusi, ma granda nombro di rusi abandonis lando kun
fino di Sovietia, precipue pro ekonomiala kauzi.

La habitantaro esas 88% islamani, 9% ortodoxi e 3% praktikas altra religii. La
maxim granda urbo segun totalo di habitanti esas Tashkent. Altra importanta urbi
esas Namangan e Samarqand.

Granda parto de la habitantaro di Uzbekistan (99,3%) savas lektar ed skribar.
Cirkum 600 000 studenti finas universitato omnayare.

Jenro tradicionala di Uzbekistana muziko recevas la nomo Shashmaqam. Ol aparis
en la regiono di Bukhara dum la 16ma yarcento. Nune Sevara Nazarxon esas la
maxim famoza Uzbekistana kantistino e kompozistino.

En sporto notora biciklisto Djamolidine Abdoujaparov naskis en Uzbekistan, ma la
maxim populara sporto esas futbalo.



https://io.wikipedia.org/wiki/Turkmenistan

Turkmenistan esas lando en central Azia qua divenis nedependanta pos la krulo di
Sovietia. Ol havas frontieri kun Afganistan, Iran (Persia), Kazakstan,
Uzbekistan ed esas senlitora, ma adjacas Kaspia.

Dum la 8ma yarcento aK Oghuz tribui movis de Mongolia vers la teritorii di nuna
Turkmenistan. Alexandros la Magna konquestis la regiono, lore aparteninta a
Persian imperio, dum la 4ma yarcento aK, e fondis l'urbo Merv, nune Mary en 330
aK. Til nun ne trovesis la ruini de ta urbo. Pos la morto di Alexandros lua
imperio krulis e la regiono administresis da Seleucidi, Partiani e, pos la yaro
224 da Sasanidi, qua lore administris Persia.

Dum la fino dil 7ma e la komenco dil 8ma yarcento, arabi konquestis la regiono
ed introduktis Islamana religio. La regiono divenis parto di Islamala Kalifio, e
dividesis en du provinci, Mawara'un Nahr and Khorasan. Uthman ibn Affan
konquestis Merv, qua divenis chefurbo di Khorasan. Dum la 13ma yarcento Mongoli
komandita da Chingiz-kano konquestis la regiono. Pos la fino di Mongola imperio
diversa autonoma stati aparis en la regiono.

Rusi komencis kontakti kun Turkmeni dum la 18ma yarcento. En 1894 Rusa imperio
ja kontrolis la teritorio. Pos la Rusa revoluciono di 1917 Sovietia asumis la
kontrolajo. Dum Sovietian epoko, komencis l'exploto di petrolo ed expansesis
l'irigaco e la kultivo di kotono en la regiono.

Turkmenistan nur divenis nedependanta ye la 27 di oktobro 1991. Sama yaro,
Turkmenistan eniris la KNS.

La ex-chefo di Socialista Sovieta Republiko di Turkmenistan, Saparmurat Niyazov,
restis en povo til lua morto ye la 21ma di decembro 2006. En elekto ye la 11ma
di februaro dil sequanta yaro, Gurbanguly Berdimuhamedow elektesis por sucedar
ilu. Berdimuhamedow asumis povo ye la 14ma di februaro 2007.

Turkmenistan esas prezidantala republiko. La prezidanto esas la chefo di stato e
la chefo di guvernerio. En septembro 2008 lando adoptis nova konstituco, qua
augmentis la povo dil parlamento e permisis krear nova partisi.

Kun 488 100 km² di surfaco totala, Turkmenistan esas la 52ma maxim granda lando
del mondo. Lua surfaco esas poke min granda kam Hispania e poke plu granda kam
Kalifornia, Usa. De lua surfaco, plu kam 80% esas la dezerto di Karakum. Monto
Aýrybaba, kun 3 139 metri di altitudo, esas lua maxim alta punto.

Lua klimato esas subtropikal arida, kun poka pluvozeso. Vintri esas kolda e
sika, e la pluvi falas precipue de januaro til mayo. La mezvalora pluvozeso esas
200 mm omnayare. Existas mikra boski en l'alta zoni este e sude de lando.

La precipua fluvii esas Amu Daria, Atrak e Murgab. Lando ne havas oceanala
litoro, tamen Kaspia unionesas per kanalo kun Nigra maro. Turkmenistan havas
1,768 km di litoro en Kaspia.

Turkmenistan havas la 4ma maxim granda rezervuyi di naturala gaso del mondo. Ol
esis la 10ma maxim granda produktero di kotono del mondo.

La maxim granda urbo di Turkmenistan esas la chefurbo, Ashgabat. Altra importana
urbi esas Turkmenabat, Dashhowuz, e Mary.

Dum la historio, Turkmeni esis precipue nomada populo, e kreis kavali e bovaro.
Li ne formacis kohera naciono o kohera etniala grupo til la 1930a yari, kande
Yosif Stalin forcis to eventar. Tradicionala Turkmena tapisi Yomut, produktata
da Turkmena tribui, esas notora por lua qualeso e beleso.

En la literaturo, du importanta poeti esas Magtymguly Pyragy e Mämmetweli
Kemine. Multa jurnali e monatala revui publikigesas en Turkmena linguo. Lando
havas sep kanali di televiziono per satelito.



https://io.wikipedia.org/wiki/Tunizia

Tunizia esas lando qua jacas en Nord-Afrika en marbordo di Mediteraneo. Lua
vicina landi esas Libia en sud-westo ed en sudo, ed Aljeria en westo. Lua
Chef-urbo esas Tunis.

La teritorio di Tunizia habitesis da Feniciana depos 10ma yarcento aK. L'urbo di
Kartago, fondita cirkum 814 aK, jacis en la regiono. Kande Romani vinkis
Kartago, li okupis la regiono. Kristanismo developis en la regiono pos 3ma
yarcento. Santo Felicitas e Santo Perpetua (181 til 203) vivis ed esis mortigita
en la regiono.

Arabi okupis la teritorio de 7ma yarcento. En 1574 Otomani okupis ed administris
ol.

En 1881 Franciani transformis Tunizia en protektorato. Tunizia divenis
nedependanta de Francia ye 20 di marto 1956.

Nuna konstituco di Tunizia adoptesis en 26 di januaro 2014. Segun ol, lando esas
mi-prezidantala republiko. La chefo di stato esas la prezidanto, qua elektesas
dal populo por 5-yara periodo e povas rielektesar unfoye. Nune esas Moncef
Marzouki. La chefministro dividas exekutiva povo kun la prezidanto. Nuna
chefministro esas Mehdi Jomaa.

Nune la parlamento havas du chambri. La Chambro di Deputati (Majlis al-Nuwaab)
esas la basa chambro. Ol havas 189 membri qui elektesis direte dal populo por
5-yara periodo. La Chambro di Konsilanti ( مجلس المستشارين‎, Majlis
al-Mustashārīn) esas la alta chambro. Komence en 2005 ol havis 126 membri di qui
71 elektesis da la Chambro di Deputati. Altra 14 elektesis da Tuniziana Uniono
di Sindikati (TUG) e 41 elektesis da la prezidanto di la republiko. Tota la
membri elektesas por 6-yara periodo. Tamen TUG refuzis partoprenar.



https://io.wikipedia.org/wiki/Tonga

Tonga esas lando ed insul-grupo en Oceania, centr-suda di Pacifiko. L'indijena
nomo dil insuli esas Tonga o Tongatabu, signifikante 'santa'.

Tonga anke divenis konocita kom Amikal insuli (en Angliana linguo: Friendly
Islands), pro l'amikala recevo ke James Cook havis kande il vizitis l'insuli
unesma-foye, en 1773. Il arivis dum ʻinasi, lokala festivalo. Tamen, Cook ne
savis ke lokala chefi deziris mortigar li, ma ne konkordis pri la formo di facar
ol.

Arkeologiala restaji pruvis ke l'unesma habitanti di Tonga navigis de
Santa-Cruz-insuli (nune parto di Salomon Insuli) ed arivis en regiono cirkum
6,000 yari ante nun. La maxim anciena populo qua habitis l'insuli esis le
Lapita. Li peskis, kultivis planti e facis objekti en ceramiko. L'epoko de
cirkum 450 aK til 1865 konocesis kom Imperio Tui'Tonga, kun centro en l'insulo
di Tongatapu e chef-urbo en Mu'a.

L'unesma Europani qui vizitis l'insuli esis Nederlandani Willem Schouten e Jacob
Le Maire, en 1616. Li vizitis nordala insulo di Niuatoputapu. En 1643 Abel
Tasman vizitis Tongatapu e Haʻapai. Altr importanta vizitero esis James Cook, en
1773, 1774 e 1777.

En 1845 Tāufaʻāhau unionis Tonga e formacis rejio. En 1875 ilu deklaris Tonga
konstitucala monarkio.

Tonga divenis Britaniana protektorato en 18 di mayo 1900 pos amikeso-pakto kun
Unionita Rejio, ma kontree altra insuli en Pacifiko ol ne perdis lua
tradicionala monarkio. Pakto pri protektorato finis en 1970, e Tonga divenis
nedependanta en 4 di junio sam yaro. Ol nemediate eniris Britaniana komuneso.

En julio 2010 lando demarshis decideme por divenar konstitucala monarkio, kande
Sialeʻataongo Tuʻivakanō divenis l'unesma chefministro direte elektita.

Tonga esas konstitucala monarkio. George Tupou V esas rejo depos 2006. La chefo
di guvernerio esas la chefministro, nune ʻAkilisi Pohiva.

La parlamento (Fale Alea) havas 1 chambro e 30 membri. Lua konstituco adoptesis
en 4 di novembro 1875. Til julio 2008 la monarko anke esis ha chefo di
guvernerio.

Segun determinas konstituco, Tonga furnisas gratuita prima skolo por tota
populo, liceo por toti kun simbolala preci, e stato pagas studii en exter
universitati, specale por medicino. Tonga anke grantas medikala sokurso a toti.
Lua konstituco anke protektas privata proprieto: stranjeri ne povas komprar
tereni, nur povas lokacar proprietaji.

Tonga esas 175-insuli arkipelago, ma nur 36 havas habitanti. La maxim granda
insulo esas Tongatapu, qua havas 257 km² di totala surfaco. En Tongatapu jacas
la chef-urbo, Nuku'alofa. Ol havas 419 km di litoro.

Geologiale l'insuli esas de du tipi: kalkopetrala sulo de korala origino, o
kalkopetrala sulo superpozita a volkanala sulo. Foresti kovras 11% di totala
surfaco.

Lua klimato esas tropikala kun du sezoni: varma de decembro til mayo e temperema
de junio til novembro. Granda parto di pluvo falas de februaro til aprilo. On
povas okurar cikloni de oktobro til aprilo.

Plu kam 70% de la habitantaro habitas Tongatapu, la maxim granda insulo di
arkipelago. Granda parto de la habitantaro havas Polineziana origino, kun mikra
mixo di Melaneziani. Cirkum 3 o 4 mili habitanti havas Chiniana origino.

La religio (kristanismo) influas multe en Tongana kulturo. La rejo Taufa'ahau
Tupou IV praktikis la Metodista-kredo, qua esas la religio di 40.000 habitanti.

Skolo esas gratuita ed obligita por pueri de 6 til 14-yari, e 98.9% di Tongani
savas lektar e skribar.



https://io.wikipedia.org/wiki/Republiko

Republiko esas guvernala sistemo ube la chefo di stato (qua generale havas la
titulo "prezidanto", ma en antiqua Roma esis "konsulo") elektesas dal populo o
dal parlamento, e ne povas transmisar la povo heredale a lia familio, quale
eventas en monarkii. L'origino dil vorto republiko esas 2 Latina vorti: res
publica (publika kozo, o publik afero).

Se la chefo di stato anke esas chefo di guvernerio, la lando esas prezidantala
republiko (exemple en Usa, Brazilia, Arjentinia). Se la chefo di guvernerio ne
esas anke chefo di stato, ed selektesas da deputati de la precipua partisi (o
koalisuro) en parlamento, la sistemo nominesas parlamentala republiko (exemple
en Portugal, Finlando, Francia).

Generale en moderna republiki, prezidanti komandas por periodi de 4 til 6 yari.
En kelka landi, konstituco limitas numero di inter-sequanta foyi ke un sama
persono povas disputar prezidantal elekti. Exemple en Usa e en Brazilia
prezidanti povas disputar nur un altra sequanta foyo. En Uruguay, la prezidanto
elektesas por 5 yari e ne povas rielektesar. En Chili, il elektesas por 4 yari e
ne povas rielektesar. En Venezuela pos modifiko en la konstituco ye la 15ma di
februaro 2009, la periodo esas 6 yari e la prezidanto povas rielektesar
absolute.

Moderna konceptajo di republiko kom demokrata sistemo di guvernerio aparis en
Francia dum Iluminismo. Usa adoptis republiko kande ol divenis nedependanta, ye
la 4ma di julio 1776.



https://io.wikipedia.org/wiki/Portugalana_linguo

Portugalana linguo esas latinida linguo parolata en multa landi, exemple
Portugal, Angola, Mozambik e Brazilia.

Ol esas unu ek la oficala lingui di l'Europana Uniono, di Mercosul, di l'Unioni
di Sud-Amerikana Nacioni, di l'Organizuro di Amerikana Stai, di l'Afrikana
Uniono e dil Lusofona landi. Kun 272,8 milioni di parolanti, ol esas la kinesma
maxim parolata linguo en la mondo, la triesma en l'ocidentala misfero e la maxim
parolata en la suda hemisfero dil Tero.

Suda parto di Rejio di Galicia nedependigis, nominesinta Komtio di Portugal
(Condado Portucalense) en 1095 (rejio ek 1139). Samatempe kam Galicia diminutis,
Portugal gradope expansis sude (Konquesto di Lisboa en 1147) e difuzis la linguo
sude kun Reconquista e, plu tarda, kun Portugala deskovri, a Brazilia, Afrika ed
altra parti dil mondo. La Portugalana uzesis, ne sole en urbi konquestita dal
Portugalani, ma da lokala guvernisti en lua kontakti kun potenta extranjeri. En
ca epoko, la Portugalana influis super plura lingui.

Dum l'Ero di la deskovri, Portugalana maristi portis lua linguo a distinta loki.
Explorado sequesis da koloniigo di nova landi da la Portugalan Imperio, e, kom
rezulto, la Portugalana expansis tra la mondo. Brazilia e Portugal esas l'unika
landi ube la matrala linguo esas la Portugalana. La linguo esas anke uzata en
l'antiqua Portugalana kolonii di Mozambik, Angola, Guinea Bisau, Sao Tome e
Principe en Afrika e Timor-Leste, Makau e Goa en Azia.

Konocata kam "linguo di Camões" (a língua de Camões en homajo a unu di la maxim
konocata verkisti di Portugal, Luís Vaz de Camões, autoro di Os Lusíadas) ed "la
lasta floro dil Lazio" (a última flor do Lácio, uzata en la soneto da Braziliana
Olavo Bilac). Miguel de Cervantes, la konocata Hispan autoro, konsideris la
linguo kam "dolca ed agreabla".



https://io.wikipedia.org/wiki/Monako_(lando)

Monako esas mikra stato kun 1,95 km² en sudo di Europa apud la marbordo di
Mediteraneo. Lua unika vicina lando esas Francia en nordo ed en westo.

Lando probable fondesis dal Feniciani. La nomo devenas del Greka vorto monoikos,
signfikante 'singla domo' od anke 'monako' (religioza). Sur la roko di Monaco
situesis templo al deo Herkulo inter 7ma-6ma yarcenti aK.

Monako rifondesis en 1215, kom kolonio di la Republiko di Genova. En 1297 la
familio Grimaldi asumis la kontrolo di Monako, e de 1419 til nun ol konservis
povo en la teritorio.

Til 1910 lando esis absoluta monarkio. Ta yaro okuris revoluciono qua forcis
l'adopto di un konstituco. En 1918 lando signatis pakto kun Francia pri protekto
di lua teritorio. En 1943 Italiani invadis Monako, ma kun krulo di fashista
rejimo, nacionalsocialisti invadis lando, til libereso di Francia.

En 1962 nova konstituco abolisis mortopuniso. En 1993 Monako divenis membrostato
di Unionita Nacioni ed, en 2002, ol adoptis l'Euro kom pekunio.

Monako esas parlamentala monarkio. La chefo di stato esas la princo, nune Albert
2ma. La chefo di guvernerio esas la Ministro di Stato, equivalanta a
chefministro, qua elektesas da la princo, e povas esar Monakana o Franca. Nune
esas Michel Roger, naskinta en Francia.

Lua parlamento havas unika chambro kun 24 membri, qui elektesas dal populo por 5
yari.

Monako esas la duesma min granda stato di mondo (Vatikano esas la min granda).
Ol jacas 18 km esto di Nice, Francia. Lua litoro havas 4,1 km di extenso, e lua
frontiero kun Francia havas 4,4 km. La maxim alta monto di Monako havas 163
metri di altitudo, situata 43°43′58″N 7°24′45″E en la sud-westala frontiero kun
Francia. Lando ne havas naturala rekursi.

Lua klimato esas la sama di suda Francia: Mediteraneala, qua havas vintri kun
moderema temperaturi ed intensa pluvi, e someri varma e sika. Generale, la
temperaturi ne falas infre 20 °C o superigas 30 °C dum somero. Nivo en vintro
esas extreme rara, e povas okurar du o tri foyi en dek yari.



https://io.wikipedia.org/wiki/Klimato

Klimato envolvas statistiki pri temperaturi, atmosferala preso, venti, pluvi ed
altra meteorogiala elementi de un regiono partikulara dum longa periodi di
tempo. On povas kontrastar la klimato kun vetero, qua esas la prezenta stando de
la sama elementi dum kurta periodo, ordinare un o du semani.

"Klimato" havas origino en Greka vorto klima, qua signifikas "tendenco".
Ordinare klimato esas definita kom la "mezvalora vetero" dum longa periodo di
tempo, ordinare la mezvalora informi di 30 yari ma altra periodi povas uzesar,
konforme ad intenco.

La klimato di un regiono afektesas per latitudo, altitudo, tereno, kovrilo da
glacio o nivo e/o per la proximeso o la distanco de granda fluvii, lagi, mari od
oceani. Klimati povas esar klasifikata segun mezvalora o tipala serii di
diferenta varianti; maxim ordinare uzata esas la temperaturo e la pluvozeso. La
maxim komuna metodo por klasifiko di klimati originale kreesis da Rusa
meteorologiisto Wladimir Köppen, ed uzesas pos 1948.

La latitudo determinas l'incidala angulo di sun-radii en la surfaco di Tero e la
difero di durado inter jorno e nokto. Plu granda esas l'incido di sun-radii,
plus kaloro recevas la tereno.

La varii en la latitudo eventas pro l'inklineso de la rotac-axo di la Tero.
L'incidala angulo di sun-radii dum la somero e dum la vintro ne esas la sama, e
to esas l'origino di la diferi inter la sezoni. Kande l'inklino di sun-radii
esas granda, li varmigas poke l'atmosfero. To esas l'origino di la kolda klimati
en l'extrema nordo (Arktiko) e l'extrema sudo (Antarktika) dil planeto.



https://io.wikipedia.org/wiki/Jamaika

Jamaika esas insulo e stato en Karibeano. Ol havas aproxime 234 km di longeso
maxima ed aproxime 80 km di larjeso, qua rezultas cirkum 11 mil km² di totala
surfaco. Ol jacas en Karibeano cirkum 145 km sude de Kuba e cirkum 191 km weste
de Hispaniola.

La vorto Jamaika originas di Xamayca, vorto en arawak-linguo, ke signifikas
"lando di ligno e di aquo".

Arawak e Taino indijeni habitis Jamaika kande Cristoforo Colombo deskovris
l'insulo en 1494. La sudo dil insulo koncentris granda parto di indijena populo.
Taino indijeni nur habitis l'insulo kande Britaniani konquestis ol. Colombo
revendikis l'insulo por Hispania en 1494, e posible il desembarkis en la regiono
nune nomizita Discovery Bay. En 1534 Hispaniani fondis l'urbo di "Villa de la
Vega" - nune Spanish Town - qua divenis chef-urbo di Hispaniana e pos di
Britaniana kolonio, til la 19ma yarcento.

Dum 100 yari, de 1555 til 1655 l'insulo divenis sub ataki di pirati. En 1654
Oliver Cromwell sendis expediciono a Karibeano komandita da Anglian admiralo
William Penn e generalo Robert Venables, qui fine en 1655 sizis Jamaika e
konquestis lasta Hispaniana fuorto. Pos 1670 la pirateso suportita da Anglia
komencis desaparigar, pos Hispanian imperio renuncar a la kontrolo di Angliana
konquesti.

En 1660 vivis en Jamaikana 4 500 blanki e 1 500 nigri, e maxim frue la 1670a
yari, nigra habitanti esis la majoritato de la habitantaro.ref>"A failed settler
society: marriage and demographic failure in Jamaica" Journal of Social History,
Fall, 1994</ref>

Dum la sequanta 200 yari Jamaika divenis un di la precipua produktanti di sukro
de sukrokano dil mondo, e produktis 77 000 tuni di sukro omnayare de 1820 til
1844. Kun la fino di sklaveso en 1807, Unionita Rejio komencis importar Chiniani
e Indiani kom aprentis-kontraktisti por verkar en plantacerii.

Jamaika divenis nedependanta de Unionita Rejio ye la 6ma di agosto 1962. Lua
unesma chefministro esis Alexander Bustamante, konservema. Pos la nedependo,
l'ekonomio di Jamaika kreskis cirkum 6% omnayare dum la sequanta 10 yari, danko
a bauxito, turismo ed industrio, dum tri konservema administradi: Bustamante,
Donald Sangster e Hugh Shearer. Quankam la granda kresko, la koncentro di
revenuo augmentis, e la povri de l'urbi ne beneficiesis dil kresko.

Jamaika esas parlamentala monarkio. La chefo di stato esas Elizabeth 2ma di
Unionita Rejio, reprezentata da Kenneth Hall, general-guverniestro. La
chefministro, Orette Bruce Golding, esas la chefo di guvernerio pose 11 di
septembro 2007.

La Parlamento havas 2 chambri: Senato, kun 21 membri, e Chambro di Deputati, kun
60 membri.

Jamaika esas la 3ma granda insulo en Karibeano. Ol jacas inter 17º e 19º N ed
inter 76º e 79º W. Lua precipua urbi esas Kingston, Portmore, Spanish Town,
Mandeville, Ocho Ríos, Port Antonio, Negril, e Montego Bay.

Klimato esas varma e humida tropikala klimato, malgre en alta monti klimato esas
temperema. Blue Mountains esas mikra montaro en l'insulo. Lua maxim alta monto
esas Blue Mountain Peak, kun 2,256.1 m di altitudo.

Turismo e minado esas la precipua ekonomial agadi dil insulo. Cirkum 1.3 milion
turisti vizitas lando omnayare.

Segun la plu recenta demografiala kontado, en 2011 92.1% de la habitantaro di
Jamaika konsideris su negra, 6.1% esis mestici, 0.8% esis Aziani, 0.4% altra e
0.7% ne deklaris. Plu multa havas ancestri en West-Afrika.

Aziani esas la duesma maxim granda grupo ed inkluzas Indo-Jamaikani e
Chiniana-Jamaikani. Multa decendas de l'unesma libera laboristi qui arivis en
l'insulo pos finar la sklaveso, en 1838.



https://io.wikipedia.org/wiki/Internet_Relay_Chat

Internet Relay Chat (IRC) esas formo di instantala komunikado per reto. Ol
kreesis por grupo-komuniko en diskuto-forumi nomata kanali, ma anke posibligas
komuniko inter nur du personi.

IRC kreesis da Jarkko Oikarinen (surnomo "WiZ") en agosto 1988 por remplasar
programo nomata MUT (MultiUser Talk). Oikarinen trovis inspiro en Bitnet Relay
Chat, quo operis en la reto Bitnet.

IRC konocesis kande on uzis ol tra la Fero-kurteno por anuncar la falo di
Sovietia. Ol pose uzesis simile da la Kuwaitani durante la invado da Irak.

Nun existas plura mili di IRC reti en la mondo. Oli uzas diferanta tipi di IRC
servili, ed administresas da plura grupi di IRC operaceri, ma la faconi por
acesar la reti por IRC uzeri esas similega, ed omna IRC reti povas esar acesata
da la sama klienta molvari.

La maxim granda IRC reti tradicionale grupesas en La Quar Granda, nomo por la
reti quo havas impresanta statistiki. Nun oli inkludas quar reti ofte
frequentata da proxime centamil klienti, co esas :

Por plusa statistiki, ranki, e listo di plu mikra reti, vu videz netsplit.de e
Search IRC.



https://io.wikipedia.org/wiki/Est-Germania

Demokratiala Republiko di Germania (en Germana, Deutsche Demokratische Republik,
abreviuro DDR), anke konocita kom Est-Germania esis lando qua jacis en centrala
Europa. Lua vicina landi esis:

Dum Yalta e Potsdam konferi, Sovietia, Usa, Unionita Rejio e Francia akordigis
komune administrar Germania til restauro di lua suvereneso. Sovietiana zono di
okupeso inkuzis kin Germana stati: Mecklenburg-Westa Pomerania, Brandenburg,
Saxonia, Saxonia-Anhalt e Turingia.

Kande westala regioni de anciena nacional-socialista Germania, okupita da
westala federiti (Usa, Unionita Rejio e Francia) unionis su por konstitucar
West-Germania, Est-Germania kreesis en respondo, en 1949. Wilhelm Pieck divenis
l'unesma prezidanto di Est-Germania.

En 16 di junio 1953 Est-Germana laboristi qui konstruktis l'avenuo Stalinallee
revoltis kontre l'augmento di la quoto di laboro. La revolto expansis tra altra
urbi la sequanta dio, ed en poka dii cirkum 1 milion personi strikis en 700 urbi
ed urbeti. Sovietian armeo e Est-Germana polico represis la revolti. Cirkum 50
personi mortis e 10,000 esis enkarcerigita.

Dum la nokto de 12 til 13 di agosto 1961 on konstruktis Berlin-murego por
atemptar evitar la fugi vers West-Berlin.

Demokratiala Republiko di Germania, anke konocita kom Est-Germania esis
komunista republiko.Lua unesma chefo di stato, kun la titulo "prezidanto" esis
Wilhelm Pieck. Pos la morto di Pieck, la titulo di la chefi di stato divenis
"chefo di la konsilantaro di stato" - l'unesma esis Walter Ulbricht. La chefo di
guvernerio esis la chefministro, unesme Otto Grotewohl. Komunista Partiso esis
la precipua partiso di lando.

La maxim grand urbo di lando esis Est-Berlin. Altra importanta urbi esis
Karl-Marx-Stadt, Potsdam e Rostock.



https://io.wikipedia.org/wiki/Bruxel

Bruxel (France: Bruxelles, Germane:Brüssel, Nederlandane: Brussel) esas
chef-urbo di Belgia, e centro di la regiono di Bruxel-chefurbo, formacita entote
da 19 komoni. Ol anke esas chef-urbo por la du komunesi, Franca e Flandriana.

Nune Bruxel esas la sideyo dil Europana Uniono, kun 22 000 funcioneri, do esas
fakte la politikala chef-urbo di la Uniono.

L'origino dil nomo posible esas la vorto en anciena Germana linguo Broekzele o
Broeksel quo signifikas "marsho" (broek) e "hemo" (zele / sel), o "hemo en la
marsho". L'origino dil urbo esis chapelo konstruktita da Santa Gaugericus cirkum
la yaro 580 sur marshoza insulo an rivero Senne. Santa Vindicianus, episkopo di
Cambrai, mencionis unesmafoye la loko nomizita "Brosella" en 695, kande ol esis
nur un vilajeto.

Dum la 13ma yarcento konstruktesis l'unesma muro dil urbo. Ye la 17ma di agosto
1356 Bruxel okupesis dal komtio di Flandria, ma la 24ma di oktobro ol riokupesis
dal dukio di Brabant.

Ye la 10ma di marto 1585 Hispana trupi komandita da Alessandro Farnese okupis
l'urbo, pos sufrar asiejo dum plu kam 1 yaro. Dum la Non-yara milito (1688 til
1697) Bruxel sufris bombardi da Franca trupi de la 13ma til la 15ma di agosto
1695. Cirkum 4,000 edifici - 1/3 del urbo - destruktesis pro la bombardo e pro
la sequinta incendio, inkluzite la Granda Placo (Grand Place). La rikonstrukturo
modifikis profunde l'urbo e multa modifiki de ta epoko kontinuas videbla nune.

Franci kapis l'urbo en 1746 ma Austriani rikaptis ol tri yari pose. L'urbo
restis en la manui di Austri til 1795, kande Suda Nederlando okupesis dal
Franci. Bruxel divenis chef-urbo dil Franca departmento di Dyle til 1815, kande
ol unionesis a l'Unionita Rejio di Nederlando. L'anciena departmento di Dyle
divenis la provinco di Suda Brabant, kun Bruxel kom lua chef-urbo.



https://io.wikipedia.org/wiki/Bhutan

Bhutan, rejio en Himalaya, nomizita segun Sanskrita vorti Bhyot (Tibet) e anta
('fino'), nam ol jacas ala frontiero di Tibet.

Unesma evento trans-skribita en Bhutan esis la paso di budista santo Padma
Sambhava en 747. Granda parto di lua anciena historio esas nekonocata, pro fairo
ke destruktis lua anciena chef-urbo, Punakha, en 1827. En la 10ma yarcento lua
politikala developo sufris granda influo de religio.

Dum Britaniana dominacajo en India, Britaniani probis kontrolar la teritorio di
Bhutan, ma lua suvereni jeris por prezervar nedependo. Kande India divenis
nedependanta en 1947 Britaniani abandonis lua atempti por kontrolar la rejio, ed
India divenis la protektero di Bhutan. Nur en 1949 la du landi signatis pakto ke
agnoskir Bhutanana nedependo.

Ye 1953 rejulo Jigme Dorji Wangchuck establisis lokala legifala povo - un
asemblajo kun 130 membri - por promocar plu demokratiala formo di guvernerio.
Lando divenis membro di Unionita Nacioni en 1971, ankore dum la rejio di Jigme
Dorji Wangchuck. Lia sucedanto, rejulo Jigme Singye Wangchuck iniciis politikala
reformi, e alienis parto di lia povo a la Konsilantaro di Ministri. Ilu anke
permitis l'akuzo kontre la rejo, per sanciono di 2/3 di Nacionala Asemblajo.

En fino di 1980a e komenco di 1990a yari, lando ekpulsis granda nombro di
Bhutanani kun Nepalana origino. Segun Unionita Nacioni cirkum 107 000 Bhutanani
vivis en refujeyo-kampi en esto di Nepal en 2008.

Bhutan esas parlamentala monarkio. La chefo di stato esas la rejulo, nune Jigme
Khesar Namgyel Wangchuck, qua sucedis lia patro Jigme Singye Wangchuck en 16 di
decembro 2006. La legifala povo esas atribuata a la nacionala asemblo (Tsongdu)
kun 151 membri: 106 elektata da homuli (en Bhutan mulieri ne povas votar), 10
elektata da budista grupi e 35 elektata da rejulo.

En nordo di lando, granda parto di monti jacas super 7,000 metri di altitudo. La
maxim alta monto esas Gangkhar Puensum, kun 7,570 metri di altitudo.

L'ekonomio di Bhutan dependas de l'agrokultivo, extraktado di forestala
produkti, turismo ed en la vendo di hidroelektrala energio ad India. Lando ne
havas fervoyi, ma malgre la manko di substrukturi, ol havis forta kresko dum
recenta yari.

Cirkum 3/4 de la habitantaro esas budista, 20% esas hinduista e la maxim multa
de l'altra esas mohamedana. L'oficala linguo esas dzongkha, un di la 53 Tibetana
lingui. Angla docesas en skoli. Cirkum 40% de la habitantaro esas iliterata.

Bhutanana kulturo havas forta influi de Budismo. Lua nacionala sporto esas
arkpafado. Lando nur adoptis radio transmiso en 1973, e transmiso di televiziono
en 1999.



https://io.wikipedia.org/wiki/Autor-yuro

Autor-yuro esas formo di intelektala proprieto qua grantas la kreanto di
originala verko (exemplo literaturo, filmo, muziko, pikturo, informatiko, e.c.)
la direktado e la jerado exkluziva dum periodo pri ta verko, inkluzita lua
publikigado, distributo ed adaptado; pose ta verko divenas publika proprieto.
Autor-yuro aplikas ad irgo expresebla formo di ideo od informo ke esas
nedependanta e distinta. Kelka autoritati anke agnoskas "etikala yuri" ad
kreanto di verko, kom la yuro per esar imputita ta verko.

La fair use esas Usana doktrino pri autor-yuro qua permisas la uzo limitata di
materiali sub autor-yuro sen permisuro de la posedanti de la direkti, exemplo
por skopi akademika o jurnalistika. Ica doktrino su apogas en la direkto de
libereso de vorto de la prima emenduro a la konstituco de Usa.

Quankam la expreso fair use esas unika en senso legal a la Usa, ol su uzas anke
informale en altra landi por deskriptar direkti simila existanta en qua landi.
En altra resortisi de common law (direkto komuna) existas direkto simila sub la
nomo de fair dealing. La resortisi di civila yuro havas altra limitizi e
exceptizi a la Autor-yuro.

L'autor-yuro diferas de un lando ad altra. La majoritato de la diferi koncernas
la questiono se la verki produktata per la guvernado falas sub Autor-yuro o no,
quante tempo duras la Autor-yuro pos la morto de la skriptisto, e la definuro de
fair use. En kauzo de ica diferi, ula verko povas a la sama tempo esar sub
Autor-yuro en lando e esar en la domeno publika en altra.

Multa personi kredas ke la yuri pri autor-yuro prokuras la kreado de nova verki
e la invento de nova idei, permistante a la skriptisto recevar rekompensaturo
financa por ilua esforco e provizante impulso a la produkturo de verki futura.
Ma la kritikanti konstatas ke la yuri de Autor-yuro perturbas la kambio e
amelioraciono kreativa de idei, verki e inventi.

La domi redaktistala existas por prokurar la publikaciono de verki, facante omna
laboro asociata kun la publikaciono, divulgo e vendo de la verko kambie de
porciono de la profiti. La domi redaktistala esas ofta selective relate la verki
vendata, e trovar editanti por onua verko povas tre desfacile.

Por solvar ta problemi, grupi de autori nedependanta inventis l'ideo pri
kontenajo aperta, qua furnisas a omni permisuro de copiar, chanjar e distributar
o vendar ilua verki, subjektato a ula reguli rezervata en licencuro di kontenajo
aperta. Kelke kondicioni tipika en kontenajo aperta esas:

La pagini de Wikipedio acesesas sub la GNU permiso por dokumentigo libera qua
permisas uzar la kontenajo sub, en fundo, la prima duo de ca kondicioni.



https://io.wikipedia.org/wiki/18ma_yarcento

Segun Gregoriala kalendario, la 18ma yarcento komprenas yari de 1 di januaro
1701 til 31 di decembro 1800. En Westala historio ta yarcento anke konocesas kom
"racion-epoko". Ta epoko implikas nova, revolucionala pensadi en Europa. En la
fino dil yarcento eventis Franca revoluciono, e Napoléon Bonaparte gradope
divenos notora militala chefo e pos statestro por Francia.

Komencas la dekado di Otoman imperio. La povo di Rusian imperio gradope
augmentas. En 1795 Rusia, Austria e Prusia dividas komplete Polonia-Lituania
komuneso, qua finas existar kom nedependanta lando.

En la westo di Europa Britania divenas importanta povo, pos vinkar Francia en
armeala disputi pri la teritorii en Amerika. En la 1760a yari ol komencas
konquestar teritorii en India. Tamen, Usa deklaras su nedependanta de Unionita
Rejio ye la 4ma di julio 1776. Pos milito qua lastis til 1783 Britania fine
agnoskas Usana nedependo.

Kun l'invento di la vaporomashino dum la 1770a yari komencas l'Industriala
revoluciono en Britania. To komencis transformar tota l'ekonomio dil mondo dum
la sequanta yarcento.

Dum la duesma duimo dil 18ma yarcento eventis inter altri la sep-yara-milito, de
1756 til 1763. Un di la rezulti dil milito esis ke Francia perdis granda parto
di Nova Francia (nune Québec, Kanada) por Britania e Hispanian imperio cedis
Florida a Britaniani. Quankam vinkoza, Britania spensis multa por mantenar la
milito.



https://io.wikipedia.org/wiki/Vino

Vino esas alkohola drinkajo obtenita da fermentaco di suko di vit-bero (vitis
vinifera) o di altra frukto. Pro la naturala kemiala equilibro vit-beri
fermentacas sen l' adjuntajo di sukri, acidi, enzimi, aquo o altra nutrivi. Hefo
konvertas la sukro en la vit-beri a etanolo e karbo dioxido. Diferanta varietati
di vit-beri e di hefo produktas diferanta stili di vino.

Vino esas produktita dum mil-yari. La maxim frua traci di vino esas trovita en
Gruzia, nome vinkruchi kom kemiale atestita restaji di vino.

La transformeso di vit-bero en vino esas nominita vinifo. Studio di vino esas
vino-tekniko.

Vino existas de adminime ok mil-yara, demonstrite per vin-restaji ek Imiri en
sud-esta Gruzia.

Vino esas principue solvo di alkoholo en aquo, qua kontenas anke multa kemiala
kompoziti aerebla o ne, en solvo o en suspendo. La proporciono en alkoholo esas
generale kompreso inter 9 e 15% per proporciono en aquo cirkum 85 %.

L'alkoholo esas principue di etanolo ma on truvas en ulo anke di glicolo, di
sorbitolo, di butileneglicolo ...



https://io.wikipedia.org/wiki/Tallinn

Tallinn esas la chef-urbo, maxim populoza urbo e la precipua portuo di Estonia.
Ol jacas an la nordala litoro di Estonia, apud Gulfo di Finlando.

Nun Tallinn havas tre pitoreska centro antiqua e bela suburbo anciena, ma cirkum
l'urbo stacas etajala domi konstruktita dum la sovietala tempo.

Tallinn konsistas ek 8 distrikti: Haabersti, Kesklinn (centro), Kristiine,
Lasnamäe, Mustamäe, Nõmme, Pirita, Põhja-Tallinn (nordala Tallinn). De ca
distrikti le maxim populoza esas Lasnamäe, Mustamäe e Haabersti. Existas
pasajero-portuo, aeroportuo, autobuso-staciono e fervoyala staciono proxim la
urbo-centro. Apud la centro historiala la "city" - nova distrikto kun alta domi
- esas konstruktota.

Fino-Ugriana populi posible ja habitabis la sudo dil gulfo di Finlandia dum la
2ma yarmilo aK. En un mapo de 1154 dal kartografo Almoravido Muhammad al-Idrisi
notesis un urbeto o fuorto kun la nomo Kaluria an la loko di nuna Tallinn.

Estoniani de Räval fondis fuorto sur la kolino Toompea dum la 11ma yarcento. En
la Rusa anali ol nomizesas Koliva, en la kroniko da Henrik Lindanine. En 1219
Dani invadis la fuorto e konstruktis nova fuorto ek petro. Pokope stranjeri
komencis uzar la nomo Reval, ma l'Estoni parolis pri Taani linn ‘fuorto (pose
‘urbo’) di Dani’. Depos 1249 Reval (Tallinn) havas urbala yuri, ed ol divenis
importanta urbo en Hanso-uniono.

En 1343 Estona rurani revoltis kontre stranjera dominacaji. La revolto - qua
divenis konocita kom "la revolto di la nokto di Santa Georgius" represesis da
Teutona Kavalieri, e reprezentis la fino di Dana dominacajo. Dania pose vendis
l'urbo a Teutona Kavalieri po 1,000 marki.

En 1525, l'urbo konvertesis a Luteranismo. Dum la 16ma yarcento, pro l'ataki di
Rusia kontre Teutona Kavalieri, Tallinn aceptis esar vasalo de Suedia, qua
sendis trupi por protektar l'urbo kontre la 29-semana siejo da Ivan la 4ma, de
1570 til 1571.

L'urbo restis sub domeno di Suedia til la Granda Nordala Milito di 1710, kande
Sueda trupi decimacesis per epidemio di pesto e kapitulacis ante l'atako dal
Rusi. Tamen, lokala institucuri restis nedependanta ekonomiale e kulturale en
Rusia, per la kreado dil "dukio di Estonia". Germana linguo anke restis oficala,
por la komerco.



https://io.wikipedia.org/wiki/Tajikistan

De 819 til 999 Tajikistan guvernesis da Samanida dinastio, Persiana stato ed
imperio fondita da Saman Khuda. Samanidi rinovigis Persiana kulturo ed propagis
sunita islamo. L'unesma tradukuro di Korano aden Persiana linguo facesis dum
Samanida dinastio. L'urbi Samarkand e Bukhara kreskis e divenis kulturala centri
por Tajika kulturo.

Dum la 19ma yarcento Rusian imperio komencis expansar su tra Central Azia. De
1864 til 1885 Rusian imperio gradope obtenis kontrolo di Rusiana Turkestan,
regiono qua extensis su de Kazakstan til Kaspia maro e til la bordero kun
Afganistan en sudo. Pos eventas Rusiana Revoluciono en 1917 on komencis militeto
kontre bolsheviki por mantenar Tajikistan nedependanta, ma pos 4 yari bolsheviki
vinkis, e moskei e vilaji brulesis.

Tajikistan deklaris nedependo de Sovietia ye la 9ma di septembro 1991. L'unesma
lando qua establisis ambasadeyo en Dushanbe esis Iran, en 1991. Preske nemediate
pos la nedependo komencis interna milito, kun facioni bazata en klani. Ne-islama
populi, quale Rusi e judi abandonis lando pro persekuto.

Pos finar la milito eventis elekto, e Emomalii Rahmon vinkis ex-chefministro
Abdumalik Abdullajanov per 58% del voti. Lando restis devastita dal milito, qua
produktis cirkum 100,000 morti e dissendis cirkum 1,2 milion refujinti tra
vicina landi. Un pafado-ceso eventis en 1997.

Preske nemediate pos la nedependo komencis interna milito en Tajikistan, qua
finis nur en 1997, e pacifika elekti eventis en 1999.

Nune Tajikistan esas oficale republiko, e havas elekti por prezidanto e por la
parlamento, ma nur un partiso dominacas la politiko, la Populala demokratiala
partiso di Tajikistan. De 1992 til nun la prezidanto, qua esas chefo di stato ed
anke chefo di guvernerio di lando, esas Emomalii Rahmon. La chefa ministro nur
esas la chefo dil ministraro, ed elektesas dal prezidanto.

Legifala povo kompozesas da Supra Asemblajo (Majlisi Oli) qua, pos semptembro
1999, havas du chambri. La Asemblajo di Reprezenteri (Majlisi namoyandagon havas
63 membri qui elektesas direte dal populo por kin-yara periodo. La Nacional
Asemblajo (Majlisi milli havas 33 membri, di qui 25 elektesas dal deputati e 8
elektesas dal prezidanto, ambe por kin-yara periodo. La konstituco di Tajikistan
adoptesis la 6ma di septembro 1994 e sufris emendi en 1999 e 2003.

Tajikistan ne havas litoro, ed esas la min granda lando de Central Azia. Cirkum
93% de lua surfaco kovresas da monti de Pamir montaro e plu kam 50% di lando
jacas super 3,000 metri di altitudo. La maxim alta monti di lando, kun plu kam
7,000 metri di altitudo, esas Ismoil Somoni (7,495 metri), monto Ibn Sina (7.134
metri) e monto Korzhenevskaya (7,105 metri).

La klimato di Tajikistan esas kontinentala, subtropikala e miarida, kun
[[dezerto|dezerti] en kelka regioni, e sufras influo de la altitudo. Alta monti
protektas la valo di Fergana ed altra basa tereni de Arktika venti, ma la
temperaturi en la regiono povas falar infre 0°C dum plu kam 100 dii per yaro.
Mezvalora temperaturi en ta basa regioni varias de 23°C til 30°C en julio
(somero) til -1°C til 3°C en januaro (vintro). En l'esto di Pamir montaro la
mezvalora temperaturi en julio varias de 5°C til 10°C, ed en januaro varias de
-15°C til -20°C.

La precipua fluvio di lando esas Amu Daria. Kun Panj fluvio, ol indikas la
frontiero kun Afganistan. On existas plu kam 900 fluvii en lando kun plu kam 10
km di extenso.

Lando esis la maxim povra republiko di Sovietia e nune esas la maxim povra lando
di Centr-Azia.

Segun 2010 statistiki publikigita da The World Factbook, Tajikistan havis
7 487 489 habitanti. Segun la 2000 kontado, Tajika populo, qua parolas Tajika
linguo (un varieso di Persiana linguo) reprezentas 79,9% de la habitantaro.
Existas minoritati di Uzbeki (15,3%), Rusi (1,1%) ed alta. La quanto di Uzbeki e
Rusi gradope diminutabas pro ekmigreso.

Tajika esas l'oficala linguo, ma Rusa esas rutine uzata en komerco, aferi e
komuniko. Quankam facesis recenta modifiki en legi por ne pluse konsiderar Rusa
linguo oficala la konstituco mantenas ol kom "linguo por permisar interrasala
komuniko.

Quankam la povreso di lando, preske 99.3% de Tajikiani savas skribar e lektar.
La plu multa dil habitantaro praktikas islamana religio.

La maxim granda urbo esas Dushanbe, la chef-urbo. Altra importanta urbi esas
Khujanj e Kulob.

Tradicionala centri di Tajika literaturo esis l'urbi di Bukhara e Samarkhand,
nune en Uzbekistan. Exempli di moderna Tajikstanana skriptisti esas Sadriddin
Ayni, Payrav Sulaymoni, Mirzo Tursunzoda ed altra.



https://io.wikipedia.org/wiki/Sud-Amerika

Sud-Amerika (en Hispaniana América del Sur o Sudamérica; en Portugalana América
do Sul; en Nederlandana Zuid-Amerika; en Angliana South America; en Franciana
Amérique du Sud) esas la sudala parto de Amerikana kontinento o, segun kelka
autori, la sudala kontinento de Amerika. situita tote en Westala misfero e
precipue en Sudala misfero, kun relate mikra parto en Norda misfero, kontigua ad
Oceano Pacifiko en westo, Atlantiko en nordo ed en westo, Central Amerika e
Karibiana Maro en nord-westo. Ol havas 17.84 milion km² di totala surfaco (qua
reprezentas cirkum 42% de la surfaco di Amerika e 12% de tota lando emersa), ed
en 2005 ol havis plu kam 371 milion habitanti.

Ol kompozesas ek 12 nedependanta landi: Arjentinia, Bolivia, Brazilia, Chili,
Kolumbia, Equador, Guyana, Paraguay, Peru, Surinam, Uruguay e Venezuela. Kelka
libri ank inkluzas Trinidad e Tobago en Sud-Amerika, pro l'insuli esar super la
kontinentala platformo de Venezuela. Franciana Guyana esas transmara departmento
de Francia, dum ke Falklandi esas transmara teritorio de l'Unionita Rejio.

En Sud-Amerika jacas la maxim granda Equatorala foresto dil mondo: Amazona
foresto. Ol anke havas du dezerti (Atakama e la dezerto di Arjentiniana
Patagonia), savani (specale en Brazilia, ma anke en Venezuela e Guyana), un
importanta montaro (Andi) en westo, regioni kovrata da gramini en Arjentinia,
Uruguay e Brazilia (Pampa), e glacieri en sudo di Chiliana e Arjentiniana
Patagonia.

En Sud-Amerika jacas la maxim alta aquofalo dil mondo, Salto del Ángel, en
Venezuela, kun 979 metri di alteso, e la maxim longa fluvio dil mondo, Amazon,
kun 6,8 mil km di longeso de Nevado Mismi, en Peru til Atlantiko, en Braziliana
litoro. Anke jacas en Sud-Amerika la maxim vasta montaro dil mondo, Andi, la
maxim sika dezerto dil mondo, Atakama, e la maxim vasta equatorala foresto dil
mondo, Amazoniana junglo.

Unesma evidentaji di agrokultivo en Sud-Amerika evas de 9,000 yari aK. Manioko
komencis kultivesar cirkum 2,000 yari aK. Dum ta epoko kelka populi establisis
urbeti en omna parti de Andi. Sud-Amerikana populi domestikigis lamao, vikuno,
alpako e guanako cirkum 3,500 yari aK, por furnisar karno e lano e por
transporto.

De cirkum 1438 til 1533 Inkao imperio dominacis Andina regiono. En esto di
kontinento vivis tupi-guarani populi ed altra indijena grupi. Samatempe, mapuche
vivis en sudo di nuna Chile ed Arjentinia, ed yanomami vivis en sudo di
Venezuela e nordo di nuna stato di Amazonas, en Brazilia.

En 1494 tra Tordesillas kontrato, Portugal e Hispania dividis la teritorii ne
deskovrita en Nova Mondo ed establisis la frontiero inter la du teritorii tra
Tordesillas-lineo. Kun suporto dil papo Alexander la 6ma li konkordis ke tota
landi por deskovrar devus partoprenar a la du landi.

Unesma Hispaniana urbi en Sud-Amerika esis San Sebastián del Uraba en 1509,
abandonita la sequanta yaro, e Santa María la Antigua del Darién, en 1510.
Intensa exploro e koloniigo di teritorio komencis dum 1530a yari, kande
Hispaniani dominacis Inkao imperio (en 1533) e Portugalani fondis l'urbo di São
Vicente. En 1542 Hispaniani kreis la Vice-Rejio di Peru.

Komence Hispani e Portugali probis uzar indijeni kom labor-povo por agrokultivo
e minado, ma morbi e neadapto di indijena viri ad agrokultivala verki motivizis
koloniala povi a trovar sklavi de Afrika. Katolik eklezio anke kondamnis
sklaveso di indijeni, qua gradope deklinis. Tandem indijeni intermariajis kun
Portugalani e Hispaniani, e formacis nova klaso di mestici.

Kande Napoléon 1ma invadis Hispania e pose Portugal dum komenco dil 19ma
yarcento la situeso di lua kolonii en Sud-Amerika rapide modifikesis. João 6ma
di Portugal fugis vers Brazilia ed instalis guvernerio en l'urbo Rio de Janeiro.
Pos retroirar vers Europa il lasis lia filiulo, Pedro qua proklamis Braziliana
nedependo en 7 di septembro 1822. En Hispaniana kolonii, lokal asemblaji ne
aceptis la remplasigo di Fernando la 7ma di Hispania da Joseph Bonaparte, kreis
lokala guverni (Juntas) e pose komencis militi por nedependo. Granda Kolumbia,
Arjentinia, Paraguay, Chili, Equador, Peru, Bolivia ed Uruguay divenis komplete
nedependanta ante 1830. Poka landi atingis nedependo nur dum 20ma yarcento:
Panama en 1903, Guyana en 1966, Trinidad e Tobago en 1962 e Surinam en 1975.

En la 19ma yarcento eventis interna militi quale en Arjentinia, Brazilia (milito
di Farrapos e la Milito di Canudos) e Kolumbia (la milito di la 1000 dii) e
militi inter Sud-Amerikana landi, quale la milito di la Konfederuro (1836-1839),
la Milito dil Pacifiko (1879-1883) e Paraguay-milito. La militi inter
Sud-Amerikana landi provokis modififi en la mapo dil kontinento, quale la fino
di la konfederuro Peru-Bolivia, la perdajo di Boliviana litoro por Chili en la
milito dil Pacifiko, e la devasto di Paraguay dum Paraguay-milito, qua perdis
teritorii por Arjentinia e Brazilia.

Dum la 20ma yarcento militi divenis min ofta, ma anke eventis Chaco-milito
(1932-1935) inter Bolivia e Paraguay, e la milito inter Equador e Peru pri la
frontierala limiti inter la du landi. Anke eventis la milito di la Falklandi en
1982 inter Arjentinia ed Unionita Rejio pri la posedajo di Falklandi. Tamen, la
regiono subisis militala diktatoresi, note pos la duesma mondomilito e la
komenco di la kolda milito. Militala rejimi instalesis en Brazilia dum la 1960a
yari, Uruguay, Chili, Arjentinia e Peru dum la 1970a yari, e multa stato-stroki
eventis en Bolivia dum ta periodo. La diktatoresi enkarcerigis mili di opozanti,
multi de qui sufris tormenti e mortigesis. La diktatoresi iluzite
interkunlaboriris por rikonocar ed eliminar opozanti, tra la nomizita
"Operaciono Condor". La sama epoko, Kolumbia subisis interna milito inter la
guverno e Marxista gerili (la grupo FARC) kun la partopreno di interesti de la
drogo-trusti.

Gradope la diktatoresi desaparis dum la 1980a yari, e la regiono riexperiencis
demokratio. Anke l'intenseso di la konflikto en Kolumbia diminutis. La regiono
subisis severa debo-krizi dum la 1980a e 1990a yari e probis kontrolar
inflaciono tra ortodoxa e ne-ortodoxa formuli. De la duimo di 1980a yari til nun
multa landi di regiono probas integrar lua ekonomii tra la kreado di ekonomiala
unioni, quale Mercosur (Brazilia, Arjentinia, Uruguay e Paraguay, pose kun eniro
di Venezuela) ed Andiana Komuneso (Hispane: Comunidad Andina, formacita per
Peru, Bolivia, Equador e Kolumbia). La maxim recenta inicio esis la kreado di
Unasur, qua komprenas tota la Sud-Amerikana landi ecepte Trinidad e Tobago.

Dum la komenco dil 21ma yarcento guverni de centra-sinistra o sinistra elektesis
en Sud-Amerika, en Arjentinia, Bolivia, Brazilia, Chili, Uruguay, Equador,
Paraguay, Venezuela e Peru. Recente, Sud-Amerikana landi kreis Unasur, kun skopo
permisar la libera movo di personi, ekonomiala developo, establisar politiko
komuna pri defenso ed eliminar doganala tarifi inter la partoprenanti dil
organizuro.



https://io.wikipedia.org/wiki/Sri-Lanka

Homi ja habitis Sri-Lanka dum paleolitiko. Arkeologiisti kredas ke kelka restaji
deskovrita de ta periodo esas simila a restaji deskovrita en suda India.
Linguisti trovis relati inter Sinhalana linguo e la lingui parolata en Sindh e
Gujarat.

Budismo introduktesis en Sri-Lanka dum la 3ma yarcento aK. Portugalani,
komandita da Lourenço de Almeida, desembarkis en l'insulo en 1505. En ta epoko,
3 rejii existis en l'insulo: Kandy en centro, Kotte en westo, ed Yarlpanam (en
Angliana: Jaffna) en la nordo. Nederlandani arivis dum la 17ma yarcento.

Britaniani okupis Nederlandan avanposteni en litoro en 1796, ed en 1802
Sri-Lanka divenis kolonio di la Britaniana krono, direte administrita da
Britaniana guvernerio. Unionita Rejio finale anexis la rejio di Kandy en 1815.

Europani establisis plantacerii di cinamo, sukrokano, kafeo, indigo, e pose teo
e kauchuko. Britaniani anke trovis granda quanto di laboristi de Tamil Nadu.
L'urbo di Colombo divenis la centro di Britanian administro.

Pos la Duesma mondomilito, Unionita Rejio gradope preparis Ceylon por lua
nedependo. En 14 di oktobro 1947 kreesis l'ofico di chefa ministro di Ceylon.
Lando divenis nedependanta de Unionita Rejio ye 2 di februaro 1948. Don Stephen
Senanayake divenis l'unesma chefministro di lando, dum ke la rejulo di Anglia
kontinuis esar la chefo di stato.

Segun la konstituco promulgita ye la 7ma di septembro 1978, Sri-Lanka esas
socialista republiko ed unitara stato. Ol esas la maxim olda demokratio di Azia.
La guvernerio mixas prezidantala e parlamentala sistemi. La prezidanto esas la
chefo di stato e chefo di guvernerio, e komandas la militala forci. La chefa
ministro nur esas la chefo dil ministraro.

La legifala povo kompozesas da la parlamento, qua havas unika chambro kun 225
membri, qui elektesas dal populo por 6 yari.

La judiciala povo kompozesas da la supra korto (la maxim alta korto di lando),
da apelo-korti, alta korti e lokala korti. Kriminala legi kopiesis de Britaniana
legi, dum ke civila legis kopiesis de Romana legi e Nederlandana legi.

Sri-Lanka jacas inter latitudi 5ºN e 10ºN, e longitudi 79ºE e 82ºE. Parto di
lando kovresas da tropikala foresti kun alta biodiverseso.

Granda parto di la tereni esas basa, kun monti nur en la centro e sudo dil
insulo. La maxim alta monto esas Pidurutalagala, kun 2 524 metri di altitudo.

La klimato esas tropikala kun influo di monsona venti. La zono proxim la
centrala monti recevas mezvalore 2,500 mm di pluvo omna yari.

Lando havas 103 fluvii e riveri. La maxim longa esas Mahaweli, kun 335 km di
extenso.

Sri-Lanka havas la 53ma maxim granda habitantaro en la mondo, qua kreskas 0,79%
omnayare. La maxim granda urbo esas Colombo, l'anciena chef-urbo, kun plu kam
600 000 habitanti. Altra importanta urbi esas Dehiwala-Mount Lavinia (plu kam
200 mil habitanti en 2001), Moratuwa (plu kam 177 mil habitanti en 2001), la
chef-urbo Sri Jayawardenapura Kotte (plu kam 100 mil habitanti), e Jaffna (plu
kam 80 mil habitanti en 2007).

La kulturo di Sri-Lanka datizas de plu kam 2,500 yari ante nun, e havas influi
de Budismo e Hinduismo. Segun islama folkloro, Adam ed Eva refujiis su en
l'insulo pos ekpulsesar de Paradizo.

La literaturo di Sri-Lanka havas plu kam 2,000 yari di historio; la maxim
anciena verki esas legendi e religiala verki. Dum la 20ma yarcento un di la
precipua skriptisti esis Martin Wickramasinghe (1890-1976).



https://io.wikipedia.org/wiki/Sono

Sono es ondo produktita da mekanika vibro di flua o solido suporto e propagita
per elastikeso di medio segun la formo di longesala ondi. Per fiziologika
extenso, sono indikas l’audiva senco an qua ta vibro povas krear. La cienco qua
studias soni nomas su akustiko. Psikakustiko kombinas akustico kun fiziologio e
psikologio per determinar la maniero do la soni es perceptita e interpretita da
cerebro.

Frequeso di sono es expresita da Hertz (Hz), direkta ligita kun l’alteso di
perceptita sono, ma es sole uno di kompozi (videz Psikoakustiko). Kun febla
frequeso korespondas grava sono, kun alta frequeso akuta sono.

Altra importanta karaktero di sono, lia amplitudo. La percepta intenseso
dependas (inter altri) dil amplitudo : sono povas esar forta o dolca (muzikisti
dicas forte o piano). En aero l’amplitudo korespondas ad variani di ondo-presi.

Ibe ube ofte preso es mezurita da pascali, en akustiko l’intenseso mezuras su da
decibeli (dB). To es unajo qua uzas logaritmo sive di raporto di sona intenseso
sur l’intenseso di refero expresita da watti per metro quadrato (10-12W.m-2),
sive di raporto di preso produktita sur referenco-preso, indikita da pascali
(2.10-5 Pa). Ul esis selektita tale per ke to permesas havar cifri facila
manipulebla, qua ne devenas tre granda o mikra (logaritmo), e per ke ta aceso
korespondas plu bona akustiko ke percevas homala orelo kom sonora senco. Ma
atencez, nociono di sonora levelo donas sole konfuza ideo di percepta senco, nam
facas konsiderar orelo-sencala, qua varias principue segun sono-frequeso (orelo
es min sentebla ek baza frequesi). Plu bona proximigo di percepta volumo es
donita en dBA (equilibrigas A).

O dB korespondas adminime ke homala orelo povas perceptar nomita audebla solio,
e ne absoluta silenco. Ta valoro havis selektita da experimentado per sono di
frequeso1000 Hz, valoras 10-12 W.m-2, ma la plu multi personi havas audebla
solio supere 0 dB (proxim 4 dB). Doloranta solio es 130 dB, ma l’orelo povas
subisita domaji de 85 dB (videz Psikoakustiko). Suficas chanjar la refero di
povo o di preso (P0 o W0 en formuli infra) per ke skalo di volumi sive totale
chanjita. Pro to gradua decibeli sur la volum-butono di kateno Hi-fi ne
korespondar kun akustika leveli ma kun elektrika povi di ekirar dil ampligo, to
ke havas quasi nula komuna.

Timbro determinas sono-koloro ke es tre nefacila da definar altre ke negativa
maniero.

Kom omni percepta fenomeni, tempo agigas fundamentala rolo per akustiko (ed
ankore plu en muziko). Existas mem tre strikta relacioni inter spaco e tempo,
vidita ke sono es ondo ke propagas en spaco dum tempo.



https://io.wikipedia.org/wiki/Serbia

Serbia esas lando en suda Europa. Lua vicina landi esas Hungaria en nordo,
Rumania e Bulgaria en esto, Albania (tra la provinco di Kosovo) e Macedonia en
sudo, Montenegro, Bosnia e Herzegovina e Kroatia en westo.

Romani konquestis la regiono dum l'1ma yarcento aK e la regiono divenis parto di
kelka Romana provinci. Ne min-multa kam 17 Roman imperiestri naskis en la
regiono di nuna Serbia. Dum la 11ma yarcento la regiono divenis parto di
Bizancana e Bulgariana imperii. En 1217 lando adoptis la maxim olda konstituco
de l'historio.

En 1386 Otomani vinkis Serbi en Batalio di Plocknik. Parto di la regiono divenis
okupita da Otomani e pose da Austriani.

Serbia divenis nedependanta de Otoman imperio ye la 13ma di julio 1878. De 1918
til 1945 ol divenis parto di Rejio di Yugoslavia, e de 1945 til 1991 ol divenis
parto di Yugoslavia.

Kande interna militi desintegrigis Yugoslavia de 1991 til 1992, Serbia restis
unionita a Montenegro en lando qua prezervis la nomo Yugoslavia til 2003, kande
ol chanjis lua nomo a Serbia e Montenegro.

Kun la nedependo di Montenegro en 2006, Serbia divenis sola stato. En februaro
2008 Kosovo deklaris lua nedependo, ma ne esas agnoskata da Serbia e da plu kam
100 landi.

Ye la 22ma di decembro 2009 Serbia oficale prezentis lua kandidateso por enirar
a la Europana Uniono.

Serbia esas parlamentala republiko. La chefo di stato esas la prezidanto,
elektita da populo por kin-yara periodo. La chefministro esas la chefo di
guvernerio, ed elektesas dal prezidanto inter la membri di parlamento.

La parlamento (Narodna Skupština) havas unika chambro kun 250 sideyi. Nuna
konstituco aprobesis da referendo en 28 e 29 di oktobro 2006, e havas un
introdukto e 206 artikli. En lua introdukto ol konsideras Kosovo kom parto di
Serbia. La konstituco di 2006 remplasis la di 1990.

Serbia jacas inter 41º e 47º N. Lua tereni esas basa en nordo (Voivodina) ed
alta en sudo (sudala Karpati). Danubio esas la precipua fluvio di Serbia. Altra
importanta fluvii esas Granda Morava (493 km, tote en Serbiana teritorio) Sava,
kun 945 km (di qui 206 km en Serbia), e Tisza o Tisa, kun 1358 km di extenso (di
qui 168 en Serbia). La maxim alta monto di lando esas Monto Midzhur, kun 2 169
metri di altitudo, en la frontiero kun Bulgaria.

Lua klimato sufras influi de Mediteraneo e de Eurazia. Mezvalora temperaturi
esas 0 °C dum vintro e 22 °C dum somero. Pluvo esas bone distributata dum omna
yaro.

Cirkum 31% di Serbiana teritorio esas kovrata da foresti. Nacionala parki kovras
cirkum 10% dil teritorio.

En recenta yari, granda entraprezi kom US Steel, Philip Morris, Microsoft, FIAT,
Coca-Cola ed altre kolokis en Serbia.

Segun 2002 kontado, 82,66% di la populo esas Serbi, 3,91% esas Hungari, e 1,82%
Bosni. Plu kam 84% di la populo esas Ortodoxa kristani, 6,24% esas katoliki e
nur 3,24% esas islamo.

Lando havas multa monumenti de Romana e Bizancana epoki, note en Sirmium,
Gamzigrad, e Justiniana Prima. Lua monumenti de la Mezepoko esas precipue kirki
e monakeyi. Dum Turka okupeso, Serbiana arto preske desaparis, ecepte por
Serbian artisti qua vivis en regioni sub Habsburga dominacajo. En fino di la
18ma yarcento Serbian arto montris kelka influi de baroko, e dum la 19ma
yarcento ol sufris influi de romantikismo e realismo. Dum la 20ma yarcento la
maxim importanta piktisti esis Paja Jovanović, Milan Konjović, Marko
Čelebonović, Petar Lubarda, Uroš Predić, Milo Milunović, Vladimir Veličković,
Mića Popović, Sava Šumanović e Milena Pavlović-Barili.

En literaturo dum la 20ma yarcento la maxim importanta skriptisti di prozo esis
Isidora Sekulić, Miloš Crnjanski, Ivo Andrić, Branko Ćopić, Meša Selimović,
Borislav Pekić, Dobrica Ćosić, Danilo Kiš, Aleksandar Tišma e Milorad Pavić.

Sporti en Serbia jiras precipue cirkum kolektiva sporti, quale futbalo e
basketbalo. Recente, teniso anke divenis populara. Ye la 6ma di oktobro 2008
Serbiana tenisistino Jelena Janković divenis la numero un del mondo.



https://io.wikipedia.org/wiki/Republiko_Macedonia

Republiko Macedonia (FYROM), esas lando en sud-estala Europa. Lua vicina landi
esas:

En Antiqueso granda parto di la teritorio di nuna Republiko Macedonia esis parto
di la rejio di Peonia, populo qua originis de Trakia, ma anke de Iliria e
Dardania. En 336 aK Filip 2ma konquestis Supra Macedonia, inkluze la regiono di
nuna Republiko Macedonia. Lia filiulo, Alexandros la Magna konquestis la restajo
di la regiono.

Dum mez-epoko la regiono subisis influi de Bizancana Imperio e de slavi. Dum
10ma yarcento la regiono divenis la centro di l'Unesma Bulgarian imperio, sub la
guvernerio di caro Samuil 1ma. Nova chef-urbo esis establisita en Ohrid.

Dum l'unesma duimo di 15ma yarcento Otomani konquestis la regiono, qua divenis
parto di Otoman imperio dum preske 500 yari. Dum Otomana dominaco, la regiono
recevis expresoza minoritato di Turki en lua populo. Dum Otomana guvernerio,
Skopje e Monastir (nune Bitola) divenis chef-urbi di separita regioni.

Serbia kaptis la regiono dum l'unesma Balkana milito en 1912. Dum Serbiana
guvernerio, la regiono ne havis autonomio. Pos l'unesma mondomilito Serbia
divenis parto di Rejio di Serbiani, Kroatiani e Sloveniani. En 1929 la regio
esis rinomizita Rejio di Yugoslavia.

Pos referendo, Republiko Macedonia divenis nedependanta de Yugoslavia en 8 di
septembro 1991. Lando ne sufris kun interna milito pos nedependo, kontraste kun
altra ex-Yugoslaviana republiki.

Republiko Macedonia esas parlamentala republiko. La prezidanto esas elektita da
populo por 5 yari. La Parlamento havas 1 chambro ed esas kompozata da 120
membri, elektata por 4 yari da populo. Nuna konstituco adoptesis en 2001.

Republiko Macedonia ne havas litoro. Ol reprezentas 35,5% di historiala regiono
di Macedonia. Lando havas 62 km di frontieri kun Serbia en nordo, 148 km kun
Bulgaria en esto, 228 km kun Grekia en sudo, 151 km kun Albania en westo e 159
km kun Kosovo en nord-westo. Lando esas generale montoza, e Monto Korab, kun
2 764 metri di altitudo en la frontiero kun Albania esas lua maxim alta monto.

Lua klimato esas transito inter Mediteranea e kontinentala. Averajala pluvo
varias de 1 700 mm en westa montala zono til 500 mm en sud-esto.

Macedonia havis cirkume 2.1 milion habitanti en 2009 di qui 58% vivis en urbi.
Preske 65% esas Macedoni, 25% Albani e 3,85% Turki.

Macedoniana linguo esas la precipua linguo di lando, proxim ad Bulgariana
linguo. Altra importanta lingui parolata en lando esas Albaniana e Bulgariana.



https://io.wikipedia.org/wiki/Napol%C3%A9on_la_1ma

Napoléon la 1ma (de 1769 til 1821) esis Franca generalo. Ilu duktis Francia
depos 1799, kom imperiestro de 1804 til 1814, ed itere de la 20ma di marto til
la 22ma di junio 1815. Il komencis lua kariero kom artilrio-oficiro dum la siejo
di Toulon sucese ma vundesis en kruro.

Napoléon konsideresas militala genio, qua komandis e vinkis multa batalii. Ilu
kontrolis granda parto de kontinentala Europa tra lua frati e marshali, qui
guvernis multa landi sur lua troni. Anke lua nevo esis imperiestro, Napoléon la
3ma, de 1852 til 1870.

Ye la 4ma di mayo 1814 Napoleon Bonaparte arivis en Portoferraio, la chef-urbo
dil insulo Elba, ube il esis exilita segun la kontrato di Fontainbleau. Ca
kontrato, signatita da plenipotencieri di diversa Europala stati e ratifikita da
Napoleon ye la 11ma di aprilo, detaligis ke Napoleon ne pluse esus imperiestro
di Francia; e ke Elba, insulo proxim Toskania, esus separita princio di qua
Napoleon esus la regnanto. Dum la monati pos ilua arivo, Napoleon adoptis
ekonomiala reformi en la insulo ed en la sociala standi di olua habitanti. Ye la
26ma di februaro 1815 il eskapis de la insulo, ed ye la 20ma di marto il
ri-eniris Paris.

Ye la 15ma di oktobro 1815, la navo portanta Napoléon, pos ilua vinkeso ye la
batalio di Waterloo en junio ta yaro, arivis ye la insulo Sant-Helena, ye la
suda Atlantiko. Napoléon desembarkis ye la sequanta dio, e komencis exilo qua
duris til ilua morto en 1821.



https://io.wikipedia.org/wiki/Laos

Laos esas lando qua jacas en Indochinia, Azia. Lua vicina landi esas Populala
Republiko di Chinia en nordo, Vietnam en esto, Kambodja en sudo ed en westo
Myanmar.

Nuna teritorio di Laos apartenis a la rejio di Lan Xang. Pos kolonial epoko
lando divenis nedependanta de Francia en 1954. Lando nomesis pro la Lao-populo.
La 's' adjuntesis da Portugalana habitanti.

Moderna homi ja habitis la valo di Mekong dum la fino di Pleistoceno e komenco
di Holoceno. La maxim anciena konocita informo pri Lao populo konocesas kom la
"legi di Khun Boron", de la 9ma yarcento. La historio docata en skoli mencionas
ke la rejio di Lan Xang fondesis en la regiono di nuna Laos dum la 14ma
yarcento. Ta rejio lastis til la 18ma yarcento. Dum la 19ma yarcento Luang
Prabang divenis parto di Franciana protektorato en Indochinia.

Dum Duesma mondomilito Laos okupesis da Japonia. Kande Japoniani ekpulsesis,
Laosani deklaris nedependo, ma en 1946 Franciani riokupis ol e donis restriktita
autonomio a la teritorio.

Laos divenis nedependanta de Francia en 1954, kom monarkio. Sisavang Vong,
monarko di Luang Prabang, divenis lua unesma rejulo.

Laos envolvesis en Vietnam-milito kande Vietkong e Nord-Vietnamana trupi
komencis uzar lua teritorio por atakar Sud-Vietnam. Parto di Ho Chi Minh voyo
krucumis lando. Kom respondo, Sud-Vietnamana trupi komencis facar ataki en lua
teritorio, ed Usa replikis tra bombardo di Laosana teritorio. Samatempe kom
konsequo di ta ataki, komencis interna milito di militeti de Pathet Lao kontre
Laosana royala guvernerio.

En 1968 Nord-Vietnaman armeo lansis atako por helpar Pathet Lao luktar kontre
royal armeo. L'atako rezultis en la fugo di royala soldati, ma la milito
kontinuis kontre kelka Usana soldati, kontre batalioni de Hmong-populo, e kontre
Tailandana soldati. La milito nur finis en 1975, kande Pathet Lao vinkis e
forcis rejulo Savang Vatthana abdikar la 2ma di decembro sam yaro. Laos, sub la
guvernerio di Kaysone Phomvihane divenis socialista republiko, sub la nomo
"Populala Demokratiala Republiko di Laos".

Laos esas socialista republiko kun singla partiso, "Revolucionala Partiso de la
Populo di Laos". La prezidanto di lando, nune Choummaly Sayasone, anke esas la
chefo di RPPL. La chefo di guvernerio esas la chefministro, nune Thongsing
Thammavong.

L'unesma konstituco di Laos promulgesis la 11ma di mayo 1947 ed establisis
nedependanta monarkio asociita kun Francia. Dek yari pose, en 1957 la reformo di
la konstituco eliminis l'asocio kun Francia. Ol revokesis la 3ma di decembro
1975, e nuna konsituco nur adoptesis en 1991..

Legifala povo kompozesas da Nacional Asemblajo (Sapha Heng Xat) qua havas unika
chambro kun 132 membri, qui elektesis por 5 yari en 2011. La nombro di membri di
la Nacional Asemblajo esis 99 en 1997, e kreskis til 115 en 2006 e fine 132 en
2011.

La Supra Korto di Laos esas la maxim alta korto de legifala povo. Quankam la
kriminala judiciala sistemo kontrolesas dal guverno e dal partiso, existas
sistemo por judiciar krimini. En la vilaji existas korti por judiciar ordinara
krimini. Krimini plu serioza e politikala krimini judiciesas da alta judiciala
autoritati.

Laos ne havas litoro. Lua tereni generale esas montoza e kovrata da tropikala
foresti, kun mikra arei kovrata da savani. Lua maxim alta monto esas Phou Bia,
kun 2 817 metri di altitudo. En sudo existas kalkoza monti ed alta planaji kun
volkanal origino en la baseno di Mekong-fluvio. Cirkum 21% de lua teritorio
protektesas en rezervi.

Mekong esas la precipua fluvio di lando, e kunformas parti di la frontieri kun
Myanmar e Tailando. Vientiane jacas apud Mekong, en la frontiero kun Tailando.

Lua klimato esas tropikala kun du sezoni: pluvoza de mayo til novembro e sika de
decembro til aprilo. La mezvalora yarala pluvo en Luang Prabang esas 1 350 mm, e
la mezvalora temperaturi esas 19ºC en januaro e 27 °C en julio.

L'ekonomio di Laos dependas forte de lua vicini Tailando, Vietnam ed, specale en
nordo, Populala Republiko di Chinia. L'urbo di Pakxe experiencis forta kresko
danko a frontierala komerco.

Quankam la guverno esas oficale komunista, en 2009 Barack Obama deklaris ke Laos
ne esis pluse Marxista-Leninista stato, e levis restrikti kontre Laosana
kompanii, pri recevar finance de Ex-Im Bank.

Nutrado-agrokultivo employas 80% de labor-povo e kontributas kun la duimo de
KLP.

L'oficala e dominacanta linguo esas Laosana, qua skribesas kun sistemo bazata en
Khmer-skripto. Lingui Khmu e Hmong parolesas da mikra grupi, specale en rurala
zoni. Franca kontinuas uzesar en la guverno ed en la komerco, e cirkum 1/3 de la
studenti recevas eduko en Franca linguo. L'Angla komencas studiesar dum recenta
yari, pos Laos enirar ASEAN.

La maxim granda urbo esas Vientiane. Altra importanta urbi esas Savannakhét e
Pakxe.

Theravada budismo havas granda influo en Lao kulturo. Lando havas du loki
konsiderata Mondala Heredo: Luang Prabang e Vat Phou.

Tota la jurnali publikigesas dal guverno, inkluzite du jornali en stranjera
lingui: Vientiane Times en Angla, e Le Rénovateur en Franca.

Quankam la poligamio konsideresas krimino en Laos, ol esas vulgara por
Hmong-populo.

Muay Lao, kombato-sporto simila a kickboxing, esas la nacionala sporto. Futbalo
gradope komencas divenar populara.



https://io.wikipedia.org/wiki/Koreana_linguo

Koreana esas linguo uzata en ambe sud e norda-Korea. Existas anke multa Koreani
en Chinia (l'urbi di Dandong e Shenyang por exemplo), Rusia e multa landi ube
Koreana enmigranti existas. Los Angeles, Vancouver, Sydney ed altra urbi havas
tre multa Koreani.

Koreana olim uzis nur hanja, t.e. Chiniana literi lektante kun Koreana pronunco.
Por exemplo, la vorto por Sud-Korea: Hanguk - 한국 o 韓國 en Chiniana literi. Hanguk
pronuncesis Hanguo en la China e Kankoku en Japona. Fakte, 70% de la vorti en
Koreana venas de Chiniana literi, ma ne nur la pronunco ma anke la gramatiko
esas diferanta, e la du lingui esas tote diferanta.

Japoniana esas la linguo maxim simila a Koreana en la mondo. La gramatiko esas
S-O-V, e multa vorti esas la sama. Tamen, Koreana e Japona ne esas tante simila
kam, exemple, Norvegiana e Sueda. Existis multa teorii pri la du lingui. Kelka
dicas ke la du lingui esis la sama plu kam 10 000 yari ante nun, kande Japonia
ne esis insulo ma parto di Azia, e mem ke dum longa tempo la vorti chanjis en la
du lingui, la gramatiko ne chanjis dramatikale, e forsan esas posibla ke li esis
la sama linguo. Kande on vidas la du lingui, anke bezonas savar ke en la du
landi existas multa dialekti, ed anke ke li ne esis unionita lando dum la
anciena tempo. Exemple, la lando Baekje esis amiko di Wae, l'anciena Japonia.
Baekjae e Wae helpis l'un l'altra kontre altra landi en Korea, exemple Koguryeo.



https://io.wikipedia.org/wiki/Katar

Katar (Arabe: قطر‎‎), oficale la Stato di Katar (دولة قطر‎‎ Dawlat Qatar) esas
lando en Azia an la mikra peninsulo di Katar, sud-este de Araba peninsulo. Lua
vicina landi esas Saudi-Arabia sude e l'insulo di Bahrain weste. Katar anke
havas marala frontieri kun l'Unionita Araba Emirati e kun Iran.

Pos l'Otomana regno, la regiono divenis Britaniana protektorato til 1971, kande
ol ganis nedependo.

Homi ja okupis la regiono di nuna Katar cirkume 50 000 yari ante nun, dum la
petr-epoko. La regiono komencis adoptar islamala religio pos la yaro 628.
Portugalani siejis la regiono en 1521, e konstruktis multa fortresi ibe, ma
ekpulsesis en 1602.

En 1871 Otoman imperio expansis lua dominacajo en la regiono, ma en 1913 li
renuncis lua suvereneso super ol. Dum l'Unesma mondomilito, l'emiro Abdullah bin
Jassim Al Thani signatis pakto kun la Britaniani, e transformis Katar en
protektorato.

Katar esas ambe absoluta e konstitucala monarkio. De 1825 - kande la dinastio Al
Thani kreesis - til nun la sama royala familio guvernas la lando. La nuna chefo
di stato e 8ma emiro di la familio Al Thani esas Tamim bin Hamad Al Thani, qua
heredis la trono de lua patro Abdullah bin Khalifah Al Thani ye la 25ma di junio
2013.

Existas un Konsilantaro di Konsulto (Majlis as-Shura), kun 45 membri, qui helpas
l'emiro administrar. En 2003 aprobesis la konstituco di la lando per referendo
kun 98% yes-voti. Ol stipulis direta elekto por 30 ek la 45 membri de la
Konsilantaro. Tamen, la legaro di Katar ne permisas politikala partisi o
sindikati.

La surfaco totala di Katar esas simila a de Libano e de Usana stato Connecticut.
Granda parto de lua tereni esas basa e plana, e kovresas per dezerti. Lua maxim
alta monto, Tuwayyir al Hamir, kun altitudo di 103 metri, jacas sude de la
lando.

La poka drinkebla aquo venas de subtera fonti e de la distilo di marala aquo.
Nur en la nordo di la lando existas fertila suli kun vejetantaro.

Katar divenis richa lando pro l'extraktado di petrolo e naturala gaso, qua
reprezentas 85% de lua exportacaji ed esas lua precipua ekonomikala produkturo.
La granda rezerveyo konocita kom "South Pars" en Iran, e "North Dome" en Katar,
esas la maxim granda rezerveyo di naturala gaso de la mondo.

La maxim granda urbo di Katar esas la chefurbo, Doha. Altra importanta urbi esas
Ar-Rayyan e Al-Wakrah.

La kulturo di Katar (muziko, arto, vestaro e koquarto) esas simila ad altra
Araba stati. Lando usas Sharia kom bazo di lua legaro, e la maxim multa
habitantaro esas sunita islami.



https://io.wikipedia.org/wiki/Kataluniana_linguo

Kataluniana (català [kə.tə'la]) esas Latinida linguo, la nacionala linguo di
Andora. Ol anke parolesas en Hispania (en l'Autonoma Komunesi di Katalunia,
Baleari e Valencia), en Francia (en l'Orientala Pirinei) ed en l'Italiana urbo
di Alghero.

Ol posedas du standardi: ta regulata dal Institut d'Estudis Catalans (o la
generala standardo) qua prenas kom bazo l'ortografio establisita da Pompeu
Fabra; e la regulita da l'Acadèmia Valenciana de la Llengua, standard di
restringit ambito, centrata en standardo dil Valenciana, e qua prenas kom bazo
la Normi di Castellón, to esas, l'ortografio da Pompeu Fabra ma plu adaptita al
prononco di Ocidentala Kataluniana e al traiti qua karakterigas las Valenciana
varianti. La Kataluniana havas plura dialekti dividita en du precipua bloki:
Ocidentala ed Orientala. Ta dialekti prizentas divergi dil standarda Katalunian
a nivelo di gramatiko, fonetiko e lexiko. Dum yarcenti, la majoritato dil
dialekti dil Kataluniana ricevis influo dal Hispaniana o dañ Franciana en
Nord-Katalunia, qua lasis traco en nova vortaro e nova expresioni, ed anke
foncionis en inversa senco.

Quqle altra latinida lingui en Iberia, Kataluniana notesas pro lua uniformeso e
la dialektala varianti ne esas tro diverganta nek kompromisas reciproka
kompreno. La dialektala divido uzata nune esas ta propozita da Manuel Milá y
Fontanals en 1861: l'orientala dialektala bloko (qua unkluzas la centrala,
insulala e Franciana dialekti) e l'ocidentala dialektala bloko (qua inkluzas la
Valenciana e la nord-ocidentala). Ma mem inter ta granda grupi la diferenci esas
mikra, e la diferenci aperas en fonetiko qua ne reflektas en la skribajo ed en
mikra morfologiala e lexikala diferenci.

Skripturo-sistemo anke prizentas certa partikulara traiti. La Kataluniana
prizentas unika karakteristiko, skripturo di ela geminada ‹l·l›. Altra specala
traito esas la ‹ny› [ɲ], qua nun troveas en la Hungariana ed anke en kelk
Afrikana lingui. Ol anke mustar parolar pri grafio ‹-ig›, prononcita [t͡ʃ] pos
vokalo ed [it͡ʃ] pos konsonanto, riprizentata en poka paroli (kom faig, maig,
mig ([mit͡ʃ]), desig ([deˈzit͡ʃ]) puig, raig, Reig, roig, vaig, veig) o
riprizentado kun ‹t› + "konsonanto" dupla konsonanti en: ‹tm›, ‹tn›, ‹tl› e
‹tll› e afrikado en: ‹ts›, ‹tz›, ‹tx›, ‹tg› e ‹tj› (setmana, cotna, Betlem,
bitllet, potser, dotze, jutge, platja).



https://io.wikipedia.org/wiki/K%C3%B8benhavn

København esas la chef-urbo e la maxim grand urbo di Dania. Ol havis 579 513
habitanti en 2014. Lua tota surfaco esas 86.2 km². Lua metropolala regiono havis
1 990 036 habitanti en la sama yaro.

Lua nomo venas de la Dana vorto Køpmannæhafn, kiopman, qua signifikas
"komercisto", e havn, qua signifikas "portuo", "la portuo dil komercisti". Nune
ol esas la kulturala, komercala e guvernala centro di Dania. Lua borso esas un
de la maxim importanta en Europa. En 2012 ol esis la 3ma maxim rich urbo dil
mondo.

Diversa ponti ligas lua quarteri e distrikti, e lua urbala peizajo konsistas ek
parki, promeneyi e kanali. Tivoli (amuzo-parko inaugurita en 1843), la statuo La
Mikra Sireno, la palaci Amalienborg e Christiansborg, Luterana kirko Frederiks e
multa muzei, restorerii e diskoteki esas important atraktivi por turisti. Ultre
la sektoro di servadi e la farmaciala industrio, l'urbo facis altra aranji kun
skopo divenar "karbono-neutra" (tote kompensar lua emiso di karbono) en la yaro
2025.

Lua universitati havas entote plu kam 94,000 studenti. L'Universitato di
København, fondita en 1479 esas la maxim anciena en Dania.

Ye la 1ma di julio 2000 inauguresis la ponto Øresund, qua ligas Dania per choseo
e fervoyo a Malmö, en la Sueda regiono di Skania. Lua aeroportuo, Kastrup,
recevas preske 2 milion voyajanti singlamonate.

L'urbo fondesis dum la 10ma yarcento kom Vikinga vilajo. Recenta arkeologiala
labori trovis restaji de cirkume la yaro 1020, quankam la regiono ja habitesis
dum la petr-epoko. L'unesma historiisto qua mencionis ol esis Saxo Grammaticus,
sub la nomo Portus Mercatorum, dum la 12ma yarcento. Portus Mercatorum
tradukesis al Dana kom Købmannahavn, segun taepoka skribmaniero.

En 1186 segun letro skribita dal papo Urbanus la 3ma, la kastelo Hafn e lua
cirkondanta landi donesis ad Absalon, episkopo di Roskilde da rejulo Valdemar la
1ma. Cirkum la yaro 1200 l'eklezio di Nia Siniorino konstruktesis.

Kande l'urbo komencis divenar eminenta, ol komencis subisar ataki dal
Hansa-uniono. Lor l'establiso dil Kalmar-uniono (1397 til 1523) inter Suedia,
Norvegia e Dania, København divenis lua chef-urbo, kande Eric de Pomerania
establisis su en la kastelo di København. Lua universitato inauguresis ye la 1ma
di julio 1479 da la rejulo Christian la 1ma, pos l'aprobo dal papo Sixtus la
4ma.

Kande la protestanta reformo komencis, l'urbo - qua esis loyala al katolika
rejulo Christian la 2ma - sucesoze asiejesis en 1523 da la trupi di Frederik la
1ma, qua esis protestanta. En 1536, pos 1-yara asiejo (de julio 1535 til julio
1536) l'urbo kapitulacis a la rejulo Christian la 3ma. Dum la duesma duimo dil
16ma yarcento l'urbo prosperis pro la kresko dil komerco tra Baltiko.

Dum la 17ma yarcento l'arsenalo e la borso (Børsen) kompleteskis. Por expansar
la transmara komerco l'Est-Indiana Kompanio kreesis en 1616. En 1658-59 l'urbo
rezistis Sueda asiejo e repulsis grand asalto da Suedi.

En 1711 pesto-epidemio viktimigis 22,000 til 65,000 personi en København. Anke
du granda fairi produktis granda destruktado. La fairo di 1728, la maxim granda
de lua historio, destruktis 28% de l'edifici - 48% de la mezepokala edifici -, e
cirkuma 20% de la habitanti perdis lia domi. Anke altra fairo, en 1795 produktis
granda destruktado. Pro ta motivo, poka mezepokala edifici existas til nun.

Pos l'unesma fairo, granda rikonstruktado komencis. En 1733 komencis la
konstrukto dil palaco Christiansborg, qua kompleteskis en 1745. La palaco
destruktesis en 1794 da fairo.

Dum la duesma duimo di la 18ma yarcento Dania restis neutra dum la konflikti
inter Europana povi. En 1801 Britaniana floto komandita da Horatio Nelson atakis
Dana-Norvegiana floto ankragita proxim København. Ilu destruktis granda nombro
de Dana-Norvegiana navi, ante l'establiso di armistico. Ta batalio judikesas kom
la maxim severa ek omni quin partoprenis Britaniana trupi sub la komando da
Horatio Nelson, mem plu desfacila kam la batalio di Trafalgar.

La duesma batalio di København (bombardo di København, ye la 16ma di agosto til
la 5ma di septembro 1807) vizis destruktar la Dana-Norvegiana floto, ma ol esis
terorigiva bombardo per incendiala fosfo-fuzei qui atingis la domi di civila
habitanti. La Britaniani desembarkis ed asiejis København kun 30,000 soldati.
L'atako duris dum 3 dii, mortigis 2,000 civitani e destruktis granda parto del
urbo. La destruktado esis granda pro ke la Dana defensanti ne havis potenta
kampanio-kanonaro kapabla atingar Britaniana navi sur la maro.

Malgre la dizastri dil komenco di la 19ma yarcento, Dania experiencis granda
kulturala developo, qua divenis konocata kom la Dana Or-epoko. Pikto developesis
da Christoffer Wilhelm Eckersberg, dum ke Christian Frederik Hansen e Gottlieb
Bindesbøll adportis novklasika-stilo a l'arkitekturo dil edifici. Dum la 1880ma
yari on komencis instalar fabrikerii en la suburbi. La Libera Portuo di
København konstruktesis de 1892 til 1894. Elektro instalesis en 1892 ed
elektrala tramveturi komencis vehar en 1897. La habitantaro rapide kreskis: de
120,000 en 1840 til 400,000 en 1901.

En la komenco dil 20ma yarcento København esis prosperanta industriala ed
administrala urbo, provizita per nova urbo-domo e fervoyo-staciono, e lua centro
komencis expansar adweste. Pro la neutreso di Dania dum l'unesma mondomilito,
l'urbo prosperis per samtempa komercala relati kun Unionita Rejio e la Germana
Imperio, quankam Dania mantenis 40,000 soldati en l'urbo por defensar ol en kazo
di atako. Pos la milito eventis manko di nutrivi e domi. Nur dum la 1930ma yari
komencis granda konstruktado di domi en Torvegade por eliminar povra quarteri.

Dum Duesma mondomilito la tota Dania, inkluzite København, okupesis da Germana
trupi de la 9ma di aprilo 1940 til la 4ma di mayo 1945. Hitler deziris ke Dania
divenez "modelo di protektorato" e komence la Naziisti probis facar pakto kun la
Dana guvernerio. En 1943 li permisis l'aranjo di general elekto kun la
partopreno da omna partisi, ecepte la komunisti. Ma en agosto di 1943, pos la
fiasko dil pakto, la Dani dronis plura navi por preventar lia uzo dal Naziisti.
En ta yaro la Naziisti komencis enkarcerigar judi, quankam la maxim granda parto
ja fugabis vers Suedia.

Pos l'invado di Normandia en 1944 la Naziisti timis ke la Dana polico divenos
problemo e komencis enkarcerigar e deportar policisti, quankam la maxim granda
parto fugis o celis su. De la 2,000 policisti arestita e deportita vers
Germania, min kam duimo transvivis e retrovenis a Dania.

København oficale libereskis ye la 8ma di mayo 1945 da Britaniana trupi
komandita da generalo Bernard Montgomery. Pos la milito, rapide komencis projeti
por rezidala e laborala quarteri mixita a verd arei, alonge la linei dil
metropoliteno* (treni S-tog).

La trafiko di vehili gradope kreskis, ed en 1972 autobusi remplasis tramveturi
en l'urbo. En la 1960ma yari yuna arkitekto Jan Gehl propozis la kreado di
strado por pediranti e voyi por bicikli en la centro dil urbo, ideo adoptita de
ta epoko.

L'aktiveso en la portuo di København diminutis, dum ke lua aeroportuo juis
expanso. Lua moderna biblioteko, surnomizita "La Nigra Diamanto" (Den Sorte
Diamant) inauguresis en 1999.

En 2000 inauguresis la ponto Øresund, internaciona ponto qua ligas København a
Malmö, en Suedia.

Ultre esar chef-urbo di la lando, København esas anke kulturala centro di Dania
e Skandinavia. Depos la 1990ma yari ol divenis internaciona metropolo tam
importanta kam Barcelona od Amsterdam. To esis rezulto de granda kolokadi en
substrukturo ed en kulturo, ultre la verki da nova Dana arkitekti, projetisti e
chefkoquisti. Copenhagen Fashion Week ("Semano di la modo en København"), qua
eventas dufoye (en februaro ed en agosto) singlayare en l'urbo, esas la maxim
importanta evento pri modo en la nordo di Europa.

København havas multa muzei. La Nacionala Muzeo di Dania (Nationalmuseet) esas
la maxim importanta Dana muzeo pri arkeologio e kulturala historio, prizentatnte
multa exempleri de Dana ed exterlanda kulturi. La Nacionala Galerio (Statens
Museum for Kunst) esas la nacionala muzeo pri arto de la 12ma yarcento til nun.
Inter altri, existas ibe verki da Rubens, Rembrandt, Picasso, Braque, Léger,
Matisse, Emil Nolde, Olafur Eliasson, Elmgreen & Dragset, Superflex e Jens
Haaning.

La muzeo Ny Carlsberg Glyptotek, fondita dal filantropo Carl Jacobsen, havas
kolekturi di art-objekti de Anciena Egiptia, Grekia e Roman imperio, kolekturo
di skulturi da Auguste Rodin ed anke pikturi da impresionista e
pos-impresionista movadi. La Muzeo Louisiana pri Modern Arto (Louisiana
kunstmuseum), situita en la nordo dil urbo, kontenas plu kam 3,000 objekti,
inkluzite verki da Pablo Picasso, Alberto Giacometti e Jean Dubuffet. Yen altra
importanta muzei: La Muzeo pri Dekor-Arti (Kunstindustrimuseet), muzeo di
Thorvaldsen (kun verki da la skultisto Bertel Thorvaldsen), muzeo Cisternerne
(kun verki ek glaso) e muzeo Ordrupgaard (kun verki da artisti del 19ma e 20ma
yarcenti, quale Paul Gauguin.



https://io.wikipedia.org/wiki/Indo-Europana_linguaro

Indo-Europana linguaro esas la maxim bone studiita linguaro-grupo del mondo.
Indo-Europana lingui parolesas originale inter Atlantiko ed India, ma kun la
migrado di homi, ol expansis preske a tota mondo.

L'unesma hipotezo pri l'existado di Indo-Europana linguistika familio propozesis
en la duesma duimo dil 18ma yarcento dal Britaniana filologo William Jones, qua
vidis similesi inter quar dil maxim anciena konocata lingui: la Sanskrita, la
Latina, la Greka e la Persiana. Franz Bopp apogis ica hipotezo kande komparis
sistemale ta lingui kun altra e trovis diversa kognati. Ek la 19ma yarcento, la
ciencisti nomesis ta familio Indo-Germana lingui. Pose la nomo chanjis e la
familio nomezis Indo-Europana (ecepte en la Germana, qua ankore uzas la nomo
Indogermanische Sprachen). Bona exemplo di Indo-Europana konexiono esas la
simileso inter la Sanskrita e l'anciena dialekti dil Lituaniana.

L'ancestrala komuna linguo nominesas pre-Indoeuropana. Ol existas deskonkordo
pri la geografiala punto ube ol originesis (Urheimat), esanta Kurgal (Armenia),
la sudo-esto di Ukrania, India o Iran la precipua propozita loki.



https://io.wikipedia.org/wiki/Guam

Posible l'unesma habitanti di Guam esis Austroneziani qui enmigris de sud-est
Azia cirkum 2000 aK.

Nuna nomo dil insuli devenas del originala nomo San Juan, modifikita dal
insulani a San Guam. L' insuli unesme videsis da Portugalana explorero Fernão de
Magalhães en 1521. Hispana generalo Miguel López de Legazpi revendikis l'insuli
por Hispanian imperio en 26 di januaro 1565.

Hispaniani komencis koloniigar l'insulo di Guam en 15 di junio 1668, kande
sacerdoto Diego Luis de San Vitores establisis l'unesma katolika misiono en
l'insulo. Pos diversa militi inter 1670 e 1695, du forta tifoni en 1671 e 1693,
ed un epidemio di variolo en 1688, la habitantaro de Chamoru raso diminutis de
50,000 o 100,000 til min kam 5,000. En 27 di februaro 1767 Carlos 3ma di
Hispania imperis l'ekpulso jezuiti de Hispana kolonii. Konseque, la jezuiti
abandonis Guam en 2 di novembro 1769.

De 1565 til 1815 Guam, l'unika Hispan avanposteno este de Filipini, divenis
kustumala portuo por galinoni de Manila vers Acapulco, en Mexikia. Por protektar
la galioni, Hispania konstrutis multa strukturu por defendo, exemple la fuorto
Nuestra Señora de la Soledad, en la vilajo di Umatac, qua existas til nun.

En 1898 Usa militis kontre Hispania en la Hispania-Usa milito. Pos Usana vinko,
ol recevis Guam kom teritorio.

Dum la Duesma mondomilito Guam okupesis da Japoniani, qui ekpulsesis pos
Guam-batalio en 8 di agosto 1944.

Pos 1950 Guam konsideresas institucita teritorio de Usa. Lua habitanti esas
Usana civitani, e til 1968 la prezidanto di Usa indikis lua guberniestro.

Nune, la guberniestro elektesas dal populo. Lua parlamento havas unika chambro
kun 15 membri, qui nomizesas Senatani.

Guam jacas inter la latitudi 13.2º N e 13.7º N, e longitudi 144.6º E e 145.0º E.
Ol esas la maxim granda insulo de Mariani, e la maxim granda de Mikronezia. Lua
maxim alta punto esas monto Lamlam, kun 407 metri di altitudo. Lua klimato esas
tropikala, kun marala influo.



https://io.wikipedia.org/wiki/Finlandana_linguo

La Finlandana linguo esas un ek l'Uralika lingui. Ol esas la oficala linguo di
Finlando ma on parolas en la Finlandana anke en Nord-Suedia e mine en
Nord-Norvegia. En Rusiala Nord-Karelia la Finlandana linguo esas preske
mi-oficala linguo.

La Finlandana linguo esas un de la du oficala lingui di Finlando ed oficala
linguo inter l'oficala lingui dil Europana Uniono (l'altra oficala linguo di
Finlando esas la Suediana, qua esas uzata da 5,42 % de la populo ye 2010). La
Finlandana havas en Suedia la stando di oficala minoritato-linguo lokala. Segun
la Nordala Linguo-kunveno, la Fina-linguala populani di la Nordala stati havas
la yuro uzar sua matrala linguo en oficerii di altra Nordala stati sen devo pri
pagar la kusti de interpreto o traduko.

Ante la 16ma yarcento, en tale dicita fru-Fina periodo, la Finlandana linguo ne
uzesis kom skribita linguo. De ca tempo on savas nur poka nomi, vorti e
frazoparti. La skribita linguo Finlandana naskis konseque de la religiala
reformo ye la 16ma yarcento. Episkopo Mikael Agricola editis l'unesma
Fina-linguala libri Abc-kiria (Abc-libro) 1543 e Se Wsi Testamenti (La nova
Testamento) 1548 pro ke la populani povis ipsa audir e komprenir la santa vorti.
La modelo dil ortografio Agricolana esis ilca di Latina, la Germaniana e la
Suediana. L'importanta diferi inter la soni, exemple la longeso di la vokali e
konsonanti o la separeso di ä ed e esis nereguloza. Depos ica tempo, ye la
old-Fina periodo (de la fino di la 16ma til la komenco di la 19ma yarcento) la
stilo di la skribado divenis plu reguloza, ma l'uzo di la linguo ne expansis
exter la preliminara docado e l'eklezial uzo. Per la Finlandana linguo skribesis
precipue religiala texti e la maxim importanta administrala texti (edikti,
statuti, edc.) por la civitani ed la rurani. Lore la populo ofte savis lektar,
ma tre rare skribar la linguo.

Por exemplo: (1) kaveri ‘amiko’, ostaja ‘kompranto’, kuuluisa ‘famoza’ (2)
käpälä ‘pedo (di animalo)’, köli ‘kilio’, kylä ‘vilajo’ (3) pelata ‘ludar’,
pelätä ‘timar’, isä ‘patro’, lika ‘kraso’

(Pri la exemplo-vorti finanta per -n en tabelo: la nomini esas en genetivo e la
verbi en 1ma persono di prezento.)

(*) Ca tri kazi esas uzata por l’ objekto. L’ uzo dil kazi esas richa pri
nuanci. Por exemplo

Anke l’ adjektivi havas tala kazo-formi sen e kun substantivo. Omna atributi dil
substantivo havas la sama kazala sufixi kam la chefa substantivo. Do atributala
strukturi havas tre multa repetita sufixi, por ex.

Posedo-frazo En Fina ne existas la verbo havar, ma vice lu on uzas kazala formo
di adesivo.

(piceo = kuusi, genetivo kuusen; sis = kuusi, genetivo kuuden; retrovenar =
palata, prez. sg. 3. p. palaa; brular = palaa, prez. sg. 3. p. palaa; luno =
kuu, tua luno = kuusi; peco = pala, partitivo palaa)



https://io.wikipedia.org/wiki/Chili

Chili esas lando qua jacas en Sud-Amerika. Lua vicina landi esas en nord Peru,
en nord-esto Bolivia, ed en esto Arjentinia. En westo e sudo jacas oceano
Pacifiko. Sua chef-urbo nomesas Santiago.

La maxim anciena restaji de l'unesma habitanti di Chili evas de 14,800 aK.
Fernão de Magalhães esis l'unesma Europana explorero qua agnoskis la regiono di
nuna Chili, en 1520. Ja en 1535 pos konquestar Inkao imperio, Hispana Diego de
Almagro probis koloniigar la regiono konocita kom "valo di Chili", ma faliis.
Pedro de Valdivia, pos krucumar Atacama, fondis diversa urbi, ed en 12 di
februaro 1541 il fondis l'urbo di Santiago di Nova Extremadura, nune Santiago de
Chili. Pos fondar l'urbo, Valdivia direktis su sude, ed eniris en konflikto kun
Mapuche indijeni. Pos diversa batalii, fine ilu kaptesis e mortigesis da
indijena chefo Lautaro. La konflikti kun indijeni kontinuis dum mult yari til la
paco ed un frontiero qua agnoskis la nedependo di Mapuche establisesis en 1641.

La Generala Kapitanio di Chili, ante nomizita Kapitanio di Nova Extremadura esis
parto de Vicerejio di Peru til la nedependo di lando. Ol esis povra regiono
habitita da poka Hispani, e produktis ledro, graso e frumento por la Vicerejio.

La nedependo-proceso di Chili komencis la 18ma di septembro 1810 kande provizora
guvernerio deklaris lando un republiko, ma en 1814 royalista trupi riganis
kontrolo di povo. Patriota trupi refujis su en Mendoza e formacis kun
Arjentiniani l'Andian Armeo. En februaro 1817 José de San Martín krucumis l'Andi
kun lia trupi e vinkis Hispaniani en Chacabuco-batalio en 12 di februaro.
Nedependeso esis deklarita la 12ma di februaro 1818 e Hispaniani esis fine
vinkita en 5 di aprilo 1818 en Maipú-batalio. Bernardo O'Higgins divenis
l'unesma chefo di stato di lando, kun titulo di supra diktatoro. O'Higgins
komencis reformi ke provokis desplezuri en lapolitikal oligarkio, ed esis
koaktitita ad abdikar en 1823. Sama yaro, una konstituco, qua abolisis la
sklaveso, aprobesis, e Chili divenis l'unesma lando en Latinid Amerika a
liberigar sklavi.

Quankam nedependanta, Chili prezervis l'esenco di stratigita koloniala
strukturo, kun la politiko komandita da oligarkii. Granda proprietanti di
farmeyi sejornis povoza. Pos la konservemi vinkar la nomizita Revoluciono di
1829 komencis epoko di stabileso, e lando adoptis nova konstituco en 1833.

Gradope lando komencis expansar lua frontieri: ol enkorpigis l'arkipelago di
Chiloé en 1826. En 1839 eventis konflikto kontre Peru-Bolivia konfederuro pri
marala dominaco en Pacifiko. Pos Chiliani vinkar la batalio di Yungay la milito
finis e la konfederuro Peru-Bolivia desaparis. Dum 1840a yari komencis l'atempti
di koloniigar la regiono di Llanquihue kun German enmigranti.

Konseque de Pacifiko-milito Chili ganis teritorii de Bolivia e Peru, en nordo di
lando. Pos l'interna milito en 1891 la prezidanto e la kongreso dividis la povo.

Pos militarala stato-stroko en 1924 eventis un periodo di politikala
ne-estabileso, qua durigis til 1932. Carlos Ibáñez del Campo guvernis lando du
foyi en ta periodo: 1925, e de 1927 til 1931 de facto kom diktatoro.

En 1964 Eduardo Frei Montalva elektesis prezidanto e komencis ekonomiala e
sociala reformi, inkluzite agrala reformo, ma renkontris rezisto de la sinistra
qua konsideris le reformi poke utila, e de la dextra qua konsideris ol ecesiva.

En prezidantala elekto qua eventis en 1970 Salvador Allende, l'unesma socialista
prezidanto direte eligita dal populo, vinkis. Pos l'elekto, Usa lansis
ekonomikala sancioni kontre Chili. En 11 di septembro 1973 militestri, komandita
da Augusto Pinochet kaptis povo e komencis diktatoreso qua duris til 1990, nam
plebicito qua eventis la 5ma di oktobro 1988.

La 11ma di marto 1990 Patricio Aylwin, l'unesma elektita prezidanto pos la
diktatoreso di Pinochet, asumis povo. Eduardo Frei Ruiz-Tagle, filiulo di
Eduardo Frei Montalva, sucedis Aylwin en 1994. En 2006 socialista Michelle
Bachelet divenis l'unesma muliero prezidanto di lando. En 2010 quankam la granda
populareso di Bachelet, el ne esis kapabla di helpar la vinko di lua kandidato,
Eduardo Frei Ruiz-Tagle, e la kandidato di centro-dextra, Sebastián Piñera,
vinkis l'elekto.

Chili esas prezidantala republiko. La prezidanto esas chefo di stato e chefo di
guvernerio di lando, ed elektesas dal populo por 4-yara periodo, e nemediata
rielekto ne esas posibla. L'oficala sideyo di la prezidanteso esas la palaco La
Moneda.

La parlamento havas 2 chambri: Senato kun 38 membri qui elektesas dal populo por
8 yari, e Chambro di Deputati (Cámara de Diputados) kun 120 membri qui elektesas
dal populo por 4 yari. Senatani e Deputati povas rielektesar infinita foyi. La
sideyo dil parlamento esas en Valparaíso.

Nuna Chiliana konstituco adoptesis partale la 1ma di marto 1981, totale en 11 di
marto 1990 e sufris enmendi en 1989, 1991, 1994, 1997, 1999, 2000, 2001, 2003,
2005, e de 2007 til 2010. Ol remplasis komplete la konstituco di 1925. Komence
ol donis granda povo a la prezidanto, ma en 1990 kelka dispozi qui donis granda
povo a la prezidanto eliminesis, exemple la povo por dissolvar la Chambro di
Deputati e la prezidantala mandato di ok yari.

Depos la yaro 1979 Chili dividesis en 13 regioni, qui sub-dividesas en provinci
e qui itere dividesas en komoni (Comunas). Nune Chili havas 15 regioni, 53
provinci e 346 komoni.

Chili havas plu kam 4,630 kilometri de nordo til sudo, ma admaxime 430 km de
esto til westo. Ol jacas en un regiono surnomizita "Faira Rondo de Pacifiko",
expozita a frequenta ter-tremi e volkanal aktiveso. Montoza regioni kovras 80%
de lua teritorio.

La nordo di Chili kovresas da la dezerto di Atakama, qua kontenas multa erci,
quale nitrati e kupro. En esto jacas Andi. La regiono konocata kom Valle Central
(centrala valo) ube jacas Santiago koncentras populo ed anke diversa kultivadi.
En sudo jacas richa foresti ed en extrema sudo, glacieri.

La klimato varias de extreme sika en Atakama (la maxim arida dezerto dil mondo),
miarida en la regiono Norte Chico, mediteranea od kontinentala en la Zona
Central (centrala regiono di lando), milda klimato od oceanala klimato en la
regioni Biobío e Araucanía, til la sika e kolda klimato dil sudo di Chili -
Punta Arenas, la maxim grand urbo de ta regiono, recevas nur 65 mm di pluvo
omnayare, e la temperaturo ibe povas falar til −18,7 °C dum vintro.

Segun demografiala kontado en 2002, Chili havis 15.1 milion habitanti. On
kalkulas ke en 2050 totala habitantaro di lando esos 20.2 milioni. Lua populo
originis precipue de Hispani kun kelka mixuri di Germani, Italiani, Irlandani,
Franci, Britaniani, Suisi e Kroati.

La viv-expekto de lua habitantaro esis 75.74 yari por viri e 81.19 yari por
mulieri en 2009. Segun nacionala statistiki, la maxim multa de la habitanti esas
blanki o mestici, equivalanta ad 88.92% de la habitantaro. Indijeni esas 11.08%,
di qui 9.07% esas Mapuche e 0.69% esas Aymara.

Chili konsideresas la lando di la poeti. En lua historio aparis importanta nomi
quale Vicente Huidobro e Pablo de Rokha, e la Nobel-laureati Gabriela Mistral e
Pablo Neruda. En prozo Isabel Allende esas nune la maxim konocata nomo de lando.

La folklorala muziko de Chili mixas indijena e Hispan influi. La cueca,
konsiderata nacionala danso pos 1979 varias segun la regiono. Inter la precipua
kantisti di folklorala muziko, jacas Nicanor Molinare, Margot Loyola, e la
muzikala grupi Los de Ramón e Los Huasos Quincheros. Dum 1970a yari aparis la
nomizita Nueva Canción Chilena kun influo de folkloro: Victor Jara, Patricio
Manns, Violeta Parra e la muzikala grupo Inti-Illimani esis la precipua nomi de
ta movado. Altra grupi e kantisti kun Latinal Amerikan influo esas Los Ángeles
Negros, Antonio Prieto e Lucho Gatica. Altralatere aparis grupi e kantisti kun
influi de rock e pop-muziko, quale Los Prisioneros, Los Tres, La Ley, Lucybell,
Chancho en Piedra, Los Bunkers, e la kantisto Joe Vasconcellos.

La maxim anciena exempli di pikto en Chili facesis da indijeni de la regiono di
Atakama, de diaguita-kulturo, e de Mapuche-kulturo. Dum Hispana koloniigo
l'influi indijena ed Europana mixis por formacar kolonial arto. Dum la komenco
dil 19ma yarcento stranjera piktisti, quale José Gil de Castro, Claude Gay,
Raymond Monvoisin e Johann Moritz Rugendas vizitis Chili ed adportis importanta
Europana influi. En 1849 l'Akademio pri Pikto fondesis, e quar piktisti qui
studiis ibe divenis notora: Juan Francisco González, Pedro Lira, Alberto
Valenzuela Llanos ed Alfredo Valenzuela Puelma. Dum la komenco dil 20ma yarcento
kreesis la Nacionala Muzeo pri Bel-Arti, ed aparis nomi quale Fernando Álvarez
de Sotomayor e la surnomizita "grupo Montparnasse".



https://io.wikipedia.org/wiki/Chad

Dum la 7ma yarmilo ante Kristo, homi establisis su en la nuna regiono di
Borkou-Ennedi-Tibesti, en la nordo di Chad. La habitantaro di la regiono kreskis
rapide. Kun la tempo, la regiono divenis un krucovoyo di civilizesi. Un di ta
civilizesi esis Sao populo, qua existis cirkum de la 6ma yarcento aK til la 15ma
yarcento. Dum la 9ma yarcento aparis l'imperio Kanem-Bornu, qua gradope
dominacis la regiono. Dum la 11ma yarcento, rejulo Humai ibn Salamna konvertis
su a islamo.

Kanem-Bornu imperio existis til la 19ma yarcento. En 1808 Fulani militeri
konquestis Ngazargamu. Bornu duris, ma Sayfawa dinastio finis en 1846, e la
imperio Bornu desaparis en 1893.

Franciani penetris en la regiono di nuna Chad unesmafoye en 1891. En 22 di
aprilo 1900 eventis Kousseri-batalio, decidiva por l'okupeso dil teritorio. En
1920 ol prenis kompleta kontrolo di Chad, qua divenis parto de Franca Equatoral
Afrika. La regiono havis poka importo por Francia, e furnisis precipue kruda
kotono e ne-experta laboristaro por verkar en lua plu produktiva sudala kolonii.

Dum la Duesma mondomilito, Chad esis l'unesma Franca kolonio qua unigis su a la
westala federiti pos la vinkeso di Francia. Dum l'administro di Félix Éboué,
l'unesma nigra administristo di un Franca kolonio, Chadana trupi atakis la forci
dil Axo en Libia, ube li kaptis l'oaziso di Kufra.

Pos la milito, lokala partisi komencis developar su en Chad. Un di ta partisi,
Parti Progressiste Tchadien - PPT ("progresanta partiso di Chad"), plu radikala,
defensis la nedependo di lando. Pos refer-voto pri teritoriala autonomeso en 28
di septembro 1958, Franca Equatoral Afrika esis dissolvita, e lua 4 teritorii
kompozanti (Kongo Brazzaville, Gabon, Centrafrika e Chad divenis autonoma membri
di Franca komuneso, en 28 di novembro sam yaro. Fine, en 11 di agosto 1960 Chad
divenis nedependanta de Francia. François Tombalbaye esis lua unesma prezidanto.

Tombalbaye divenis autoritatema prezidanto qua desfidis di demokratio. En 1962
ilu proskriptis tota la politikala partisi, ecepte PPT. Il traktis rude lia
enemiki, reala o imaginita, e plenigis karceri kun lia opozeri. En 1965 islama
grupi komencis interna milito qua lastis til 1979 kande chef-urbo Ndjamena esis
konquestita. En 13 di aprilo 1975 eventis stato-stroko, e Tombalbaye esis
asasinita da militisti. Il remplasesis da un uniono di militisti, komandita da
Noël Milarew Odingar, qua guvernis til 1978. Odingar remplasesis dal generalo
Félix Malloum, qua guvernis til 23 di marto 1979.

En 1979 rebela grupi konquestis Ndjamena, e centrala guvernerio di Félix Malloum
krulis. Goukouni Oueddei divenis provizora chefo di stato. En novembro 1979 la
"transitala guvernerio di nacionala uniono" (en franciana: Gouvernement d'Union
Nationale de Transition) formacesis, kun Oueddei kom chefo di stato e pos
prezidanto, por guvernar dum 18 monati. En 1980 eventis Libiana interveno en
Chad, favorebla a la transitala guvernerio e kontre rebela forci qui ne aceptis
Oueddei.

En 7 di junio 1982 Hissène Habré renversis Oueddei kun la helpo di CIA, e
komandis lando til 2 di decembro 1990 kande il revokesis da stato-stroko
komandita da Idriss Déby. Un charto aprobesis en 1991 e grantis Déby kom
prezidanto. En marto 1996 lando aprobis nova konstituco ed en junio eventis
elekti por prezidanto. Idriss Déby ganis kun 69% de totala voti.

Chad esas prezidantala republiko. La prezidanto esas ambe chefo di stato e chefo
di guvernerio di lando ed elektesas dal populo por 5-yara periodo. Lua
konstituco aprobesis en 1996 e modifikesis en 2005 por permisar nefinita
rielekti dil prezidanto. La chefa ministro di Chad nur esas la chefo dil
ministraro.

La parlamento havas unika chambro kun 155 membri qui elektesas dal populo por 4
yari. Judiciala povo esas formale nedependanta, ma la prezidanto indikas la
chefo di la supra korto, qua havas 16 membri. L'altra 15 elektesas da la
prezidanto e da la Nacional Asemblajo, por dumvivanta mandato.

Til 1992 nur la MPS, partiso dil guvernerio esis legala. En ta yaro la opozanta
partisi legaligesis. Nune 78 partisi esas legala. Chad konsideresas un di la
maxim korupta landi di la mondo.

Kun 1,284,000 km² Chad havas preske du foyi la surfaco di Francia, e plu kam tri
foyi la surfaco di Kalifornia. La majoritato de lua habitantaro koncentresas
sude. Lua chef-urbo, N'Djamena, situesas 1,060 km distanta Douala, en Kamerun,
la maxim proxima portuo en l'Atlantiko. Pro lua granda disto de Atlantiko e pro
lua vasta dezerto Chad kelkafoye aludesas kom "la sika kordo di Afrika".

Chad havas 3 geografiala regioni: dezerto di Sahara en nordo, stepo en centro, e
savano en sudo. La maxim alta monto esas Emi Koussi, kun 3,100 metri di
altitudo, norde de lando.

Segun statistiki de 2005, Chad havis 10,146,000 habitanti, di qui nur 26% vivas
em urbi e 74% vivas en rurala regioni. La habitantaro esas yuna: on kalkulas ke
47.3% de la habitantaro evas min kam 15 yari. La mezvalora vivo-expekto esas
49.81 yari. La morto-statistiko por pueri en 2015 esas 88.69 de 1,000 naskinta
kun vivo.

Denseso di habitantaro esas basa en la regiono di Sahara (0.1 habitanti/km2), ma
atingas 52.4 habitanti/km2 en West-Logone, regiono en la sudo di lando.
Poligamio esas frequenta inter la habitantaro, e 39% de la mulieri vivas en ta
situeso.

Urbala vivo koncentresas en N'Djamena, chef-urbo e maxim grand urbo di lando.
Altra importanta urbi esas Sahr, Mondou, Abéché e Doba, qua kreskabas rapide dum
recenta yari.

Chad havas richa kulturala heredajo, danko a la diversa populi qui habitas ol.
En tradicionala muziko uzesas instrumenti quale kinde (qua semblas un harpo), e
kakaki (suflo-instrumento) e hu hu (korda instrumento). Depos 1995 kreskis
l'intereso pri Chadiana muziko, qua distributesas tra kaseti e CD.

En la literaturo lua precipua skriptisti esas Joseph Brahim Seïd, Baba
Moustapha, Antoine Bangui e Koulsy Lamko.



https://io.wikipedia.org/wiki/Cear%C3%A1

Ceará esas Braziliana stato. Ol jacas en Nord-estala regiono di lando. Lua
vicina stati esas:

La teritorio di Ceará origine habitesis da diversa indijena grupi, quale le
Tabajara, Potyguara, Anacés, Kariri, Inhamum, Jucá, Kanindé, Tremembé, Paikaú,
ed altri, qui mantenis kambii di vari kun Europani, note Franci, ante l'arivo di
Portugalani a la regiono, en 1534. Portugalani probis krear vilajeto proxim la
boko dil fluvio Ceará en 1603, ma pro ne esar preparita por longa periodo di
sikeso, li abandonis ol. Franci kontinuis operacar en la regiono, de lua bazi en
Maranhão ed en Ibiapaba, ube li establisis kolonieto en 1590.

En 1612 Martim Soares Moreno komandis sucesoza expediciono por ekpulsar Franci
de la regiono. La sam yaro, ilu konstruktis fuorto São Sebastião. Nederlandani
invadis la regiono du foyi: en 1637 ed en 1649. En 1637 li kaptis la fuorto São
Sebastião, ma en 1644 indijeni atakis e destruktis la fuorto, e mortigis
Nederlandana guberniestro Gedeon Morris e multa soldati. Nula Europano vivis en
la regiono de 1644 til 1649, kande Nederlandano Matias Beck konstruktis la
fuorto Schoonenborch an la boko dil fluvio Pajeú. En 1654, kande Nederlandani
abandonis lia posedaji en Brazilia, anke la fuorto Schoonenborch abandonesis.

Ceará esis parto de la kapitanio di Pernambuco de 1680 til 1799, kande la
kapitanio di Ceará kreesis. Dum la nedependo-proceso di Brazilia, en 1822,
eventis feroca lukti en Ceará, qua divenis provinco dil imperio Braziliana la
sam yaro. En 1824 ol partoprenis en la movado Kunfederuro dil Equador, pri la
nedependo di la regiono e kontre centrala guvernerio dil imperio.

Ceará esis un del unesma provinci di Brazilia qui abolisis la sklaveso, ante
1888. Dum la regno di Pedro la 2ma di Brazilia diversa substruktura verki
konstruktesis en la regiono, quale l'unesma fervoyo en 1877-1878 e l'unesma
barilo por prezervar l'aquo e permisar irigacado.

Kun la proklamo di la republiko en Brazilia en 1889, Ceará divenis stato. Dum
l'Unesma republiko (1889 til 1930), quankam la stato sufris kun la forta sikesi,
Fortaleza kontinuis kreskar e developar ekonomiale e politikale, kontree l'altra
regioni del stato. La stato recevis exterlanda enmigranti, note Portugalani e
Siriani-Libanani. Dum ta epoko kreskis l'agado di kriminozi konocita kom
cangaceiros (pronuncez "kangaseiros"), qui atakis e spoliis mikra urbi e rurala
proprieti. De 1896 til 1912 la politiko en la stato kontrolesis dal familio
Nogueira Accioly, qua establisis povoza oligarkio, qua finis kande li decidis
suportar Domingos Carneiro por guvbernar la stato, kontre Franco Rabelo,
kandidato di lore prezidanto di la republiko Hermes da Fonseca. La forta represo
kontre demonstro di pueri kontre Domingos Carneiro stimulis la revolto dil
habitantaro di Fortaleza e, pro to, Accioly renuncis e Franco Rebelo asumis
povo.

En 1915 eventis forta sikeso en la stato, e multa personi ekmigris vers
Amazoniana regiono.

La klimato di Ceará esas varma dum preske tota la yaro. La temperaturo varias de
22°C til 36°C. En la litoro la klimato esas humida, dum ke marfore en miarida
regioni la klimato esas varma e sika.



https://io.wikipedia.org/wiki/Bielorusia

Slava tribui okupis la regiono di nuna Bielorusia dum la 6ma yarcento. Li eniris
en kontakto kun Vikingi e pos la du grupi formacis uniono konocata kom Kyiva
Rusia. Kyiva Rusia komencis proxim 862 cirkum l'urbi di Kyiv o Novgorod. Kande
princo Yaroslav la 1ma la saja mortis, la rejio dividesis en nedependanta
princolandi.

En 1386 la Granda Dukio di Lituania e la Rejio di Polonia unionis su tra mariajo
di lua reji. La regiono esis parto di Granda dukio di Lituania e, pos 1569, de
l'uniono di Polonia kun Lituania qua lastis til 1795, kande Rusian imperio
okupis granda parto di lua teritorio. Rusa caro Nikolai la 1ma interdiktis
l'uzajo di Bielorusa linguo en publika skoli en 1840. En 1864 Rusa guvernerio
forcis l'adopto di Kirila alfabeto por skriptar Bielorusiana.

Pos l'emancipo di serfi en Rusian imperio en 1861, multa rurani serchis plu bona
standi di vivo en l'urbi, e preske 1.5 milioni di personi livis Bielorusia ante
la Revoluciono di 1917.

Kun l'Unesma mondomilito, Bielorusia ganis kurta nedependo kom marioneto-stato
kun Germaniana sustenilo, de la 25ma di marto 1918 til la 5ma di januaro 1919.
En 1919 La Republiko Socialista Sovietiana di Bielorusia proklamesis e fondis
Sovietia kun altra Sovietiana republiki.

En 1939 pos nacional-socialista Germania invadar la westo di Polonia, l'esto
esis okupita da Sovietia e granda parto di nord-esto di Polonia divenis parto di
la Republiko Socialista Sovietiana di Bielorusia, e ta teritorii nune formacas
West-Bielorusia.

En 1941 nacional-socialista Germania invadis Sovietia, e la rezisto di
Bielorusiani divenis famoza. Nacional-socialisti okupis la regiono til 1944, e
dum l'okupeso li destruktis 209 de 290 urbi en la regiono, 85% di l'industrii, e
plu kam 1 miliono di edifici. On kalkulas ke 2 til 3 milioni di Bielorusiani
mortis, e juda populo en Bielorusia esis devastita. La populo di Bielorusia ne
atingis la sama quanto ke ante la Duesma mondomilito til 1971.

Kande Duesma mondomilito finis, Bielorusia esis un dil 51 nacioni qua signatis
la charto di fondeso dil Unionita Nacioni en 1945, kun Ukraina. Li recevis yuro
por votar apud Sovietia. La rikonstrukto komencis quik pos fino dil milito, ed
ol divenis importanta industriala regiono. Yosif Stalin stimulis l'enfluo di
rasala Rusiani vers Bielorusiana teritorio.

Kun la stato-stroko en Sovietia en agosto 1991 e la faliego di komunista rejimo,
Bielorusia deklaris sua nedependo la 25ma di agosto 1991. Ol divenis komplete
nedependanta ye la 25ma di decembro sam yaro.

Bielorusia esas parlamentala republiko. La prezidanto esas la chefo di stato, e
pos modifiko en la konstituco, ol elektesas dal populo por 7-yara periodo. La
chefministro elektesas da la Chambro di reprezentanti, la basa chambro dil
Parlamento.

La Parlamento havas du chambri: la Chambro di reprezentanti, kun 110 membri, e
la Konsilantaro di la Republiko, kun 64 membri. Lua konstituco adoptesis en
1994.

Bielorusia ne havas litoro. Lando esas plana, kun vasta marshala surfaci. La
precipua fluvii esas Neman, Pripyat e Dniepr. Cirkum 40% de lua surfaco kovresas
da foresti.

La tereni ordinare esas plana. La maxim alta monto di lando esas Dzyarzhynskaya
Hara, kun 345 metri di altitudo.

La klimato di Bielorusia esas temperema kontinentala. Vintri duras de 105 til
145 dii, dum ke someri duras cirkume 150 dii. En januaro la mezvalora
temperaturo esas -6ºC, dum ke en julio la mezvalora temperaturo esas 18ºC.

La literaturo Bielorusa aparis inter la 11ma e la 13ma yarcenti, kun religiala
texti. Dum la 16ma yarcento Francysk Skaryna tradukis la Biblo a Bielorusiana
linguo. Ol publikigesis kelkatempe inter 1517 e 1525 en Praha.

La moderna literaturo en Bielorusa aparis dum la 19ma yarcento. Un de la
precipua skriptisti de ta epoko esis Yanka Kupala. Altra nomi esis Yanka Kupala,
Kazimir Svayak, Yakub Kolas, Źmitrok Biadula, e Maksim Haretski.



https://io.wikipedia.org/wiki/Benin

Benin esis parto dil ancien Afrikana rejio di Dahome. Portugalani arivis en la
regiono dum la 15ma yarcento e komencis la komerco di sklavi kun Dahome. La
regiono divenis konocata kom Sklavi-Rivo.

Franci komencis koloniigar la regiono en 1872. En 1899 la regiono divenis parto
de Franca West-Afrika.

En 1960 Dahome divenis nedependanta de Francia. Coutoucou Hubert Maga esis lua
unesma prezidanto. Dum la sequanta 12 yari, eventis diversa stato-stroki. En
1972 Mathieu Kérékou establisis marxista rejimo. Il kreis la Militara
Konsilantaro pri Revoluciono (abreviuro en la Franca: CNR) e rinomizis Dahome en
1975 kom Populala Republiko di Benin.

En 1979 CNR extingesis e Kérékou aranjis trompiva elekto en qua il esis l'unika
kandidato. Il establisis diplomacala relati kun Populala Republiko di Chinia,
Nord-Korea e Libia.

En 1980 Kérékou konvertis su ad islamo e modifikis lua nomo ad Ahmed, ma pose il
riadoptis lua anciena nomo pos adoptar rinaskinta kristanismo.

En 1989 komencis sedicii en l'armeo, produktita da nepago di salarii. Kérékou
decidis abandonar marxismo e subisis presi por organizar elekti. En 1991 il
vinkesis da Nicéphore Soglo e divenis l'unesma negra Afrikana chefo di stato qua
livis la povo pos demokratiala elekti. En 1996 il kandidateskis al prezidanteso
ed elektesis. Il itere elektesis en 2001.

Ye la 5ma di marto 2006 eventis nova elekto, e Thomas Yayi Boni, la nuna
prezidanto, elektesis.

Benin esas prezidantala republiko. La prezidanto esas chefo di stato e chefo di
guvernerio di la lando ed elektesas dal populo por 5-yara periodo. La parlamento
(Assemblée Nationale) havas unika chambro kun 83 membri, qui elektesas dal
populo por 4-yara periodo. La judiciala povo esas nedependanta de legifanta povo
e de exekutiva povo. Lua konstituco adoptesis en 1990.

Benin jacas inter Equatoro e la Tropiko di Kankro. Ol esas un del minim granda
landi di Afrika: kun 112 622 km² (aproxime la sama grandeso kam Honduras o Kuba)
ol havas cirkume 1/8 de la tota surfaco di Nigeria. La nordo di la lando
kovresas da savano e havas la sama nombro de habitanti kam la litoro.

Granda parto di lua tereni esas basa. La maxim alta punto di lando esas Monto
Sokbaro, kun 658 metri di altitudo. La fluvio Nijer formacas naturala frontiero
kun Nijer en la nordo. Altra importanta fluvii esas Couffo, Zou, e Oueme. Lua
litoro esas longa de 121 km.

La klimato di la lando esas varma e pluvoza, ed ol havas du pluvoza e du sika
sezoni omnayare. Mezvalora yarala pluvi esas 1 300 mm proxim la litoro.

L'ekonomio restas subdevelopita e dependas de agrokultivi. Kotono konsistigas
40% del KLP e cirkume 80% del oficala exportacaji.

Granda parto dil Beninana habitantaro vivas en la suda parto di la lando, proxim
la litoro. La habitantaro esas yuna, e la viv-expekto esas 59 yari. Cirkume 42
Afrikana rasala grupi habitas la lando, inkluzite le Yoruba en sud-esto, qui
ekmigris de Nigeria dum la 12ma yarcento. Ultre l'afrikani, existas mikra grupi
de Libanani ed Indiani precipue en komerco, ed aproxime 5 500 Europani.

En 2010 del tota habitantaro cirkume 27.2% esis Kristani, 24.4% esis Islamani, e
23.3% praktikis tradicionala religii.

Dum la 1980ma yari Benin havis un del maxim granda morto-statistiko di bebei ed
infanti evanta min kam 5 yari en la mondo: 203 morti por 1000 vive naskinta.

Ante ke la Franca divenis l'oficala linguo di la lando, la Beninana literaturo
subisis importanta influo dal parolanta tradiciono. Félix Couchoro skribis
l'unesma Beninana novelo, L'esclave, en 1929.

La Muziko di Benin havas influi de Ghanana highlife, Franca cabaret, Usana rock,
funk e soul, e Kongana rumba. Angélique Kidjo esas un del maxim konocata
kantisti de Benin.

Zomahoun Idossou Rufin, studento ed amuzisto en Japonia. Zomahoun esas famoza
pro aparir en la televiziono-programo koko ga hen da yo nihonjin. Il kolektis
pekunio cirkum 2000 e fondis skoli di Japoniana linguo en Benin.



https://io.wikipedia.org/wiki/Beirut

Beirut (Araba بيروت (transliterizita Bayrūt); anciena Hebrea: בְּאֵרוֹת
(Be'erot); Hebrea: ביירות (Beirut); Latina: Berytus; Franca Beyrouth) esas
chef-urbo ed la precipua portuo di Libano. Ne existas demografiala kontado
recenta, ma on kalkulas ke ol havis 1 250 000 habitanti en 2007. Lua metropolal
areo povas havar cirkum 2 milion habitanti.

L'urbo ja mencionesis dal Egipti dum la 15ma yarcento aK. L'urbo habitesas
kontinue de ta epoko til nun. Fluveto Beirut, kun 29 km di extenso, fluas este
til weste e pose ekfluas en Mediteraneo norde dil urbo.

Beirut esas la sideyo di Libanana guverno, e koncentras multa banki. Ante
l'interna milito Libano konocesis kom "la Suisia de Mez-Oriento".

Lia anciena nomo esis Be'erot, pluralo di beer, Hebrea vorto signifikante
'puteo' o 'fonto'. Lua loko habitesis de la prehistorio.

Situo di anciena Feniciana habiteyo, depos la regiono apartenis ad Egiptia,
Asiria, Babilonia e persian imperio. Alexandros la Magna konquestis ol, e pos
lia morto la regiono apartenis ad Egiptia til la yaro 200 aK, kande Antiochus
3ma la Magna konquestis ol por Seleucid imperio.

Romani konquestis la regiono en la yaro 64 aK, ed en 14 aK ol divenis Romana
kolonio (Colonia Iulia Augusta Felix Berytus). Un ter-tremo e pos un ondego
destruktis ol en la yaro 551 pos Kristo. En 635 Arabi okupis ol. En 975
Bizancani konquestis ol. De 1110 til 1291 l'urbo apartenis a la Rejio di
Jerusalem, kreita dum Krucomiliti. En 1291 emiro Sandjar al-Shudja rikonquestis
ol. En 1516 l'urbo dominacesis da Otoman imperio. En 1888 ol divenis chef-urbo
di un Wilayah (gubernio) establisita en Siria.

En 1894 Franciani establisis nova portuo en la regiono e komencis konstruktar
fer-voyo. En 1907 la precipua extera komerco dil urbo facesis kun Marseille. En
1911 Encyclopaedia Britannica kalkulis ke 36,000 mohamedani, 77,000 kristani,
2,500 Judi, 400 Druzi e 4,100 stranjeri vivis en Beirut.

En 1919 pos la vinkeso di Otoman imperio en l'unesma mondomilito l'urbo divenis
parto di Franca administro por Siria e Libano, qua recevis nedependo nur en
1943. Til 1975 l'urbo restis importanta kulturala, turistala e financala centro
di Mez-Oriento.

En 1975 komencis Libanana interna milito qua lastis til 1990. Dum granda parto
di la milito, l'urbo dividesis en l'esto kristana e la westo Mohamedana. Lua
centro, ante dinamikala komercala regiono, divenis "tero di nulu", konocita kom
"verda zono". En 1982 komencis la Libanana milito di 1982 kun la partopreno di
Israelana e Siriana armei, qua duris til 1985. L'urbo subisis granda destruktadi
dum ta periodo.

Pos 1990 eventis granda rikonstruktado, e l'urbo riganis lia stando kom
turistala, kulturala ed intelektala centro de Mez-Oriento. De la 12ma di julio
til la 14ma di agosto 2006 l'urbo subisis bombardi dum la Libanana milito di
2006, anke konocita kom Israel-Hezbollah-milito.

Beirut jacas en un peninsulo qua extensas su weste en Mediteraneo, cirkume 94 km
norde de la frontiero Israel-Libano. Lua teritorio havas triangulala formo.

Lua klimato esas Mediteranea, segun la klimatala klasifikuro di Köppen, kun
varma e sika dii dum somero. Autuni e printempi esas varma, ma pluvoza. Dum
vintro la mezvalora temperaturo esas 11ºC e la pluvi esas plu intensa. Nivo esas
rara, ecepte en la montoza suburbi, pro lua granda altitudi.



https://io.wikipedia.org/wiki/Bahama

Bahama esas insul-grupo formacita per 700 insuli en Nord-Amerika, 80 km este de
Florida, Usa (insulo Bimini).

Indijeni Taino arivis en Bahama dum la 7ma yarcento. Kande Cristoforo Colombo
trovis l'insulo San Salvador ye la 12ma di oktobro 1492 posible exisitis cirkume
30 000 indijeni en ol. Indijeni Lucayan exterminesis, pos esar expozita a
maladesi adportita dal Europani. Variolo exterminis preske la duimo dil indijeni
Taino de Bahama.

De la 15ma til la 17ma yarcenti, l'insuli apartenis ad Hispania. Tamen, pirati -
note Britaniani - ja celis su en l'arkipelago, qua esas vere un labirinto di
insuli. En 1648 Britaniana aventureri arivis en l'arkipelago. La regiono divenis
definitive Britaniana kolonio en 1783 per la Kontrato di Versailles. Pos la
nedependo di Usa, cirkume 7,300 personi fieli a Britaniana monarkio movis de
Nova-York, Florida e Karolini til Bahama kun lia sklavi. Ca personi stablisis
kultivi en l'insuli.

L'habitanti di Bahama votis por nedependo de Unionita Rejio en 1973 e lando
divenis nedependanta ye la 10ma di julio 1973. Milo Butler esis l'unesma
generala-guberniestro pos la nedependo.

Bahama esas konstitucala monarkio. La chefo di stato esas rejo Elizabeth la 2ma
di Unionita Rejio, reprezentata da un general-guberniestro, nune Arthur Foulkes.
La chefministro esas la chefo di guvernerio, nune esas Perry Christie, qua
asumis povo ye la 8ma di mayo 2012.

La parlamento havas du chambri: Senato kun 16 membri, e chambro di deputati kun
40 membri. La du precipua politikala partisi esas la Free National Movement
(libera nacionala movado) - FNM, e la Progressive Liberal Party (progresanta
liberala partiso) - PLP. Lua konstituco adoptesis 10 di julio 1973.

Quankam Bahama ne jacas en Karibia ol esas membro di Karibiana Komunitato
(CARICOM).

Bahamas esas vasta arkipelago plasizata inter Florida (Usa) e la nordo di Kuba,
kun plu kam 700 insuli ed insuleti. La tereni en l'insuli esas basa: la maxim
alta monto dil arkipelago esas Monto Alvernia, kun 62 metri di altitudo. Lua
litoro (sumo di omna insuli) havas 3,452 km.

La klimato varias de subtropikala a tropikala. Dum sumero e autuno, l'insuli
subisas l'efekti di uragani.

Segun KLP per persono, Bahama esas un ek la maxim richa landi de Amerika, pos
Bermuda, Usa, Insuli Kaiman, Kanada e Virgin Insuli Britaniana. Turismo, qua
reprezentas 60% de lua KLP, esas la precipua fonto di revenuo di lando. Financal
agadi, qui reprezentas 15% de la KLP, esas la duesma maxim importanta. Altra
ekonomikala rekursi esas salo, aragonito e ligno. Lando havas poka kultivebla
tereni.

En julio 2011 segun The World Factbook, Bahama havis 313 312 habitanti, di qui
85% decendas de Afrikani. Europani o decendanta de Europani esas 38,000. En 2008
cirkume 84% de la habitantaro vivis en urbi.

Angla linguo esas oficala, ma granda parto de la habitantaro parolas la Bahamana
dialekto di l'Angla.

Cirkume 95% de la habitantaro esas kristani, precipue baptisti, Anglikani e
katoliki.

Junkanoo esas tradicionala parado kun dansi e muziki en la stradi, qua eventas
en la Dio di Nov-yaro (1ma di januaro) ed en 10 di julio (dio di la nedependo).
Ultre junkanoo, altra stili di muziko inkluzas calypso, soca, reggae, rap e Hip
hop. La maxim populala muzikala grupo exter Bahama esas Baha Men.



https://io.wikipedia.org/wiki/Autobuso

Autobuso esas granda veturo projetita por transportar pasajeri. L'origino di la
vorto esis latina omnibus, qua signifikas "por tota (personi)".

Autobusi povas havar singla fordeko o duopla fordeko, e povas havar rigida framo
od esar artikulita autobusi. Anke existas mikr-autobusi (kun 8 o 11 metri di
longeso) ed autobusi kun apertita tekto, ta lasta plu komune uzata por turismo.
Autobusi, segun modelo, povas transportar de 10 til 240 personi.

Autobusi uzesas kom publika transporto en urbi, kom transporto di studenti, ed
anke por vehar longa distanci, en regulala linei kun fixa trajeti, o por
turismo. Pos la 1920a yari, la maxim multa autubusi uzas dizelo* kom kombustivo,
ma altra modeli povas uzar elektro, gazolino, edc.

La vorto omnibus kreesis en 1823 en Francia, e la vehili tiresis da kavali.
Kelka historiisti konsideras ke Britaniana John Greenwood kreis l'unesma
autobuso-sistemo en 1824, kande ilu kompris charioto kun plura sidili e komencis
transporto-servo inter Pendleton e Manchester. Lia servo esis diferanta de la
komuna dilijenco-servo pro ne oportar facar rezervo, e la duktero povus kolektar
e pozar pasajeri irgaloke segun la demando.

La sistemo di autobuso en Paris komencis ye la 30ma di januaro 1828, ma en
Francia l'unesma sistemo inauguresis en Nantes, en 1826. Lua kreinto, Stanislas
Baudry, pioniris la sistemo en la du urbi. Lia staciono en Nantes esis avan un
chapelo-fabrikerio nomizita "Omnès", qua havis Latina frazo "Omnes Omnibus"
(signifikante "omna por omni") kom devizo. Balde la habitanti di Nantes komencis
surnominar la vehili "omnibus". Kande Baudry komencis lua transporto-servo en
Paris, ilu kreis entraprezo nomizita Enterprise des Omnibus.

Kande motorizita veturi remplasis kavali en 1905 on komencis uzar la nomo por ta
veturi. En multa urbi, sistemi tirita da kavali komencis desaparar en fino di la
19ma yarcento o komenco di la 20ma yarcento, pos l'invento di interna kombusto
motoro en 1895 da Karl Benz. En 1906 omnibus automobile (motorizita autobusi)
komencis remplasar kavali, e lasta autobuso tirita da kavali vehis la 11ma di
januaro 1913. En London, sistemo tirita da kavali desaparis komplete la 4ma di
agosto 1914.

Paralele a l'uzado di motori di interna kombusto eventis l'invento di
troleo-autobusi, qui uzis elektro kom energio-fonto. L'unesma troleo-autobuso
prizentesis publike en 1882 en Halensee, Berlin, Germanian imperio. L'unesma
sistemo por pasajeri inauguresis en 1901 en Dresden.

Autobusi kontinuis evolucinar dum la 20ma yarcento. Dum la 1950a yari London
adoptis la notora modelo Routemaster, qua divenis un ikono dil urbo. Nune un
kompanio povas konstruktar la framaro e la motoro di un autobuso (exemple:
Volvo, Mercedes Benz) dum ke altra konstruktas la korpo (exemple la kompanio
"Marcopolo", de Brazilia), od unika kompanio povas konstruktar ambe, la framaro
e la korpo (quale Hyundai Motor Company, kun lua modelo "Hyundai Universe").



https://io.wikipedia.org/wiki/Ateismo

Ateismo, kun larja signifiko, esas la refuzo kredar l'existo di dei. Kun plu
streta signifiko, ateismo esas partikulare la propoziciono ke dei ne existas.
Maxim inkluzive, ateismo simple esas manko di kredo en l'existeso di dei.

Ateisti esas generale skeptika pri supernatural aserti pro manko di empirikal
evidentaji. Ateisti ofrabis diversa racionoza e logikala bazi por ne kredar irga
deo. Ti inkluzas la problemo pri malajo, l' argumento di ne-konciliebla
reveladi, e l' argumento di ne-kredo.

En ocidentala kulturo, on ofte supozas ke ateisti esas exkluzive ne-religioza o
ne-spiritala. Tamen, ateismo anke havas signifikanta rolo en certena religial e
spirital kredo-sistemi, quale Jainismo, Budismo, e Hinduismo. Jainism e kelka
sorto di Budismo ne exhortas kredo ye dei, e Hinduismo egardas ateismo kom
valida, ma desfacila por praktikar spiritale.

Pro ke la konceptaji pri ateismo varias, determinar la nombro di ateisti en la
mondo hodie ne esas facila. Segun ula evaluo, preske 2,3% di la mondala populo
nomizas su kom ateisti, dum ke plusa 11,9% deskribesas kom ne-religioza. Segun
altra evaluo, la quanto di ipsa-raportita ateismo esas maxim granda en westala
nacioni, quankam anke a tre variebla gradi—USA (4%), Italia (7%), Hispania
(11%), Unionita Rejio (17%), Germania (20%), e Francia (32%).



https://io.wikipedia.org/wiki/Armenia

Cirkum 600 aK la Rejio di Armenia o Granda Armenia establisesis, e duris kom
nedependanta rejio til 387. La regiono sufris invado di Asiriani, Greki, Romani,
Bizancani, Arabi, Mongoli, Persiani, Otomani e Rusi.

Kristanismo arivis en la regiono cirkum yaro 40. Rejulo Tiridates la 3ma facis
ol l'oficala religio di rejio.

Ye la 26ma di mayo 451, en la Armeniana regiono Vaspurakan, eventis la batalio
di Avarayr, inter la armeo di Armenia komandata da Vardan Mamikonian, e la
Sasanida imperio di Persia. Armenia, qua esis dependanto di la Sasanida imperio,
divenabis Kristana rejio en la yaro 301. Rejulo Yazdegerd la 2ma di Armenia, por
fortigar relati kun Persia, deziris ke Armenia adherez a la Nestoriana eklezio
di Persia, prefere kam la westala eklezio. Plura Armeniana nobeli, duktata da
Vardan, rebeleskis. En la batalio, 66 000 rebeli konfrontis 260 000 Persiani; la
Persiani esis vinkoza, e Vardan ocidesis kun plura de ilua oficisti. Tamen en la
yaro 484, Peroz la 1ma di Persia donis religiala libereso a Kristan armeniani.

Dum la 16ma yarcento, l'Otoman imperio e la dinastio Safavid de Persia dividis
la regiono. Pose, dum la 19ma yarcento, Rusian imperio anexis l'esto di Armenia.

Pos la fino di Rusian imperio, Armenia divenis nedependanta lando por kurta
periodo, de la 28ma di mayo 1918 til 29 di novembro 1920, kande Sovietia invadis
ol. La lando itere deklaris nedependo, lore de Sovietia, ye la 21ma di septembro
1991, oficale agnoskata ye la 25ma di decembro 1991. L'unesma prezidanto pos la
nedependo esis Levon Ter-Petrossian.

Armenia esas prezidantala republiko. La chefo di stato e chefo di guvernerio
esas la prezidanto, qua elektesas dal populo por 5 yari. La chefa ministro nur
esas chefo dil ministraro.

La Naciona Asemblajo (Azgayin Zhoghov) havas unika chambro kun 131 membri qui
elektesas dal populo por 4 yari, di qui 90 per proporcionala reprezento, dum ke
l'altra 41 reprezentas la distrikti. La nuna konstituco adoptesis ye la 5ma di
julio 1995, pos referendo.

Granda parto di lando esas kovrata da monti. La maxim alta esas Monto Aragats
kun 4090 metri di altitudo. Lua klimato esas kontinentala, kun sika e varma
sumeri (temperaturi inter 22 °C e 36 °C) e kolda vintri kun abundanta nivo
(averajala temperaturi de -10 °C til -5 °C).



https://io.wikipedia.org/wiki/Unionita_Araba_Emirati

Unionita Araba Emirati esas stato en Mez-Oriento. Lua vicina landi esas Saudia
Arabia en sud-westo, ed Oman en sud-esto. En nordo jacas Persiana gulfo.

Lua chef-urbo esas Abu Dhabi. Altra urbi esas Dubai, Sharjah, Fujeirah, Ras al
Khaimah, Ajman.

Portugalani kontrolis parto di la regiono pos 16ma yarcento dum 150 yari, ma
esis ekpulsita da islama princi. De 17ma til 19ma yarcento la regiono divenis
konocita kom Litoro di Pirati, por servar kom shirmilo di pirati. En 1853 lokala
emiri signatis pakto kun Britaniani ed establisis perpetua armistico, origino di
la anciena nomo di regiono, "Trucial-Stati". En 1892 altra pakto esis signatita
kun Unionita Rejio.

La stato formacesis da l'uniono de sep emirati, inter 1971 e 1972. UAE suportis
militarala operaci di Usa kontre talibani en 2001.

Unionita Araba Emirati esas federuro di sep emirati. Singla emirato havas lua
propra rejo (emiro) qua esas lokala chefo. Centrala guvernerio elektesas da
emiri por 5-yara periodo. Nuna chefo di stato e chefo di guvernerio esas Khalifa
bin Zayed Al Nahyan. La chefa ministro nur esas la chefo dil ministraro. Nune
esas Mohammed bin Rashid Al Maktoum. Lua konstituco adoptesis en 2 di decembro
1971.

La parlamento havas unika chambro, la Nacionala Konsilantaro di Federuro (Majlis
Watani Ittihad), kun 40 membri.

Unionita Araba Emirati jacas cirkum Hormuz-stretajo, strategiala punto di aceso
de Persiana gulfo ad Indiana oceano por exportacajo di petrolo. Ol esas formita
da 7 emirati. La maxim vasta esas Abu Dhabi, qua reprezentas 87% de totala
surfaco di lando.

Granda parto di lando kovresas da dezerto. Lua klimato esas sika e varma. La
maxim alta monti di lando jacas en esto.

Min kam 20% di lua habitantaro naskigis en l'emirati, e plu kam 70% naskis en
altra landi. La precipua stranjeri esas Indiani, Filipiniani, Pakistanani ed
Afgani

Unionita Araba Emirati havas diversa e multikulturala socio. Precipua temi por
poezii esas satiro, kavaliereso, auto-laudo, patriotismo, religio, familio ed
amo, e povas variar de deskripto til naraco. Kelka importanta poeti en lua
literaturo esis Mubarak Al Oqaili, Salem bin Ali al Owais e Ahmed bin Sulayem.



https://io.wikipedia.org/wiki/Sukro

Sukro esas karbohidrata formo funcioninta importanta rolo en biologio, per
exemplo:

L’historio di betravo-sukro komencas meze di 18ma yarcento en Germania. En lua
berlina laboratorio, kemista Andreas Marggraf deskovras ke fena betravo -
ancestro di nuna betravo-sukro - kontenas « ne sole elemento similesinta
sukro », ma « vera sukro, perfekta identa ad to ke on konocas ek sukro-kano. Sua
dicipulo, profesoro Achard, icas ta deskovrajo da profito di prusa akademio. Ta
inicio igas ye marto 1802 pri la servicigo di l’unesma sukr-fabriko kon betravo
en mondo en Kürnen-sur-Oder (Silezia). La produkto esas artizanala : 70 kg di
betravi esas tratita omna dii.

Ye 21 di novembro 1806 konstitucas charnira dato per l’europa sukra ekonomio.
Per respondar ye blokuso impozita per britania navaro sur francia portui,
Napoléon 1ma establisas la kontinentala blokuso : tota l'angla komercaji esas de
lore interdiktita sur franca sulo. Per kompensar la subita indijo di sukro-kano,
l’imperiestro decidas per aktiva sustenar la produkto di betravo-sukro. En kelka
yari, multi transformo-fabrikerii esas kreita.



https://io.wikipedia.org/wiki/Republiko_di_Irlando

La Republiko di Irlando (oficala nomo: Éire / Ireland) esas stato qua jacas en
nord-westala Europa, en Irlando-insulo. La regiono di Nord-Irlando, en nord-esto
di insulo, esas parto di Unionita Rejio.

De 1845 til 1849 Irlandana populo falis de 8 milioni a 5.6 milioni personi, da
hungro kauzita da poka produktado di terpomo. Cirkume 1.5 milion personi
enmigris, e 1 milion mortis.

De 1 di januaro 1801 til 6 di decembro 1922, Irlando divenis parto de Unionita
Rejio. Depos 6 di decembro 1922, ol divenis nedependanta.

Irlando esas parlamentala republiko. La prezidanto elektesas dal populo da
7-yara periodo. La chefministro (en Irlandana: Taoiseach) selektesas da la
prezidanto, generale inter membri de la precipua politikala partiso dil
parlamento.

La parlamento havas 2 chambri: Senato (Seanad Éireann) e la chambro di deputati
(Dáil Éireann). La Seanad havas 60 membri di qui 11 elektesas da la Taoiseach, 6
elektesas da du universitati, e 43 da la populo. La Dáil Éireann havas 166
membri qui elektesas dal populo por 5 yari. Nuna konstituco adoptesis en 29 di
decembro 1937.

L'insulo di Irlando jacas en Oceano Atlantiko. La Republiko di Irlando
reprezentas 83% di lua totala surfaco. Lua maxim alta monto esas Carrauntoohil
(en Irlandana Corrán Tuathail), kun 1038 metri di altitudo.

La centro di insulo esas plana regiono. En nordo ed en sudo jacas montari. La
maxim importanta fluvio dil insulo esas Shannon (en Irlandana Abha na
Sionainne), kun 386 km di extenso.

La klimato di Irlando esas mez-varma oceanala. La minima temperaturo esas -3 °C
en vintro e la maxima esas 22° en somero. L'Oceano Atlantiko influas en la
klimato di lando pro la Gulfo fluo.

La maxim granda urbo esas la chefurbo, Dublin. Altra importanta urbi esas Cork
(190 384 habitanti), Limerick (110 458) e Galway (72 729 habitanti).



https://io.wikipedia.org/wiki/Nijer

Nijer, oficale Republiko di Nijer, esas lando sen litoro en west Afrika inter
Mali, Burkina Faso, Nigeria, Libia, Chad e Benin.

De 10.000 aK til cirkume 3.000 aK parto de nuna Nijer, nune kovrata per la
dezerto Sahara, kovresis per fertila herbala agri. Cirkume 2000 yari ante nun,
granda parto de la teritorio kovresis per dezerto.

Un ek la precipua anciena imperii di la regiono esis l'imperio Songhai (c.
1340-1591) kun chefurbo en Gao, nune parto de Mali.

Dum la 19ma yarcento unesma Europana exploreri, Britaniana Mungo Park e Germana
Heinrich Barth, exploris la regiono di la fluvio Nijer. Francia komencis okupar
la regiono en 1900 ed, en 1922, ol divenis Franciana kolonio.

Nijer divenis nedependanta de Francia ye la 3ma di agosto 1960. Dum 14 yari pos
la nedependo, Hamani Diori esis la prezidanto, e lando havis singla politikala
partiso. En 1974 ilu revokesis per stato-stroko, e kolonelo Seyni Kountché
asumis povo til lua morto en 1987. Lua sucedanto, kolonelo Ali Saibou liberigis
politikala karcerani, promulgis nova konstituco e kreis la Duesma Republiko kun
singla partiso. Quankam la liberala reformi, studenti duris presi por plusa
demokratio, qua permisus multa partisi.

Til februaro 2010 Nijer esis parlamentala republiko, kun Tandja Mamadou kom
prezidanto. Ye la 18ma di februaro ilu revokesis per stato-stroko e Salou Djibo
asumis povo kom "prezidanto di supra konsilistaro por la restauro di la
demokratio" (France Conseil suprême pour la Restauration de la Démocratie -
CSRD) e divenis chefo di stato de facto. Ye la 25ma di februaro 2010 Mahamadou
Danda divenis chefa ministro.

Pos prezidantal elekto en januaro (1ma foyo) e marto (2ma foyo), ye la 7ma di
aprilo 2011 Mahamadou Issoufou asumis kom prezidanto.

La parlamento havas unika chambro, la Nacional Asemblajo (Assemblée Nationale),
kun 113 membri. Nuna konstituco aprobesis en julio 1999.

Nijer esas lando senlitora, e havas frontieri kun altra Saharana e Sub-Saharana
landi. Ol havas 5,697 kilometri di frontieri kun lua vicini, di qui 1,497 km kun
Nigeria sude, 266 km kun Benin e 628 km kun Burkina Faso sud-weste, 821 km kun
Mali weste, 956 km kun Aljeria nord-weste, 354 km kun Libia nord-este, e 1,175
km kun Chad este. Entote ol havas 1 267 000 km², di qui 300 km² esas aquo. La
monto Idoukal-n-Taghès en la montaro Aïr esas la maxim alta de la lando, kun
2,022 metri super la marala nivelo.

La subtropikala klimato di Nijer esas multe sika. Granda extensi di lando
kovresas per dezerto, kun kelka oazisi. Sude de lando existas tropikala klimato,
en la baseno di la fluvio Nijer. La fluvio Nijer esas la precipua de la lando.

La maxim granda urbo esas la chefurbo, Niamey. Altra importanta urbi esas Zinder
e Maradi.



https://io.wikipedia.org/wiki/Nauru

Unesma habitanti di Nauru esis Polineziani e Mikroneziani, qui arivis en
l'insulo cirkum 3,000 yari ante nun. On existis 12 klani o tribui en Nauru. La
12 steli en la flago di Nauru reprezentas ta 12 klani.

L'insulo deskovresis en 1798 da Britaniana kapitano John Fearn. En 1888 ol
enkorpigesis da Germanian imperio. En 1914 Australiana trupi kaptis ol, dum
l'unesma mondomilito. En 1919 Britaniani, Australiani e Nova-Zelandani signatis
pakto e kreis la “British Phosphate Commission” qua administri l'extraktado di
fosfato en Nauru, Christmas insulo e Banaba.

La 25ma di agosto 1942 dum la duesma mondomilito Japoniani okupis l'insulo.
Japoniani konstruktis aerodromo en l'insulo e deportis 1,200 Nauruani por verkar
en Chuuk-insulo. L'insulo fine liberigesis la 13ma di septembro 1945, kande
Japoniana komandero Hisayaki Soeda kapitulacis. De la Nauruani deportita nur 737
tranvivis, e retroiris a l'insulo en 1946.

Nauru esas republiko. La prezidanto esas la chefo di stato e la chefo di
guvernerio di lando ed elektesas da membri dil parlamento, qua havas unika
chambro kun 19 membri. Ne existas formala partisi en Nauru, tota la politikisti
esas nedependanta.

Pos 1907 la precipua ekonomial aktiveso di Nauru esas la exportacajo di fosfato
e preske tota alimenti ed altra komercaji esas importacata.

Nauruani decendas de polineziani e mikroneziana maristi qua kredis en femina
deino, Eijebong, e un landala spirito nomizita Buitani. Du de la 12 originala
tribui dil insulo extingis su dum la 20ma yarcento.

"Australiana futbalo" (konocita kom Aussie Rules) esas la maxim populara sporto
en Nauru.



https://io.wikipedia.org/wiki/Milito_en_Vietnam

Milito en Vietnam duris cirkume 35 yari sen ula rupto. Depos duesma mondomilito
ol havis kontakto kun kolda milito inter Usa e Sovietia.

1956 - Vice-prezidanto di Usa Richard Nixon vizitas Saigon, chef-urbo di
Suda-Vietnam

1961 - Vice-prezidanto di Usa Lyndon B. Johnson vizitas Saigon e promizas plusa
helpo a Suda-Vietnam. Usa sendas plue e plue specala soldati, ed ante la fino
dil yaro la quanteso di “mentori” esas plu kam 3 000. Depos 1955 Usa donabis
helpo a Suda-Vietnam per 1 300 milioni dolari.

Ye 10 di marto 1975 Sud-Vietnamani lansis Kampanio 275, restrikta atakado kontre
l'urbo di Buôn Ma Thuột, ma l'armeo di Sud-Vietnam demonstris esar nekapabla por
atakar, e l'atako krulis la sequanta dio. Kun la falio di ataki kontre
Nord-Vietnamana e Viet Cong, refujanti komencis fugar vers Saigon sequanti la
trupi en retreto. La neferma stando di voyi impedis rapida fugo.

Ye 20 di marto, Thieu imperis ke Hue rezistas, ma ye 31 di marto Hue falis. Ye 7
di aprilo tre Nord-Vietnamana divizioni atakis Xuan Loc, 64 km este de Saigon.
Ye 29 di aprilo Usa anoncis la retreto di tota militisti e oficiri di Usan
ambasadeyo da helikopteri. Centi di Sud-Vietnamani en desespero anke invadis
l'helikopteri por fugar de lando. Finale, ye 30 di aprilo la lasta Usana soldato
livas Saigon, Suda-Vietnam.



https://io.wikipedia.org/wiki/Mauritania

La lando-nomo devenas del Greka vorto mauros, signifikante 'nigra', kom
deskripto dil indijeni.

En 1076 Mauri atakis e konquestis anciena imperio Ghan. Dum la sequanta 500
yari, Arabi gradope vinkis la rezisto di lokala populi e dominacis Mauritania.
Dum la 19ma yarcento Franciani, de la regiono dil fluvio Senegal, komencis
gradope okupar teritorii di nuna Mauritania. Xavier Coppolani recevis
l'imperiala misiono e, per un kombinuro di strategiala asocii kun Zawiya tribui,
il sucesoze extendis Franciana dominaco super Mauritaniana emirati: Trarza,
Brakna e Tagant rapide submisis su a koloniala povo, en 1903 ed en 1904.
L'emirio di Adrar, en nordo, fine vinkesis en 1912.

Franca guvernerio interdiktis sklaveso, ed eliminis intertribuala militi. Dum la
koloniala periodo parto di la populo gradope abandonis nomadeso, e pos
Mauritania divenar nedependanta de Francia ye la 28ma di novembro 1960, l'urbo
di Nouakchott, ante un urbeto, rapide kreskis, til superirar 800 mil habitanti
nun.

L'unesma prezidanto di lando esis Moktar Ould Daddah, qua guvernis de 1960 til
1978 en un rejimo kun unika partiso. Lua guvernerio konstruktis un fervoyo kun
675 km por explorar minerali di fero en Zouerate. La produktajo komencis en
1963. Kande laboristi komencis striko por revendikar plu bona salarii, l'armeo
intervenis e 8 laboristi mortigesis.

En 1975, por timar Marokana expanso en la regiono di l'anciena Hispaniana
Sahara, Mauritania invadis e anexis la sudo di Westala Sahara e rinomizis la
regiono kom Tigris-el-Gharbiyya, ma pos 3-monata di kontre-ataki da la Fronto
Polisario e ataki en la regiono di Zouerate, l'ekonomio di Mauritania komencis
peceteskar.

Ye la 10ma di julio 1978 kolonelo Mustafa Ould Salek revokis Ould Daddah de
povo. Fronto Polisario nemediate deklaris cesar-fairo, e komencis negociado kun
reprezenteri di nova guvernerio en Aljeria. Malgre ta, la misjerado di un rasala
krizo en sudo di lando - dicerno kontre nigra Afrikani qua vivis en la regiono -
kontributis por politikala agiteso, ed en 1979 Ould Salek revokesis de povo da
Mohamed Khouna Ould Haidallah.

Unesma demokratiala prezidantala elekto pos la nedependo en 1960 eventis ye la
11ma di marto 2007 e Sidi Ould Cheikh Abdallahi vinkis l'elekto. Il asumis povo
19 di aprilo sam yaro. Ma demokratio ne duris: ye la 6ma di agosto 2008 eventis
stato-stroko en lando. Prezidanto Sidi Ould Cheikh Abdallahi e chefministro
Yahya Ould Ahmed Waghf revokesis de povo ed enkarcerigesis.

La Nacional Asemblajo di Mauritania (Al Jamiya al-Wataniyah/Assemblée Nationale)
havas 95 membri qui elektesas dal populo por 5-yara periodo. La Senato (Majlis
al-Shuyukh/Sénat) havas 56 membri, di qui 3 reprezentas Mauritaniani qui vivas
exterlande, e l'altra 53 elektesas en komonala konsilantari. La Senatani
elektesas por 6-yara periodo, e 1/3 dil Senato rinovigesas omna 2 yari.

Kun 1 030 000 km², di qui 90% kovresas dal dezerto, Mauritania esas la 29ma
maxim granda lando del mondo, pos Bolivia.

La maxim granda urbo esas la chef-urbo, Nouakchott. Altra importanta urbi esas
Nouadhibou, Rosso e Boghé.

Pos 1999 Arabiana linguo esas docata de l'unesma yaro en basika skoli, e
Franciana linguo de la duesma yaro. Mauritania esas un di la du landi en mondo
qua ne uzas decimala sistemo: ol subdividas nacionala pekunio, ouguiya, en kin
khoums.



https://io.wikipedia.org/wiki/Maratono

Maratono esas kurero-konkurso kun oficala disto di 42 km e 125 metri, ordinare
eventanta sur stradi o chosei. L'evento kreesis por l'l'unesma moderna Olimpiala
Ludi qua eventis en 1896 kom memorigo dil Greka soldato Fidipides, anke konocata
kom Filipides.

Segun legendo, Filipides kuris de la batali-agro di Maraton til Athina, distanta
per 42 kilometri, por anuncar ke la Greki vinkis la Persiani lor la batalio di
Maraton, qua eventis en agosto o septembro di 490 aK. Pos anuncir la vinko, ilu
mortis por exhausteso.

Existas debato pri l'exakteso di ta legendo. Greka historiisto Herodotus, la
precipua fonto di informi pri Greka-Persiana militi, mencionas ke Fidipides esis
l'estafeto qua kuris de Athina til Sparta - interdistanta per plua kam 240 km -
por demandar helpo, e pose retrokuris. En kelka manuskripti da Herodotus, la
nomo dil estafeto skribesis Filipides, ma ilu ne mencionas estafeto sendita de
Maraton vers Athina.

Kande l'ideo pri rikrear l'Olimpiala Ludi aparis, fine di la 19ma yarcento,
l'instituceri deziris granda populara evento, qua rimemorigos la glorio di
Anciena Grekia. Michel Bréal sugestis la kreo di la maratono, e Pierre de
Coubertin aceptis ol. Ante l'Olimpiala Ludi, Charilaos Vasilakos kuris l'unesma
maratono ye la 10ma di marto 1896, kun tempo di 3 hori e 18 minuti, por trairar
40 km. La championo di l'unesma Olimpiala Ludi esis Greka atleto Spyridon Louis,
kun tota tempo di 2 hori, 58 minuti e 50 sekundi.

Pos ke Usan atleto Johnny Hayes vinkis la maratono dum l'Olimpiala Ludi en
London, 1908, kreskis en Usa l'intereso pri kuradi di longa disto. En 1909 la
maratono di New York eventis dum la dio di Nov-yaro. Anke en 1908 eventis
maratoni dum la Dio di Dank-Expreso (Thanksgiving Day), en la dio pos la
Krist-nasko, en la dio di Nov-yaro, en la Naskodio di (George) Washington ed en
la Naskodio di (Abraham) Lincoln.

Mulieri kuris maratono unesma-foye dum l'Olimpiala Ludi di 1984 en Los Angeles.
Joan Benoit kompletigis ol en 2 hori, 24 minuti e 52 sekundi.

Nuna rekordo en maratoni por viri esas 2 hori, 6 minuti e 32 sekundi,
establisita da Keniana Samuel Wanjiru dum l'Olimpiala Ludi en Beijing, 2008. Por
mulieri, la rekordo esas 2 hori, 23 minuti e 14 sekundi, establisita da
Japoniana Naoko Takahashi dum l'Olimpiala Ludi en Sydney, 2000.



https://io.wikipedia.org/wiki/Maine

Maine esas Usana stato. Lua vicina stato esas Nova-Hampshire en sud-westo. En
nord-esto, nordo ed nord-westo jacas Kanada.

Unesma habitanti di la regiono di nuna Maine esas indijeni Wabanaki. Unesma
Europana kolonieto fondesis da Samuel de Champlain en 1604. Unesma Britaniani en
la regiono apartenis a Plymouth Kompanio, ed arivis en 1607, en la sam yaro ke
en Jamestown, Virginia. La regioni en litoro formacis la Provinco di Maine dum
17ma yarcento.

Dum l'Usana Revoluciono Angliani okupis Castine, mikra urbo en litoro. Kun la
paco pos Usana nedependo, Maine divenis parto di Massachusetts. Britaniani e
Usani nove disputis la regiono di Maine dum la Angla-Usana milito di 1812.

Maine divenis Usana stato en 15 di marto 1820, kom parto di la Kompromiso di
Missouri: nordala statis aceptis Missouri kom stato kun sklaveso, e kambie
sudala stati aceptis Maine kom stato sen sklaveso.

En 1839 eventis disputo pri frontieri, kun l'inkurso de ligno-extraktisti de New
Brunswick en nordo di Maine, e preske eventis un milito. Fine la frontiero
establisesis en 1842.

Maine esas la maxim nordala e la maxim granda stato di Nova Anglia. Cirkum 90%
di lua teritorio esas kovrata da foresti.

Industrio komencis en la regiono dum 19ma yarcento, kun l'extraktajo di ligno, e
pos la manufakturo di kotono. Altra importanta industro en ta epoko esas
l'extraktajo di granito. Dum 20ma yarcento aparis l'industrio di papero e paplo.



https://io.wikipedia.org/wiki/Lisboa

Lisboa esas chef-urbo e la maxim grand urbo di Portugal. Ol havis 547 733
habitanti en 2011. Lua totala surfaco esas 100 km². Ol jacas en la westo di
Iberia apud Atlantiko e la norda rivo di Tejo-fluvio. Cirkum 3 035 000 personi
vivas en lua metropolala regiono, qui reprezentas cirkum 27% de la habitantaro
di Portugal.

Lisboa konsideresas blokala urbo por lua importo en la financi, komerco,
jurnalaro, amuzo, arti, internacionala komerco, eduko e turismo. Ol esas un di
la precipua ekonomiala centri di Europa, kun financala sektoro en rapida kresko
ed un di la precipua portui por buxegi dil kontinento. En 2014 lua aeroportuo
(Portela aeroportuo) servis 11 milion voyajanti. Moderna voyala sistemo ed un
treno di granda rapideso (Alfa Pendular) unionas ol a la nordo e sudo di
Portugal.

Lisboa esas un di la maxim old urbi kontinue habitita dil mondo e la maxim olda
de Europa. Ol ja habitesis mult ante kam London, Paris e Roma. Lua nomo forsan
devenas de Feniciana vorto Allis Ubbo ("sekura portuo"). Altra konjekto esas ke
la kolonieto recevis la pre-Romana nomo por Tejo fluvio, Lisso o Lucio. Romana
geografo Pomponius Mela skribis lia nomo Ulyssippo, pose modifikita da l'anciena
Greki a Olissipo (Ὀλισσιπών) o Olissipona (Ὀλισσιπόνα).

Lisboa ja habitesis dum neolitiko da pre-Kelta tribui, qui konstruktis religiala
e funerala monumenti, megaliti e dolmeni qui ankore existas en la periferio dil
urbo. Kelti invadis la regiono dum l'1ma yarcento aK, e mixuris su kun lua
pre-Indo-Europana habitanti.

Arkeologiala restaji indikas Fenician influo ja en 1200 aK. Kelka historiisti
kredas ke Feniciana faktorio okupis nuna centro dil urbo. La protektita portuo
en l'estuario di Tejo esis utila por provizar Feniciana navi qui voyajis til
Kornwal e Scilly-insuli. Feniciani anke komercis kun mar-fora tribui, kompris la
forta Luzitana kavali e vendis metali, salo e fishi konservita kun salo.

Segun legendo, Lisboa fondesis da Odyseus, qua fondis l'urbo pos eskapar de
Troya. Pose la Greka nomo aparis en vulgara Latino sub la formo Olissipona.

Pos la vinkeso di Hannibal, komandero di Kartagani dum la Punika militi, Romani
decidis privacar Kartago de lua precipua posedajo: Hispania (Iberia). Per
l'integrigo di Olissipo a Roman imperio kom Municipium Cives Romanorum Felicitas
Julia, romana konsulo Decimus Junius Brutus Callaicus obtenis l'asocio di lua
habitanti kontre Kartagani. Lokala autoritati recevis autonomio por guvernar un
teritorio kun 50 km di extenso e dispensesis di imposti. Lokala habitanti
divenis Romana civitani kande la regiono enkorpigesis a romana provinco di
Lusitania, kun chef-urbo en Emerita Augusta, nune Mérida, Hispania.

L'atako di Luzitani (populo ne-Romana qua vivis en Iberia) stimulis la
konstrukturo di murego cirkondante la kolonieto. Dum la regno di Augustus (27 aK
til 14) Romani konstruktis granda teatro, un publika balno, templi por Jupiter,
Diana, Cibele, Tethys e Idea Phrygiae, ed un nekropolo sub nuna Figueira-placo.
Kande pirateso eliminesis e teknologial avanci introduktesis, l'urbo prosperis,
e Felicitas Julia divenis centro por komerco kun Britannia (specale kun Kornwal)
e kun la regiono dil Rheno. Du importanta voyi unionis Lisboa a Bracara Augusta
(nuna Braga) ed a Emerita Augusta (nuna Mérida, Hispania).

Olissipo, kam altra grand urbi di Roman imperio, divenis centro por l'expando di
kristanismo. Lua unesma episkopo esis Potamius (c. 356), e multa martiri,
exemple Maxima, Verissimus ed Eulalia de Mérida mortigesis ibe. Kande Roman
imperio falis, Olissipo ja esis notora kristana centro.

De 409 til 429 l'urbo invadesis sucedante da Sarmatiani, Alani (la du populi
originis de nuna Iran) e da Germana Vandali e Suevi. Sueva rejo integrigesis a
Vizigota rejio di Toledo, qua komprenis tota la peninsulo. Lisboa divenis
konocita kom Ulishbona.

Ye la 6ma di agosto 711 l'urbo okupesis da Mohamedana forci. Ta konquesteri esis
Berberi ed Araba de la nordo di Afrika. Lia komandero esis Abdelaziz ibn Musa,
un di la filiuli di Tariq ibn Ziyad, qua komencis la konquesto di Iberia. Li
konstruktis multa moskei e domi, e permisis a la habitanti mantenar lia
vivo-stili e religii.

Islama influo kontinuas videbla en la quartero di Alfama, qua ne destruktesis
dum la ter-tremo di 1755. Por kurta periodo Lisboa apartenis a la Taifa
(principeyo) di Badajoz, e pose divenis nedependanta taifa.

Dum la fino dil 11ma e komenco dil 12ma yarcenti, Portugal formacesis e gradope
komencis lia expando sude. En 1108 Lisboa atakesis da Norvegiana krucomiliteri
komandita da Sigurd 1ma, ma Almoravida kalifi riokupis ol. En 1147 krucomiliteri
komandita da Afonso 1ma di Portugal siejis e rikonquestis l'urbo, qua divenis
nove kristana. Lisboa divenis chef-urbo dil rejio di Portugal en 1255. L'unesma
universitato fondesis da rejulo Dinis 1ma en 1290. En 1384 rejulo Juan 1ma di
Kastilia siejis l'urbo, ma en 1385 Hispaniani vinkesis en Aljubarrota-batalio.
Lisboa remplasis Coimbra kom chef-urbo dil rejio la sam yaro.

Dum la mez-epoko l'urbo kreskis rapide e divenis importanta por la komerco kun
nord-Europana ed anke kun Mediteranea-urbi.

Dum la 15ma yarcento Portugalana expedicioni vers Azia e l'expando di kolonial
imperio komencis, kun la konquesto di Ceuta en 1415. En 1498 Vasco da Gama
arivis en India, ed en 1500 Pedro Álvares Cabral arivis en nuna Brazilia. En
1506 3,000 judi masakresis en Lisboa. La 16ma yarcento esis ora epoko por
Lisboa: ol esis la centro por komerco inter Afrika, India, l'Extrem Oriento e
pose Brazilia e divenis richa kun la komerco di pipro, sklavi, texuri ed altra
vari. Dum ta epoko aparis Manuelina-stilo en l'arkitekturo, qua prezervesis en
Jerónimos-monakeyo, en Belém-turmo, ed altra edifici.

Portugal perdis lua nedependo en 1580 por Hispania pos la morto, sin heredanto
legitima, dil rejulo Sebastião dum la batalio di Ksar el-Kebir, en Afrika. Lia
onkulo, infanto Henrique, qua esis katolika kardenalo e ne povis mariajar,
guvernis kom regento til lia morto en 1580. La maxim proxima parento di li esis
la rejulo Felipe 2ma di Hispania, qua unionis la du kroni e divenis anke rejulo
Filipe 1ma di Portugal. L'uniono duris 60 yari til la
Portugalana-restaurado-milito, qua komencis kun stato-stroko da Portugalana
nobeleso en 1 di decembro 1640 e lastis til 1668 kande Lisboa-kontrato
signatesis.

Ante la 18ma yarcento Portugal sufris kelka forta ter-tremi: 8 dum la 14ma
yarcento, 5 dum la 16ma yarcento, 3 en la 17ma yarcento. En la 1ma di novembro
1755 Lisboa sufris forta ter-tremo e pose ondego qua mortigis 30,000 til 40,000
personi, de un habitantaro inter 200,000 e 275,000, e destruktis 85% di urbala
strukturi - to komocionis tota Europa.

Pos la ter-tremo, l'urbo rikonstruktesis segun ordeno dil Markezo di Pombal,
lore chefministro dil rejio. Ilu decidis demolisar la restanta olda konstrukturi
e konstruktar nova segun moderna urbala projeto. L'urbo recevis granda
rektangula formo kun du granda placi: Praça do Rossio e Praça do Comércio,
l'unesma en la komercala quartero, e la duesma permisis acesar Tejo fluvio e la
bateli por krucumar ol. Praça do Comércio havas un triumf-arko ed un monumento
en homajo a lore rejulo José 1ma de Portugal.

Napoléon Bonaparte invadis Portugal dum la komenco dil 19ma yarcento. To forcis
royala familio a movar la sideyo di la korto vers Brazilia. Kande princulo João,
pose rejulo João 6ma di Portugal retroiris a Lisboa, multa edifici e propraji
destruktesis o sufris spoliado da l'invaderi.

Dum la 19ma yarcento Liberala movemento introduktis nova chanji en l'urbala
peizajo. La precipua regioni afektita esis la quarteri Baixa e Chiado, ube
butiki, kafeerii, tabako-vendeyi, libro-vendeyi, klubi e teatri proliferis.
L'instalo di fabrikerii e la developo dil komerco efektigis l'expando dil urbo
norde alonge Liberdade avenuo, inaugurita en 1879.

En 1908 eventis en Lisboa la rejocido di Carlos 1ma di Portugal, evento qua
kulminis du yari pos kun l'instalo di l'Unesma Republiko, ye la 5ma di oktobro
1910. En 1911 l'universitato di Lisboa riinauguresis.

Dum la duesma mondomilito Portugal esis un di la poka neutrala landi, e recevis
plu kam 100,000 refujinti qui fugis de nacionalsocialista Germania. Dum
Salazarist-epoko (1926 til 1974) Lisboa expansesis e recevis monumentala e
nacionalista projeti. La regiono di Belém modifikesis por recevar Portugalan
Expozo en 1940. L'unesma ponto super Tejo permisis rapide unionar lua du rivi.

La 25ma di aprilo 1974 stato-stroko pozis fino a Salazarist-epoko e reformis la
politiko di Portugal, qua pose transformesis en demokratio. La stato-stroko
divenis konocita kom dianto-revoluciono, pro ke la habitanti di Lisboa salutis
la rebela soldati kun dianti en lua manui.

En 1998 fairo en la quartero Chiado destruktis multa edifici di la 18ma
yarcento. Diversa restauroverki rekuperis la regiono e transformis ol en granda
butikala distrikto.

Dum la 1990a yari l'urbo multa quarteri rinovigesis, important arkitektala
edifici rekuperesis, e la norda rivo dil Tejo recevis moderna rezidala projeti e
divenis zono por libera tempo. L'internaciona expozuro Expo'98 eventis en
l'urbo, e la moderna Ponto Vasco da Gama inauguresis. Ante, en 1994 ol esis
l'Europana Kulturala Chef-urbo. En 2005 ol hostesis l'Europana Premio MTV pri
Muziko (MTV European Music Awards). Altra muzikal evento eventas omna du yari:
la festivalo Rock in Rio Lisboa, un di la maxim granda rock-festivali dil mondo.

En 2007 eventis en Lisboa la somito di Europana Uniono qua rezultis en
Lisboa-kontrato, efikiva pos 1 di decembro 2009. En 2010 eventis la somito di la
membri di NATO en l'urbo.

Lisboa jacas proxim l'ekflueyo dil fluvio Tago, an la latitudo 38°42′49.75″N e
la longitudo 9°8′21.79″W, ed esas la maxim westala chef-urbo di kontinental
Europa. En la westo dil urbo jacas Foresta Parko Monsanto (Parque Florestal de
Monsanto) kun 10 km² di surfaco, okupante 10% dil urbo. Lua metropolala regiono
(Grande Lisboa) formacesas dal urbi Amadora, Queluz, Agualva-Cacém, Odivelas,
Loures, Sacavém, Almada, Barreiro, Seixal e Oeiras.

La historiala centro dil urbo jacas super 7 kolini. Terpleni, specale dum la
19ma yarcento, augmentis la plana surfaco apud Tago. Ta terpleni permisis la
konstruktado di avenui, fervoyi, e recente di la Parko di la Nacioni (Parque das
Nações) por l'Expo'98.

Lua klimato esas subtropikala-mediteranea, (Csa, segun Köppen-klasifikuro) kun
moderema vintri e varma someri.Yarala mezvalora temperaturo esas 17.5 °C. Dum la
maxim kolda monato - januaro - la temperaturi dum la dio varias de 11ºC til
18ºC, dum ke la noktala temperaturi varias de 3ºC til 13ºC. Dum la somero la
temperaturi povas variar de 26ºC til 35ºC. Pluvas precipue dum vintro, dum ke la
someri generale esas sika.

L'urbo posedas plu kam 100 parki, gardeni e verda placi, du botanika gardeni, un
zoo, un publik aquario (Aquário de Lisboa) ed un oceanario* kun marala fishi,
pinguini e lutri.



https://io.wikipedia.org/wiki/Karolus_la_Granda

Karolus la Granda (/ˈʃɑrlɨmeɪn/; ye la 2ma di aprilo 742 til la 28ma di januaro
814) esis rejulo di Franki depos 768, rejulo di Italia depos 774, l'unesma Santa
Romana imperiestro, ed l'unesma imperiestro depos la krulo di Westala Romana
Imperio, tri yarcenti ante.

L'evoza filiulo di Pipin la Mikra e Bertradi de Laon, Karolus la Granda divenis
rejulo en 768, pos la morto di sua patro. Komence, il esis koregnanto kun lua
frato Karloman 1ma. Karloman subita morto en 771 sub ne-explikita cirkonstanci
lasis Karolus kom la nekontestita guvernero di Franka rejolando. Tra militala
konquesti, ilu submisis Saxoni e Bavariani e pulsis lua frontiero en Hispania.
Ilu expansis sua rejolando til divenar imperio qua enkorpigis granda parto di
westal e central Europa. Karolus kontinuis la politiko di sua patro pri papeso e
divenis protekero di la papi, eskartis Lombardi de povo en Italia, e duktis
inkurso en mohamedana Hispania. Il anke militis kontre la populi este de lua
imperio, e koaktis li adoptar kristanismo alonge la voyo, specale la Saxoni, qui
tandem submisesis a lua regulo pos longa milito. Karolus atingis la kulminopunto
di sua povo en 800, kande ilu kronizesis "imperiestro" dal papo Leo la 3ma ye la
dio di Kristnasko.

Surnomizita "la Patro di Europa" (pater Europae), l'imperio di Karolus unionita
maxim di westala Europa depos romana imperio. Lua regulo stimulis Karolingiana
renesanco, rinovigo di arto, religio e kulturo per katolika eklezio. Tra lua
exterlanda konquesti ed interna reformi, Karolus kurajigis la formacado di
komuna Europana identeso. Ambe Franci e Germani konsideris lia rejii decendanti
del imperio di Karolus. Karolus mortis en 814, pos regnar kom imperiestro dum
justa pluse dek e tri yari.

Lua korpo esis depozita en lua imperiestrala chef-urbo di Aachen en nuna
Germania. Lua filiulo Louis la Pia heredis la krono dil imperio.



https://io.wikipedia.org/wiki/IBM

Ye 16 di junio 1911, En Endicott, Nova-York Usa, fondesis la komercala kompanio
Computing Tabulating Recording Corporation, o CTR; ol esis la pre-iranto di la
famoza komercala giganto IBM. Ol esis formacuro di tri existanta kompanii: la
Tabulating Machine Company fondita da Herman Hollerith por teknologiale traktar
la oficala kontado (census) di Usa en 1890; la Computing Scale Company; e la
International Time Recording Company qua fabrikis tempo-registragili por
fabrikerii. En 1924 la nomo di la kompanio esis chanjata ad International
Business Machines Corporation.

Ye 13 di septembro 1956, IBM anuncis nova *komputoro, la IBM 305 RAMAC; ol esis
la unesma komercala *komputoro en qua informeso esis konservebla en harda
disko-aparato kun movanta kapi. RAMAC signifikis Random Access Method of
Accounting and Control - "hazarda-acesala metodo di kalkulado e direktado". Ol
havis 50 diski di diametro 610 mm. Ol esis un de la lasta *komputori di IBM qua
utiligis vakuo-tubi, ed olua pezo esis plu kam un tuno; la mashino bezonis
chambro di 9m per 15m. Plu kam 100 mashini esis konstruktata, e produktado duris
til 1961.



https://io.wikipedia.org/wiki/Hinduismo

Hinduismo esas tre probable la maxim anciena religio qua existas en mondo. Ol ne
havas fondero ed esas paganismo (o politeismo) kun tre alta filozofio e
psikologiala savo. Ita tre alta penso- e koncio-nivelo posibligis ad ol posvivar
omna ataki dal monoteista religii e precipue dil islamo.

La tre richa mitologio e penso-maniero dil Hinduismo ne povas facile
klasifikesar segun la normi dil Ocidentala mento. On povas tamen skribar ke
existas fundamentala triuno en l' Indiala religio, nome Brahma la Kreero, Vishnu
la Protektero e mantenero dil universo e Shiva la Destruktero, qui omni esas
aspekto dil lo Absoluta nekonocebla, nome Brahman. La kulti ("puja"-i) di Vishnu
e Shiva esas maxim difuzita dum ke olta di Brahma apene existas pro ke on ne
reprezentas la kreo-proceso. En la realeso esas turbo de deaji che Hinduismo,
nam la dei esas nur diversa aspekti di lo deala qua fundamentale esas una.
Notinde ke la kulto di Ganesha, dio kun elefanto-kapo e filiulo di Shiva, esas
extreme sucesoza nunepoke, nam Ganesha esas deajo qua okupesas pri la singladia
vivo e desaparigas la obstakli qui impedas la realigo dil deziri di lua
devocozi.

Hinduismo esas la kadro dil kasto-sistemo qua origine posibligis (e posibligas
ulagrade ankore nun) harmonioza kunvivo inter tre diversa populi, rasi e genti.
Existas quar fundamentala kasti (dividita en grandanombra sub-kasti) nome oli
esas olti di la bramani (sacerdoti), di le Kshatriya (militisti), di le Vaishya
(komercisti, Gandhi esis Vaishya) e di le Shudra (agrokultivisti e mestieristi).
Regretinde ita sistemo degeneris e tre rigideskis lor la periodo dil
Mohamedismala okupado di India. Anke la dicita sistemo ne havis la tempo
inkluzar marjinala populi e li divenis "netushebla" e quaze exter la
socio-ordino di India. Esas notinda ke la nociono di pureso same mentala kam
korpala esas tre importanta por la Hinduismo ed anke pleas grava rolo en la
medicino naskinta en la kadro di Hinduismo, nome la "ayurveda"-ala medicino. La
tradicionala linguo di Hinduismo esas la Sanskrita idiomo qua esis dum plura
yarmili la komuna linguo dil bone edukita Indiani e qua en kelka medii esas
vivanta ankore nun. La Hinduismo ne timis evolucionar dum lua longa existo ed
anke nunatempe esas tre apta adaptesar a la moderna mondo e mem seduktar la
Ocidentani, quankam ol nule vizas konvertar irga homo exter India.Pluse esas
notinda ke Varanasi o Benares (por l' Ocidentani) esas la sakra urbo dil
Hinduismo adube pia Hinduisti volas mortar por obtenar plu rapide la liberigo
spiritala lor lia transmondesko pos lia kremaco ed imerso di lia cindraji en
fluvio Ganges.

Por havar plusa informi pri Hinduismo esas tre facila serchar informi che la
interreto en onua nacionala linguo. Taskope on serchez la vorti : Vishnu (o
Vishnou por la Franca-parolanti), Shiva, Ganesh(a). La ikoni dil deaji esas
splendidega (supera a la Kristana ikoni) e la Indiana muziko dil puja (kulto por
deajo) esas tre bela (se onu havas la fortuno kaptar tala ret-pagino). Pro la
prezenteso di multa Indiana enmigranti en Ocidento e pro la prestijo dil Indiala
kulturo e spiritaleso, Hinduismo, e precipue lua filozofio, influas diskrete ma
efikive la mento dil Ocidentani a plu granda toleremeso e komprenemeso pri altra
kulturi e religii.

La santa linguo dil Hinduismo esas la "sanskrita linguo", parolata ye la 2000
a.K. en India. La signifiko dil vorto "Sanskrit" esas: perfekta, perlaborita
linguo. Ol esas la linguo di le "Vedas" e di omna Santa Libro ed anke di le
"Mantras" (Paroli di forteso). De ica santa linguo evolucionis multa lingui
parolata en India e Bangladesh: Hindua, Bengala, Maratha, Gujarata, Nepala
(parolata en Nepal) e Sinhala (parolata en Shri Lanka). Grava esas la komuna
vorti inter la Sanskrita linguo, la Latina linguo,la Greka linguo e la Lituana
linguo.

Bazala koncepto dil Hinduismo esas la lego dil "Karma", sankrita vorto, qua
signifikas: ago. Ica koncepto esas strikte ligita kun la lego di la migrado dil
anmo. La existo dil anmo ne esas limitizita a singla korpo, ma pos la morto la
anmo migras ad altra korpo e to eventis ed eventos por sempre. Quale dicas
Sinioro Krishna en la "Bhagavad Gita": " Nultempe existis tempo, ye qua Me, Tu,
o ica Reji ne existis e ni ne cesos existar ye la futuro.". To volas dicar ke la
anmo (atman) esas eterna e kovris, kovras e kovros sempre nova korpi segun la
agi, bona o mala, quin ol facis sur la Tero. Bona agi en la antea vivo
signifikas bona korpo e bona vivo en la nuna existo, mala agi kontree signifikas
mala korpo, mala vivo e korpo di sufrado. To signifikas la puniso pro la pasinta
peki, quin ni trovas en nia nuna vivo ed en nia nuna korpo. La libereso de ica
ciklo di morto e rinasko esas nomata "moksha", sanskrita vorto, qua signifikas
"libereso". La anmo (atman) qua atingas la stando di "moksha" iras a la cielo e
ne plu retrovenas a la Tero por nova riinkarneski. To ne volas dicar ke la anmo
vivos en la cielo, nur per spiritala vivo. Irar a la cielo povas anke
signifikar: finar la ciklo dil terala inkarneski e meritar nova vivo en altra
materiala mondo plu alta kam la Tero, ube la vivo esas plu joyoza kam doloroza,
e ube existas materiala joyi, qui sur la Tero ne existas.



https://io.wikipedia.org/wiki/Germana_lingui

La Germana linguaro esas familio apartenanta a la Indo-Europana linguaro e fonto
ek la germana linguo, parlinguo di centra Europa e parolita dal germaniani. Ol
konsistas ek tri chefa branchi:

La Germa linguaro esas membro di l'Europana linguaro. Ica lingui dividesis
tradicionale en du granda grupi, segun la tratado di palatala okluzivi e
labiovelari dil komuna linguo (proto-indoeuropana): palatala soni dil
proto-indoeuropana [K] nun konservas en kentum lingui (ek la Latina centum), dum
ke en la satem lingui ta sono evoluis til esar sibilanta (Avestana satəm). Kam
en la satem lingui la labiovelara redukta al K sono un ke en las kentum
konservas labiala elemento kun la guturala qua tendencas vokaligar su. La
Germanika, kun la Tokariana, la Hitita, la Greka, l'Italika, la Kelta e
l'Ilirika esas parto dil lingui kentum. Ta diferenso esas fonetika e ne existas
plu relevanta omuna traiti, quankam peresas establisar du granda geografial arei
limizitata en qua la lingui de unu dil du branchi havas plu komuna traiti kun
lua "fratina" lingui kam kun altra di l'altra familio. Ico, qua ozkazas en la
lingui satem, ne povas dicesar dil kentum lingui nam ne aparas havar fazo di
komuna developado en lingui antea citate, quankam on povas vidar komuna origino
e konstanta koincidi en vortaro, exemple en la Gotika þiuda, a. Nordala þjōđ
"populo, gento".



https://io.wikipedia.org/wiki/Chefo_di_stato

Chefo di stato o statestro esas la persono qua reprezentas publike un monarkio,
republiko, federuro, konfederuro o kelka altra tipi di stato. Lu exercas povi ed
ofici establisita en la konstituco.

Kande Charles de Gaulle skribis moderna konstituco di Francia, il deskriptis
roli, quin il konsideris por Franca prezidanto kom "enkorpigar la karaktero di
la naciono" por la naciono ipsa e por la mondo: une certe idée de la France
("certena ideo pri Francia"). Nune, multa landi expektas ke lua chefi di stato
personigez nacionala valori en simila maniero.

Chefo di stato di un lando anke povas esar de komitato, kom en Suisia, od un
diktatoro, quale eventis en nacional-socialista Germania sub sua Führer Adolf
Hitler. En oligarkala republiko, kom Republiko di Venezia o Romana Republiko, la
chefo di stato esis la precipua lokala judiciisto, qua recevis la titulo di dojo
en Republiko di Venezia, o konsulo en Romana Republiko.

Chefo di stato povas anke akumular povi di chefo di guvernerio, kom prezidantala
republiki, exemple Brazilia, Arjentinia ed Usa, od en absoluta monarkii. En
parlamentala rejimi, la chefo di guvernerio esas chefministro.



https://io.wikipedia.org/wiki/Buenos_Aires

Buenos Aires esas chef-urbo di Arjentinia. Lua totala habitantaro esis 3 050 728
en 2010. Lua totala surfaco esas 202 km². Ol havas la duesma maxim granda
metropolala areo de Sud-Amerika, pos Sao Paulo. Ol jacas an rivo dil fluvio di
la Plata e havas importanta portuo.

Lua nomo signifikas "bon aeri" en Hispaniana linguo. L'urbo ne esas chef-urbo di
homonima provinco: la chef-urbo di Provinco di Buenos Aires esas La Plata.

L'urbo fondesis du foyi: unesme ye la 3ma di februaro 1536 da Hispaniana Pedro
de Mendoza, kun la nomo Nuestra Señora del Buen Aire (nia siorino di bona aeri).
Balde pos la fondeso, ol destruktesis da indijeni ed abandonita. En 1580 Juan de
Garay rifondis l'urbo, kun la plena nomo Ciudad de la Santísima Trinidad y
Puerto de Nuestra Señora la Virgen María de los Buenos Aires (Urbo dil santega
triuno e portuo di nia siorino la virgino Maria dil bona aeri). La nomo
selektesis nam l'urbo fondesis ye Triuno-sundio e nam la Virgino Maria esis
santo di navisti (qui bezonis favoroza venti por sua navi). Ante la 19ma
yarcento on kurtigis la nomo til la lasta du vorti.

L'urbo kreskis lente til 1776 kande ol divenis chef-urbo di Vice Rejio di Plata
fluvio. Dum la komenco dil 19ma yarcento Britaniani invadis l'urbo du foyi, en
1806 ed en 1807. Lua habitanti reaktis kontre l'invado e kun la helpo di
Franciana militisto Santiago de Liniers li vinkis l'invaderi.

En mayo 1810 arivis en Buenos Aires l'informo ke Junta de Sevilla (organo ke
akumulis exekutiva e legifala povi en Hispania pos Napoleona invado en Hispania)
faliis. Notora viri, quale Juan José Castelli, Manuel Belgrano, Mariano Moreno
ed altra kunvokis cabildo abierto (extraordinara asemblo di habitanti di un urbo
en kazo di urjantesi) en Buenos Aires. L'asemblo deklaris fideleso al rejio
Fernando la 7ma di Hispania, revokita da Franciani, e sendis reprezenteri vers
altra provinci por kombatar trupi loyala a Franciana okupeso, en la komenco dil
proceso di Arjentiniana nedependo. Kande lando divenis oficale nedependanta en
1816 sub la nomo "unionita provinci di la fluvio Plata" Buenos Aires divenis lua
chef-urbo.

Pos multa yari di sangoza militi inter grupi favorebla ad un guverno di federuro
por Arjentinia e grupi favorebla a la centraligo dil administrado, l'urbo
separesis de la provinco di Buenos Aires en 1880 e divenis chef-urbo di unionita
Arjentinia. Lua habitantaro rapide kreskis pose: de 337.617 habitanti en 1880
til 649.000 en 1895, di qui nur 320,000 naskinta en ol. Lua portuo, projetita da
Eduardo Madero, inauguresis en 1884 e kompleteskis en 1897. Ta portuo havis
multa problemi pri substrukturo, e nova portuo inauguresis provizore en 1919.

De 1895 til 1914 multa enmigranti, precipue Italiani ed Hispani ma anke de altra
loki di Europa, arivis en l'urbo. En 1913 lua unesma lineo di urbala fervoyo
inauguresis. En 1914 Buenos havis 1.575.000 ed esis la 12ma maxim granda urbo
dil mondo, e lua komerco e kulturala substrukturo kreskis.

Ma ne tote esis prospereso en l'urbo. En 1811 la festi pri la Centyaro di la
Nedependo eventis sub siejo-stato, pos la generala striko e lua represo qui
eventis l'antea yaro e produktis 8 morti e plu kam 100 vunditi. En 1919 plu kam
700 laboristi ocidesis e 4,000 vundesis pos konflikti qui sequis striko en la
metalurgia fabrikerio Pedro Vasena e Hijos. La konflikti divenis pose konocita
kom "la tragediatra semano".

En 1936 inauguresis l'obelisko dil avenuo 9 de Julio. En 1941 pos 4-yara verki,
inauguresis l'avenuo General Paz, qua nune esas la limito inter Buenos Aires e
la homonima provinco. En 1955 la prezidantala palaco subisis bombardi dum
revolto kontre lore prezidanto Juan Domingo Perón. En l'atako 308 personi mortis
e plu kam 700 vundesis.

Nur en 1996 lua civitani unesma-foye elektis lua urbestro, Fernando de la Rúa,
qua renuncis en 1999 por asumar la prezidanteso di Arjentinia.

L'urbo jacas en Sud-Amerika, en la latitudo 34°36' S e longitudo 58° 26' E, an
la rivo dil fluvio di la Plata. En l'opozanta rivo jacas Colonia del Sacramento
en Uruguay, e 220 km plu distanta, Montevideo. Lua limiti este e norte
formacesas dal fluvio di la Plata, la rivereto Riachuelo formacas la suda limito
dil urbo, e l'avenuo General Paz formacas la nord-westala e la westala limiti.

Buenos Aires jacas en la plana regiono konocita kom Pampa. Antee, la regiono
kovresis da laguni e rivereti, di qui la maxim multa rektifikesis e kovresis dum
la 20ma yarcento. Parto di lua nuna rivo, quale la nuna quartero Puerto Madero,
la regiono dil aerodromo Jorge Newberry e la proximesi dil stadio Boca Juniors,
artificale kreesis per terplenajo di rivala zoni e laguni. Proxim Puerto Madero,
en kelka tereni kreita per terplenaji e pose abandonita, komencis kreskar
arbustaro e gramini. Gradope uceli, mamiferi, amfibii, reptili ed insekti qui
ante vivis en la regiono di Pampa komencis koloniigar la regiono. Nune ol
formacas l'ekologiala rezerveyo di Buenos Aires.

La klimato dil urbo esas temperema. Inter 1961 e 1980 la mezvalora yarala
temperaturo esis 18.1°C e la mezvalora yarala pluvo esis 1,214 mm.

Buenos Aires havis 2 891 082 habitanti segun la kontado 2010, qua signifikas
14.312,3 habitanti per km². L'urbo dividesas en 48 quarteri (barrios), por
administrala intenco. La maxim populoza quartero esas Palermo.

Segun la kontado 2001, 88,9% de la habitantaro esas blanki, 7% esas misangi, 2%
Aziani e 1% nigri. Lua habitantaro decendas precipue de Italiani e Hispaniani.
Altra mikra Europana grupi esis Germani, Suedi, Nederlandani, Portugalani,
Franci e Britaniani. Siriani, Libanani ed Armeniani anke formacas importanta
komunesi, specale en komercal agadi. Judi en Buenos Aires esas cirkume 250.000
personi.

La habitantaro dil urbo restas stabila, pro basa naskadi ed un mikra ekmigro
vers vicina urbi dum recenta yari. Granda parto de lua habitantaro verkas en
servadi, specale sociala servadi (25% di laboropovo), komerco e turismo (20%), e
financi ed altra aferi (17%). Publika servadi employas nur 6% di laboropovo, ed
industrio employas cirkum 10%.



https://io.wikipedia.org/wiki/Britania

Unionita Rejio esas lando en nord-westal Europa en Atlantiko este de Irlando. Ol
konsistas ek Britania (Anglia, Skotia e Wals) e Nord-Irlando.

Ye la 1ma di mayo 1707 L'Unionita Rejio di Britania kreesis kun la politikala
uniono di la rejio di Anglia (qua inkluzis Wals) kun la rejio di Skotia. Ta
evento esis la rezulto di la Kontrato di Uniono, signatita ye la 22ma di julio
1706. Preske 1 yarcento pose, la Rejio di Irlando, dominacita dal Angli pos
1691, unionesis a Britania por formacar L'Unionita Rejio di Britania ed Irlando.

Dum l'unesma yarcento di existo, l'Unionita Rejio esis modelo por developar idei
pri parlamentala sistemo, ed anke kontributis por la developo di literaturo,
arti e cienco. L'industriala revoluciono anke kontributis por forteskar lando e
helpar la kresko di Britaniana Imperio.

Kande Napoléon la 1ma vinkesis, l'Unionita Rejio divenis la maxim povoza lando
del mondo, e divenis importanta povo til l'unesma duimo de la 20ma yarcento. Kun
Rusa Imperio, Francia, e pos 1917 anke kun Usa, ol kombatis Germana Imperio e
lua federiti en l'Unesma mondomilito. Lando sufris la perdajo di cirkum 2,5
milioni di soldati, e finis la milito kun granda exterala debo. Lando recevis
delego de la Ligo di la nacioni por administrar ex-Otomana kolonii en
Mez-Oriento. Tale, Britaniana Imperio expansis a sua maxim granda vasteso, e
kovris 1/5 de la totala surfaco e 1/4 de la totala habitantaro di Tero.

Unionita Rejio esas konstitucala monarkio. Rejino Elizabeth la 2ma di Unionita
Rejio esas chefo di stato pos la 2ma di junio 1953. David Cameron, la
chefministro havas la povo de facto.

La Parlamento havas 2 chambri: House of Commons (646 membri, qui elektesas
direte dal populo) e House of Lords (nune kun 713 membri qui ne-elektesas direte
dal populo).

Unionita Rejio ne havas singla skribita konstituco, ma kelka legi, quale la
Magna Carta adoptita ye la 15ma di junio 1215 ed altra, konsideresas ta la bazo
di lua konstitucala sistemo.

Unionita Rejio esas membro dil Uniono Europana. En 2016 referendumo organizesis
pri Britanian Ekiro de l'Uniono (Brekiro).

Unionita Rejio formacesas per l'insulo di Britania, de parto di l'insulo di
Irlando, e de altra insuli.

Unionita Rejio nune esas la 6ma maxim granda ekonomio del mondo e la 3ma maxim
granda de Europa, pos Germania e Francia. Ol esis la 9ma maxim granda konsumanto
di energio del mondo en 2006, ma la 15ma maxim granda produktero.

La maxim granda urbo di lando esas London. Altra importanta urbi esas
Birmingham, Leeds, Glasgow, Sheffield e Manchester. Segun 2001 demografiala
kontado, blanka Britani esas 85.67% de totala habitantaro. Altra blanki esas
5.27%.

Kom rezulto di Britaniana imperio, Britaniana influo super altra kulturi esas
videbla en Angla linguo parolata en multa regioni, ed anke en kulturi e legala
sistemi di kelka landi.

Britaniana literaturo esas mondale konocata. En 2005 cikum 206,000 libri esis
publikigita en lando. William Shakespeare esas konsiderata la maxim importanta
dramataro di tota tempi. Altra important autori esis Geoffrey Chaucer (14ma
yarcento), Thomas Malory (15ma yarcento), la filozofi Thomas More (16ma
yarcento) e John Milton (17ma yarcento). En 18ma yarcento Daniel Defoe (autoro
di Robinson Crusoe) e Samuel Richardson esis pioniri di moderna novelo. Dum la
19ma yarcento la precipua nomi esis Jane Austen, Mary Shelley, Lewis Carroll,
Charles Dickens, Emily Brontë e lua fratini Anne e Charlotte, Thomas Hardy,
George Eliot, e la poeti William Blake e William Wordsworth. Inter la precipua
nomi de 20ma yarcento esas H. G. Wells, Rudyard Kipling, D. H. Lawrence,
Virginia Woolf, George Orwell, Skotian skriptisto Arthur Conan Doyle (kreinto di
Sherlock Holmes), T. S. Eliot, Agatha Christie, J. R. R. Tolkien, edc.

Pos 1960a yari Britaniana rock dissendis su em omna parto dil mondo, unesme kom
The Beatles, grupo ke vendis plu kam 1 miliardi di kopii de lua muziki til nun
ed esas konsiderata la maxim influiva bando en l'historio di populala muziko.
Altra important artisti e grupi esas The Rolling Stones, Led Zeppelin, Pink
Floyd, Queen, Bee Gees, Elton John (qua vendis plu kam 200 milioni di kopii de
lia muziki), The Who, David Bowie, Eric Clapton, Rod Stewart, e The Police. Plu
recente esas Coldplay, Radiohead, Oasis, Muse, Spice Girls, Amy Winehouse ed
Adele.



https://io.wikipedia.org/wiki/Athina

Athina esas chef-urbo di Grekia. Ol havis 2 005 514 habitanti en 2001. Lua
totala surfaco esas 38 km².

Tradicionale nomizita pro deino Athena, protektero di Greka urbi. Ma la nomo
forsan devenas de pre-Greka vorto signifikante 'kolino'.

La maxim anciena restaji de homala prezenteso en la regiono di nuna Athina
datizas inter la 11ma e la 7ma yarcento aK. Por historiisti, klasika Grekia
komencis en la 5ma yarcento aK. Ante dum l'Arkaik Epoko (cirkum 750 aK til 500
aK), Greka kulturo sufris influi de Ancien Egiptia, de Feniciana, e de
Sirio-Hitita kulturi.

Dum la klasik epoko, Greka arto developis multe. La Partenon, templo memoriganta
Athena, konstruktesis dum ta epoko (447 til 442 aK). Kande Macedona rejo
Alexandros la Magna expansis lia imperio tra Azia, komencis la Helenist epoko,
qua lastis de 323 til 146 aK, kande Roman imperio konquestis Grekia e lua
kolonii.

Kande Roman imperio dividesis en du, Athina divenis parto de Orientala Roman
Imperio, pose Bizancana Imperio til la konquesto dal Otomani en 1458. Otomana
dominacajo duris til komenco di la 19ma yarcento kande Grekia divenis itere
nedependanta e Athina divenis chef-urbo di lando.

En 1896 l'urbo gastigis l'unesma Moderna Olimpiala Ludi de la historio. Dum la
1920a yari, pos la dizastroza milito kontre Turkia en 1921 l'urbo kreskis rapide
pro l'arivo di Greka refujinti qui vivis en Turkia. Suburbi quale Nea Ionia e
Nea Smyrni formacesis por lojigar la refujinti. Dum la duesma mondomilito ol
okupesis dal Germani, e lua habitantaro subisis serioza famino dum ta epoko. Pos
la liberigo, eventis kombati en la urbo inter la forci dil guverno kun suporto
dal Britaniani kontre la Greka komunisti.

Pos finar la milito, l'urbo itere kontinuis kreskar, pro l'arivo di enmigranti
de altra regioni di Grekia. Dum la 1980a yari divenis evidenta ke, pro la manko
di spaco en la stradi e pro la granda nombro di automobili qui produktis aerala
poluto, la saneso dil habitantaro komencis afektesar, e l'anciena monumenti
quale l'Akropolo subisabis korodo. L'urbo bezonis atakar la problemo di la
poluto e plubonigar lua sistemo di transporto per expanso di lua metropoliteno*
e per l'inauguro di la choseo Attiki Odos. Pos ne selektesar por gastigar
l'Olimpiala Ludi di 1996, ol fine selektesis por gastigar l'Olimpiala Ludi di
2004, malgre la skeptikisto de multa observeri. L'urbo expansis lua
metropoliteno* e konstruktis lua nova aeroportuo por gastigar la Ludi.

En 2008 eventis tumulti en la urbo, pro la kresko di chomeso e l'ekonomiala
krizo, ed anke kontre la korupto en Greka guverno, qui komencis pos la mortigo
dal polico di la studento Alexios Grigoropoulos. La demonstreri atakis la
policisti kun "kokteli Molotov", e la tumulti dissemesis por altra urbi, quale
Thesaloniki.

Athina okupas la centrala e basa tereni de la regiono nomizita "Atika", anke
konocita kom "bazeno di Atika". Quar alta monti cirkondas lua limiti: monto
Aigaleo an la westo, monto Parnitha an la nordo, monto Pentelikus an la
nordwesto, e monto Hymettus an la sudo. Monto Parnitha, kun 1,413 metri di
altitudo, esas la maxim alta de ol, e deklaresis nacionala parko. La monti
impedas la bona ventilo dil urbo, e do plugravigas l'efekti di la poluto.

La klimato dil urbo esas Mediteranea (Csa, segun la klimatala klasifikuro di
Köppen) kun varma e sika someri e vintri kun moderema pluvozeso e temperaturi.
La mezvalora pluvozeso yarala esas 414.1 mm. La mezvalora temperaturo en januaro
esas 10°C e rare nivas, ma kande ol eventas, ol povas efektigar problemi.
Nivosturmi eventas plu freque an la nordala suburbi. Dum somero, la mezvalora
temperaturo dil urbo esas 34°C dum la dio. En kelka regioni del urbo formacesas
l'"insuli di varmeso", pro homala agado (manko di arbori, uzado di fosila
kombustivi, edc), e pro to la temperaturi en ta regioni dum somero povas
superirar 38°C dum la somero.



https://io.wikipedia.org/wiki/Zimbabwe

En 1888 Cecil Rhodes recevis de Lobengula, rejulo dil populo Ndebele, la yuro
por minar. Pos kelka yari, Britaniani fondis kolonio, qua recevis nomo Rodesia.

En 1965 Ian Smith proklamis Zimbabwe nedependanta de Unionita Rejio sub la nomo
Rodesia ed instalis apartheid-rejimo. Interna milito kontre apartheid komencis.
Lor la fino di la milito, la nedependo di Zimbabwe agnoskesis en 1980.

En 2000 la guvernerio komencis distributar a negri tereni qui apartenis a
blanki.

Zimbabwe esas prezidantala republiko. La chefo di stato e la chefo di guvernerio
esas la prezidanto. De 1987 til nun lu esas Robert Mugabe. Lua partiso, Zimbabwe
African National Union – Patriotic Front, konocata kom ZANU-PF, dominacas
Zimbabwe de la nedependo. En 1987 Mugabe, lore chefministro, modifikis la
konstituco di la lando e transformis ol a prezidantala republiko. Lua partiso
ZANU vinkis omna elekti delore. En 1990 l'opozanta partiso Zimbabwe Unity
Movement - ZUM - recevis nur 20% de la voti. En 1995 preske la tota opozantaro
boikotis l'elekto, e ZANU ganis preske omna plasi en la parlamento. En 2000
l'opozantaro decidis itere partoprenar l'elekto e ganis 57 plasi, nur 5 minuse
kam ZANU.

En 2013 Zimbabwe rikreis la Senato, pos konstitucala chanji qui eventis en 2005.
La Senato nune havas 93 membri. La Domo dil Asemblo (House of Assembly) havas
210 membri.

La teritorio di Zimbabwe jacas inter latitudi 15º e 23º S e longitudi 25º e 34º
E. Granda parto de la lando konsistas ek platajo centrala kun altitudi inter
1,200 e 1,600 metri, qua krucumas la lando de nordwesto til sudwesto. La maxim
alta monto di la lando esas Nyangani, alta de 2,592. La maxim basa punto di la
lando - alta de 162 metri - sidas ube fluvii Runde e Save kunfluas.

Lua klimato esas tropikala, e la pluvoza sezono eventas del fino di oktobro til
marto. L'altitudo influas la klimato. La mezvalora temperaturi esas 21.1ºC en
januaro e 15.6º en julio. Omnayare la mezvalora pluvo esas 890 mm e 610 mm sur
basa tereni.

L'aquofalo di Victoria (Victoria Falls) esas importanta turistala atrakto di la
fluvio Zambezi, la precipua en la lando. En la sudo, fluvio Limpopo separas
Zimbabwe de Sudafrika.

L'exportaco di minerali - inkluzite oro, agrokultivo (precipue maizo, soyo e
tabako) e turismo esas la precipua fonti di extera revenui di Zimbabwe. La
diamanto-feldo en Marange, deskovrita en 2006, judikesas kom un de la precipua
deskovraji di diamanti en plu kam un yarcento.

La lando ne uzas propra moneto depos aprilo 2009. Vicee, Dolaro di Usa,
Sudafrikana rand, Chiniana yuan ed altri uzesas.

Zimbabwe havas 12.97 milion habitanti. Segun Mondala organizuro di saneso di
l'Unionita Nacioni la mezvalora viv-expekto por viri esis 56 yari, e por mulieri
esis 60 yari en 2012. La demografio di Zimbabwe afektesis da granda morto-quanto
produktata da AIDS.

La populala musik-ritmi di Zimbabwe esas chimurenga (nacionala muziko), rumba,
salsa, soukous e rock and roll.



https://io.wikipedia.org/wiki/Vito

Vito esas sarmentoza arboreto di Vitaci, ante nomita Ampelidaci larja kultivo
per su frukti en grapi, la vit-bero, do onu tiras vino. Olu existas nekontebla
varii kultive nomita vit-speci : cabernet, chardonnay, merlot, pinot, sauvignon,
etc. La vit-kulturo okupas cirkume 8 milioni hektari en la mondo e produktas
proxim 300 milioni hektolitri di vino. Aljeria dum Franca koloniigo produktis
bona ed alkoholoza vini, ma pos mohameda influo maxim reduktabas produktado.

To esas kultiva speco de nememorebla en Europa, en weste di Azia (Mez-Oriento),
Kaukazo et norde di Afrika, ma ke onu povas truvar en esto subspontana, note en
sude di Francia. Olu esis introduktar en omna kontinenti, e vit-kulturo havas
prenar di la importo en Kalifornia, Chili, Australia, Sudafrika e Chinia.

Vito esas sarmentoza arboreto qua ligas su ad suporti per di helici. La stipiti,
talita en kulturo, povas atingar en naturo di tre longesi klimanta en la arbori.
La folii kon palma nervaturo komportas kin precipua lobi plu o min distranchita,
ed esas formale di kordio en la bazo. La flori esas tre mikra, verdatra e
grupita en kompoza grapi. La matura frukti esas beri ye variana formo e koloro.
Oli esas blanka, flavatra, violea o nigra, e preske sempre nigra ye sovaja esto.
Fina deskripto di form-variani di folii e di frukti esas necese per identigar la
vit-speci. Ta esas la objekto di la ampelografio.

L'organika materio ne esas direkte nutrivo per la planto. Olu aportas a sulo di
nekare-ebla per sua fertileso.Olu devas esar celas en la prima cm di tero, por
dekompozar su sempre koram poka oxo. Olu povas esar animala od (e precipue)
vejetala origino. L'animala materio esas plu pri konsiderar kom dungo aportita
principue nitro. La vejetala materio devas provenar di vejeti « matura » (Olu
dicas lignita) e fermentebla (la folii di platano o la palio di rizo, per
exemplo, ne facas por bona raporti, nam tre poka fermentebla). La bezoni di
restituco kalkulas en funciono di sulotipo e di klimato. Onu donas kom
mez-valoro, per mantenado, la equivalanto de 5 til 15 tuni per yaro e per
hektaro di sterko.



https://io.wikipedia.org/wiki/Vanuatu

Vanuatu esas lando ed insul-grupo en Oceania sude de Pacifiko. Ol jacas cirkum
1,750 km este de Australia, 500 km nord-weste de Nova Kaledonia, ed weste de
Fidji.

Unesma habitanti, de Austroneziana raso probable arivis cirkum 2000 aK. On
trovesis ceramikala restaji de 1300-100 yari aK.

L'insuli deskovresis en 1606 dal Portugalan explorero Pedro Fernandes de
Queirós, qua verkis por l'Hispaniana Rejio. Nur en 1768 altra Europana
explorero, Franciana Louis Antoine de Bougainville arivis en l'insuli. Kapitano
James Cook nomizis ol Nov-Hebridi, nomo qua lastis til la nedependo.

En 1825 Peter Dillon deskovris santalo en l'insulo di Erromango. Ta fakto
provokis kuro di enmigranti a l'insulo qua lastis til 1830 kande eventis
konflikto inter Polineziana laboristi e Melaneziana indijeni.

Dum la 19ma yarcento kristana misioneri, ed anke enmigranti por kultivar kotono
arivis en le insuli. Kande internaciona preci di kotono falis, agrokultivisti
chanjis por kafeo, kakao, banano, ed specale kokoso.

Dum la duesma mondomilito, Espiritu Santu ed Éfaté insuli en Vanuatu
(Nov-Hebridi) recevis Usana bazi por ataki kontre Japonia.

Vanuatu divenis nedependanta de Unionita Rejio e de Francia la 30ma di julio
1980, kun Walter Lini kom chefministro. Dum 1990a yari eventis politikala
nestabileso, qua rezultis pose en politikala descentraligo. En la 7ma e la 8ma
di oktobro 2009 eventis du ter-tremi en lando: unesma kon forteso 7.6 e duesma
kun forteso 7.8 en Richter-skalo.

Vanuatu esas parlamentala republiko. La prezidanto esas la chefo di stato, ed
elektesas da elektala kolegio por 5 yari. L'elektala kolegio konsistas ek membri
dil parlamento e prezidanti di regionala konsilantari. La chefministro esas
elektata da parlamento, kun majoritato di 75% de voti. Lua konstituco adoptesis
en la dio di la nedependo, 30 di julio 1980.

L'arkipelago konsistas ek 83 insuli (65 havas habitanti). La maxim granda esas
Espiritu Santu (3,956 km²). La distanco inter la maxim nordala e la maxim sudala
insuli esas cirkum 1300 km. Du di l'insuli esas anke postulata da Franca
ultramarala departamento di Nova Kaledonia.

L'insuli generale havas eskarpala relevo, nestabila sulo e poka aquo. Lua
klimato esas subtropikala kun 9 varma monati e la posiblajo di eventar cikloni.

La maxim alta monto di Vanuatu esas Monto Tabwemasana, kun 1,739 metri di
altitudo.

La majoritato dil habitantaro vivas en rurala zoni. La maxim granda urbo esas
Port Vila.



https://io.wikipedia.org/wiki/Trinidad_e_Tobago

Trinidad e Tobago esas lando formacita da 2 insuli en Karibia, Trinidad (la
maxim granda) e Tobago, ed altra mikra insuleti.

Tobago nomesis da Cristoforo Colombo en 1498 de la Haitiana vorto tambaku (pipo)
- forsan pro ke il remarkis l'indijena kustumo di fumar tabako en pipi. Trinidad
anke nomesis da Cristoforo Colombo en 1498, forsan pro Triuno-Sundio, o pro tri
insul-monti videbla de maro.

Dum 18ma yarcento la du insuli esis Hispaniana kolonio, ma ta epoko l'insuli
kovresis da foresti e havis poka Hispana habitanti, kelka sklavi e kelka
indijeni. En fino dil yarcento, Franca Revoluciono havis efekti en la kulturo
dil insuli, nam plantacisti de Martinika ekmigris a l'insuli ed establisis
agrokultivo di sukrokano e kakao. En 1797 dum Napoleona militi Britaniani okupis
Trinidad. Tobago ne havis habitanti til 17ma yarcento, kande esis sucedante
okupita da Nederlandani, Franciani, Britaninani e Hispaniani. En 1814 Britaniani
enkorpigis ol ad Britanian imperio. L'insuli divenis unika Britaniana kolonio en
1889.

En 3 di januaro 1958 Trinidad e Tobago kun Jamaika ed altra insuli unionesis en
Federuro di Westala Indii kun chef-urbo en Charaguamas, ma kun la nedependo di
Jamaika en 1961 la federuro desaparis. En 31 di agosto 1962 Trinidad e Tobago
divenis nedependanta de Unionita Rejio, komence kom monarkio, ma en 1976 ol
divenis republiko. Ellis Clarke esis l'unesma prezidanto.

En julio 1990 islama radikala grupo Jamaat al Muslimeen probis renversar
guvernerio. La grupo mantenis chefministro Arthur Napoleon Raymond Robinson kom
gajo-homo dum ke tumulti eventis en Port-of-Spain. Pos negocii, Yasin Abu Bakr,
chefo dil grupo, kapitulacis ad autoritati.

Trinidad e Tobago esas parlamentala republiko, kun du politikala partisi. La
chefo di stato esas la prezidanto, qua elektesas da elekterala kolegio. Il
elektas la chefministro. Lua nuna konstituco adoptesis en 1976.

La parlamento havas du chambri: Senato (kun 31 membri) e Chambro di
reprezentanti, kun 41 membri.

La punto di lua teritorio maxim proxima di Sud-Amerika jacas 11 km de
Venezuelana litoro. Trinidad, la precipua insulo, havas 4 768 km², o 93% di
totala surfaco di lando.

Teritorii dil insuli mixuras alta e basa tereni. La maxim alta monto di lando
esas El Cerro del Aripo, kun 940 metri di altitudo. Lua klimato esas tropikala.
Lando ne esas efektigita da uragani.

Petrolo e naturala gaso influas forte en Trinidadana ekonomio, e reprezentas
cirkum 40% de KLP e 80% de la exportacaji.

En 2005 cirkume 96% de totala habitantaro vivis en Trinidad, e 4% en Tobago. Du
rasala grupi, Indiana Trinidadani ed Afro-Trinidadani reprezentas 80% de 1.3
milioni habitanti di lando. Kristanismo esas religio por 65,7% di la
habitantaro.

La maxim granda urbo esas Chaguanas. Altra importanta urbi esas San Fernando,
Port-of-Spain (chef-urbo), Arima, Marabella e Point Fortin.

Muzikala genero calypso originis en Trinidad e Tobago, ed ultre stalo-tamburo,
perkut-instrumento kreita de stalo-bareli uzata por depozar petrolo. Soca esas
altra muzikala jenro kun origino en Trinidad e Tobago. Karnavalo di lando esas
multe konocata. Kelka notora Trinidadana muzikisti esas Edmundo Ros, Billy Ocean
e kantistino Nicki Minaj.

En literaturo, la maxime notora Trinidadana skriptisto esas V. S. Naipaul, qua
ganis Nobel-premio en 2001.

La maxim populara sporto di lando esas kriketo. En 1976 atleto Hasely Crawford
ganis l'unesma ora medalio por Trinidad e Tobago en l'Olimpiala Ludi en
Montreal.



https://io.wikipedia.org/wiki/Tramveturo

Tramveturo esas sistemo di publika transporto ke movas super reli instalita
alonge stradi, kelkafoye en separata treki. Ol generale ligas quarteri de un
urbo, ma anke povas ligar vicina urbi. Generale, la sistemo di tramveturi esas
konsiderata sistemo kun mediata kapaceso di transporto, kande komparata kun
autobusi (basa kapaceso) od urbala fervoyi o treni (alta kapaceso).

Nune la majoritato di cetera sistemi di tramveturi uzas elektro, generale
provizata da pantografo, kom fonto di energio, ma dum granda parto di 19ma
yarcento on existis sistemi tirita da kavali o muli.

La vorti tram o tramway (origino di Ido vorto "tramveturo") origine signifikis
la charioti uzita por transportar karbono en mineyi, e la voyi ube ol esis
uzita. Unesma sistemo uzita por transportar pasajeri e tirita da kavali aparis
en suda Wals ye 1807. En Nord-Amerika unesma sistemo esis inaugurita ye 1832 en
New York. Anke en komenco di 19ma yarcento aparis sistemi tirita da lokomotivi a
vaporo. Paris uzis multe ta sistemo. En l'urbo di San Francisco, Kalifornia, un
sistemo tirita da kabli esis inaugurita ye 1873 e kontinuas esar uzata.

Elektrala sistemi remplasis preske komplete vaporala lokomotivi ed animali de
fino di 19ma til komenco di 20ma yarcento. Pionira urbo ke probis ta sistemo
esis St. Peterburg, cirkum 1880. Ye 1881 Berlin inauguris lua unesma lineo di
elektrala tramveturi. Ye 1883 Magnus Volk inauguris lineo kun 610 mm di disto
inter reli en Brighton, Anglia. Ye 1884 ta disto modifikesis a 840 mm, e ta
lineo kontinuas esar uzata til nun. Ye 1892 Bendigo, Australia, inauguris
sistemo di tramveturi ke uzis baterii, ma abolisis ol cirkum 3 monati pos
l'inaugureso.

En Amerika, granda parto di la sistemi di tramveturi inaugurita dum 20ma
yarcento desaparis, e nur kelka urbi, kom Rio de Janeiro (tramveturo di Santa
Teresa), Buenos Aires (Tranvía del Este), Boston (Green Line "E") ed altra
mantenas ta sistemi precipue por turistala e historiala motivi. Toronto havas
ankore sua reto. En Europa tamen, ta sistemo kontinuas o ri-aparis en granda e
mediata urbi, en multa kazi integrigata ad altra sistemi di transporti, kom
autobusi od urbala fervoyi.



https://io.wikipedia.org/wiki/Surinam

Surinam ja habitesis cirkum 3,000 yari aK. Unesma habitanti esis Arawak-populo,
nomadi qui vivis en litoro de chaso e pesko. Pose arivis Karib-populo, qua
konquestis l'Arawaki. Li establisis vilajeti apud Marowijne- (Maroni-) fluvio ed
en la savano marfore.

Dum la 16ma yarcento Franciani, Hispaniani ed Angliani vizitis la regiono di
nuna Surinam. Un yarcento pose, Nederlandani establisis plantaceyi en la
regiono. Angliani esforcis por krear kolonio e kultivar tabako en 1630, ma
faliis ed, en 1666 Nederlandani riokupis la teritorio. Li introduktis Afrikana
sklavi en la regiono, qua kultivis kafeo, kakao, sukrokano e kotono en
plantaceyi alonge la fluvii.

Sklaveso abolisesis en 1863, ma sklavi ne divenis komplete libera til 1873, pos
un 10 yara periodo di transito. Kande li divenis komplete libera, le ex-sklavi
abandonis rurala regioni e migris vers Paramaribo.

En 1954 Surinam recevis partala autonomeso de Nederlando. En 1973 lokala
guvernerio komencis negocii por nedependo, qua eventis nur la 25ma di novembro
1975. L'unesma prezidanto di lando esis Johan Ferrier, kun Henck Arron kom
chefministro.

La 25ma di februaro 1980 eventis stato-stroko komandita da Dési Bouterse, qua
renversis Ferrier e proklamis Surinam socialista republiko. Bouterse renversesis
de povo en 15 di agosto 1980 ma en 1982 il rivenis a povo por poka dii.

Surinam esas prezidantala republiko. La prezidanto esas chefo di stato ed anke
chefo di guvernerio. Il elektesas da adminime 2/3 de la membri dil Parlamento
por 5-yara periodo. Se la nomo dil prezidanto ne esas generala konsento por 2/3
de la parlamentani, l'Asemblajo dil Populo kunvokesas. L'Asemblajo dil Populo
formacesas da la membri de la Nacional Asemblajo plu la reprezenteri de municipi
elektita en l'antea nacional elekti.

La legifala povo kompozesas da la Nacional Asemblajo, qua havas unika chambro
kun 51 membri qui elektesas dal populo por 5-yara periodo. Nuna konstituco
adoptesis la 30ma di septembro 1987.

Judiciala povo kompozesas da Supra Korto o Judiciala Korto, qua surveyas lokala
judiciisti. La membri de la Supra Korto elektesas dal prezidanto por dumviva
tempo.

La min granda lando di Sud-Amerika, Surinam havas tropikala klimato e lua
temperaturi ne varias multe dum la yaro. Cirkum 80% di lando esas kovrata da
equatorala foresto, specale en sudo, kun dispersita regioni kovrata da savano,
specale proxim la frontiero kun Brazilia. On existas du montari en lando:
Bakhuys montaro e Van Asch Van Wijck montaro. La maxim alta monto di lando esas
Julialatop, kun 1.286 metri di altitudo.

Granda parto di lua habitantaro vivas proxim de litoro, qua havas 386 km de
extenso. Lua landala frontieri esas:

Segun demografiala kontado en 2012 Surinam havis 541 638 habitanti, di qui 27.4%
esas Indiana-Surinamani, 21.7% esas Marroni (decendanti di sklavi kun kelka
mixado kun indijeni), 15.7% esas mestici de Afrikani ed Europani ("Kreoli"),
13.7% esas Javana-Surinamani, 13.4% esas mestici de multa rasi, e 8.2% apartenas
ad altra grupi. Chiniani e lua decendanti esis 40,000 en 2011. Cirkum 90% de la
habitantaro vivas en Paramaribo od en litoro. En 2005 328,300 Surinamani vivis
en Nederlando, qui reprezentis 2% de la habitantaro di Nederlando.

La precipua religio dil habitantaro esas kristanismo (48.4% en 2012), sive
katoliki, sive protestanti. Multa Marroni praktikas Winti, Afrikan-Amerikana
religio. Hindui esas 22.3% de la habitantaro. Mohamedani esas 19.3% de la
habitantaro.

Nederlandana linguo esas l'unika linguo oficala, e la linguo dil eduko, guverno,
administro, e jurnalaro. Plu kam 60% de la habitantaro parolas Nederlandana kom
matrala linguo, e preske tot altra habitanti parolas Nederlandana kom duesma
linguo. Ol esas l'unika lando en Sud-Amerika qua parolas Nederlandana, ed esas
membro de l'Uniono por la Nederlandana linguo (Nederlandse Taalunie) depos 2005.
Sranantongo, lokala kreola linguo, parolesas da Kreoli ed usesas kom lingua
franca per mult altra grupi, kune Nederlandana.



https://io.wikipedia.org/wiki/Papo_Ioannes_Paulus_la_2ma

Ioannes Paulus 2ma, naskinta Karol Józef Wojtyła (1920 til 2005) esis la 264ma
papo di la Katolik-eklezio. Lua originala nomo esis Karol Józef Wojtyła.

Karol Wojtyła naskis proxim Wadowice en Polonia ye la 18ma di mayo 1920. Lua
familio esis ne-richa. Dum lua yuneso il esis interesata pri teatro e pleis kom
aktoro, lastafoye, kande il evis 23 yari.

En 1938 il komencis studiar filozofio e literaturo che l' universitato di
Kraków. Tamen la duesma mondomilito ruptis la studiado e l'universitato klozesis
da la nacional-socialisti.

Pos la milito, en 1946 Wojtyła promocesis paroko. En 1948 ilu promocesis en Roma
kom doktoro en teologio. Pose il docis moral-teologio e social-etiko kom
profesoro en Lublin e Kraków. Kom l' arkiepiskopo di Kraków il divenis en 1964.
Papo Paulus la 6ma grantis ilu l'ordo di kardinalo en 1967.

Karol Wojtyła, la kardinalo di Kraków, elektesis kom papo ye la 16ma di oktobro
1978. Il esis l' unesma Katolik ekleziestro ne-Italiana pos 1523. Ilu prenis la
nomo Iohannes Paulus 2ma.

Ye la 13ma di mayo 1981 Turka teroristo Mehmet Ali Agca probis mortigar la papo
en Vatikano.

La papo mortis ye la 2ma di aprilo 2005. Ye la 1ma di mayo 2011 il beatifikesis
dal papo Benedictus la 16ma.



https://io.wikipedia.org/wiki/Maurico

Maurico esas arkipelago e stato en sudesto di Afrika en Indiana oceano, inter
Madagaskar, Seycheli ed Reunion.

Maurico ja konocabis depos la 10ma yarcento dal Arabiana maristi, qui nomizis ol
Dina Arobi. Portugalani, qui esis l'unesma Europani qui vizitis l'insuli, trovis
l'insulo sen habitantaro en 1507. Portugalana maristo Pedro de Mascarenhas
trovis l'insulo en 1512 ed, en lua homajo, navigisto Diogo Rodrigues nomizis
Maurico e la vicina insuli insuli Rodrigues.

En 1598 l'unesma Nederlandani aparis ed, en 20 di septembro sam yaro, li nomizis
l'insulo Prins Maurits van Nassaueiland (Insulo di Princo Mauritius, origino di
nuna nomo "Maurico") memoriginta Nederlandana princo Johan Maurits van
Nassau-Siegen. Nederlandani komencis koloniigar l'insulo en 1638 e finis lua
koloniigo en 1710.

Franci okupis l'insulo en 1710 til la 3ma di decembro 1810, kande Britaniani
vinkis Franca armeo en l'insulo ed okupis ol. Britanian administro, qua komencis
kun Robert Townsend Farquhar karakterizis su por rapida ekonomiala e sociala
chanji. Un di la maxim importanta esis l'aboliso di sklaveso en 1835.
Agrokultivisti recevis du milion Britaniana pundi kom indemni por la perdo di
lua sklavi, importita de Afrika e Madagaskar dum Franca dominacajo. Pos
l'aboliso di sklaveso, Indiani enmigranti komencis arivar en l'insulo kom libera
laboristi por substitucar sklavi.

Elekti por legifala asemblajo qui eventis en 1947, vinkesis da Labour Party e
markizis la fino di dominacajo di Franca-parolanti en la politiko dil insulo, e
l'unesma pazo por futura nedependo. La kampanio por nedependo kreskis pos 1961,
ed en 1965 Britaniani separis l'arkipelago Chagos del teritorio di Maurico por
krear la Britaniana teritorio en Indiana Oceano ed uzar ta insuli en defensiva
strategii kun Usa.

La nedependo di Maurico eventis ye la 12ma di marto 1968, kom membro di la
"Commonwealth". Ye la 12ma di marto 1992 lando divenis republiko.

Maurico esas parlamentala republiko. La chefo di stato esas la prezidanto, qua
elektesas da la parlamento por 5 yari. La chefo di guvernerio esas la
chefministro, qua elektesas da la prezidanto. La prezidanto indikas l'altra
ministri, kun la helpo di la chefministro. La konstituco di Maurico adoptesis ye
la 12ma di marto 1968, dio di la nedependo di lando.

La parlamento havas unika chambro, Nacionala Asemblajo (National Assembly), kun
70 membri, di qui 62 elektesas direte dal populo por 4 yari. L'altra 8 membri
elektesas da supra korto di lando, por sekurar ke la rasala e religiala minoresi
havas reprezenteri en la parlamento.

La teritorio di Maurico kreesis da volkanal aktiveso cirkum 8 milion yari ante
nun. Lua maxim alta punto esas monto "Piton de la Petite Rivière Noire", kun 828
m sur marala nivelo. L'insuli Rodrigues, qua jacas 560 km nord-este de Maurico,
l'insuli Agaléga, kun 289 habitanti e 1,100 km norde de Maurico, ed anke
l'arkipelago Cargados Carajos anke esas parto di lando.

Lando havas tropikala klimato kun oceanal influo. La pluvoza sezono eventas de
novembro til aprilo. Yarala mezvalora pluvozeso varias de 900 mm en litoro til
1,500 mm en alta regioni. La mezvalora temperaturo varias de 20.4 °C dum vintro
til 24.7 °C dum somero. Cikloni povas eventar de januaro til marto.

En 1993 49,26% de lua sulo uzesis por agrokultivo, e 22% esis boski e foresti.
Multa rara speci di animali existas en Maurico, ma l'introdukto di exotika speci
minacas la nativa. Dronto esis nativa ucelo qua desaparis en 1681, min kam du
yarcenti pos lua deskovro.

Pos nedependo, l'ekonomio di Maurico divenis diversigita. Turismo, stofi, sukro
e financi esas la precipua ekonomial agadi di lando. Recente, komunikala
teknologii, pesko e rinovigebla fonti di energio anke divenis importanta.

Lando havis 1 286 340 habitanti ye julio 2011, di qui 1 248 129 vivas en Maurico
e 37 922 vivas en Rodrigues. Lua populo havas origini en Afrika, India, Francia
e Chinia. L'oficala linguo esas Angla, ma parto de la habitantaro parolas Franca
o Mauricana kreolo. Franca anke uzesas en televiziono e jurnali. Cirkum 52% de
la habitantaro esas hinduisti, 28,4% esas katoliki e 16% esas mohamedana.

La maxim granda urbo esas la chef-urbo, Port Louis. Altra importanta urbi esas
Rose-Hill, Beau-Bassin, Quatre Bornes, Curepipe e Vacoas-Phoenix.

Mauricana koquoarto mixas Indiana, Afrikana, Chiniana ed Europan influi. En la
literaturo, la maxim importanta skriptisti esas Malcolm de Chazal, Ananda Devi,
Raymond Chasle, Loys Masson, Marcel Cabon ed Edouard Maunick. Granda parto dil
autori skribas en Franca, Angla o Bhojpuri lingui, ma skriptisto Abhimanyu
Unnuth skribas en hindi linguo.



https://io.wikipedia.org/wiki/Kriti

Kriti esas insulo qua jacas en estala Mediteraneo. Ol esas la kinesma maxim
grandi insulo di Mediteraneo e la maxim grand insulo di Grekia. Lua longeso esas
250 km ma ol esas nur ye 12-60 km larja.

La 16ma di marto 1900 l'arkeologo Arthur Evans kompris tereno en la insulo
Kriti, ube situesas la restaji di la prehistoriala urbo Knossos. La ruinaji
deskovresis da lokala komercisto en 1878, e kelka exkavadi facesis. Evans
(1851-1941) komencis explorar la exkavuri en 1894. Pos la kompro, plu granda
exkavadi facesis da multa lokala laboranti employita da Evans. Pos du monati la
restaji di granda parto di la "Palaco di Minos" (tale nomizita da il)
deskovresis. L'exkavadi duris dum plura yari. La civilizuro montrita per la
restaji existis de la 2500 aK til la 1200 aK, dum qui prosperis diversa arti.
Argila skribotabeleti trovesis, montranta du tipi di literi, nomizita lineara A
e lineara B.

La duesma tipo, en frua Grekiana linguo, deschifresis en 1952 da Michael
Ventris. Ilua intereso komencis en 1936 kande, kom skolano, il asistis diskurso
di Arthur Evans. Dum ke il sequis kariero kom arkitekto, il duris studiar
lineara B, konstatante ke ol esis Grekiana linguo. Il mortis en
automobilo-acidento en 1956, evante 34 yari, kelka semani ante ke ilua edituro
pri la linguo aparis.



https://io.wikipedia.org/wiki/Kosta_Rika

Evidenci di homi vivanta en la regiono di nuna Kosta Rika evas de 10 mil yari
ante nun. Nicoya peninsulo, en la nordo di lando, esis la maxim sudala punto ube
l'influo di Nahuatl populo trovesis.

L'unesma Europano qua arivis en la regiono esis Cristoforo Colombo ye la 18ma di
septembro 1502. Dum la kolonial epoko, la regiono esis la maxim sudala provinco
de la Kapitenio di Guatemala. Hispaniani konsideris la regiono nefacila por
vivar, pro lua poka precoza rekursi. Nur en la yaro 1562 Juan Vásquez de
Coronado fondis l'urbo di Cartago. Hispania interdiktis komerco inter la regiono
e Panama, lore parto di la Vice Rejio di Nova Granada. La regiono restis povra e
poke populizita por la manko di mineyi di oro ed arjento. Kosta Rika
deskriptesis kom "la maxim povra e mizeroza Hispana kolonio en Amerika" da un
Hispaniana guberniestro, en 1719.

Kosta Rika divenis nedependanta de Hispania ye la 15ma di septembro 1821 kom
parto di la kapitenio di Guatemala, qua unionis su a Mexikia. Agustín de
Iturbide, chefo di la provizora guvernerio, divenis Mexikian imperiestro.

Kande un revoluciono renversis Agustín de Iturbide, un nova kongreso permisis
Central-Amerikana regioni decidar lua propra futuro. Do, la Federala Republiko
di Central-Amerika kreesis. Kosta Rika abandonis la federuro en 1838. En la 31ma
di agosto 1848 José María Castro Madriz deklaris Kosta Rika un naciono suverena
e nedependanta, e divenis lua unesma prezidanto.

En la komenco dil 19ma yarcento komencis la plantacajo di kafeo en Kosta Rika.
Lando komencis exportar ol en 1843, e balde ol divenis la precipua kultivo.
Kafeo kontinuis la precipua richeso-fonto dum la 20ma yarcento. Kosta Rika
exportis ol tra la portuo di Puntarenas. La precipua konsumeri por Kosta-Rikana
kafeo esis la Europani, do balde divenis importanta konstruktar un fervoyo vers
Karibeana portuo di Limón. Ta fervoyo inauguresis en 1890.

Kande William Walker arivis en Nikaragua e konquestis povo en ta lando, Kosta
Rikana guverno konsideris il un menaco. En la 27ma di februaro 1856 prezidanto
Juan Rafael Mora Porras obtenis de Kostarikana kongreso permiso por deklarar
milito kontre la trupi di Walker, ed en 20 di marto sam yaro, en Santa Rosa
batalio, stranjera forci vinkesis.

Historiale, Kosta Rika esas un di la maxim pacoza e stabila landi dil mondo.
Tamen, de la fino dil 19ma yarcento til nun lando havis violenta periodi en lua
historio. De 1917 til 1919 generalo Federico Tinoco Granados guvernis kom
diktatoro til esar ekpulsita de povo. En 1948 José Figueres Ferrer komandis
revolto pos disputar prezidantal elekti kontre Rafael Ángel Calderón Guardia e
Otilio Ulate Blanco. La revolto kauzis plu kam 2,000 morti. La rebeli formacis
uniono qua guvernis lando, abolisis militala forci e skribis nuna konstituco.

Pos la stato-stroko, José Figueres Ferrer divenis nacionala heroo e vinkis
l'unesma prezidantal elekto pos la konstituco, en 1953. Pos ta dato til nun ja
okuris 13 prezidantal elekti, lasta en 2010.

Kosta Rika esas la maxim stabila republiko di Central-Amerika, kun plu kam 59
yari di demokratio. Lua prezidanto esas chefo di stato ed anke chefo di
guvernerio, ed elektesas dal populo por 4 yari. L'exekutiva povo anke havas du
vice-prezidanti. Pos 8 di mayo 2014 guvernas lando Luis Guillermo Solís.

La legifala povo kompozesas da la parlamento qua havas unika chambro, la
Nacional Asemblajo (Asamblea Legislativa) kun 57 membri, qui elektesas dal
populo por 4-yara periodo. Ne existas senato.

La supra korto esas la maxim alta instanco di judiciala povo ed esas kompozata
da 22 judiciisti elektita por 8 yari da Nacional Asemblajo. Nuna prezidanto di
supra korto esas Luis Paulino Mora Mora.

Nuna konstituco adoptesis en 1949 ed esas un di poka nuna konstituci qua
konsideras un religio, katolikismo, l'oficala religio dil stato, en lua artiklo
75ma.

Kosta Rika jacas en Central-Amerika, inter la latitudi 8° e 12º norde de
Equatoro. Lua litoro havas 1,228 kilometri di extenso, di qui 212 km en
Karibeano e 1016 km en Pacifiko. Ol anke havas 309 km di frontieri en nordo kun
Nikaragua e 639 km en sudo e sud-westo kun Panama.

La maxim alta monto di Kosta Rika esas Cerro Chirripó, kun 3,819 metri di
altitudo, la 5ma maxim alta de Central-Amerika. La maxim alta volkano esas
Irazú, kun 3,411 metri di altitudo. Existas 14 volkani en Kosta Rika, di qui 6
havis aktivesi dum lasta 75 yari.

Lando anke havas multa insuli. Le precipua esas Calero insulo (151.6 km², la
maxim granda di lando), e Isla del Coco (24 km²) qua distas 300 km de la
kontinento.

La klimato di lando esas tropikala kun du sezoni en granda parto dil teritorio.
La sika sezono - nomizita verano ("somero") por lokala habitanti - de decembro
til aprilo, e la pluvoza - (inverno, "vintro") - de mayo til novembro. "Vintro"
preske koincidas kun la sezono dil uragani en l'Atlantiko.

Nune turismo esas la precipua fonto di revenuo por Kosta-Rikan ekonomio. La
majoritato dil turisti venas de Usa, Kanada, e de l'Europana Uniono. Lando havas
regioni por ekoturismo e kun variita peizaji (plaji, boski, montala regioni), e
bona substrukturo di hoteli. La saneso-turismo e l'aferala-turismo ank esas
importanta.

L'exportacajo di agrokultivada vari (banano, kafeo, sukro, kakao, ananaso)
kontinuas esar importanta. Kosta-Rikana kafeo konsideresas di bona qualeso.
Lando havas cirkum 8,000 hektari di tereni por kultivado sen l'uzado di
insekt-ocidili ed altra kemiala produkti.

La industrio di komponenti por komputori (Intel havas fabrikerio di
mikrocirkuiti ibe) esis responsebla por 20% de la exportacaji e 4.9% de KLP til
2014.

Demografiala kontado en 2011 trovis 4 301 712 habitanti. Blanki e mestici esis
83.63%, dum ke 1.05% esis nigri, 6.12% mulati, 2.4% indijeni, 0.2% Chini, e 6.6%
altra. Kristanismo esas la precipua religio e, segun la konstituco adoptita en
1949 katolikismo esas l'oficala religio di lando.

En Kosta Rika la kulturi de Central-Amerika e Sud-Amerika kunfuzas. La nordo di
lando recevis Nahuatl influo, dum ke la sudo recevis Chibcha influo. La koquarto
mixuras Indijena, Hispana, Afrikala ed multa altra influi, ma esas simila a de
altra Central-Amerikana vicini.

En la literaturo la maxim notora skriptisto esas Oscar Núñez Oliva. En la
folklorala muziko la precipua exempli originas de Nicoya peninsulo (de Maya
kulturo) e de Atlantiko (Afro-Karibeana muziko). La precipua lokala ritmi esas
tambito e punto. Ta lasta dividas su en punto guanacasteco (de la provinco di
Guanacaste) e punto sancarleño, (de l'urbo San Carlos, en la provinco di
Alajuela). Diversa ritmi de Usana o Karibeana origino esas populala en Kosta
Rika: calypso, soca, reggaeton, Tex-Mex, rumba, salsa, rock, Hip hop, edc.

Futbalo esas la maxim populala sporto di lando. En 1996 natistino Claudia Poll
ganis l'unesma ora medalio en l'Olimpiala Ludi por Kosta Rika, en natado. Lia
fratino Silvia Poll ganis arjenta medalio pri natado en l'Olimpiala Ludi en
Seoul, 1988.



https://io.wikipedia.org/wiki/Komori

Komori esas lando formacita per tri insuli en Indiana oceano, este de Afrika.
Lua chefurbo Moroni jacas sur la maxim granda insulo, Granda Komoro. La nomo dil
arkipelago asociesas kun lun-adoro. Lua nomo devenas del araba Jebel-el-Komr,
tradukuro dil originala Greka nomo ore seleniae, signifikante 'lun-monti'. Komr
es en l'Araba 'luno'.

La maxim anciena habitanti di Komori esis Afrikani ed Austroneziani, qui arivis
en l'insuli ante la yaro 600 pos Kristo, dato di la maxim anciena arkeologiala
loko konocata en Komori, an l'insulo Nzwani (Anjouan). Populi Swahili arivis en
l'arkipelago dum l'unesma yarmilo.

Arabi komercisti adportis islamo al insuli. Araba koloniigo en l'insuli kreskis
kande Zanzibar falis en manui di l'Omanani. Diversa rivala sultanii koloniigis
l'insuli dum la 16ma e 17ma yarcenti.

Portugalani komencis explorar l'insuli en 1505. En 1793 Madagaskarani komencis
marodar l'insuli por prenar sklavi, e pose kontrolis diversa regioni. Francia
komenicis okupar l'arkipelago en 1841. En 1886 rejino Salima Machimba pozis
l'insulo di Mohéli sub Franca protekto. Samayare, sultano Said Ali de Granda
Komoro anke aceptis Franca protekto, malgre il sejornis suvereno til 1909.
Franca generala-guverniestro en Madagaskar administris l'insuli pos 1914.

Ye la 6ma di julio 1975 Komoriana parlamento deklaris unilatere la nedependo di
la lando. Ahmed Abdallah Abderemane divenis l'unesma prezidanto di Komori, ma ye
la 3ma di agosto sam yaro eventis stato-stroko, e Said Mohamed Jaffar asumis
povo.

Komori esas prezidantala republiko. La chefo di stato e la chefo di guvernerio
esas la prezidanto, qua guvernas dum 4 yari. Nune esas Azali Assoumani, qua
asumis povo ye la 26 di mayo 2016.

La parlamento havas unika chambro, l'Assemblée, kun 33 membri, di qui 18
elektesas direte dal populo e 15 elekesas da la membri de l'asemblaji lokala de
la insuli. Omna membri del parlamento servas dum 5 yari.

Lua legala sistemo mixas Islamala lego, Franca legala sistemo (Napoleona kodo) e
lokala tradicioni. Nuna konstituco adoptesis En 1996.

Kun 2,235 km² Komori esas un ek la min granda landi del mondo. Granda Komoro kun
1,148 km² esas lua precipua insulo. Moroni, la chef-urbo di la lando, jacas en
ol.

L'insuli originis de volkanala aktiveso. Lua klimato esas tropikala, kun varma e
humida sezono rezultanta de la monsono de novembro til aprilo, e sika sezono dum
l'altra monati. La mezvalora yarala temperaturo varias de 23ºC til 28 °C an la
litoro. Mezvalora yarala pluvozeso esas 2,000 mm. En kelka regioni l'aquo esas
skarsa.

Kun 275 habitanti per km², Komori esas un ek la maxim dense populizita landi del
mondo. Preske 98% de lua habitantaro esas Mohamedani.

La maxim granda urbo di la lando esas Moroni. Altra importanta urbi esas
Mutsamudu e Mitsamiouli.

La linguo Shikomoriana, proxim de Swahili esas la maxim uzata linguo en Komori.
Cirkum 30% de lua vorti havas Araba origino.



https://io.wikipedia.org/wiki/Katalunia

Katalunia (Catalunya en la Kataluniana, Catalonha en l'Aranana e Cataluña en la
Hispaniana) esas autonoma regiono di Hispania. Ol jacas nord-este de Hispana
teritorio. Norde ol havas frontieri kun Andora e Francia.

Nune en l'autonoma regiono vivas 7 504 008 personi. en 948 municipi, di qui 64
havas plu kam 20 000 habitanti (li koncentras 70% de la habitantaro di la
regiono). Du triimi de la habitantaro vivas en la metropolala regiono di
Barcelona.

Katalunia ja habitesis dum Paleolitiko. La maxim anciena homala restajo trovita
en la regiono esis mandibulo de 66.000 + o - 7.000 yari ante nun.

Dum la 3ma yaro aK (c. 218 aK) Romani arivis en la regiono. Li desembarkis por
kaptar la fonto di provizuri por Kartagana generalo Anibal, dum la duesma Punika
milito. La precipua militala bazo di la Romani, ed anke l'unesma koloniala
nukleo Romana en Iberia esis Taraco, nune Tarragona. Komence la regiono divenis
parto di la provinco Hispania Citerior, e pos 27 aK ol divenis parto di la
provinco Tarraconense. Romani konstruktis multa urbi e substrukturi, kultivis
frumento, vitobero ed olivo, ed adportis latina linguo a la regiono.

En 987 la komto di Barcelona ne aceptis Franca rejulo Hugues Capet e lua nova
dinastio. En 1137 komto Ramon Berenguer la 4ma mariajis kun la rejino Peyronela
de Aragon ed establisis dinastiala uniono kun la Rejio di Aragon.

Nur en 1258 Francia abandonis lua pretendo super Katalunia. Kom parto di Aragon
Katalunia divenis importanta marala povo, ed expansis vers Valencia, Baleari, ed
anke Sardinia e Sicilia.

Dum la 14ma yarcento ja kom Princio di Katalunia, la regiono divenis importanta
pro la komerco en Mediteraneo, ma kun la desaparo di Aragon kom nedependanta
stato, la regiono dekadis. La dekado lastis til la komenco di industriizo di
Hispania.

Dum la 19ma yarcento komencis la Renaixença, kulturala movado por la rekupero di
Kataluniana kom linguo di kulturo. Dum la sequant yardeki aparis l'idei pri
politikal autonomio e nedependo.

Katalunia havas 580 km di litoro e havas tri unesi di reliefo. En nordo jacas la
Pirenei, montaro en la frontiero inter Hispania, Andora e Francia. En la centro
di la regiono existas depreso (Centrala Depreso) en la valo di Ebro. Paralel a
litoro jacas du montareti: la Cordillera Litoral (en Kataluniana, Serralada
Litoral Catalana) e la Cordillera Prelitoral (en Kataluniana, Serralada
Prelitoral).

La Konstituco Hispana di 1978 mencionas en lua triesma artiklo la Kastiliana kom
"la Hispana linguo oficiala di la Stato", tale kom l'altra Hispana lingui
"oficala en lua rispektiva Autonoma Komunesi segun lia Statuti". Konsonance, la
Statuto di Autonomeso di Katalunia di 1979, oficialigas la Kastiliana e la
Kataluniana kom oficiala lingui di Katalunia (la Kataluniana en Kataluni, e la
Kastiliana nam esas oficiala di Hispania). La Statuto di Autonomeso di Katalunia
di 2006 ultre asekuras ke "omna personi havas yuro a uzar ambi e la civitani di
Katalunina havas la yuro e la devo di konocalar li". Sama artiklo precizas ke la
propa linguo di Katalunia esas la Kataluniana, e "kom tala, la Kataluniana esas
la linguo normale uzata e preferata en publik administrado e di la moyeni di
publika komuniko di Kataluni, ed esas anke la linguo normale uzata en la skoli".
Fine, l'Aranana (nome donacita a l'Okcitana parolata en la Valo di Aran) esas la
linguo di ita teritorio ed anke oficala en Katalunia. En la Statuto pri
Autonomeso existas chapitro qua determinas egala yuro por la tri lingui e
grantas lua valideso ed uzo en publik administrado ed altra oficiala
institucuri.



https://io.wikipedia.org/wiki/J.R.R._Tolkien

John Ronald Reuel Tolkien, (AFI: dʒɒn ˈɹʷɒnld ˈɹʷuːəl ˈtʰɒlkiːn) (1892 til
1973), citata kam J. R. R. Tolkien o JRRT, esis Britaniana skriptisto, poeto,
filologisto e profesoro, konocata precipue pro esar l'autoro dil klasika romanci
di fantazio La Hobbit o La Sioro dil Ringi.

L'unesma poemo ke Tolkien atingis publikigar esis "La batalio di l'Estala Campo,
en 1911, kando evanta 40 yari.

Delonge, Tolkien interesigis en ancien Angliana e legabis multa verki en ica
linguo, kam la poemo Christ 2ma da Cynewuld; du linei di ta impresis il
speciale:

En 1914, inspirita da ta linei, Tolkien skribis la poemo "La vojayo di Eärendel,
la vespera stelo", qua rakontis la vojayo en cielo da maristo Eärendel, plu
tarde konvertita en Eärendil. Ica poemo esus esencala en la developo di lua
esonta personaji.

Tolkien duris skribar multa poemi, ula di li relatita kun lua personaji e ke plu
tarda esus inkluzita da ilua filiulo Christopher en la tomi di Historio dil meza
tero. En 1917, kande esis en hospitalo pro morbo prenita dum l'Unesma
mondomilito, Tolkien komencis skribir altra poemi qua esus la centro dil
precipua historii di La Silmarillion qua pose konvertus su en prozajo.

En 1953 il publikigis la poemo "La riveno di Beorhtnoth, filiulo di Beorhthelm",
quankam ja esis finita ek 1945. Skribita en aliteraca verso, ol esas durigo dil
nefinit ancien Angliana poemo La Maldon-batalio.



https://io.wikipedia.org/wiki/Interlingua

Interlingua esas konstruktita linguo qua fondesis sur e uzas vorti trovesas en
la majoritato di la Latinida lingui. Interlingua kreesis da IALA - grupo de
personi (maxim konocanta; Alexander Gode) qui laboris dum plu multa kam 20 yari,
e li parfinis ed editis lia unesma dicionario en 1951. Interlingua kreesis sur
la bazo di la lingui: Angla, Franca, Hispaniana, Portugalana, ed Italiana.

La nomo "Interlingua" kombinesis da du vorti: inter qua signifikas "inter"; e
lingua qua signifikas "linguo". Li selektis la nomo Interlingua pro ke li volis
la linguo uzus da homi de diversa landi. Pro ke Interlingua kreesis por esar
facile uzebla, lu esas plu facile lernebla kam naturala lingui.

Interlingua, Esperanto ed Ido, esas la sola konstruktita lingui en la tota mondo
qua havas plu multa kam 1,000 parolanti. Amba Esperanto ed Ido kreesis ante
Interlingua. Poke parolanti kredas ke Esperanto ed Ido esas plu facila lernar
kam Interlingua, pro ke li ne havas ecepti (vorti qua ruptas la reguli) ma altra
parolanti kredas ke Interlingua esas plu facila pro ke Interlingua havas vorti
facile komprenebla a personi qua parolas l'Angliana, Franciana, Hispaniana,
Portugalana ed/od Italiana, anke lingui quala Ocitaniana e Rumaniana; Latinida
lingui. Ma la gramatiko di Interlingua kontenas neregulozaji qua komplikigas lua
lernado e la ortografio havas komplexa reguli e nenecesa duopla literi.

Fakte, personi qua uzas Interlingua dicas ke lia linguo esas reale nova Latina,
ma plu facila e modernigita (facita nova).



https://io.wikipedia.org/wiki/Fidji

La unesma habitanti di Fidji arivis a l'insuli posible ante o cirkum 3500 til
1000 yari aK. Posible Lapita-populo o l'ancestri di Polineziani koloniigis
l'insuli unesma-foye. Kun 1000 kilometri di extenso de esto til westo, Fidji
esas lando di multa lingui, e diversa populi establisis su en o ekmigris de
l'insuli. Dum yarcenti, unika Fidjiana kulturo developis.

Nederlandana Abel Tasman esis l'unesma Europana qua vizitis la teritorio, en
1643. Unesma permananta Europana koloniigo komencis en la 19ma yarcento: unesma
kristana misionisti arivis en arkipelago en 1830, ed en 1840 unesma Usana
expediciono arivis en insuli.

Seru Epenisa Cakobau divenis rejulo di Fidji en 1852. Quankam il deziris impedar
Britaniani okupar Fidji, ye la 10ma di oktobro 1874 l'arkipelago submisesis.
Britaniani adportis Indiana laboristi por verkar en plantacerii di sukrokano.

En 1942 l'arkipelago havis 210 mil habitanti, di qui 94 mil esis Indiani, 102
mil nativa fidjiani, 2 mil Chiniani e 5 mil Europani.

Fidji divenis nedependanta de Unionita Rejio ye la 10ma di oktobro 1970. Depos
nedependo, demokratiala guvernerio interruptesis du foyi en 1987, da
stato-stroki. La duesma stato-stroko abolisis la monarkio e adoptis la
republiko.

En 1990 nova konstituco augmentis dominacajo di rasala Fidjiani en la politiko.
En respondo, aparis Group Against Racial Discrimination, opozanta grupo qua
defensis l'aboliso di 1990 konstituco e riadopto di 1970 konstituco. Lietnanto
Sitiveni Rabuka, komandero di la duesma stato-stroko en 1987 divenis
chefministro di lando en 1992. Pos tri yari, il establisis komiso por revizar la
konstituco, ed en 1997 nuna konstituco adoptesis kun la suporto di Fidjiani ed
Indo-Fidjani. Pos ta reformi Fidji esis riadmisita en Commonwealth.

En 1999 l'unesma Indo-Fidjiana chefministro, Mahendra Chaudhry elektesis, ma en
la stato-stroko ye la 19ma di mayo 2000 il kidnapesis kun altra 35 deputati da
George Speight,dum civila stato-stroko. En atempto por augmentar lia povo dum la
krizo e kontrolar la situeso lore prezidanto Kamisese Mara remplasis Chaudhry ye
la 27ma di mayo. Malgre to, en 29 di mayo komodoro Frank Bainimarama forcis Mara
renuncar.

Quankam Fidji esas demokratiala parlamentala republiko pos 1987, Britaniana
rejino Elizabeth havas la simbolala titulo di supra chefo di lando. Lando sufris
du militala stato-stroki en 1987 ante adoptar la republiko, e du altra
stato-stroki en 2000 ed en 2006.

La prezidanto elektesas dal Granda Konsilantaro di Chefi por 5-yara periodo.
Nuna prezidanto esas Epeli Nailatikau. Nuna chefministro pos 2007 esas Frank
Bainimarama.

Legifala povo konsistas ek du chambri. La Domo di Reprezenteri hava 71 membri
elektita por 5 yari, di qui 25 direte elektita da universala votado, e 46
reprezentas la komunesi: 19 Indo-Fidjiani, 23 Fidjiani, 1 Rotumana raso, e 3
altra. La Senato havas 32 membri formale elektita dal prezidanto. La funcioni
dil Senato esas revizar la legi, e povas emendar o refuzar un lego.

En septembro 2013 Fidji adoptis lua 4ma e nuna konstituco, qua abolisis l'influo
di rasala origino en l'elekti, e l'influo di heredita konsilantaro di chefi.

Fidji havas totala surfaco di 18 700 km² aproxime equivalanta ad Slovenia o
Kuwait. Lua insuli havas vulkanala origino. Ol jacas 4 450 km sude de Honolulu e
1 700 km norde de Nova-Zelando.

Fidji konsistas ek 322 insuli, di qui 1/3 havas habitanti. La precipua esas Viti
Levu - ube jacas la chefurbo, Suva - e Vanua Levu. Viti Levu reprezentas 57% di
totala surfaco di lando ed esas hemo por 3/4 de totala habitanti. La du insuli
esas montoza, kun monti qui superigas 1,200 metri di altitudo. La maxim alta
monto esas Monto Tomavini, en Viti Levu, kun 1,324 metri di altitudo. Anke
existas 522 insuleti en l'arkipelago. L'insulo di Rotuma esas la maxim nordal
insulo di lando, e jacas 646 km norde de Suva.

L'insuli kovresas da tropikala foresto e pluvi en Viti Levu e Vanua Levu
superigas 3,000 mm omnayare. Varma sezono esas de novembro til aprilo.

Fidji esas un di la maxim developita landi en Pacifiko, quankam ol havas
importanta produktado por entratenado. Inter lua naturala rekursi esas ligno,
fisho, oro, kupro, petrolo e hidroelektro. Turismo e la exportacajo di sukro
anke esas importanta.

Preske 55% de la habitanti havas Fidjiana (Polineziana e Melaneziana) origino;
altra 38% havas Indiana acendenti (Indo-Fidjiani). La maxim granda urbo esas la
chef-urbo Suva. Altra importanta urbi esas Lautoka e Nadi.

Fidji esas richa mozaiko di indijena, Indiana, Chiniana ed Europana tradicioni,
inkluzite lua sociala sistemi, lingui, nutraji, religii, stofi, arkiteturi, edc.
Preske 70% de Indo-Fidjiani esas Mohamedani, e preske 97% de Fidjiani esas
kristani.



https://io.wikipedia.org/wiki/Central-Amerika

Central Amerika (en Kastiliana América Central, América del Centro o
Centroamérica) esas streta geografiala regiono inter Nord-Amerika e Sud-Amerika,
inter Pacifiko e la Karibia (Atlantiko). Politikale, ol dividesas en sep
nedependanta landi: Guatemala, Belize, Honduras, Salvador, Nikaragua, Kosta Rika
e Panama.

De fiziografiala vidopunto, kelka geografiisti konsideras "Central Amerika" de
l'istmo di Tehuantepec en Mexikia til l'istmo de Panama, en la homonima
republiko.

La totala surfaco di Central-Amerika esas 523 780 km² ed ol havis aproxime
42 688 190 habitanti en 2012.

La regiono esis dense habitita da diversa populi ante l'arivo di Europani. En la
nordo (Guatemala, Belize, Honduras) vivis le Maya, qui konstruktis diversa
urbeti e livis granda religiala monumenti, exemple la templo di Tikal, en nuna
Guatemala. Altra remarkinda populi en nombro di habitanti o kulturala restaji
esis le Lenka, le Pipil, le Kuna, le Chorotega (en Nikaragua) ed altra.

Cristoforo Colombo komencis explorar la litoro di la regiono dum lia quaresma
voyajo, en 1502. En 1513 Vasco Núñez de Balboa deskovris Pacifiko. La konquesto
di la regiono facesis da Hernán Cortés, Pedro de Alvarado, Pedro Árias de Ávila,
Francisco de Montejo, ed altra. La militala konquesto finis en 1526 kande Pedro
de Alvarado vinkis du indijena reji ed eliminis la rezisto. Altralatere, la
spiritala konquesto esis rezulto di la verki dil dominikano Bartolomé de las
Casas, ed altra.

Pedro de Alvarado fondis l'unesma vilajo en la regiono, Santiago de los
Caballeros de Guatemala, nune konocita kom "Antigua Guatemala" en 25 di julio
1524. San-Salvador fondesis en 6 di mayo 1525. Dum tota kolonial epoko, la
regiono esis parto di la Generala Kapitenio di Guatemala qua altralatere esis
parto di la Vicerejio di Nova Hispania.

Dum kolonial expanso multa urbi fondesis en la regiono: Guatemala-urbo,
Panama-Urbo, Tegucigalpa, Cartago, inter altra. Por lua strategiala loko, pirati
establisis bazi en la regiono e facis frequent ataki kontre Hispana navi qui
transportis richesi vers Europa.

La koncienco pri la nedependo komencis aparar en la regiono dum la 18ma
yarcento, ma nur en 15 di septembro 1821 la regiono deklaris su nedependanta de
Hispanian imperio. La 15ma di septembro esas la nedependo-dio por tota
ex-Hispaniana kolonii en Central Amerika ecepte por Panama, qua komemoras lua
nedependo de Hispania la 28ma di septembro. La nedependo duris poka tempo, pro
la regiono anexesis a Mexikian imperio da Agustín de Iturbide ye la 5ma di
januaro 1822. Kande Mexikia divenis republiko la sequant yaro, la Kongreso di
Central Amerika deklaris nedependo de Mexikia e de Hispania e de tota altra
stranjera povi ye la 1ma di julio 1823. La Federala Republiko di Central Amerika
formacesis, ma gradope, pos diversa interna militi, ol desaparis komplete en 31
di mayo 1838. Lua anciena teritorio nune distributesas inter Kosta Rika,
Nikaragua, Honduras, Salvador, Guatemala e Mexikia. La republiko di Los Altos,
qua divenis nedependanta en 1838 havis kurta vivo, e lua teritorio pose
dividesis inter Guatemala e Mexikia.

La regiono havis granda politikala nestabileso dum la 20ma yarcento e freque
subisis interna militi. En 1949 Kosta Rika divenis l'unika lando en la mondo qua
abolisis lua armeo.

Ultratempe, Belize okupesis da Britaniani depos la 18ma yarcento. En 1833 li
aprobis lego qua extingis komplete la sklaveso en lua kolonii kin yari pose, en
1838. Li kreis la kolonio di Britaniana Honduras en 1862, malgre la revendiki di
Guatemala pri la kontrolo dil teritorio. Britaniana Honduras nur divenis
nedependanta de Unionita Rejio en 1981, sub la nomo Belize.

Panama apartenis a Granda Kolumbia til 1903, kande ol ganis nedependo kun
militala helpo de Usa, qua havis intereso en la konstrukturo di Panama-kanalo.

Central-Amerika esas l'akuta istmo de la sudo di Nord-Amerika, kun unika e
variita geografiala traiti. Pacifiko jacas sud-weste, Karibia jacas nord-este, e
la Gulfo di Mexikia jacas norde. De la multa montari di Central-Amerika la maxim
longa esas Sierra Madre de Chiapas, la Cordillera Isabelia, e la Cordillera de
Talamanca. Kun 4,220 metri di altitudo, volkano Tajumulco, en Guatemala, esas la
maxim alta.

Inter la montari existas fertila vali qui permisas plantacar kafeo, tabako, fabi
ed altra agrokultivala produkti, e krear domestik animali.

Fluvii en la regiono ordinare esas kurta, e la precipua ekfluas en l'Atlantiko.
La maxim longa esas l'fluvio Usumacinta kun 1,123 km an la frontiero inter
Guatemala e Mexikia (ol naskas en Guatemala), fluvio Coco (inter Nikaragua e
Honduras, kun 660 km) kun la fluvio Montagua (en Guatemala, kun 486 km), e
fluvio Lempa (422 km, inter Salvador, Guatemala e Honduras).

L'alizea-venti influas multe en la klimato di Central Amerika. La temperaturi
esas plu alta dum la pluvoza someri e plu basa dum la sika vintri, kande
l'alizei helpas diminutar la temperaturo. La maxim alta temperaturi eventas en
aprilo, kande existas poka nubi e multa sunala dii, e la venti esas poka.

Central-Amerika koncentras 7% de mondala biodiverseso. Migranta uceli qui
krucumas la kontinento de nordo til sudo povas videsar en omna regiono. Landi de
la sudo di la regiono (Kosta Rika e Panama) havas plua biodiverseso kam l'altra
de la nordo. Cirkum 300 speci de lua animalaro e de lua plantaro sufras minaco
di extingeso, di qui 107 esas en kritika situeso.

Por protektar l'animalaro e la plantaro on kreesis diversa naturala rezervi en
la regiono: cirkum 36% dil teritorio di Belize e 13% de lua marala zono esas
protektita. En 2010 Belize ankore havis 63% de lua originala foresti, dum ke
Kosta Rika havis 46%, Panama 45%, Honduras 41%, Guatemala 37%, Nikaragua 29% e
Salvador 21%.

Signatita en 2004 la Konkordo pri Libera Komerco di Central Amerika (CAFTA) esas
konkordo por promocar libera komerco inter Usa, Kosta Rika, Salvador, Guatemala,
Nikaragua e Dominikana Republiko.

Guatemala havas la maxim granda ekonomio de la regiono. Ol exportas precipue
kafeo, sukro, banano, petrolo, vestaro e kardamomo. De lua 10.19 miliardi di
dolari en exportacaji dum 2013 37.2% esas por Usa, 8.7% por lua vicino Salvador,
7.8% por Honduras, 5% por Mexikia, 4.8% por Nikaragua e 4.3% por Kosta Rika.

Turismo kreskis multe en Belize, Kosta Rika e Nikaragua. Kosta Rika esas la
maxim vizitita lando di Central Amerika. La sektoro havas un di la maxim granda
procentala kresko en Kosta-Rikan ekonomio, ed en 1999 la revenui kun turismo
superigis la revenui kun exportacajo di kafeo, ananaso e banano kombinita. En
Nikaragua turismo esas la 2ma maxim granda sektoro de l'ekonomio.



https://io.wikipedia.org/wiki/Brunei

Brunei esas nedependanta sultanio qua jacas en l'insulo Borneo, Azia. Lua vicina
landi esas Malaizia, en esto, sudo e westo. La nomo di sultanio devenas de
Malaya-vorto berunai, quo signifikas "planto".

Brunei esis povoza Islamana sultanio de la 14ma yarcento til la 16ma yarcento.
Sultano Bolkiah, qua guvernis de 1485 til 1524 guvernis tota l'insulo Borneo,
l'insuli Sarawak e Sabah, e l'arkipelago di Sulu, sude de nuna Filipini.

Unesma Europani qui establisis kontakto kun Brunei esis Portugalani. Li
establisis ambasadeyo en Brunei, ma kande Portugalani atakis l'insuli Maluku en
1536 Portugalan ambasadisto en Brunei mustis ekirar de Brunei, pro l'enemikeso
di la sultano.

Dum la sultanio di Omar Ali Saifuddin la 2ma eventis revolti en Sarawak ma, en
1839 la sultano supresis la rebeleso kun la helpo di Britanian aventurero James
Brooke. En 1888 sultano Hashim Jalilul Alam Aqamaddin signatis pakto kun
Unionita Rejio, e Brunei divenis Britaniana protektorato.

Brunei invadesis da Japonian imperio ye la 16ma di decembro 1941 dum la duesma
mondomilito, ok dii pos l'atako a Pearl Harbor. Li desembarkis 10,000 soldati en
Kuala Belait, e pos kombati dum 6 dii, li okupis omna teritorio. Pos invadar
Brunei, Japoniani establisis pakto kun sultano Ahmad Tajuddin, qua recevis
pensiono e honori de Japoniani. Kambie, Japoniani administris la teritorio, e
komencis docar Japoniana linguo en la skoli, e remplasis la valuto por altra,
qua recevis la nomo "dolaro di Japoniana guvernerio", e recevis la surnomacho
duit pisang, signifikante "banano-valuto". Cirkum 1943 la valuto ja sufris kun
hiperinflaciono, e proxim la fino dil milito lua valoro esis preske nulo.

Japoniani konstruktis aeroportuo e navala bazo en Brunei. Britaniani bombardis e
destruktis la navala bazo, ma kaptis l'aeroportuo. En la 10ma di junio 1945
Australiani komencis operaco por kaptar Borneo, ma Japoniani kapitulacis
komplete nur ye la 10ma di septembro 1945. Britanian armeo administris l'insulo
til julio 1946.

Brunei esas absoluta monarkio (sultanio). Hassanal Bolkiah, nuna sultano, esas
chefo di stato ed anke chefo di guvernerio. Ne existas parlamento.

Brunei jacas en Borneo insulo, Azia e dividesas en 2 parti: 97% de la
habitantaro vivas en la granda westala parto.

Segun IMF, Brunei esas un ek la du landi del mondo (l'altro esas Libia) kun
publika debo egala a 0%. La KLP per persono superigas 48,000 dolari omnayare. La
monetaro di Brunei esas la Dolaro di Brunei, anke konocita kom ringgit.

La habitantaro di Brunei en julio 2013 esis 415 717 di qui 76% esas urbala. Lua
mezvalora viv-esperajo esas 77.7 yari.

La kulturo di Brunei esas Malaya kun forta influo di islamo. Lando konsideresas
plu konservema kam Indonezia o Malaizia.



https://io.wikipedia.org/wiki/Andora

Andora, oficale la princio di Andora, Kataluniane: Andorra e Principat
d'Andorra), esas lando en Europa di sudo sen aceso a maro, situita en Pirenei
inter Hispania e Francia. Lua habitanti esas Andorani. La princio, do l'origini
evas de regno di Karl la Granda, esas uno di maxim mikra landi di mondo ed esas
guvernata per unika sistemo, vasaleso. Ta kontrato di feudala yuro koncesionas
l'Andorana trono a du koprinci, la Kataluniana episkopo di Urgell e la Franca
statestro.

Tradiciono afirmas ke rejulo Karl la Granda grantis charto a Andorana populo por
lua helpo en kombatar mauri. La regiono divenis administrita da la komtio di
Urgell e pose da l'episkopio di Urgell.

Ante 1095 Andora ne havis irge-quala militarala protekto. Ta yaro la sinioro di
Caboet e l'episkopo di Urgell firmis pakto qua establisis ko-suvereneso super
Andora. La nedependeso (paréage) di Andora esis agnoskita ye 1278.

Tra la yari la Franca kotitulo pasis a la reji di Navarre. Pos rejulo Henri di
Navarre divenar rejulo Henri 4ma di Francia, il establisis en 1607 ke la chefo
di stato di Francia e l'episkopo di Urgell esus koprinci di Andora.

Dum l'Unesma mondomilito Andora deklaris milito kontre Germanian imperio, ma ne
partoprenis en kombati. Dum la Duesma mondomilito lando restis neutra.

Andora esas monarkio kom du princi, ma li ne habitas la lando e probable
adminime la Franca princo tre rare vizitas ol. Pos Franca Revoluciono, Franca
guvernerio volis cesar la princeso di olua statestro, nam esis kompreneble
kontre la politiko republikana ke prezidanto esez princo. Tamen, la praktikala
nedependeso di Andora dependis ye equilibro inter tendenci dominacala di
Hispania e Francia, e la Andorani sucesoze suplikis la Franca guvernerio ne
cesar la Franca parto dil duopla princeso. Do, la Franca prezidanti republikana
duras esar anke princi.

Pri konstituco politikala, Andora semblas esar unika, ma ne, o ne nur, pro la du
kunprinci. On dicas ke Andora esas la lasta restajo dil konstituci mezepoka,
ante arivo di stati suverena en Europa.

Andora ne havas propra monetaro ed, ante arivo dil "Euro", ol uzis ambe Franca e
Hispana pekunio. Nur dum kurta periodo uzesis propra Andorana pekunio, pro
Hispaniana interna milito.

La populo aproximita di Andora esis 83.888 habitanti ye 2009. La populo kreskis
de 5.000 habitanti ye 1900. Andorani esas minoritato en lia propra lando: 31.363
personi. Altra nacionesi esas Hispaniani (27.300), Portugalani (13.794),
Franciani (5.213), e Britoni (1.085), ed Italiani formacas 67,7% de Andorana
populo.

La linguo oficala esas Kataluniana, ma Hispaniana e Franciana lingui anke
uzesas. Exemple, puero povas parolar forsan Kataluniane en la hemo, France en
skolo e Hispane kun amiki.



https://io.wikipedia.org/wiki/Amsterdam

Amsterdam esas l'oficala chef-urbo di Nederlando. Ol havas cirkume 743 905
habitanti ye la 1ma di julio 2006. Lua totala surfaco esas 130 km². (lando: 100
km²). "Grand-Amsterdam" havas cirkume 1,5 milion habitanti.

L'urbo esas la chef-urbo di Nederlando ma ne la guvernerial urbo, qua esas Den
Haag.

Amsterdam konstruktesis sur marshatra sulo. L'urbo kontas nombroza kanali, qui
precipue exkavesis dum l' "Ora Yarcento" (17ma yarcento), kande Amsterdam, kom
chefurbo di la Republiko di Nederlando, subisis enorma prospero ekonomiala.
Nune, ol havas un di la maxim granda historiala centri de Europa.

Komencis dum 13ma yarcento kom pesk-vilajo. Nomizita segun barilo konstruktita
en 1240 en l'ekireyo dil Rivero Amstel. Amsterdam mencionesis en dokumento de la
27ma di oktobro 1275, kom Amstelledamme. En ca dokumento, Floris la 5ma komto di
Holando grantis a peskisti en la vicinajo dispenso de pas-taxi.

Dum la 16ma yarcento eventis konflikti di Nederlandani kontre la rejulo Felipe
la 2ma di Hispania. Pos milito qua duris 80 yari, Nederlando fine divenis
nedependanta de Hispanian imperio. Multa judi de Hispania e Portugal, ed anke
protestanta komercisti de Antwerpen e hugenoti de Francia refujis en Amsterdam.

La Nord-Mara Kanalo, qua konektas Amsterdam a la Norda Maro ye IJmuiden,
apertesis en 1876, ye la 1ma di novembro, dal rejulo Willem 3ma. Olua longeso
esas 25 km. La konstruktado dil kanalo, intencita por navi e la plubonigo di
komerco kun la portuo di Amsterdam, komencis en 1865. La larjeso di la kanalo
lore esis 27 m e la profundeso esis 7 m; la kanalo pose plugrandigesis
multafoye.



https://io.wikipedia.org/wiki/Albania

Albania (en Albaniana Shqipëri/Shqipëria) esas lando qua jacas en sudo di
Europa. Lua vicina landi esas Montenegro en nord-westo, Kosovo (lando ne
agnoskata da Serbia) en nord-esto, Republiko Macedonia en l'esto, e Grekia en
sudo. En la westo jacas la litoro di Adriatiko. Ita lando jacas ye min kam 72 km
de Italia, tra Adriatiko.

Cirkum 3.000 a.K. la Greki mencionis Iliria, regiono partale okupata per la
teritorio di nuna Albania, unesmafoye. Dum la periodo dil Roman imperio la
teritorio di nuna Albania esis parto de la provinci di Dalmatia, Macedonia
(specale Epirus Nova) e Supra Moesia. La teritorio esis sub Romana e pose sub
Bizancana dominacajo til la 7ma yarcento, kande slavi enmigris vers la regiono.
Albania divenis parto del Unesma Bulgara Imperio dum la 9ma yarcento.

L'Otomani komencis konquestar la regiono dum la 14ma yarcento e transformis ol
en Sanjak (provinco). Dum la 15ma yarcento, de 1443 til 1468, Gjergj Kastrioti
Skanderbeg konquestis la nedependo por parto de ca regiono del Otoman imperio e
divenis rejulo, ma en 1478 l'Otomani rikonquestis komplete ica areo.

Granda parto de la habitantaro adoptis l'islamo kom religio, e l'Albaniani esis
la lasta populo qua deziris separar su del Otoman imperio. Tamen, dum la fino
dil 19ma yarcento eventis multa revolti kontre Turka dominaco. Fine Albania
deklaris sua nedependo del Otoman imperio ye la 28ma di novembro 1912. Ol
adoptis la republiko kom formo di guvernerio en 1920. En 1928 Ahmet Zogu, lua
unesma prezidanto, adoptis la rejala titulo di Zog 1ma, ed ica lando divenis
monarkio.

L'Italiani invadis Albania en 1939 ed okupis ca lando til 1943, kande li esis
remplasita da Germaniani, qui okupis ca lando til oktobro 1944. La Nacionalista
grupi, qui inkluzis komunista partisani kombatis unesme kontre l'Italiani e pose
kontre Germaniani, sen Sovietiana helpo. Enver Hoxha, chefo dil Albaniana
Partiso di Laboro (komunista) divenis chefo di ca lando. Ilu esis federito kun
Sovietiani til 1960, ma ruptis ica federuro kande Nikita Hrushchev denuncis la
krimini di Stalin. Do, Hoxha federis su kun la Populala Republiko di Chinia.

La 11ma di aprilo 1985 Hoxha mortis. Lua sucedanto, Ramiz Alia gradope komencis
politikala aperto. Dum marto 1991 elekti organizesis en Albania, e Ramiz Alia
vinkis lor la prezidantala elekto. Tamen, un generala striko forcis la
guvernerio abandonar la komunista rejimo. Ica lando guvernesis da Ramiz Alia til
la 3ma di aprilo 1992, kande il renuncis. Elekti eventis, e Sali Berisha
elektesis prezidanto.

Albania esas parlamentala republiko. La prezidanto esas la chefo di stato, ed
elektesas por 5-yara periodo da Nacional Asemblajo. Nun esas Bujar Nishani. La
chefministro esas la chefo di guvernerio. Ilqua esas nune Edi Rama.

La parlamento (Kuvendi i Republikës së Shqipërisë - Nacional Asemblajo di
Albania) havas unika chambro kun 140 membri, qui elektesas dal populo por 4
yari. La nuna konstituco adoptesis la 28ma di novembro 1998.

Judiciala povo kompozesas ek konstitucala korto, korto di kasaco, korti di
apelo, e distriktala korti. La membri dil konstitucala korto elektesas dal
parlamento por admaxime 9-yara periodo.

Albania havas 172 km de frontieri kun Montenegro, 115 km kun Kosovo, 151 km kun
la Republiko Macedonia e 282 km kun Grekia. Lua litoro havas 487 km di extenso.
Oronto stretajo separas Albania de Italia e havas min kam 100 km di totala
extenso.

Ica lando kompozesas ek monti, kolini e mikra planaja landi. La maxim alta monto
esas Golem Korab, kun 2.754 metri di altitudo. La maxim longa rivero di ca lando
esas Drin fluvio, kun 335 km di extenso.

An la litoro la klimato esas Mediteraneal, kun averaja temperaturi di 7º Celsius
dum vintro e 24º dum somero. En montala regioni, la klimato esas kontinentala.

Albania kontinuas esar povra lando kande komparata ad altra Europana stati. Lua
KLP per persono esas 26% de l'averajo di Europana Uniono en 2010.

L'averaja evo di Albaniana populo esas 28.9 yari, yuna kande komparata ad altra
Europana landi. De 1991 til 2004 cirkum 900 000 Albaniani ekmigris, de qui
aproxime 600,000 establisis su en Grekia. La majoritato de lua populo esas
Albani, kun minoritati de Greki, Macedoni, Bulgari, ed altra.

Ne exitas oficala statistiki pri religio: The World Factbook de CIA kalkulas ke
cirkum 70% esas islami, 20% ortodoxisti e 10% katoliki. Segun World Christian
Encyclopaedia en 2009 38.8% esis islamani, 16.1% ortodoxi, 16.8% katoliki ed
altra 16.8% ne havis religii.

Meshari ("la meslibro") da Gjon Buzuku publikigita en 1555 esas konsiderata kom
la maxim anciena libro en Albaniana linguo, ma existas evidentaji ke ca linguo
ja esis skribita dum la 14ma yarcento. Dum la 19ma yarcento eventis "Albaniana
rivivigo" kun influo de romantikismo, e kelka skriptisti divenis notora en
Albaniana literaturo: romanisti Jeronim De Rada e Naim Frashëri, e poeti Ndre
Mjeda e Andon Zako Çajupi. La maxim bone konocata nun-tempala skriptisto en
Albaniana linguo esas Ismail Kadare.



https://io.wikipedia.org/wiki/Yugoslavia

Yugoslavia esis lando qua jacis en Europa, weste de Balkani en la rivo di
Adriatiko, de 1918 til 1991. Vorto yug signifikas en Slava lingui 'sudo', do
Yugoslavia signifikas exacte "lando di sudala Slavi".

Yugoslavia konsistis ek nuna Serbia, Montenegro, Macedonia, Bosnia e
Herzegovina, Kroatia, Slovenia e Kosovo. Granda majoritato parolis ula Slava
linguo. Maxim granda parto de la habitanti esis Serbo-kroati (Serbi e Kroati)
qui parolas preske sama linguo, ma Serbi uzas kirilika literi ed esas
Greka-ortodoxi e Kroati uzas la Latina literi ed esas Romana-katoliki.

Yugoslavia fondesis en 1918 pos l'unesma mondomilito, kande Austria-Hungaria
krulis. Rejio di Serbia kombatis dum milito kune la Triopla Interkonsento. Pos
la milito, parti de Austria-Hungaria, i.e. Voivodina, Kroatia,
Bosnia-Hercegovina e Slovenia anexesis a Serbia. Anke Montenegro unionesis a
Serbia. Do nomo di nova stato komence esis Rejio di Serbi, Kroati e Sloveni, de
1918 til 1929. Tamen relati inter nacioni esis tensita e lando divenis
diktatoreso. En 1941 nacionalsocialista Germania ed Italia invadis lando.

Lasta Yugoslavia konsistis de Serbia e Montenegro. Komence ol adoptis l'oficala
nomo di Federuro di Yugoslavia, ma depos 2003 la nomo dil stato esis Serbia e
Montenegro. En 3 di junio 2006 Montenegro divenis nedependanta de Serbia e la
nomo "Yugoslavia" desaparis.



https://io.wikipedia.org/wiki/Toskania

Toskania esis parto di Etruria regiono, absorbita da Romana Imperio. Romani
fondis l'urbi di Lucca (Latina: Luca), Pisa, Siena (Saena Julia) e Firenze
(Florentia).

Dum mez-epoko, Lombardiani okupis la regiono ed establisis lua chef-urbo en
Lucca. Dum la 8ma yarcento Karl la Granda destruktis Lombardiana rejio e la
regiono divenis um komtio, la Komtio di Lucca.

De 1115 til 1532 la Republiko di Firenze establisesis. La republiko
administresis da un konsilantaro, konocita kom signoria. La nigra pesto komencis
mortigar en Toskania en 1348, e til desaparigar komplete ol mortigis de 50% til
60% de la habitantaro. En 1630 altra pesta epidemio devastis la habitantaro.

En 1434 Medici familio transformis Firenze aden kulturala chef-urbo. Firenze
divenis un di la bersi di Renesanco.

La regiono havas aproxime triangulala formo, kun Liguria en la nord-westo,
Emilia-Romagna en la nordo ed en la esto, Umbria en la esto, e Lazio en la
sud-esto. En la westo jacas Tirreno. Kolini kovras 2/3 de lua teritorio.

Lua precipua urbo esas la chef-urbo, Firenze. Altra important urbi esas Livorno,
Arezzo e Siena.



https://io.wikipedia.org/wiki/Tokyo

Tokyo o Tokio (en Japoniana: 東京 Tōkyō) esas un di la 47 prefekturi di Japonia,
ed anke chef-urbo e maxim granda urbo di lando. Ol esas sideyo di Japonian
imperio. Lua nomo signifikas en la Japoniana 'chef-urbo dil esto'. Ol jacas en
la regiono Kantō, sud-weste de Japonia, en l'insulo Honshu. Ol inkluzas l'insuli
Izu ed Ogasawara.

Ultre la maxim granda urbo di Japonia, nune ol esas un di la maxim granda urbi
dil mondo. La prefekturo havis 13,185,502 habitanti en 2011. Lua totala surfaco
esas 2,187.08 km². Lua metropolala regiono havas entote 37.8 milion habitanti.

Lua sistemo di treni ed urbala fervoyo esas un di la maxim okupata dil mondo.
L'Olimpiala Ludi eventis en 1964 en l'urbo, unesma-foye en Azia. En 2020
l'Olimpala Ludi eventos nove en Tokyo.

Tokyo fondesis cirkume 1456 e komence nomesis Edo. En 1590 Tokugawa Ieyasu
trsnsformis Edo en lua bazo, e kande ilu divenis shoguno en 1603, l'urbo divenis
centro por lua armeo. Dum la sequanta yari, lua habitantaro kreskis multe ed ol
divenis un di la maxim populoza urbi dil mondo, kun plu kam 1 milion habitanti
dum la 18ma yarcento.

Dum Meiji-epoko, ol rinoimzesis Tokyo. Imperiestro Meiji movis lua domicilo vers
l'urbo e transformis ol de facto en chef-urbo di lando, mem kande l'imperiestro
vivis en Kyoto. Tokyo konstante rikonstruktesis pos granda fairi e ter-tremi,
qui tormentis l'urbo. Tamen, ta longa periodo di retreto finis en 1853, kande
Usana komodoro Matthew Perry arivis, e negociis l'aperto di la portui di
Shizuoka e Hakodate por komerco kun l'Ocidento. To stimulis la demando por
stranjera vari ed adportis l'augmento dil inflaciono. Social agiteso kreskis, e
kulminis en revolti. Dume, la suportinti dil imperiestro uzis ta revolti por
augmentar l'imperiala povo, e revokis la lasta Tokugawa shoguno, Yoshinobu, en
1867.

Depos 1900 lua habitantaro komencis koncentresar proxim la fervoyala sistemo.
Suburbala fervoyi konstruktesis po relate chipa preco en la sama nivelo kam la
stradi.

Tokyo subisis du granda katastrofi dum la 20ma yarcento: la ter-tremo di 1923, e
la duesma mondomilito. La ter-tremo kun forteso 7.9 che la Richter-skalo eventis
l'1ma di septembro 1923, produktis diversa fairi e mortigis plu kam 140 mil
personi en tota Japonia. La bombardi di 1944 e 1945 kun incendiala bombi
produktis de 75,000 til 200,000 civili morti, e destruktis plu kam la duimo dil
urbo.

Pos la milito, l'urbo rikonstruktesis komplete, ed en 1964 ol esis eventeyo por
l'Olimpiala Ludi.



https://io.wikipedia.org/wiki/Strigo

Strigo esas irga de kelka plu kam 200 speci di solitara, e precipue noktala
rapt-uceli del ordero Strigiformi.

Strigo precipue chasas mikra roderi, insekti ed altra uceli, tamen kelka speci
specaligas su chasar fisho. Ol trovesas en la tota mondo ecepte Antarktika, la
maxim granda parto di Grenlando e kelka fora insuli.

Strigo havas granda okuli ed oreli, beki simila a de sparvieri, e kustumale
granda cirkli di plumi, nominita faciala disko cirkum omna okulo. Quankam strigo
havas binokulara vidado, lua granda okuli esas fixa en lua mufo, e ol devas
turnar komplete lua kapo por vidar cirkum ol. Ol povas vidar fore en febla lumo,
ma ol ne esas kapabla vidar precize ye min kam dek centimetri. Ol povas turnar
lua kapo 135 gradi en amba direcioni; do povas regardar dop lua shultri.

Strigo posedas potenta pinta ungli e tranchiva beko qui permisas li dislacerar
lua raptaji ante manjar, tamen la maxim granda parton ol glutas komplete. Pos ol
vomas la nedigestebla kompozo (osti, squami, furo, ec.) per buleti. To lasta
esas ofte vendita ye skoli por esar dissekar per studianti por lecioni pri
biologio ed ekologio, nam ol esas multe facila interpretar.

Lia ovi esas blanka e preske sferatra. Strigi depozas de poka til dekedu ovi,
segun speci. Lia nesti esas grose konstruktita e povas esar en arbori, en kavaji
o garbeyi.

Pro olua blanka koloro ed olua preske silencoza flugo strigo ofte aparas en la
fantazio-romani di Harry Potter.



https://io.wikipedia.org/wiki/Santa_Romana_Imperio

La Santa Romana Imperio (Latine: Imperium Romanum Sacrum, Germaniane: Heiliges
Römisches Reich, Italiane: Sacro Romano Impero, Chekiane: Svatá říše římská,
Sloveniane: Sveto rimsko cesarstvo, Nederlandane: Heilige Roomse Rijk,
Franciane: Saint-Empire romain germanique) esis komplexa uniono politikala di
centr-Europala teritorii, qua existis de 962 til 1806.

Mez-Francia esis efemera rejio Franka, qua fondesis per pakto en Verdun ye 843.
La pakto dividis la Karolina Imperio inter la filiuli di Louis la Pia.
Mez-Francia esis situita inter la rejii di Est- e West-Francia, e konsistis de
la Frankiana teritorio inter Rheno- e Scheldt-fluvio, pose konocata kom
Lotringia, ed inter la Friziana rivo di la Nord-Maro e la antea rejio di
Burgundia (sen la westa parto, pose konocata kom Bourgogne) e Provence e rejio
di Italia. En la mez-epokala historiografio, Est-Francia (en Latina: Francia
orientalis) o la rejio di la Est-Franki (regnum Francorum orientalium) esis la
maxim frua stadio di la Germana rejio, qua duris de cirkume 840 til cirkume 962.
Est-Francia formacesis per divido di la Karolina Imperio pos la morto di la
imperiestro Louis la Pia, e la divido inter esta e westa parti establis la
developo a du separata rejii.

Ye 6 di agosto 1806, Franz la 2ma abdikis kom Imperiestro di la Santa Romana
Imperio, ed il dissolvis la imperio. Il naskis en 1768 e divenis imperiestro en
1792. La abdiko di 1806 sequis vinkeso da Napoléon la 1ma ye la batalio di
Austerlitz, e la posa Kontrato di Pressburg en qua Austria perdis teritorio. De
1806 il regnis kon Imperiesto di la Austriana Imperio.



https://io.wikipedia.org/wiki/Santa_Lucia

Santa Lucia esas stato en Karibeano, formacita dal insulo di Santa Lucia. Ol
jacas nord-nordweste de Santa Vincent e Grenadini, norde de Barbados e sude de
Martinik.

L'insulo deskovresis da Cristoforo Colombo en la festo-dio (13ma decembro) di
Santa Lucia en 1502, e nomesis tale pro lo. En 1643 Franciani establisis
l'unesma kolonieto en l'insulo. Angliani faliis en lia unesma esforci por
koloniigar l'insulo dum ta epoko. Franciani signatis pakto kun lokala Karib
indijeni en 1660. Li kultivis sukrokano en vasta plantacerii.

Dum la 18ma yarcento Francia e Britania luktis diversa foyi pri la kontrolo di
Santa Lucia. Dum sep-yara milito Britania okupis l'insulo, ma retrodonis ol a
Francia en 1763. Kande Franciani okupis l'insuli, li probis uzar indijeni kom
sklavi en la plantacerii. Multa indijeni mortis de maladi trovita da Europani,
note variolo. Multa Afrikana sklavi anke mortis, por la severa standi di laboro
en la plantacerii.

Kande Franca revoluciono okuris, un revolucionala tribunalo instalesis en
l'insulo. En 1794 la guberniestro dil insulo deklaris sklaveso abolisita.
Pokatempe pose, Britaniani nove invadis l'insulo, ma en 21 di februaro 1795
okuris revolto di lokala habitanti kontre Britaniani. La sequant yaro Britaniani
brulis Castries, ma nur en 1803 li ganis kompleta kontrolo de l'insulo.

Unionita Rejio e Francia kontinuis disputar pri la dominacajo super Santa Lucia
til 1814 kande Britaniani definite aquiris ol. De 1958 til 1962 Santa Lucia
divenis parto di la Federuro di West-Indii. En 1953 universala votado adoptesis.
En 1967 l'insulo recevis autonomio ed, en 22 di februaro 1979 ol divenis
nedependanta de Unionita Rejio. John Compton esis l'unesma chefministro di
nedependanta lando.

Kenny Davis Anthony esis chefministro di lando de 1997 til 2006. En novembro
2011 il anke rielektesis por chefministro.

Santa Lucia esas konstitucala monarkio. Rejo Elizabeth 2ma di Unionita Rejio
reprezentesas da Pearlette Louisy, general-guberniestro. La chefo di guvernerio
esas la chefministro, qua generale esas la chefo di la partiso kun maxima nombro
di reprezentanti en la parlamento.

La parlamento havas 2 chambri. La basa chambro esas la Chambro di Deputati, kun
17 membri qui elektesas dal populo por 5 yari. La Senato havas 11 membri, qui
elektesas da la deputati.

Judiciala povo kompozesas da distriktala korti ed un alta korto. La konstituco
di Santa Lucia adoptesis en 22 di februaro 1979, kande ol divenis nedependanta.

Santa Lucia ne havas armeo. Ol esas membro de CARICOM, de l'Organizuro di
Est-Karibeana Stati, e de La Francophonie.

Santa Lucia esas insulo kun 158 km di litoro e 616 km² di totala surfaco. Lua
maxim alta monto esas Mount Gimie, kun 950 metri di altitudo, formacita da
volkanala roki. Du altra monti, le Pitons, formacas notora rikonoc-marko de
lando. Multa riveri naskas en alta regioni e fluas tra fertila tereni. Cirkum 8%
dil teritorio di Santa Lucia kultivesas.

La maxim populoza urbo esas la chef-urbo, Castries. Altra importanta urbi esas
Gros Islet, Vieux Fort e Soufrière.

La klimato dil insulo esas tropikala, ma kun influo de nordala alizei. La sika
sezono okuras de decembro til la 31ma di mayo e la pluvoza de junio til
novembro. Mezvalora temperaturo dum dio esas 29ºC e 18 °C dum nokto. Yarala
mezvalora pluvo esas 2,000 mm.

Recente, en 2010 uragano Tomas frapis l'insulo, kauzis domaji en la plantacerii
di kokosieri e mortigis 7 personi. Tamen, kande komparita ad altra insuli en
Karibeano, poka uragani frapas Santa Lucia.

Edukita labor-povo e bona transporto-sistemo, portuo, komuniko e furniso di aquo
atraktis extera kolokado por sektori di turismo, banki, ed enmagazinigado e
transporto di petrolo. Tamen, kun ekonomiala retrakto en Usa e Kanada, turismo
deklinis forte en 2009.

Kun altra 5 landi e du teritorii (Anguilla e Montserrat), Santa Lucia uzas
Est-Karibeana dolaro kom monetaro.

La chef-urbo, Castries, kun 60 263 habitanti en 2010, koncentras plu kam 1/3 de
la habitantaro. Preske 90% de Santa-Luciani decendas de Afrikani. Cirkum 3%
decendas de Indiani.

Angliana linguo esas oficala. La Franca-kreolo de Santa Lucia (Kwéyòl, anke
konocita kom "Patwa") parolesas da 95% de la habitanti.

Quankam okuras multa ekmigro, la habitantaro kreskas cirkum 1.2% omnayare. La
habitanti ekmigras precipue vers Angla-parolanta landi: en l'Unionita Rejio
vivas cirkum 10,000 Santaluciani e 30,000 decendanti. En Usa, vivas 14,000.

Cirkum 70% de la habitanti esas katoliki, rezulto de Franca influo. Altra
kristana grupi esas Sep-dia Adventisti (7%), Pentekostalisti (6%), Anglikani
(2%) ed altra.

Futbalo e kriketo esas la du maxim populara sporti en Santa Lucia. En populala
kulturo, lando havas karnavalo ante la karesmo, simile a karnavalo de Trinidad e
Tobago. Lando anke hostesas jazo-festivalo omnayare. Simile ad altra Karibeana
landi, soca, zouk e reggae esas la maxim populara ritmi.

Santa Lucianana skriptisto Derek Walcott recevis la Nobel-premio pri Literaturo
en 1992. Lando anke havas un Nobel-laureato en ekonomiko, William Arthur Lewis
en 1979.

Lua koquoarto mixuras West-Afrikana, Europana (precipue Franca ed Angla) ed
Est-Indiana influi, simile a la koquoarto de Dominika, Santa Vincent e
Grenadini, e Trinidad e Tobago.



https://io.wikipedia.org/wiki/Romana_Imperio

Roman imperio (Latine: IMPERIVM ROMANVM) esis l'etapo dil Romana civilizado dum
Klasik antiqueso, posa Romana Republiko e karakterizita da autokratala
guvernerio, qua extensis lua kontrolo cirkum Mediteraneo. Sub l'imperiala etapo,
la dominii di Roma augmentis til arivar a lua maxima ampleso dum la regno di
Trajanus. Ta surfaco esis di 6.5 milion km².

Gaiseric, rejulo di la Vandali, prenis Kartago, parto di la Roman imperio la
19ma di oktobro 439. Kande il divenis rejulo en 428, la Vandali rezidis en nuna
Andalusia en Hispania. Il duktis sua populo a nord Afrika, probable invitita da
Bonifacius, Romana guberniestro en nord Afrika, qua esis akuzata por trahizo en
Roma e bezonis militala helpo de la Vandali. Tamen Gaiseric vinkis la armeo di
Bonifacius, e vinkis la armei di la estala e westala Roman imperii qui pose
arivis en norda Afrika. En 435 ilu paktis kun la Roman imperiestro Valentinianus
3ma: Gaiseric agnoskesus kom rejo di la recente ganita teritorii en Afrika, se
il ne atakus Kartago. Tamen il pose prenis Kartago dum ke la Roman armeo esis
okupata en Gallia; to esos grava evento por la Roman imperio.



https://io.wikipedia.org/wiki/Periodala_tabelo_dil_elementaro

La periodala tabelo (o periodo-tabelo) esas tabelala dispozo di la kemiala
elementi, rangizita per lia atomala nombro (nombro di protoni),
elektrono-ajusti, e sencesa kemiala havaji. Ca rangizo montras periodala
tendenci, tala quala elementi kun simila manieri en la sama kolono. Lo anke
montras quar rektangula bloki kun kelka preske simila kemiala havaji. Generale,
en un rango (periodo) l'elementi esas metali ye la sinistra, e nemetali ye la
dextra.

La rangi di la tabelo esas nomata periodi; la koloni esas nomata grupi. Sis
grupi (koloni) havas nomi e nombri: exemple, elementi de la grupo 17 esas la
halogeni; e grupo 18, la nobla gasi. La periodala tabelo povas esar uzata por
derivar relateso inter la havaji dil elementi, e predicas la havaji di nova
elementi ne ja deskovrita o sintizita. La periodala tabelo provizas utila
trabaro por analizar kemiala manieri, ed esas larje uzata en kemio ed altra
cienci.

Dmitri Mendeleev publikigis ye 1869 l'unesma larje rikonocebla periodala tabelo.
Ilu developis lua tabelo por ilustrar periodala tendenci en la havaji di la
tatempa elementi savata. Mendeleev anke predicis kelka havaji di tatempa
elementi nesavata qua expektus plenigar lakuni en ica tabelo. Maxim multe di lua
predicuri esis pruvita korekta kande l'elementi esis pose deskovrita. La
periodala tabelo di Mendeleev esis pluvastigita e rafinita per la deskovro o
sintezo di plusa elementi nova e la developo di nova modeli teoriala explikar
kemiala manieri.

Omna elementi de atomala nombro 1 (hido) til 118 (oganesono) esis deskovrita o
sintizita,per la maxim recenta adjuntaji (elementi 113, 115, 117, e 118) esis
konfirmita dal IUPAC ye 30a di decembro, 2015: li kompletigis l'unesma sep rangi
di la periodala tabelo. L'unesma 94 elementi existas en la naturo, quankam kelka
nur esas trovata en traco-quantesi ed esis sintizita en laboratirii ante li esis
trovita en la naturo.[n 1] Elementi kun atomala nombri de 95 til 118 nu esis
sintizita en laboratorii o nuklala reaktori. Sintezo di elementi qua havas plu
alta atomala nombri persequas. Plura sintezala radionuklidi di naturala elementi
anke produktis en laboratorii.



https://io.wikipedia.org/wiki/Okulo

Okulo esas organo di la vido-fakultato por detektar lumo. Maxim simpla ulo facas
nur se cirkume esas lumizita. Plu komplexa okuli esas uzita por furnisar senco
di vizio. Multa komplexa organismi inkluzinta kelka mamiferi, uceli, reptili e
fishi havas du okuli qua povas esar placita sur la sama plano pro interpretita
kom nura tri-dimensionala "imajo" (binokulara vizio), kom humaro; od adsur
diferenta plani produktinta du separa "imaji" (monokulara vision), kom en
kuniklo e kameleono.

L'okuli di die aktiva mamifero diferas de l'okuli di nokte aktiva mamiferi. La
retino en okulo di mamifero havas lumo-sensibla celuli. Li ne reaktas ad omna
lumo, qua eniras okulo, ma tre granda parto preteriras la celuli ed infiltras a
retino ne donante ula efekto. Granda parto de noktala animali, exemple ratono,
daxo e kato, havas dop la retino dina membrano ek guanino*-kristalo (tapetum
lucidum), qua reflektas la lumoradii, qui iris preter la lumo-sensibla celuli di
la retino. Tale la retino recevas lumo de du direcioni: de-extere e de-dope. La
vido-habileso pluboneskas, ma guanino*-membrano funcionas anke kom reflektilo.
Pro la reflekto l'okuli di ula animali brilas en tenebro, kande lumo trovas
l'okulo.



https://io.wikipedia.org/wiki/Nederlandan_Antili

Nederlandan Antili esis teritorio en Karibeano qua apartenis a Nederlando. Ol
formacesis da 2 plu-granda insuli (Bonaire e Kuracao) e la mikra insuli di Sint
Eustatius, Saba e Sint Maarten.

Cristoforo Colombo diskovris l'insuli advente en 1493, ed Alonso de Ojeda
deskovris kunventa insuli en 1499. Dum 17ma yarcento Nederlandana Kompanio di
West-Indii konquestis la du grupi di insuli. Pos 1650 Nederlando kontrolis 6
insuli: Kuracao (koloniiziita en 1634), Aruba, Bonaire e Sint Eustatius
(koloniiziita en 1636), Saba (koloniiziita en 1640) e Sint Maarten (koloniiziita
en 1648). Ante, Angilla (de 1631 til 1650), Virgin-Insuli Britaniana (de 1612
til 1672), Saint Croix e Tobago anke esis Nederlandana kolonii.

En 1954 Nederlando modifikis la stando di insuli de teritorio a parto di
Nederlandana Rejio, kom separita lando.

La 10ma di oktobro 2010 Nederlandan Antili dessolvesas, Kuracao (Curacao) e Sint
Maarten divenis konstitucanta landi dil Rejio di Nederlando, dum ke Bonaire,
Saba e Sint Eustatius divenis specala municipi di Nederlando, konocita kom "BES"
insuli o Nederlandana Karibeano.

Nederlandan Antili havis propra konstituco, proklamita en 29 di marto 1955. Lua
chefo di stato esis la rejo di Nederlando, reprezentita da un guverniestro. La
chefo di guvernerio esis un chefministro, qua esis chefo di un konsilantaro di
ministri. La teritorio havis parlamento kun unika chambro e 22 membri.

Turismo, transporto e rafino di petrolo e financi esis la precipua ekonomial
aktivesi de l'insuli. Preske tota mashini e komercaji esis importacita de altra
landi, precipue Venezuela, Usa e Mexikia.



https://io.wikipedia.org/wiki/Lesotho

Lesotho esas lando qua jacas en sudo di Afrika. Ol esas enklavo en Sudafrikana
teritorio.

Unesma habitanti di nuna Lesotho esis Khoisan populi, substitucita da Bantuo
populi dum la Bantua expanso. Unesma rejulo di moderna Lesotho esis Moshoeshoe
I, qua regnis de 1822 til 1870.

Unionita Rejio transformis Lesotho en protektorato en 1884, e donis lu la nomo
Basutolando, konservita til la nedependo. Lesotho divenis nedependanta de
Unionita Rejio en 4 di oktobro 1966 kom monarkio, kun Moshoeshoe 2ma kom rejio.

En 1970 la partiso Basotho National Party (BNP) perdis l'unesma elekto pos
nedependo. Basutoland Congress Party ganis 36 reprezentisti en la parlamento
kontre 23 de BNP. chefministro Leabua Jonathan ne aceptis la rezulto, ed
enkarcerigis la chefo di BCP. On komencis militeto-ataki kontre la guvernerio.
Leabua Jonathan guvernis de facto til 1986 kande militarala stato-stroko
renversis il. Militisti donis povo a la rejulo Moshoeshoe 2ma qua, ta epoko, nur
havis ceremoniala autoritato. Ma kande la rejulo deziris plu povi, militisti
forcis il a abdikar, e lia filiulo Letsie 3ma divenis rejulo.

Lesotho esas konstitucala monarkio. La chefo di guvernerio esas la chefministro,
qua havas exekutiva autoritato. Nune esas Tom Motsoahae Thabane. La rejo, pos
1996 Letsie 3ma, nur havas ceremoniala autoritato e ne povas exercar influi en
la politiko.

La parlamento havas du chambri. La Senato havas 33 membri di qui 22 esas
heredala chefi e 11 elektesas da la rejo. La Nacionala Asemblajo (National
Assembly) esas la basa chambro, e havas 120 membri, di qui 80 elektesas en
elektala distrikti e 40 elektesas en proporcionala reprezento. Tota la membri de
la du chambri elektesas por 5 yari.

La teritorio di Lesotho - 30 355 km² - cirkondesas tote da Sudafrika. Lesotho
esas l'unika lando dil mondo qua jacas tote super 1000 metri di altitudo. Lua
maxim basa punto jacas 1400 metri super la mar-nivelo. La maxim alta monto,
Thabana Ntlenyana, jacas 3,482 metri super la mar-nivelo.

Lua klimato esas plu kolda kam altra regioni en sama latitudo. En alta monti
povas okurar nivo.

L'ekonomio di Lesotho dependas precipue de l'exportacajo di diamanto por tota
mondo, ed anke aquo por Sudafrika, plu la industrio, agrokultivo e l'edukado di
kapri e bovi.

Statistiki indikas ke 29% de la habitantaro havas AIDS. Quale rezultajo, nuna
viv-espero esas 48 yari por viri e 56 yari por mulieri.



https://io.wikipedia.org/wiki/Leonardo_da_Vinci

Leonardo da Vinci (1452 til 1519) esis arkitekto, muzikisto, anatomisto,
inventisto, injenioro, skultisto e piktisto. Kun li patro en Firenze komencas
desegn-arto do karikatar ulu. Depos septembro 1503 Leonardo laboras per papo
Leono 10 di familio Medicis, en Roma de 1513 til 1516. Pos il instalas su ad
François 1ma-korto.

Leonardo esis la nelegala filiulo di richa notaro Messer Piero Fruosino di
Antonio da Vinci, e Caterina qua esas rurano. Ilu pasis ilua unesma kin yari en
la vilajeto de Anchiano en la hemo di ilua matro. Depos 1457 ilu rezidis en la
domo di ulua patro, geavi ed onklo, Francesco, en la mikra urbo de Vinci. En
l'evo de dek e quar, Leanardo esis aprentiso per l'artisto Andrea di Cione. En
1478, ilu livis Andrea.

En januaro 1478 ilu recevis ilua unesma nedependanta tasko, piktar retablo pro
la Kapelo di Santa Bernard e The Adiration of the Magi en marcho 1481 pro la
Monaki di San Donato a Scopeto. Nek taski esas kompletigis, la duesma esar
interuptis kande Leonardo voyajis ad Milano. Leonardo laboris en Milan inter
1482 til 1499. Ilu recevis la tasko de piktar la Virgo del Roki e La Lasta
Supeo.

Il rezidis en Clos Lucé, domo en Amboise en centrala Francia, de 1516. Amboise
esis la hemo di la rejala korto di Francia. En oktobro 1515, rejo François 1ma
di Francia kaptabis Milano, ube Leonardo tempope rezidis, e pose Leonardo esis
employata da François. Il divenis bona amiko di la rejo. Leonardo mortis en Clos
Lucé en 1519; segun legendo, la rejo tenis la kapo di Leonardo en sua brakii dum
ke il mortis.



https://io.wikipedia.org/wiki/Latinida_linguo

Latinida linguo esas omna lingui qui originis de la Latina, do l'ordinara formo,
per opozo kun to klasika e literala, en la olda teritorii de Roman imperio
ecepte Grekia qui ne konquestesis dal Mohamedani, quale nord-Afrika e Turkia. Ol
formacas subgrupo en la Italika linguaro, brancho di l'Indo-Europana linguaro.
La diciplino qua studias Latinida lingui esas Latinida filologio. Ti lingui
parolesas en teritorio konocata kom Romania, qua nune okupas precipue la sudo di
Europa,

Latinida lingui developis de Latina linguo inter la 6ma e la 9ma yarcenti. Nune,
li havas plu kam 800 milion nativa parolanti, precipue en Europa ed Amerika ed
anke havas granda numero di ne-nativa parolanti e granda uzo kom helpolinguo.
Pro la desfacileso por distingar inter linguo e dialekto, l'exakta nombro di
Latinida lingui nune parolata ne konocesas, ma la standard akonti nombras 25
(quankam la nombro esas plu granda).

La genezo-proceso di la nova lingui komencis acelerar forte en omna kazi kun la
falo dil Imperio e la masiva enmigro di populi qui parolis Germana lingui en
kurta periodo di tempo. Pos diversa invadi en multa regioni dil anciena imperio,
l'existanta equilibro rasala e linguala modifikesis, pro l'anciena populi qui
parolis Latina ekmigris vers altra regioni, dum ke la regiono koloniigesis da
altra populi, exemple en Britannia, ube la habitanti (militisti, oficisti) qui
parolis Latina abandonis la regiono dum la 5ma yarcento por kombatar invadi en
altra regioni dil imperio, quale Gallia ed Italia.

L'unesma teorika dokumento dedicita al Latinida lingui, skribita en Latino, esas
"De Vulgari Eloquentia" (l'eloquenteso dil vulgaro), da Dante (13ma yarcento),
ube aperas la diferenceso en lingua d' oïl e lingua d' oc ed anke linguo dil si
(Italo-Latinida) referencanta al formo dil parolo 'yes' en plura Latinida
lingui.

Al di là di queste date, che in ogni caso attestano le date a partire dalle
quali è certa l'affermazione di diversi volgari come lingue, va sottolineata
l'espansione straordinaria che diverse di esse hanno avuto nel mondo a seguito
delle vicende coloniali.

La Latina influis multe l'Angla, e cirkume 60% de la vortaro di Angla originis
de la Latina ed anke kontributis por la nasko di mult auxiliara lingui quale
Interlingua.

En antiqua Roma ol havas diglosio: Latina di literala texti o sermo urbanus
trovis stagnata per gramatiko. Do, omnadia linguo ne esis klasika Latina ma
diferanta forma quankam proxima, en divelopada proceso plu libera, sermo
plebeius. Ica linguo esis omnadiala por la populo, la komercisti e la soldati e
oni povas identifigar lo kam vulgara latino.

Inter la texti qui censuris le formi judikita kom dekadanta ed eroroza, on
mustas remarkar l'"Appendiz Probi", kompilado di ofta "erori" kompilita da
Probus qua datas dil 3ma yarcento. Ta formi, e no lia equivalanta en Klasika
Latina, qua trovas e l'origino dil paroli uzati en la Latinida lingui. Hike ni
skribas kelka exempli da Probus (segun la modelo A ne B, "[dicez] A, ne B"),
klasifikata segun la tipo di finetikla evoluado ed akompanita da komentari qui
permesas signalar precipa diferenci inter Klasikala e Vulgara Latina. Ol nes
esas posibla esar exhaustanta en ta materio ed inkluzar omna diferenci inter
amba Latini, ma l'Appendix Probi povas konstitucar introduko pri la temo:

Ica listo ne esas exhaustiva ed esus necesara abordar la questiono dil
pan-Latinida diftongado (qua konocas omna Latinida lingui) ed signalar qua
numero di vokalis naskis kam konsequo di duesma diftongadi.

La kazala sistemo esis drastically reduktita ek la sis-kazala sistemo dil
Latino. Quankam quar kazi povas kontrustesar por Pra-Latinida nomi (nominativo,
akuzativo, genitivo e dativo kombinita e vokativo), la vokativo esas marginala e
prizentas en la Rumaniana (ube ol esus kompleta novigo), e por la restita kazi,
ne plus di du esa prizenta en nula linguo.

Ula libereso, quamkan, permesesas en la lokado di adjektivi relative a lia head
noun. Pluse, ula lingui (exemple Hispana o Rumaniana) havas "akuzativa
prepoziciono" (Rumaniana pe, Hispana "personal a") apud clitic doubling, quo
permesas ula libereso en ordinado di arguments of a verb.

Quankam la Latina havis tri genri (neutra), ol esas mikra traco di to en la
maxim lingui. La maxim granda ecepto esas la Rumana, ube existas produktiva
klaso di "neutra" nomi, qua inkluzas la decendanti du multa Latina nuetra nomi e
qua konduktesas kom maskulala en singularo e kom feminala en pluraro, amba en la
finali akordata kun adjektivi e pronomi (exemple un deget "un fingro" vs. două
degete "du fingri", komparar kun la Latina digitum, pl. digita).

Such nouns arose because of the identity of the Latin neuter singular -um with
the masculine singular, and the identity of the Latin neuter plural -a with the
feminine singular. A similar class exists in Italian, although it is no longer
productive (e.g. il dito "the finger" vs. le dita "the fingers", l'uovo "the
egg" vs. le uova "the eggs"). (A few isolated nouns in Latin had different
genders in the singular and plural, but this was an unrelated phenomenon; this
is similarly the case with a few French nouns, such as amour, délice, orgue.)

Hispanian also has vestiges of the neuter in two demonstrative adjectives: eso,
aquello (both meaning "that [one]"), the pronoun ello (meaning "it") and the
article lo (used to intensify adjectives).

Several tenses and aspects, especially of the indicative mood, have been
preserved with little change in most languages, as shown in the following table
for the Latin verb dīcere (to say), and its descendants.

The main tense and mood distinctions that were made in classical Latin are
generally still present in the modern Romance languages, though many are now
expressed through compound rather than simple verbs. The passive voice, which
was mostly synthetic in classical Latin, has been completely replaced with
compound forms.

For a more detailed illustration of how the verbs have changed with respect to
classical Latin, see Romance verbs.

Note that in Catalan, the synthetic preterite is predominantly a literary tense,
except in Valencian; but an analytic preterite (formed using an auxiliary vadō,
which in other languages signals the future) persists in speech, with the same
meaning. In Portuguese, a morphological present perfect does exist but has a
different meaning (closer to "I have been doing"), and is rare in practice.

The following are common features of the Romance languages (inherited from
Vulgar Latin) that are different from Classical Latin:

Naturala fonetikala evoluciono dil lingui, a qua la Latina nature ne likis,
explikas en lua majoritato la grava diferenci inter kelka Latinida lingui, A ta
proceso anke adjuntas lexikala diverseso di quo nominesas Vulgara Latina: la
grandeso di Roman imperio e absenso di literaturala e gramatikala normo rezultis
en lokala linguo ne fixita. Tale singl areo di l'Impero uzis partikulara Vulgara
Latino kom ja ante videsis, linguo preferinta dicar "casa" (en la Hispana, la
Kataluniana, l'Italiana, la Portugalana e la Rumaniana) ed altra linguo
preferinta la termo "mansio" (kom la Francia maison). A ta du kauzi adjuntesas
presenso di substrakti: lingui parolita komence en un areo e tegita di altra,
lasanta kelka traiti en vortaro ed en gramatiko o en pronuncio en la linguo qua
arivis. Tale, Galliana substrakto en la Franca lasis 180 paroli ed esas
l'origino dil chanjo ek la Latina /u/ al Francia /y/.

Naturale, l'influo de Galliana ne restriktesis a Franca, Portugalana o la
dialekti de la nordo di Italia, exemple, prenas anke kelka termini. Egale ula
ciencisti konsideras ke lingui qui servis di substrakto per ula Ibero-Latinida
lingui esis la Baskiana o la Baskiano-Iberiana. La Baskiana eble aportis la
chanjo di /f/ a /h/ en komenco di paroli en la Hispana e la Gaskoniana (Latine
farina donacis harina en la Hispania ed haria en la Gaskoniana) ed paroli kom
izquierda en la Hispana o esquerra en la Kataluniana (ezker en la Baskiana).
Altra subtrakti dil Latina en Katalunia esas la Kelta, di Indo-Europana tipo, ne
kom la Baskiana.

En la Hispana la superstrakto plu grava esas l'Arabiana: ek ta linguo provenas
4000 paroli, inter li toponimi ed kompozata vorti. La maxim grava karakteristiko
esas la manteno quasi sistematikala di Arabian artiklo en la parolo, quankam en
altra Latinida lingui qui prenis la sama parolo perdis lo. Tale eventas kun la
Hispana vorto algodón, cotó en la Kataluniana ed coton en l'Okcitana, qua
provenas el l'Arabiana al quṭun.

Latinida lingui por la maxim importanta parto havas retenita la skriburo sistemo
di Latino, adaptanta lo a lua evoluciono. Uno eceptajo esis Rumanian ante 19ma
yarcento, ube pos la Romana retreto, kompreno esis riintroduktita tra Rumaniana
kirila alfabeto, slaviko influo. Kirila alfabeto esis anke uzita por Rumaniana
(Moldovana) en Sovietia. La nekristana populi di Hispania anke uzita la skribaji
di ta religii (mohameta e juda) por skribar Latinida lingui tale Ladino e
Mozarabik en aljamiado.



https://io.wikipedia.org/wiki/Latina_alfabeto

Latina alfabeto bazala esas A B C D E F G H I J K L M N O P Q R S T U V W X Y Z.

Latina alfabeto ne suficas por omna lingui, e nova literi esas insertita diversa
loki en bazal alfabeto. Nova litero-signi esas por exemplo Ç Å Ä Ö Ã Õ Ñ e Š, Ž.
Omna skribita (literala) linguo havas literi en propra ordino.

Developo di Latinala literi komencas en Egiptiana hieroglifi. En anciena Egiptia
on skribis texti kun imajo-signi (ideografio). Un signo povis demonstrar tota
vorto e, dum finala tempo di anciena Egiptia, anke silabo e sono. Pose l’ imaji
transformis en Sinaia formi qui esis modeli por Semida e Foinikiana literi en
areo di Siria e Palestina. En Foinikia on uzis literi nur por konsonanto-soni.
Grekiani recevis Foinikiana literi e kreis plusa literi por vokali. Samatempe
direciono di lektado divenis de <–– a ––>, ed ula literi turnis 180˚, ula literi
90˚. Ek Greka literi developesis Kirila e Latina literi. Dum Romana ero on uzis
nur mayuskuli (granda literi). Klasika alfabeto esis uzebla ye 3ma yarcento aK

Videz prizento pri developo ek imajo-signi a Foinikiana literi. Videz prizento
pri tota developo di Latinala literi.



https://io.wikipedia.org/wiki/Islandana_linguo

Ante l'introdukto di skriburo en Islando ed en altra nordala landi kom Suedia,
Dania o Norvegia on kompozis longa e komplexa poemi, qui sequis konkreta normi.
L'autori, qui kompozis e recitis ta verki, nomesas skalden relatita a ta poemi,
qui nomesas skald. Le skalden skribabis granda parto di la historio di ta landi.

La nuna gramatikala reguli de la linguo esas la kontinueso di la linguo parolita
dal anciena kolonigiisti, e montras granda influo de la linguo parolata en la
sud-westo di Norvegia. Fakte, dum l'unesma 200 yari ne existis notinda diferi
inter l'anciena Nordala linguo e l'anciena Islandana. La kulturala ligili inter
la du nacioni forteskis til la 14ma yarcento, kande kreesis Kalmar-uniono inter
Dania, Suedia e Norvegia, qua originis separo inter Islando e Norvegia. Dum la
16ma yarcento, l'Islandani tradukis la Biblo ed altra religiala texti a
l'Islandana. La Norvegiani adoptis Dana kom oficala linguo di lua eklezio kande
eventis la Protestanta Reformo.

Quankam en 1944 l'Islandana Konstituco ne establis l'Islandana kom oficala
linguo dil Stato, ol konsideresas de facto kom la linguo di la lando, e delore
esas l'unika autorizigita en oficala komunikadi od en publika edikti.

Dum la nedependo-proceso l'Islandani defendis lia linguo. La suportanti di la
pura ed originala linguo vinkis, ed on vakuigis la linguo de l'influo linguala e
di vorti prenita de la Dana linguo. La purigo esis preske kompleta. Nuntempe
duras la developo di vorti pure Islandana por la ciencala fenomeni recente
deskovrita. L'Islandani esas extreme konservema pri lingual aferi e tre rebela
por aceptar paroli de altra lingui. Vice prenar vorti de altra lingui, li kreas
nova vorti. Exemple, heiðursmerki signifikas 'medalio' ed kompozesas de heiður
('honoro'), merki ('standardo', 'flago)', 'komputero' esas (tal + völva =)
tölva, vortope "nombro-manciilo" (komparez: karto-manciar), *'hakero' (iruptero)
esas logikoze tölvaréfur, "komputoro-foxo". Altra moyeno esas revivigar anciena
vorti e donar a li nova signifiki.

Skribata Islandana chanjis poke pos la Vikinga epoko. Pro to, e pro la similesi
inter moderna ed anciena gramatiki, la parolanti nune povas lektar sen
desfacileso l'originala sagi e le edda skribita 800 yari ante nun, malgre
existas nekorelato inter l'ortografio e la fonetiko (historiala ortografio).
L'anciena formo di la linguo konocesas kom anciena Islandala ma egaligas a
l'anciena Nordala.

Moderna Islandana havis chanji pro la fonetikal altero qua afektis omna Germana
lingui. De lore, l'anciena vokali di l'anciena Norvegiana markata kun akut
acento transformis aden diftongi, tale:

To qua maxime chanjis en la moderna Islandana, esas fonologika sistemo, speciale
vokali. De 12ma yarcento existas ecelanta deskripti dil fonologiala sistemo di
l'anciena Islandana en la "Unesma gramatikala traktato". En ol konstatesas ke
l'Islanadana havis 9 qualitativa vokala unaji, havanta totale 26 vokala fonemi,
qua povis esar orala, nasala, kurta o longa.



https://io.wikipedia.org/wiki/Ido_literaturo

En la komenco di 20ma yarcento, l' Ido-literaturo komencis brilante, ma pos la
krizo di 1927-28, l' Ido-literaturo e l' Ido-movemento divenis senviva dum longa
tempo. Esas mencioninda libreti tradukita olim, quale: Makedonia a la
Makedoniani. La texto redaktita ye 1913 duras esar aktuala nunepoke. Samatempe
aparis la klasikajo Nova Horizonti, qua esas filozofiala e framasona verko da J.
Barral.

Dum l' unesma mondomilito aparis Buddho e lua doktrino, qua savigas la
Budista-doktrino da nesavanti pri olu. En 1923 aparis remarkinda verko, nome l'
antologio dil Hungara literaturo dil epoko. La tradukita texti esas generale en
bona klasika linguo ed havas mem kelkafoye stilo eleganta. Dum la yari 1920, la
katolika Idisti tradukis libreti pri vivi di santi. Tre bona libro esas la
tradukuro di la Franca pia teatrajo Esther da Jean Racine e tradukita ad Ido da
kanoniko Guignon. Ica libro tradukita en bona klasika Ido-linguo esas mem plu
bela ed eleganta kam l' originalo en la Franca. Olu esas un ek la somiti di l'
Ido-literaturo.

Asertesis da l' iniciinti di Ido, (Otto Jespersen e Louis Couturat), ke l'
Ido-linguo ne esus vere apta por poezio e ke l' unesma tasko di Ido esas simpla
komunikado. Konsiderante ta aserti da Jespersen e Couturat, esas remarkinda
fakto ke multa poeti esis atraktita da l' eufonio e bona expresebleso di Ido e
konseque, malgre omno poemifis. O forsan, ke multa skriptisti esis instigata
poemifar pro ke Ido esas ecelanta linguo por poezio. Dum la posa yari
produktesis bela, originala Ido-poemi. La maxim konocata Ido-poeto esas,
sendubite, Andreas Juste (Belgia). Lua alta-qualesa poemi e granda produktemeso
esas remarkinda. Altra poeti esis Lui Pasko (Hispania), Jean Houillon (Francia),
Gilbert H. Richardson (Britania), Jules Gross (Francia), ed altri. Hodie, ni
juas la poemi da Heidi Neussner (Germania), Friedrich Porzenheim (Germania) e
Gonçalo Neves (Portugal). Maxim recenta stelo esas l' Irlandana poetino Tatanka,
qua poemifas originale en Ido.

Ni mustas vartar til la yari 1970 por havar la poemi da Andreas Juste, qui
rivivigas nia literaturo. Notinda esas ke anke s-ro Juste editis antologio dil
Ido-literaturo depos la komenco til la fino di la yari 1940. Fine en recenta
tempi, ni havas Hans Stuifbergen e lua tradukuro di la vivo di la Franca poeto
Arthur Rimbaud. E la verketo pri cienco-fiktivajo (l' unesma en Ido) da G. T.
Romanin, nome La suno di Tiahuanako publikigita unesmafoye en 1999 e rieditita
en 2004. En 2005 ilu publikigis la satiro "Skandalo en Roseringen", editita da
Editerio Krayono. La granda literaturala sensaciono di 2005 esis "La Sucedanto",
detektivo-romano originale skriptita en Ido, da Eduardo A. Rodi (Arjentinia),
qua pose publikigis ilua duesma romano en Ido, "Narkotanti". Itere, en la feldo
pri cienco-fiktivajo anke on publikigis du verki da Mexikiana idisto Jose Cossio
Ramirez, "L' Aventuri dil Amazonia: Unesma Kontakto" (2006), e "L' Aventuri dil
Amazonia II: Gravito Zero" (2007).

2006 es la yaro en qua aparis libreto pri l' olima est-Germania "GDR 66" da
Robert Pontnau (Francia). Tradukuri aparis ed editesis di "La Princeto" ("Le
petit prince") da Antoine de Saint-Exupéry e "Pinochio" da Carlo Collodi, amba
verki tradukita da Fernando Tejón (Hispania). Da la sama tradukero aparis
tradukuro di famoza teatrajo da William Shakespeare "Romeo e Julieta".

En Progreso nr. 300 (1994), numero ecelante kompozita da Andreas Juste, multa
atenco grantesis a la (richeso di la) Ido-literaturo.

Ye decembro 2012, l'idisto Brian E. Drake publikigis sua rakontaro Nokto-gardeno
ed altra rakonti. Ye 2014 il publikigis la romano Sencesa bruiso e la tradukuro
Du Dramati da Lordo Dunsany (La ora pordo e La dei del monto), e ye 2015 la
tradukuro La Dementulo da Kahlil Gibran.



https://io.wikipedia.org/wiki/Honduras

Honduras esas lando qua jacas en Central-Amerika. Lua vicina landi esas
Nikaragua sude, e Salvador e Guatemala weste. Norde e nord-este jacas Karibia.
Sud-weste (Gulfo di Honduras) jacas l'Oceano Pacifiko.

Populi Maya vivis en la regiono di nuna Honduras dum yarcenti proxim la regiono
di Copán, ma lia kulturo komencis dekadar dum la komenco dil 9ma yarcento.
Restaji de altra pre-Kolumbiana kulturi existas en regioni, quale la valo di
Naco, en Los Naranjos ed altra loki.

Cristoforo Colombo arivis en la regiono di nuna Honduras en 1502. Il desembarkis
proxim nuna urbo Trujillo.

Honduras esis provinco de Guatemala dum kolonial epoko, e Hispani exploris
arjento en lua teritorio. Komence li probis explorar minado di arjento kun
indijeni, ma en fino di 16ma yarcento li adportis Afrikana sklavi, note de
Angola. Hispani koloniigis facile litoro di Pacifiko, ma fondis poka urbi en
Atlantika litoro.

Honduras separis su de Hispana imperio ye la 28me di septembro 1821. Pose ol
divenis parto di Mexikia ed en 1823 ol divenis parto di la Federala Republiko di
Central-Amerika, til oktobro 1838. Comayagua esis chef-urbo di lando til 1880,
kande la chef-urbo transferesis a Tegucigalpa.

En la fino dil 19ma yarcento, Usana kompanii komencis explorar plantacerii di
banano por l'exportacajo. Komence esis Vaccaro Brothers and Company (pose
rinomizita Standard Fruit) en 1899, pose la kompanio Cuyamel Fruit Company en
1905, e fine l'United Fruit Co. en 1910. La prezenteso e la konkurenco inter ta
kompanii interferis en diversa okazioni en la guvernerio di lando ed stimulis
Usan interveni en 1903, 1907, 1911, 1912, 1919, 1924 e 1925.

Tiburcio Carías Andino asumis povo en 1932 e guvernis til 1949, kande Juan
Manuel Gálvez ganis elekto ed asumis povo. Dum la duesma mondomilito, Carías
Andino deklaris milito kontre nacional-socialista Germania, Italia e Japonia pos
Japonian atako kontre Pearl Harbour.

En 1969 Honduras militis kontre Salvador en la nomizita Futbalo-milito. En 1971
un civilo, Ramón Ernesto Cruz, asumis povo por kurta periodo, til esar revokita
da armeala stato-stroko komandita da Oswaldo López Arellano en 1972. Arellano
revokesis 3 yari pose, pro skandalo pri korupto. La sequanta generali, Juan
Alberto Melgar Castro (1975-1978) e Policarpo Paz García (1978-1982) expansis la
substrukturi e la sistemi di telekomunikado di la lando. En 1982 adoptesis nova
konstituco qua permisis restaurar la demokratio. La mandato di la prezidanti
diminutesis por 4 yari, e ne permisesas rielekto. Roberto Suazo Córdova esis
l'unesma prezidanto elektita sub la nova konstituco.

Dum l'unesma elekti de la 21ma yarcento elektesis Ricardo Roberto Maduro de la
Nacionala Partiso. La skopo di Maduro esis luktar kontre la krimineso, qua
kreskabis multe ante lua guverno. En 2006 Manuel Zelaya elektesis e sucedis
Maduro.

En 28 di junio 2009 eventis militarala stato-stroko qua revokis Manuel Zelaya de
povo. Roberto Micheletti asumis povo kun la suporto de militestri. En novembro
2009 eventis elekti, qui rezultis en vinko por Porfirio Lobo Sosa. Lobo Sosa
asumis povo en 27 di januaro 2010 e guvernis til la 27ma di januaro 2014.

Segun la konstituco di 1982, Honduras esas republiko kun forta Exekutivo. La
prezidanto esas la chefo di stato e la chefo di guvernerio, ed elektesas dal
populo por 4-yara periodo. La nuna prezidanto esas Juan Orlando Hernández, qua
asumis povo ye la 27ma di januaro 2014.

La legifala povo kompozesas dal Parlamento, qua havas unika chambro kun 128
deputati. Ne existas senato. Lando havas 5 politikala partisi.

La nomo Honduras probable derivas del Río Hondo, quo signifikas en Hispaniana
'rivero profunda'. Ca rivero formacas la frontiero inter Belize (Britaniana
Honduras) ed Yukatan-peninsulo. La totala surfaco di Honduras esas 112,492 km²,
di qui 54% kovresas da foresti.

La klimato di Honduras esas tropikala en basa tereni e temperema en montoza
regioni. Karibiana litoro esas varma e recevas multa pluvi, qui distributesas
plene dum la yaro. La basa tereni apud Pacifiko anke esas varma e recevas multa
pluvi, quankam existas sika sezono de novembro til aprilo.

Kelkafoye uragani frapas lando, specale en Karibiana litoro. En 1998 uragano
Mitch efektigis granda destruktado kun lua venti e la forta pluvi asociita a lu.
Tra Central-Amerika plu kam 11,000 personi mortis e plusa altra mili desaparis.
Honduras anke subisas ter-tremi.

La maxim alta monto di Honduras esas Cerro Las Minas, kun 2,870 metri di
altitudo. La precipua rivero esas Ulúa, kun 400 km di extenso, qua ekfluas en
Karibia.

L'ekonomio di Honduras kontinuas kreskar lente, ma la distributo di richeso
restas neegala e la salarii kontinuas basa. Dum recenta yari la mezvalora kresko
esis 7% omnayare, un di la maxim alta de Latinid Amerika, ma 50% de la
habitantaro (cirkum 3.7 milion personi) restas sub la povreso-lineo. On kalkulas
ke plu kam 1.2 milion habitanti ne havas employo, o 27.9% de labor-povo. Segun
l'indexo pri humana developeso Honduras esas la 6ma maxim povra lando en Latinid
Amerika, pos Haiti, Nikaragua, Guatemala, Guyana e Bolivia.

Segun The World Factbook Honduras havis 8,598,561 habitanti en julio 2014, di
qui 90% esis mestici, 7% indijeni, 2% negri e 1% blanki. Segun la sama fonto 97%
de la habitantaro esas katolika e 3% esas protestanta.

La maxim granda urbo esas Tegucigalpa. Altra importanta urbi esas San Pedro
Sula, El Progreso e La Ceiba.

En la literaturo kelka notora skriptisti esas Lucila Gamero de Medina, Froylan
Turcios, Ramón Amaya Amador e Juan Pablo Suazo Euceda, Marco Antonio Rosa,
Roberto Sosa, Eduardo Bähr, Amanda Castro, e Javier Abril Espinoza.

Punta esas la precipua muzikala ritmo de Honduras. Karibiana muziko (salsa,
merengue, reggae e reggaeton) esas populara precipue en la nordo di lando.
Mexikiana rancheras esas populara en regioni marfore. Pop Latino, rock, cumbia e
hip hop anke esas populara. La muzikala bando Banda Blanca, qua komence pleis
rock e pose mixuris elementi di punta e merengue en lua muziki, atingis kelka
internaciona suceso.

Futbalo esas la maxim populara sporto en Honduras. Existas cirkum 60
profesionala ed amatora klubi di futbalo en tota lando. En 1982 Honduras
unesmafoye partoprenis en la Mondala Kupo di Futbalo.

Tradicionala festo-dii en Honduras esas la dio di nedependo (15ma di septembro),
e la Dio dil Puero (Día del Niño), festita en la domi, skoli e kirki la 10ma di
septembro. En ta dio, pueri recevas donaci ed en kelka quarteri on pozas piñatas
(pupei plenita kun bonboni e suspendita en arbori da kordi) por la pueri krevar.
En la vespero di Kristnasko la familii asemblas por dinear, e kambias donaci ye
la noktomezo. En la vespero di Nov-yaro la familii asemblas por dinear e pose
acendas piroteknaji por celebrar la transito dil yaro.

En multa urbi dum la Pasko la habitanti facas kolorizita polvo-tapisi en la
stradi proxim la kirki ube pasko-procesioni paradas.



https://io.wikipedia.org/wiki/Globala_varmesko

Globala varmesko esas l'augmento di la mezvalora temperaturo di Tero observebla
dum recenta yari kompare a la mezvalora temperaturo kelka yari ante nun. Segun
raporto de 2007, la temperaturo dil planeto augmentis per 0,74 ± 0,18°C dum la
20ma yarcento. Granda parto di ta augmento dil temperaturo produktesis da
akumuleso di gasi qui produktas teplico-efekto en l'atmosfero e rezultas di
homala agadi, precipue l'uzado di petrolo e karbono kom fueli, e la destrukto di
foresti.

Klimatala modeli kalkulas ke la temperaturo sur la surfaco dil planeto probable
augmentos per 1.1°C til 6.4°C dum la 21ma yarcento. Ta necerteso rezultas de la
diversa modeli uzata por evaluar l'augmento di gasi produktanta teplico-efekto
en l'atmosfero. L'augmento dil atmosferala temperaturo produktos augmento dil
mar-nivelo en la tota mondo, kun grava efekti en litorala regioni, e modifikos
la distributo di pluvi en la tota planeto, quo povas produktar dezertigo ed anke
intensa inundi en multa regioni.

La precipua gasi qui produktas teplico-efekto en l'atmosfero esas aquovaporo
(36% til 70% dil teplico-efekto), dioxido di karbono (CO2, produktanta 9% til
26% del efekto), metano (CH4, produktanta 4% til 9% del efekto) ed ozono (O3,
produktanta 3% til 7%).

Existas generala konsento inter ciencisti ke la globala varmesko rezultas de
homala agado. Tamen, politikala e publika debati duras. La Kyoto-pakto
ambicionis stabiligar la quanto di gasi produktanta teplico-efekto en
l'atmosfero por impedar "danjerosa homala interveno en la klimato". Til oktobro
2010 191 landi signatis e ratifikis la Kyoto-pakto, ma Usa - qua forte dependas
de fosila fueli - signatis ol erste en 2008, sen manifestar l'intenco ratifikar
ol.



https://io.wikipedia.org/wiki/Demokratial_Republiko_Kongo

Demokratial Republiko Kongo (ex-Zaire) esas lando en central Afrika inter
Republiko Kongo, Gabon, Centrafrika, Sudan, Uganda, Ruanda, Burundi, Tanzania,
Zambia ed Angola (enklavo Kabinda) che l' Atlantiko.

Europana koloniigo komencis kande Henry Morton Stanley exploris la regiono sub
la komando di rejulo Leopold 2ma di Belgia. Leopold aquiris yuri pri la
teritorio en 1885 dum la Konfero di Berlin. La teritorio divenis lia privata
domeno sub la nomo Libera Stato di Kongo. Il komencis enplantacar un fervoyo de
la litoro til Léopoldville, nune Kinshasa.

Dum l'Unesma mondomilito Kongani luktis kontre Germaniani en Kamerun ed en
Tanganika. Kom rekompensajo, Belgia recevis l'administro di Germana teritorii di
Ruanda-Urundi. Pos la milito, Belgiani komencis explorar kupro e kobalto en
Kongo. Mili di laboristi transferesis de l'internajo dil teritorio vers Katanga,
en sudo, ube jacis la mineyi di kupro.

Kande nacional-socialista Germania okupis Belgia en 1940 la regiono deklaris su
leala a Belgiana guvernerio exilita en London. Pos Japonia okupar Malaizia,
Kongo divenis granda exportacero di kauchuko. Belgiana Kongo anke divenis
exportacero di uranio por Usa.

Pos la milito, Belgia lansis ambicioza dek-yara projeto por developar Belgiana
Kongo ekonomiale e sociale. En 1953 Kongani recevis la yuro por komprar e vendar
proprietaji en lia propra nomo.

En mayo 1960 un grupo nacionalista komandita da Patrice Lumumba, Mouvement
National Congolais, ganis parlamentala elekti, e Lumumba divenis chefministro.
La parlamento elektis Joseph Kasavubu kom prezidanto. Demokratial Republiko
Kongo divenis nedependanta de Belgia en 30 di junio 1960.

Kurte pos la nedependo, komencis interna milito en la regioni di Katanga e
Kasai-Sudo, esto di lando, kun skopo di nedependo. Moise Tshombé esis chefo di
nedependo-movado en Katanga. L'interna milito duras til nun, kun mili di morti.

Ye la 17ma di januaro 1961 Katangana forci e Belgiana parafala soldati kun
financala helpo di Usa e Belgia, interesita en la rezervi di kupro e diamanto de
Katanga e Kasai-Sudo, kidnapis e mortigis Patrice Lumumba. Meze la politikala
kaozo, un guvernerio formacesis da Evariste Kimba.

Pos 5 yari di ne-estabileso, Joseph-Désiré Mobutu kaptis povo en 1965 da
stato-stroko. Dum la 1970a e la 1980a yari Mobuto vizitis Usa plura foyi e havis
Usana politikala helpo por lia odio a komunismo. En 1 di januaro 1966 il
rinomizis Léopoldville kom Kinshasa ed, en 1971 il rinomizis lando kom Zaire.
Mobutu instalis diktatoreso e kleptokratio til 1997, kande il ekpulsesis de
povo. Kande Mobutu fugis, lando rinomizesis Demokratial Republiko Kongo, por
Zaire portar granda konekti kun il.

Cirkum 1996 la konflikto inter Hutu e Tutsi populi en Ruanda e Burundi atingis
Zaire, por Hutu fugar a lando. Tutsi formacis milici por kombatar li e helpar
renversar Mobutu. Kande Mobutu renversesis, Laurent Kabila dankis exterala forci
por lua helpo, e demandis lia retroiro a lia landi. Kabila timis ke rasala
milito extendis su a lando.

Kabila esis marxista, ma lia ekonomiala politiko mixis kapitalismo e
kolektivismo. En 1998 lia ex-helpanti, Uganda e Ruanda, divenis lia enemiki, e
suportis nova revolto di la Rassemblement Congolais pour la Démocratie o RCD
("Kongan asemblajo por la demokratio"). On komencis la Duesma Kongo milito.
Kabila fondis nova helpanti en Zimbabwe, Namibia ed Angola, ed en 1999 il domtis
la situeso en sudo ed en westo di lando.

Demokratial Republiko Kongo esas parlamentala republiko. La chefo di stato esas
la prezidanto, qua elektesas por 5-yara periodo e povas rielektesar un foyo.
Nune esas Joseph Kabila. La chefo di guvernerio esas la chefministro, nune
Antoine Gizenga.

La parlamento havas 2 chambri: Senato, kun 108 membri, e Assemblée nationale,
kun 500 membri. Nuna konstituco aprobesis en 2006.

La predominanta klimato di la Demokratial Republiko Kongo esas Equatorala, kun
intensa pluvi (plu di 2 000 mm omnayare). Lando predominante kovresas dal
Equatorala foresto.

La maxim granda urbo esas la chef-urbo, Kinshasa. Altra importanta urbi esas
Lubumbashi, Mbuji-Mayi e Kisangani.

Cirkume 242 lingui parolesas en la Demokratial Republiko Kongo. De ica, 4
konsideresas nacionala lingui: Kituba, Lingala, Tshiluba e Swahili.



https://io.wikipedia.org/wiki/Ciencala_metodo

La ciencala metodo esas ita praktiki konsiderata da la ciencisti kom valida por
raportar, konfirmar e refutar la teorii:

Tamen, la moderna cienco ne sequas ica pazi totale. En cienci quale l'astronomio
o la teoriala fiziko, esas tre desfacila realigar l'experimenti. Do, icakaze,
suficas l'observado por kreor la hipotezi.

Tre importanta pazi en la cienco kosmologiala ed en filozofio dil cienco facesis
da Immanuel Kant. Karl Popper dicas ke la kosmologio da Nicolaus Copernicus e da
Isaac Newton divenis la povoza ed ecitanta inspirajo di vivo intelektala di
Kant. Lua unesma importanta libro (duras POPPER) esis Teorio dil cielo, ciencala
libro. En ol, il enuncis plura tre grava teorii. Lua maxim famoza libro, Kritiko
dil pura raciono, esas verko filozofiala inspirita kande lu exploris la logiko
di Newtonala teorio.

La filozofio di ipsa Karl Popper forte kritikis e forsan destruktis la “mito” da
Bacon. Segun Popper, la maxim frua ciencisti pri qui ni konocas esis la skolo di
Miletus, pri qui la epoko esis ante Sokrates, ed ek qui la unesma esis ?????
(Thales, Talio), e la duesma, lua studento Anaximander. Segun la unesma, “la
tero sustenesas da aquo sur qua ol flotacas quale navo, e ni dicas ke sismo
eventas, kande la tero esas sukusata da movado di la aquo”. La duesma enuncis
altra teorio pri susteno di tero. Segun lu, “la tero sustenesas da nulo, ma
restas fixa, pro ke ol egale distas de omna cetera kozi. Olua formo esas quaza
tamburo (cilindra). Ni promenas sur un ek olua plata surfaci, e l'altra esas ye
l'opozanta latero”. Anaximander atingis ica teorio ne per observado dil fakti,
ma per rezonado. E pro observado lu faliis atingar o retenar la teorio ke la
tero esas sfera vice cilindra.



https://io.wikipedia.org/wiki/Biciklo

Biciklo esas sula vehilo kun du roti konektas da kadro qua movas per muskulala
energio di biciklero sidas en mezo e tenas per manui la guvernilo jirantas avan
roto. L'energio transiras maxim ofte per pedali e kateno a dop roto. Biciklo
equilibras dum movo.

Nuntempa biciklo developis pokope. Unesme biciklero “kuris” sidante propulsante
la sulo per pedi nam ne havis ula pedali e kateno. Franca M. de Sivrac igis ye
1791 l’unesma biciklo. Ol aspektis cikloza kavalo, ed esis tre plumpa sen ula
guvernilo. Germana barono Karl von Drais juntis ye 1817 a biciklo jiranta roto
frontala e guvernilo. Skotiana Kirkpatrick MacMillan inventis la sistemo di
manivelo direkta ad dop roto ye 1839. Anke parisana Pierre Michaux developis
l’uzo di pedali ye 1860a yari. La transmiso di energi esas unesma da ingrano
pose kateno.

H. J. Lawson konstruktis unesma biciklo “moderna” ye 1879. La komforteso kreskis
ye 1888, kande Skotiana John Dunlop inventis aeroza ciklo. Anke dum ca yari
Franca B. de Thouars inventis globoza sporto. Sive Franca Joseph Meunier, sive
German Ernst Sachs inventis libere rotacanta ciklo ye 1890a yari.



https://io.wikipedia.org/wiki/Baleari

Baleari (Autonoma Komuneso di Baleari, Hispaniana: Comunidad Autónoma de las
Illes Balears, Kataluniana Comunitat Autònoma de les Illes Balears) esas
arkipelago en Mediteraneo ed Hispaniana insulala ed autonoma regiono.

Segun la tradiciono, Greki de Rhodes-insulo koloniigis Baleari pos Troya-milito.
L'insulani divenis konocita kom habila uzanti di frondi, ed verkis kom
mercenarii por Kartagani e pose por Romani.

Dum la fino di Roman imperio, Vandali konquestis la regiono, kelkatempe inter
[[461] e 468. Tamen, dum la fino di 533 o komenco di 534, Bizancana generalo
Flavius Belisarius konquestis ol.

Inter 1113 e 1115 Toskaniani e Lombardiani konquestis l'insuli. Dum 13ma
yarcento, rejulo Jaime 1ma de Aragon konquestis ol. En 1492, kande Aragon e
Kastilia unionis, l'insuli divenis parto di Hispania.

L'insuli Mallorca, Minorca, Ibiza e Formentera havas pluse lia propra "insulo
konsilantaro" (consells insulars).

La koquarto dil insuli havas Kataluniana, Hispaniana e Mediteraneana influi.
Homardo-raguto de Minorka atraktis rejulo Juan Carlos 1ma a l'insuli. Mayonezo
posible originis en l'insulo di Maó, qua anke produktas lua propra fromajo.



https://io.wikipedia.org/wiki/Zambia

Zambia esas lando qua jacas en suda Afrika. Lua vicina landi esas Demokratial
Republiko Kongo en en nordo, Tanzania en nord-esto, Malawi en esto, Mozambik,
Zimbabwe e Namibia en sudo, ed Angola en westo. Lua chef-urbo esas Lusaka. Lando
ne havas litoro.

La teritorio di nuna Zambia habitesis da populi Khoisan cirkum la yaro 300.
[[Populi bantua]] arivis dum la 12ma yarcento. Populi Nkola arivis inter la 12ma
e la 13ma yarcenti.

L'unesma Europana qua arivis en la regiono esis Portugalana Francisco de
Lacerda, en la fino dil 18ma yarcento. En 1855 explorero David Livingstone
deskovris la granda katarakti di fluvio Zambezi, e nominis ol Victoria Falls
(aquo-falo di Victoria). En 1888 Cecil Rhodes proklamis la regiono parto di
Britanian imperio.

Til 1964 Zambia nomesis Norda Rhodezia. Ol divenis nedependanta de Unionita
Rejio en 24 di oktobro 1964. L'unesma prezidanto esis Kenneth Kaunda. Dum la
sequanta yardeko, Kaunda suportis UNITA en Angola, l'Uniono di Afrikana populi
en Zimbabwe (ZAPU), l'ANK en Sudafrika e la SWAPO en Namibia. guvernerio di
Kaunda anke havis forta diplomacala relati kun Sovietia e kun la rejimo di
Saddam Hussein en Irak.

Un konflikto kun Rhodezia rezultis en la klozado di la frontiero en 1973 e
boikoto en la furniso di energio. Malgre ta, la mashinaro di Kariba
hidroelektriko kontinuis funcionar. Un fervoyo konstruktita kun la helpo di
Populala Republiko di Chinia til la portuo di Dar es Salaam en Tanzania helpis
diminutar la dependeso di Rhodezia.

En fino di 1970a yari Portugalana kolonii en Afrika ja esis nedependanta,
Rhodeziana rejimo finis e lando transformis su en Zimbabwe, ma la problemi di
Zambia ne finis. Interna militi en Angola e Mozambik rezultis en granda nombro
di refujanti e kauzis granda problemi en la sistemo di transporto.

En junio 1990 komencis rebelesi kontre guvernerio di Kaunda. Multa manifesteri
mortis en atempto di guvernerio kontrolar protesti. En 1991 Kaunda aceptis
riinstitucar plurapartisala demokratio. Frederick Chiluba elektesis prezidanto
ed asumis povo en 2 di novembro 1991. En 1996 il rielektesis e guvernis til
2001.

Dum 2000a yari, l'ekonomio stabileskis, l'inflaciono atingis singla cifro en
2006 e 2007, internaciona komerco kreskis e procento di interesti diminutis.

Zambia divenis prezidantala republiko nemediate pos lua nedependo. La prezidanto
di la republiko esas chefo di stato e chefo di guvernerio di lando. Pos 23 di
septembro 2011 esas Michael Sata. Pos 1991 lando permisas l'existo di multa
partisi.

La parlamento havas unika chambro, la Nacional Asemblajo (National Assembly) kun
158 membri qui elektesas dal populo por 5-yara periodo. Nuna konstituco
adoptesis en 1996 ma la komitato Mungo'mba por konstitucala revizo preparis
texto di nova konstituco en 2010.

Zambia esas la 39ma granda lando dil mondo, pos Chili. Lua maxim alta monto
jacas en Mafinga Hills e havas 2301 metri di altitudo. Zambezi esas la precipua
fluvio di lando, ma en nordo di lando la fluvii esas enfluanti di Kongo.
L'aquo-falo di Victoria en Zambezi fluvio esas konsiderata la maxim larja dil
mondo. En la frontiero kun Zimbabwe jacas lago Kariba, aquobarilo konstruktita
de 1958 til 1963 qua furnisas energio a la du landi. En nordo di lando existas
lago Tanganyika, naturala lago qua apartenas a la baseno dil fluvio Kongo.

Klimato di Zambia esas tropikala kun influo di altitudo, o subtropikala humida.
Sika sezono dividas su en du: de mayo o junio til agosto esas kolda, e de
septembro til oktobro o novembro esas varma. Pluvoza sezono eventas de novembro
til aprilo.

La precipua produkto di Zambiana ekonomiko esas kupro, quankam la guvernerio
persequas l'ekonomikala diverseso. Cirkum 68% di totala habitantaro vivas sub la
povreso-lineo.

Cirkum 44% de Zambiani vivas en urbi, la majoritato proxim Lusaka od en la
regiono konocita kom Copperbelt, en nordo. Chomeso en urbala regioni esas alta.

Kulturo di Zambia mixuras bantua influi kun Europana. Un di rezulti di kolonial
epoko esis l'augmento di populo en urbi e la mixuro di kulturi.

Angliana linguo esas oficala ed uzata en aferi, guvernerio ed eduko. La precipua
lokala linguo esas Nyanja. Futbalo esas la maxim populara sporto di lando.



https://io.wikipedia.org/wiki/West-Germania

West-Germania (oficale "Federala Republiko di Germania") esis stato qua jacis en
West-Europa de 1949 til 1990 (riunigo). Ol formacesis dal unigo di la zoni di
okupeso administrita da Westala Federiti (Unionita Rejio, Usa e Francia) dum ke
Est-Germania formacesis pose, de la zono administrita da Sovietia.

En 1990 Est-Germania unionis su a West-Germania per l'olda artiklo 23 de
"Grundgesetz" (konstituco). Nuna Germania ne esas nova stato. Lua judiciala
sistemo esas la sama de la olda West-Germania.

Pos finar la duesma mondomilito Germania dividesis en quar okupeso-zoni,
administrita da Usa, Unionita Rejio, Francia e Sovietia. Berlin anke dividesis
en quar okupeso-zoni. La regiono di Saarlando divenis Franca protektorato di
Saarlando.

La 23ma di mayo 1949 la zoni okupita da la tri Westala Federiti unionesis por
formacar la Federala Republiko di Germania, konocita kom West-Germania.
Saarlando unionesis a West-Germania nur en 1957.

La 3ma di oktobro 1990 West-Germania riunigis kun Est-Germania e formacis nove
un unionita Germana stato.

West-Germania esis federala parlamentala republiko. La prezidanto di la
republiko esis la chefo di stato, dum ke la kancelero esis la chefo di
guvernerio. Lua konstituco (Grundgesetz für die Bundesrepublik Deutschland)
adpotesis la 8ma di mayo 1949.



https://io.wikipedia.org/wiki/Vikingo

Vikingo esis habitanto di anciena Skandinavia, do Vikingi esis ancestri di
Suedi, Dani e Norvegiani, pose Islando. En ocidentala landi on parolas pri
Normandia e nuntempe en Rusia ed antee en Bizanco pri Varyagi. Antee en Rusia
Vikingi esis Rusi (‘remeri’) , ma senco di vorto Ruso alternis samatempe kande
l'efekto di Vikingi finis en Rusia. La vorto Vikingo venas de anciena vorto
Skandinaviana vik qua signifikas ‘bayo’ o `fyordo´.

Vikingi facis voyaji en mikra navi (nominita knörr kun pruo dragona, en Sueda
drake) ad Europa inter 789ma e 1066ma yaro. Voyaji finis kande Vikingi
koncesionis a Kristanismo e koncentrita povo di rejo. Produkti por komerco esis
furi, qui chanjesis a glaso-vari e stofi, anke a moneti. Primara motivo por
voyaji esis komerco, ma komerco povis rapteskar. Kelkafoye facesis unsenca
rapto-voyaji. Profesionala milito-Vikingo nomizesis berserko. On rakontas ke li
mastikis toxika fungi pro freneziesko hipnotala por batalio. Ma reale Vikingo ne
havis korni sur lua helmo.

La socio di Vikingi esis demokrata. Mulieri anke havis importanta stando en
socio, precipue kande viri esis sur voyo. Omna homuli e homini libera povis
partoprenar en la ting (asemblajo). Maxim anciena kunveno nacional - allting -
kunvenis depos 902 en Islando.

Mitologio e religio di Vikingi esis tre multa-laterala. Konocata esas i.a. Odin,
deo di milito, Tor, deo di tondro, e Frey, deo di fertileso, e Valhalo - halo di
selektiti - adube celibini di Odin guidis militanti mortigita en batalio.

En la fino di la 10ma yarcento Vikingi dominacis Norda Maro, Esta maro (Baltika
maro) e la nordala parto di Atlantiko. Pos fino di efekto di Birka Germana
Hanso-uniono komencis okupar komerco sur Baltiko.

Vikingi facis lua voyaji per seglizita bateli quin on povis anke remar.
Averajala Vikingo-batelo esis longa de c. 30 m, ed aden lu fitis 32 remanti.
Bateli esis de querko. Oli esis neprofunda e stabila, ed on povis rivovehar
facile per oli. Sur spacala maro Vikingi uzis propra moyeni di orientizo e
disto-mezuro. Trans senriverala parto di voyo li transportis bateli tirante.

Vikingi efektis direte o nedirete a formaco di multa imperii (quale Anglia,
Irlando, Rusia). Vikingi fondis kolonii ma li intermariajis en multa loki kun
lokala habitanti. Vikingi koloniigis anke Faero, Shetlando, Orkadi, Hebridi,
Islando e la sudo di Grenlando. Nune decendanti de Vikingi vivas nur en Faero ed
Islando. Leifr Eiríksson (filio di Eirík la Reda) vizitis en 1000 anke Amerika,
quon li nomizis Vinland (nuna Newfoundland). Antee la rivon vidis Bjarni
Herjolfsson ma il ne povis explorar la lando. Probabla traiti di Vikingi
trovesis ank en Mexikia.

Voyaji efektis arto e kulturo di Vikingi. Kristanismo translacis a nordo, e
naskis runal alfabeto qua havis Latina ed anciena Gota literi. Orale mediacinta
rakonti skribesis kom sagi. Sagi ne esas legendi pro ke li rakontas pri reala
homi.



https://io.wikipedia.org/wiki/Somalia

Somalia (Somaliana Soomaaliya, Araba الصومال‎ aṣ-Ṣūmāl) oficale Federala
Republiko di Somalia esas lando qua jacas en est-Afrika. Ol havas frontieri kun
Djibuti en la nord-westo, Etiopia en la westo e Kenia en sud-westo.

En la nordo jacas Golfo di Aden. En esto ed en sudo jacas Indiana oceano. Lando
havas la maxim vasta litoro di Afrika, kun 3025 km di extenso.

Homi habitis Somalia pos paleolitiko. Pikti en kaverni evas de 9.000 yari aK. La
maxim famoza formacis la komplexo di Laas Geel, qua kontenas un di la maxim
anciena arti en roko di Afrika. Anciena Somaliani domestikigis kamelo. La
regiono mantenis prospera komerco kun Anciena Egiptia ed Anciena Grekia.

Islamo arivis en la regiono dum la 7ma yarcento, e la precipua komercala
mar-voyi en Reda Maro divenis kontrolita da Islama kalifi. Somaliana komercisti
establisis kolonio en Mozambik por extraktar oro, en Sofala. Mogadishu divenis
importanta islama centro en Est-Afrika. Malgre to, islama e kristana komunesi en
Somalia vivis en paco dum yarcenti.

En 1884 Europana povi decidis dividar Afrika, e la dervisho Muhammad Abdullah
Hassan organizis milito en la korno di Afrika kontre Europana okupeso. En 1920
Abdullah Hassan fine vinkesis, e Unionita Rejio transformis la regiono pose
konocita kom Britaniana Somalia en protektorato. La 15ma di decembro 1923 Italia
sendis guberniestro Cesare Maria De Vecchi por guvernar Italiana Somalia.

Pos la duesma mondomilito Unionita Rejio prenis kontrolo di Britaniana Somalia
ed Italiana Somalia kom protektorati, dum ke Francia kontrolis la vicina
Djibuti. En 1958 eventis referendo en Djibuti pri unionar o ne unionar su kun
Somalia, e plu multa de lua habitanti decidis restar unionita a Francia.

La 1ma di julio 1960 Britaniana ed Italiana Somalia unionesis e divenis
nedependanta de Unionita Rejio. Lua unesma prezidanto esis Aden Abdullah Osman
Daar, qua guvernis til 1967. La 20ma di julio 1961 lando adoptis lua unesma
konstituco. En 1967 Muhammad Haji Ibrahim Egal divenis chefa ministro di lando.

La 15ma di oktobro 1969 dum vizito a l'urbo Las Anod, prezidanto Abdirashid Ali
Shermarke asasinesis da un di lua korpogardisti. La 21ma di oktobro sam yaro
eventis stato-stroko e generalo Muhammad Siad Barre asumis povo. Ilu komencis
diktatoreso qua lastis til januaro 1991, kande ilu revokesis de povo. De 1991
til 2000 nula administrestro kontrolis tota la lando.

En 1986 komencis l'Interna milito en Somalia. Komence ol esis rezisto kontre la
rejimo di Siad Barre, ma pos 1988 Somalian armeo kombatis kontre diversa rebela
grupi, inkluzite grupi qui defendis la nedependo di Somalilando e Puntlando.
Lando sufras la konsequi di milito til nun.

Depos 1991 Somalia ne havis guvernerio qua kontrolis tota lando. En nordo, la
regiono di Somalilando deklaris nedependo ta yaro. Puntlando esas altra regiono
qua deklaris nedependo.

Somalia jacas en la "Korno di Afrika". Kun 637 540 km², granda parto di lua
tereni konsistas ek planaji od alta plataji. En montala regioni di nordo,
l'altitudo varias inter 900 e 2100 metri. En la centro e la sudo la reliefo esas
plana e la mezvalora altitudo esas infre 180 metri. La maxim alta monto di lando
esas Shimbiris, kun 2,450 metri di altitudo.

Pro lua proximeso kun Equatoro, lua klimato ne varias multe. Ol esas varma dum
la tota yaro, kun influo de monsono e nereguloza pluvi. Forta pluvi povas
eventar kelkafoyi.

La klimato esas arida en la nordesto e la centro di lando, e miarida en la
nordwesto ed en la sudo. Granda parto dil teritorio recevas min kam 500 mm di
pluvi omnayare. En la nordesto, mezvalora yarala pluvi esas infre 100 mm.

Somalia havas preske 10 milion habitanti. Multa esas nomadi. Lua maxim granda
urbo esas la chefurbo, Mogadishu. Altra importanta urbi esas Hargeysa, e
Kismaayo.

Dum yarcenti, somaliani produktis notora exempli di islama literaturo. Kun
l'adopto di latina alfabeto en 1972 por somaliana linguo, diversa nun-tempala
autori lansis noveli, kelka kun mondala aklamo. Un di la maxim notora esas
Nuruddin Farah.



https://io.wikipedia.org/wiki/Samoa

Samoa esas arkipelago en Oceania, suda di Oceano Pacifiko. L'insulo nomesis pro
le Moa, extingita membri dil strucho-familio. La nomo forsan devenis de Maori di
Nova-Zelando, o del insulani.

Samoani originis de Austroneziana populi qua expansis su de Sud-Est Azia inter
2500 e 1500 yari aK. Studii pri Lapita populo, qua habitis en la regiono indikas
que li voyajis inter Samoa, Fidji e Tonga.

Kontakti kun Europani komencis dum la komenco di 18ma yarcento. Nederlandana
Jakob Roggeveen esis l'unesma Europano qua vidis l'insuli, ye 1722. Pose,
Franciana explorero Louis Antoine de Bougainville arivis en la regiono.

Nur pos 1830a yari komencis la viziti di Angliana misioneri e komercisti. Dum ta
epoko, Samoani divenis konocita kom sovaja e militema, e facis violentoz ataki
kontre Franciani, Britaniani, Germaniani ed Usani. Segun Barbara A. West,
Samoani kapo-tranchis lia enemiki por donar lua kapi a lua chefi, kom pruvo di
braveso. Germaniani komencis komercar kun habitanti di Upolu, dum ke Usani
komencis komercar kun habitanti di Tutuila e Manu'a, ke pose formacis Usana
Samoa.

Cirkum 1918 totala populo di Samoa esis cirkum 38,000 Samoani e 1,500 Europani.
En fino di 1920a yari komencis movado kontre Europana koloniigo. Ye 28 di
decembro 1929 alta chefo Tupua Tamasese Lealofi komandis ne-violentoza demonstro
kontre Nova-Zelandana administro, ma polico pafis kontre la demonstro e mortis
Tamasese e 10 alta personi. Ye 2002 Nova-Zelandana chefa ministro Helen Clark
apologiis por l'incidento.

Samoa divenis nedependanta de Nova-Zelando ye 1 di januaro 1962, kun la nomo
Westala Samoa. Ye julio 1997 lando chanjis lia nomo vers Samoa, malgre la
protesto di Usa, qua kontrolas Samoa Usana. Nune, malgre Samoa Usana e Samoa
partigas sama linguo e raso, kulturo di la du evolucionas aparte: dum ke Samoa
Usani adoptas Usana futbalo e basbalo kom populala sporti e sufras Usana
kultural influo, (west) Samoani adoptas kriketo e rugby kom sporti, ed adoptas
Nova-Zelandana kulturo.

Segun 1960 konstituco, 2 lokala chefi recevis la titulo di chefi di stato (en
Samoana, "O le Ao o le Malo"). Kun la morto di Malietoa Tanumafili II ye 11 di
mayo 2007, lia sucedanto (Tuiatua Tupua Tamasese Efi) asumis la guvernerio por
5-yara periodo.

Legifala povo esas kompozata da unika chambro, Fono, kun 49 membri elektata por
5 yari. Chefa ministro esas elektata da majoritato en Fono.

L'arkipelago konsistas ek du precipua insuli, Upolu e Savai'i, qua reprezentas
plu 99% di totala surfaco di lando, ed ok mikra insuli. Upolu koncentras tri
quarimi di totala populo. Savai'i esas la maxim granda insulo di lando. Lando
havas totalo di 2 944 km² di surfaco e 403 km di litoro.

Tota l'insuli originis de volkanal aktiveso, ma nur Savai'i nur havas aktiva
volkani. La maxim alta punto di lando esas monto Mauga Silisili, kun 1 857 metri
di altitudo.

Lua klimato esas equatorala, kun yaral averajala temperaturo di 26,5ºC. Pluvo
esas plu intensa de novembro til aprilo. Rara cikloni povas okurar.

Industrio reprezentas plu kam 58% di totala KLP di lando, dum ke servadi
reprezentas plu kam 30%. Turismo nun reprezentas cirkum 25% di KLP.

De Samoana populo 92,6% esas Samoani, 7% mestici (Samoani kun Europani) e nur
0,4% Europani.

En literaturo, la precipua nomi esas poeti Albert Wendt, Sapa'u Ruperake Petaia,
Eti Sa'aga e Savea Sano Malifa.



https://io.wikipedia.org/wiki/Saint_Paul,_Minnesota

Saint Paul esas chef-urbo e la duesma maxim grand urbo de Minnesota, Usa. Ol
esas la komtio-sideyo di Ramsey Komtio.

La regiono ube jacas Saint Paul ja habitesis da Hopewell-indijena kulturo du mil
yari ante nun. De la 17ma yarcento til 1837 la regiono habitesi da Sioux de la
tribuo Mdewakanton Dakota, qua habitesis en la kolini proxim nuna urbo.

Saint Paul komencis dum frua 19ma yarcento kande kompristi, exploristi ed altri
venis por esar en la bone-protektita Fort Snelling. En la 1820a yari la areo
divenabis importanta centro por komercisti e personi iranta weste. St. Paul
divenis urbo en 1854 ed en 1858 Minnesota eniris l'uniono kom la 32ma stato.

Ye la 20ma di agosto 1904 l'urbo sufris kun forta tempesti e tornadi qui
destruktis centi di edifici e produktis 1.78 milion dolari ($46.72 milion en
nuna valori) en domaji. L'urbo ganis lua maxim alta edifici dum la 1980a yari.

Segun Usana Kontado Ministerio, l'areo dil urbo esas 145.5 km² (56.2 mi²), di
qui 136.7 km² (52.8 mi²) esas lando e 8.8 km² (3.4 mi²) o 6.07% esas aquo.

Segun demografiala kontado di 2000 esas 287,151 homi, 112,109 hemanari, e 60,987
familii qui rezidis en la urbo. La denseso di habitantaro esis 2,101.0/km²
(5,441.7/mi²). Esis 115,713 domi kun mezvalora denseso di 846.6/km²
(2,192.8/mi²). Segun raso, esis 67.02% Blanki, 11.71% Negri od Afrik-Usani,
1.13% indijeni Amerikana, 12.36% Aziani (multa de Vietnam), 0.07%
Pacifik-insulani, 3.84% de altra rasi, e 3.87% mestici de du o plura rasi. De la
habitantaro, 7.91% esas Hispan-Amerikani o Latin-Amerikani de irga raso.

La mezvalora revenuo per hemanaro en l'urbo esis $38,774, e la mezvalora revenuo
per familio esis $48,925. La mezvalora revenuo por la viri esis $35,111 kontre
$29,432 por la mulieri. La revenuo per capita por la urbo esas $20,216. Vivis
sub la povreso-lineo 15.6% de la habitantaro e 11.7% de la familii. Ek omna
habitantaro evante min kam 18 yari, 23.2% ed ek omna habitantaro evante 65 yari
o pluse, 9.7% vivis sub la povreso-lineo.



https://io.wikipedia.org/wiki/Rio_de_Janeiro_(urbo)

Rio de Janeiro (pronuncez Riyu de Janeiru), en Brazilia, esas la chefurbo di la
samnoma stato Rio de Janeiro. Ol jacas an la litoro, ye 420 km este dil urbo Sao
Paulo, e ye 1140 km sude di la Braziliana chefurbo, Brasilia. Rio havis
6 323 037 habitanti segun kontado en 2010.

Rio de Janeiro esas la maxim konocata Braziliana urbo en la tota mondo, e la
precipua turistala destineso di la lando danke sua plaji: Copacabana, Ipanema,
Leblon, Sao Conrado, Barra da Tijuca. Altra punti turistala: Sukra Pano
(Portugalane, Pão de Açucar), Kristo Redemtero, Foresto di Tijuca (qua havas
surfaco de 14.8 km²), la Katedralo Metropolala, e diversa historiala monumenti.
Altra famoza turistala atraktivo esas lua karnavalo, kun paradi di Samba-skoli
(kelki bone konocata esas Mangueira, Salgueiro, Beija-Flor de Nilópolis, edc).

Ma l'urbo esas anke un del maxim importanta Braziliana portui (la duesma
komercala portuo en la lando) e havas importanta aeroportuo internaciona
(Aeroportuo Internaciona Tom Jobim). Anke komerco, servado, industrio e financo
esas importanta ekonomial agadi.

La bayo di Guanabara deskovresis ye la 1ma di januaro 1502 dal Portugalana
Gaspar de Lemos. Gaspar missupozis ke l'eniro di la bayo esas fluviala boko e
nomizis la regiono Rio de Janeiro ("Rivero di Januaro").

Pos la deskovro, nula koloniigero havis intereso pri la regiono til ke Franca
koloniigeri arivis: en 1555 la Franci, komandata da Nicolas Durand de
Villegaignon, esforcis okupar la regiono e fondis Fort Coligny per France
Antarctique. En 1563 la Franci ekpulsesis dal Portugalani, qui pose konstruktis
plura fortifikuri an la bayo di Guanabara.

Ye la 1ma di marto 1565 l'urbo Rio de Janeiro, an la westala rivo di la bayo,
fondesis da Estácio de Sá. La originala nomo dil urbo, São Sebastião do Rio de
Janeiro, relatis la lora rejulo di Portugal, Sebastianus la 1ma (qua regnis de
1557 til 1578); il naskis ye la 20ma di januaro 1554, qua esis la festo-dio di
Santa Sebastianus.

Rio esis la chef-urbo di Brazilia de 1763 (koloniala periodo en la Braziliana
historio) til 1960. Kun la nedependo di Brazilia, ol divenis chef-urbo di
Brazilian imperio e koncentris l'ekonomiala richeso e la politikala vivo di la
lando, dum ke la provinco Rio de Janeiro divenis richa pro kultivo di sukrokano
en Campos e kafeo en la valo dil fluvio Paraíba do Sul. Lor la republiko, ol
perdis politikala povo por Minas Gerais e Sao Paulo ed ekonomiala forco por Sao
Paulo.

L'urbo kreskis rapide dum la fino di la 19ma yarcento, danke enmigrado e l'arivo
da ex-sklavi, atraktata da labor-okazioni. De 1872 til 1890 lua habitantaro
duopleskis, de 274 mil til 522 mil habitanti dum ta periodo. La rapida kresko di
povreso augmentis l'habiteyo-krizo dil urbo. Povra quarteri kreskis proxim la
centro, ed aparis epidemii di diversa morbi, quale flava febro, variolo, kolero
ed altri. En l'unesma yardeko dil 20ma yarcento diversa sanesala kampanii
extirpis ta morbi, ma ofte oli ne juis bona acepto dal populo.

Ye la 21ma di aprilo 1960 prezidanto Juscelino Kubitschek inauguris Brasilia,
nuna chef-urbo di la lando, e de ta dio til la 15ma di marto 1975 l'urbo divenis
la mikra stato Guanabara, konsistanta ek un unika urbo, Rio de Janeiro.

Ye la 15ma di marto 1975 la stato Guanabara desaparis, kunfuzita kun la stato
Rio de Janeiro, e l'urbo Rio de Janeiro divenis la chefurbo dil stato Rio de
Janeiro. Ye la 5ma di marto 1979 inauguresis lua unesma lineo di metropoliteno*.

En 1992 l'urbo esis eventeyo por la Konfero pri Ambiento* e Developado di
l'Unionita Nacioni, plu konocata kom Eco-92 o Rio-92, kun la partopreno di 175
landi. En 2002 eventis nova konfero, Rio+20. Ye la 2ma di oktobro 2009 Rio de
Janeiro elektesis kom la eventeyo di l'Olimpiala Ludi por 2016.

Rio di Janeiro havas du linei di urbala fervoyo longa de 48 km e 35 stacioni. On
previdas inaugurar la triesma lineo (de la staciono General Osório en Ipanema,
til la quartero Barra da Tijuca) ante l'Olimpiala Ludi, en l'urbo.

L'urbo anke havas 440 autobuso-linei, 258-kma fervoyala reto kun 108 stacioni, e
paromo-sistemo qua ligas l'urbo a Niterói ed a l'insulo Paquetá. Existas plu kam
1.3 milion automobili registrigita en l'urbo.

La Ponto Rio-Niterói, longa de 14.8 km, super la bayo di Guanabara, ligas l'urbo
a Niterói e funcionas kom importanta ligilo a chosei quala la BR-101, qua ligas
Rio de Janeiro ad Espírito Santo ed a nord-estala stati, ed anke a la litoro di
São Paulo, en la sudo. Altra importanta chosei esas la choseo Dutra (qua ligas
l'urbi Rio de Janeiro e Sao Paulo, e nedirete a la stati dil sudo di Brazilia),
e la choseo Rio-Petrópolis (qua duras preter Petrópolis e ligas Rio de Janeiro a
Belo Horizonte e Brazilia). Lua maxim longa avenuo esas Avenida Brasil ("Avenuo
Brasil"), longa de plu kam 50 km, qua ligas l'extrema westo dil urbo a la portuo
e nedirete a la centrala regiono dil urbo. Existas altra du importanta expresa
chosei en la urbo: la "Reda choseo" (Linha Vermelha) qua funcionas kom ligilo
del centro di Rio de Janeiro a l'aeroportuo Tom Jobim e la urbi Duque de Caxias,
São João de Meriti e Nova Iguaçu; e la "Flava choseo" (Linha Amarela) qua ligas
la quartero Barra da Tijuca kun la Reda choseo.

Segun demografiala kontado en 2000, 60.71% de la habitanti profesis katolikismo,
17.65% profesis evangeliala religii, 13.33% deklaris su senreligia, e 3.44%
profesis spiritismo.



https://io.wikipedia.org/wiki/Rasismo

Rasismo esas produkto di komplexa interago en un socio dividita en rasala grupi
qui ne mixas su, qua dicas ke ula raso od etnio esas superiora od inferiora ad
altra. La personi qui kredas en to nominezas "rasisti".

Homi sempre desunionabas homi en diferanta grupi. Ca desuniono ordinare facesas
sur la bazo di kozi qua povas facile esar vidata, quale la koloro di la pelo.
Olu povas ne sempre esar rasismo. Olu esas rasismo dicar ula grupi esas plu bona
ke la altri e diskriminar altra grupi. Foyo ke raso esas ulo persono heredas di
lua ancestri, olu povas signifikar konvinciono ke ula persono esas plu bona ke
altra persono a kauzo di qua le ancestri di ca homi esis.

Ciencisti ordinare dicas ke diferanta rasi originas di grupi di familii vivanta
en ula loko pro longe. Tamen, omna rasi di homi povas mixar uno kun altra. Kelka
ciencisti ne kredas ferme ke rasi existas, pro ke su esas tanta varietati inter
homi e pro ke homi di diferanta rasi ofte havas le sama karakteristiki.

Multa landi cadie dicas ke diferi inter homi ne esas importanta maxim posibla
kom la yuro avancas. Ico signifikas ke omna uno havas le sama yuri garantiata en
le konstituci di ca landi.

Tanta longe ke la majoritato di grupi di homi havas ula fiereso en qua li esas,
ideologio di rasismo povas duktar ula a traktar mal altra rasi, o serchar
privacar altra rasi di lia yuri. Multa landi en l'antea tempo havabas guvernadi
jerita per rasista politiki, quale Japonia, Naziista Germania, Chinia di nia
tempo, Usa ante la movado por yuro di civitano, e Sudafrika dum l'apartheid. En
ca kazi, multa homi perdis lia libereso o lia vivi simple pro ke lia rasi esis
diferanta di ca en la guvernado.

En la 1960a yari, l'asociuro Indian Workers' Association en l'Unionita Rejio
dicis existar difero inter "rasalismo" - la prejudiko kontre ca quon ne
konocesas plu bona - e "rasismo" - l'uzo intencala politikala dil odio rasala.
La dua vorti esas ofte uzata kun la sama sinso, en antipatio di ca distingo
esanta komita.



https://io.wikipedia.org/wiki/Radiko_(botaniko)

En botaniko, radiko esas la subtera organo di planto servanta a fixar ulo ad
sulo e cherpar l'aquo e la nutriva elementi bezonata a lua developado.
Prolonguro di stipito vers la bazo, ulo en diferas per multa tipi : lua interna
strukturo, kande reaktas ad gravitado, la prezenteso di terminala kofio ed
absorbiva pili, l'absenteso di folii e burjoni. To esas la lasta tipo ke
distingas ul fundamentale di stipito.

La radiki esas ofte la loko di simbiosi kun la bakterii e la fungi du sulo, note
per la azoto-metabolio. La racini povas prizentar adaptesi pro faciligar la
developado dil planto en partikulara cirkume (exemplo di radiki di mangliero).
En certa kazi la radiki servas anke ad akumular nutrivi (exemplo di rafaneto,
betravo, napo, e.c.). Certa radiki di planti esas manjebla o per medicinala
uzado, altri esas tre toxika.

La radiko esas vivala organo dil planto, ke formacesas tre frua lor di
developado dil planto, quik de la debuto dil jermifado. Ol havas multa roli meze
dil planto :



https://io.wikipedia.org/wiki/Papua-Nova-Guinea

Papua-Nov-Guinea o Papua-Nova-Guinea esas lando qua jacas en Oceania, weste de
Pacifiko. Lua vicina landi esas Indonezia (West Irian Jaya provinco) en westo.

Homala restaji de 50 000 yari ante nun esis trovita en Papua-Nova-Guinea.
Kalkulesas ke agrokultivo developesis en la montari dil insulo cirkum 7 000 yari
aK. Cirkum 500 aK populi qui parolis Austroneziana lingui establisis su en
l'insulo.

Unesma Europani qui arivis en la regiono esis Hispaniani e Portugalani, qui
exploris ol dum 16ma yarcento. Cirkum 1526 o 1527 Portugalana navigisto Jorge de
Menezes hazarde arivis en la precipua insulo e nomezis ol Papua, Malaya vorto
por deskriptar Melaneziana haro. La expresajo Nova-Guinea esis uzita unesme da
Hispanian explorero Yñigo Ortiz de Retez, pro la simileso di lua habitanti kun
Guineana populi.

Ye 1884 norda parto di insulo di Nova-Guinea (nune parto di Papua-Nova-Guinea)
divenis Germana kolonio, e suda parto di insulo e la vicina insuli divenis
Britaniana protektorato, sub la nomo Britana Nova-Guinea. Ye 1905 protektorato
divenis Australiala kolonio, qua administris ol til lua nedependeso ye 1975.

Ye 1899 Germaniana direte asumis kontrolo di lua kolonio, qua divenis Germana
Nova-Guinea. Pos Unesma mondomilito Germania perdis ta kolonio ed Australia
recevis komiso de la Ligo di la nacioni por administrar ol.

Ye decembro 1941 Japoniani invadis Nova-Guinea e suspendis Australian
administro. Importanta batalii eventis en la regiono dum Duesma mondomilito,
exemple la Rabaul-batalio e la Batalio di Bismarck Maro, e la batalii di
Guadalcanal e di la Maro di Koralo en vicina Salomon Insuli.

Papua-Nova-Guinea divenis nedependanta de Australia ye 16 di septembro 1975. De
ta yaro til 1976 eventis rebelo por nedependeso di Bougainville insulo. Kom
rezulto di ta rebelo, la konstituco di Papua-Nova-Guinea esis modifikita e
l'altra 18 distrikti qui existis ante la nedependeso ganis stando di provinco en
mi-federala sistemo. Ye 2009 eventis rebeli kontre personi de Chiniana origino,
qua komencis per revolto da Nova-Guineana laboristi en nikelala fabrikerio
administrata da Chiniani.

Papua-Nova-Guinea esas konstitucala monarkio. Elizabeth 2ma di Unionita Rejio
esas reprezentata da Michael Ogio, general-guverniestro. La reala exekutiva povo
jacas en la manui di la chefa ministro, nune Peter Charles O'Neil.

Per 462 840 km² Papua-Nova-Guinea esas la 54ma granda lando dil mondo. La
montaro, New Guinea Highlands, krucumas lando de esto til westo. Densa foresti -
plu kam 98 % di lua teritorio - jacas en basa tereni. Manglieri jacas proxim
litoro. La maxim alta monto esas Monto Wilhelm, kun 4.509 metrala altitudo.
Lando esas cirkondata da korala rifi, qua nun esas prezervata.

Papua-Nova-Guinea jacas en Fairo-Cirklo di Pacifiko, regiono kun aktiva vulkani
ed expozata a ter-tremi ed ondegi. Lando havas nur un landala limito, 820 km en
westo di lando, kun Indonezia. Ol havas marala frontieri kun Australia en sudo e
Salomon Insuli en esto.

Lando havas richa naturala resursi, ma aspera tereno desfaciligas lia exploro.
Existas erci di oro, kupro e petrolo, qua responsas por 72 % di revenui de
exportacaji. Agrokultivo furnisas vivo-moyeni por 85 % di lua populo.

Existas centi de rasi en Papua-Nova-Guinea, ma la Papua formacas la majoritato
di populo. Altra importanta grupo esas Austroneziani, qui arivis ibe min kam
4.000 yari ante nun. Existas anke personi de altra regioni dil mondo, exemple
Chiniani, Europani, Australiani, Filipiniani. Plu kam 820 lingui esas parolata
en la lando, ma la majoritato havas min kam 1.000 parolanti.

La maxim granda urbo esas la chef-urbo, Port Moresby. Altra importanta urbi di
la lando esas Lae, Arawa, e Mount Hagen.

Kalkulesas ke cirkum 1.000 diferanta kulturala grupi existas en
Papua-Nova-Guinea. Omna kulturala grupi developis lua propra arto, stofi,
muziko, armari, edc.



https://io.wikipedia.org/wiki/Nord-Vietnam

Demokratiala Republiko di Vietnam (DRV), plu konocita kom Nord-Vietnam, esis
komunista lando qua existis en la nordo di nuna Vietnam de 1945, inkluzite
granda parto dil nordo di Vietnam de 2 di septembro 1945 til 18 di decembro]
1946, altra mikra porcioni dil teritorio til 7 di mayo 1954, e tota la teritorii
norde de paralelo 17 N til 1976.

En 1883 Vietnam divenis Franca protektorato sub la nomo Franca Indochinia. Dum
la Duesma mondomilito Vietnam esis Franca kolonio sub Japonian okupeso. Kande
Japonia kapitulacis, la DRV proklamesis da Ho Chi Minh, ye 2 di septembro 1945.
Francia ne aceptis ol, e komencis l'Unesma Indochiniana milito qua duris til
1954. En ca milito, Nord-Vietnamana trupi komandesis precipue da generalo Vo
Nguyen Giap. La kulmino di ca milito esis Dien Bien Phu-batalio (13 di marto til
7 di mayo 1954) kande Francia perdis e aceptis negocio di paco.

Pos milito, Vietnam dividesis en Nord-Vietnam (kun chefurbo en Hanoi) e
Sud-Vietnam (kun chefurbo en Saigon, nune Ho Chi Minh urbo), kun provizora
frontiero en la Paralelo 17 N.



https://io.wikipedia.org/wiki/Mumbai

Mumbai, olim nomizita Bombay esas urbo en India, e chef-urbo dil stato
Maharastra. Mumbai esas la maxim populoza urbo en India e la duesma maxim
populoza urbo di la mondo kun preske 14 mil habitanti en la yaro 2010. . La urbo
centro kun vicina urbeti Navi Mumbai e Thane esas un ek la maxim populoza urbala
regioni di la mondo. Mumbai jacas an la westala marbordo di India e posedas
profunda, naturala portuo. Ol anke esas la maxim richa urbo dil suda, westa, o
central Azia.

La sep insuli qui konstitucas Mumbai esis olim vilajeti en qui la precipua
okupado esis peskado. Dum multa yarcenti l'insuli esis sub la sucedanta indejena
imperii ante esir cedata al Portugalani e pose al Britaniana Est-India Kompanio.
Dum 18ma yarcento la Britaniana koloniisti developis l'urbeto aden importanta
komerco-centro per granda konstrukto-projeti. Mumbai kreskis kom l'ekonomial ed
edukadala centro dum 19ma yarcento. Ol divenis forta fundamento por la movado
por l'autonomeso di India dum la frua 20ma yarcento. Kande India ganis sua
autonomeso l'urbo enkorpigesis en la stato Bombay. En la yaro 1960, la stato
Maharashtra kreesis ed Bombay divenis lua chef-urbo. L'urbo oficale rinomizesis
Mumbai en la yaro 1995.

Mumbai esas la komercal e filmo-industriala chefurbo di India, produktante
preske 5% di la kun-tara landala produkturo di India, e 70% di kapitala
komercaji al ekonomio di India. Mumbai esas hemo di importanta financal
institucuri quale la "Rezerve" Banko di India, la Bombay Borso, la Nacionala
Borso di India, e la stabeyi di multa Indiana kompanii e multa-nacionala
korporacioni. Ol lojigas la chefa nukleara institucuri quale la Bhabha Centro
por Atomala Inquesto, Korporaciono di India por Nukleara Povo, Tata Institucuro
di Fundamentala Inquesto. L'urbo anke lojigas la filmo e televizionala industrii
di India, precipue ti qui produktas filmi per Hindi e Marathi lingui, plu multe
konocata kom "Bollywood". Kun medio favoroza a komerco, e potencialo di ofrar
plu bona moyeno por entrateno, Mumbai atraktas multa migranti de la tota India,
qui konseque, facas en l'urbo mixuro di multa socii e kulturi.



https://io.wikipedia.org/wiki/Mozambik

Inter l'unesma e la 5ma yarcento populi di raso Bantua arivis en la regiono di
nuna Mozambik, tra la fluvio Zambezi. Li establisis socii apogita sur l'
agrokultivo o en l'edukado di animali.

Unesma Portugalani arivis en regiono en 1498 e deskovris Swahiliana ed Araba
kolonieti. La teritorio komencis divenar Portugalana kolonio depos 1507, kande
Portugalani okupis l'insulo di Mozambik. En 1782 fondesis l'urbeto Lourenço
Marques, qua nune nominesas Maputo. Lourenço Marques divenis urbo ye la 10ma di
novembro 1887 e chefurbo di la kolonio en 1892. La militarala okupado di tota
teritorio di Mozambik kompleteskis en 1885 pos la konfero di Berlin, qua
agnoskis tota Europana okupesi en Afrika.

En la komenco dil 20ma yarcento, granda parto di l'explorado dil teritorio
facesis da privata firmi, quale Companhia do Niassa e la Companhia do Zambeze,
kontrolita e spensita da Britaniani. Ta kompanii establisis fervoyi por unionar
Mozambik kun vicina Britaniana kolonii, exemple la fervoyo qua unionas nuna
Zimbabwe kun la portuo di Beira. Malgre sklaveso abolisesis en la fino dil 19ma
yarcento, la du entraprezi adoptis sistemo di rekrutar koaktita laboristi en
Mozambik por verkar en mineyi e plantaceyi en Sudafrika ed altra Britaniana
kolonii.

Depos la Duesma mondomilito komencis procesi pri nedependo di Europana kolonii
en Azia ed en Afrika. Tamen, Portugal transformis Mozambik en ultramarala
teritorio, e migrado vers la regiono kreskis. Pos 1961 komunista ed
anti-koloniala ideologii kreskis en Afrika, e la Fronto por Libereso di Mozambik
(FRELIMO) formacesis en 1962.

En 1964 komencis nedependo-konflikto tra gerili* kontre Portugalana guvernerio.
FRELIMO vinkis diversa batalii e, fine en 1974, pos la stato-stroko qua finis
Portugalana diktatoreso, la nova guvernerio manifestis lua intenci pri donar
nedependo a Mozambik.

Mozambik divenis nedependanta ye la 25ma di junio 1975. Samora Machel divenis
lua unesma prezidanto. Kun la vinko di la movado por nedependo, multa
Portugalani abandonis Mozambikana teritorio.

Pos la nedependo komencis interna milito: en un flanko, La Fronto por Libereso
di Mozambik - FRELIMO kun influi Marxista, spensita da Sovietia; en altra
flanko, la Mozambikana nacionala rezistado - RENAMO kun militarala helpo di
Sudafrika, Rhodezia ed Usa. Sudafrika e Rhodezia spensis RENAMO pro FRELIMO
suportar Afrikana Nacionala Kongreso en Sudafrika e la Zimbabwan Afrikana Armeo
por Nacionala Libereso - ZANLA, en Rhodezia. La chefo di FRELIMO esis Samora
Machel, e la chefo di RENAMO esis Afonso Dhlakama. Machel mortis en 1986 en
aviono acidento, ed remplasesis da Joaquim Chissano, qua gradope abandonis
Marxismo ed adoptis kapitalismo. L'interna milito duris til la 15ma di oktobro
1992 kande paco-pakto signatesis en Roma. Ol produktis cirkume 900 000 morti.
Unionita Nacioni sendis 7.500 soldati a Mozambik por grantar paco ed observar
elekti qui eventis en 1994. Lasta soldato di UN foriris Mozambik en 1995.

Mozambik esas prezidantala republiko. La chefo di stato e la chefo di guvernerio
esas la prezidanto, qua elektesas dal populo por 5-yara periodo. Se nula
kandidato a la prezidanteso recevas plu kam la duimo di totala voti, eventas
duesma elekto kun la du kandidati maxim bone votinta. Nuna prezidanto, Filipe
Nyusi, elektesis en oktobro 2014 ed asumis povo ye la 15ma di januaro 2015. La
prezidanto ank esas la supra komandero di l'armeala forci.

La chefa ministro nur esas la chefo dil ministraro, e koordinas l'agi di altra
ministri. Depos la 17ma di januaro 2015 esas Carlos Agostinho do Rosário. Nuna
konstituco promulgesis en 1990.

La parlamento havas unika chambro kun 250 membri, qui elektesas dal populo por 5
yari. La provinci anke havas lokala asemblaji, entote 10, un per provinco ecepte
la chefurbo Maputo.

Judiciala povo kompozesas da supra korto, e provincala, distriktala e municipala
korti.

Kun 801,537 km² di surfaco totala, Mozambik esas la 36ma maxim granda lando del
mondo. Lua teritorio esas komparebla ad Turkia en grandeso totala.

Lando dividesas per la fluvio Zambezi en du geografiala regioni. Norde
predominacas kolini, kun mikra planajo proxim litoro. Sude predominacas vasta
planajo proxim litoro, kovrata da savano. Weste predominacas montoza tereni. La
maxim alta monto di lando esas Monto Binga, kun 2,436 metri di altitudo, an la
frontiero kun Zimbabwe. Nord-weste de lando existas lagala frontiero kun Malawi
e Tanzania en la Lago Malawi.

La klimato di Mozambik esas tropikala kun du sezoni: pluvoza de oktobro til
marto, e sika de aprilo til septembro, ed influo de l'altitudo. Pluvii esas plu
intensa an la litoro, e diminutas en nordo ed en sudo di lando.

La dominacanta vejetantaro en Mozambik esas savano. Existas marsh-landi en la
litoro, note en la delto dil fluvio Zambezi.

Ultre fluvio Zambezi, altra importanta esas fluvio Limpopo, qua naskas en
Botswana e formacas naturala frontiero inter Zimbabwe e Sudafrika ante enirar
Mozambikana teritorio.

Ye la 1ma di julio 2006 Mozambik adoptis Nova Metical (pluralo en Portugalana:
Novos Meticais, equivalanta a 1000 olda Meticais, kom monetaro. La olda noti e
moneti desaparis komplete ante finar 2012. Dolaro di Usa, Sudafrikana rand e plu
recente Euro ank aceptesas.

Pos finar l'interna milito, l'ekonomio rapide rekuperis su, e lando kreskis
mezvalore 8% omnayare de 1996 til 2006.

La provinci en la nordo di lando (Zambezia e Nampula esas la maxim populoza.
Preske 45% de la habitantantaro vivas en ol.

La habitantaro kreskas mezvalore 2,5% omnayare. La expektebla vivo-duro esas
multe afektita da AIDS. Nune esas 44 yari.

La maxim granda urbo esas Maputo. Altra importanta urbi esas Matola Rio, Beira,
Nampula, Chimoio e Nacala.

Portugalana esas l'oficala linguo di lando, docita en skoli. Altra lingui esas
Makua, Shona e Sena. La precipua nomi di Mozambikana literaturo esas Mia Couto e
José Craveirinha. Altra nomi esas Paulina Chiziane, Luis Bernardo Honwana,
Ungulani Ba Ka Khosa (pseudonimo di Francisco Esaú Cossa) ed altra.

Futbalo esas la maxim populara sporto di lando. Marrabenta esas la maxim
konocata formo di muziko di Mozambik, kun Portugalan influo e kantata en
Portugalana linguo.



https://io.wikipedia.org/wiki/Madagaskar

Madagaskar esas granda insulo proxim marbordo di Esta Afrika. La nomo dil insulo
devenas de Malagasi-linguo, la precipua linguo dil insulo.

Arkeologiisti kalkulas ke homi de Borneo arivis en Madagaskar da kanoi
kelkatempe inter 200 aK e la yaro 500. Veninti komencis tranchegachar e brular
foresti por komencar agrokultivo. Ta populi renkontris mega-animalaro, kom
giganta lemuriani e elefant-uceli, qua extingis ante l'arivo di Europani. Zebuo
bovaro introduktesis da bantuo populi cirkum la yaro 1000.

Skribita historio komencis dum 7ma yarcento kande araba komercisti arivis ed
introduktis islamo ed Araba skribajo. Unesma Europano en l'insulo esis Diogo
Dias, en voyo por India. Dum la sequanta du yarcenti Franciani ed Angliani
probis nesucesoze establisar urbeti en l'insulo.

Dum la 19ma yarcento Merina monarkio probis mantenar sucesoze la nedependo dil
insulo til 1897, kande militeto kontre Franciani vinkesis e rejino Ranavalona
3ma sendesis ad exilo en Réunion.

Britaniani aceptis Franca protektorato en Madagaskar en 1890 kambie de
Britaniana kontrolo en Zanzibar. Dum la duesma mondomilito Madagaskarana trupi
kombatis en Francia, Maroko e Siria. Kande Francia okupesis da
nacional-socialista Germania Vichy Francia administris Madagaskar til 1942 kande
Britaniani okupis l'insulo por preventar Japonian okupeso.

En 1947 eventis revolto kontre Franca administro, qua rezultis 80,000 til 90,000
Madagaskarani morti dum un yaro di bitra kombati. En 1956 Francia gradope
reformis institucuri por movar vers pacifika nedependo. Fine, ye la 26ma di
junio 1960 Madagaskar divenis nedependanta de Francia. Philibert Tsiranana esis
l'unesma prezidanto.

En 17 di marto 2009 eventis stato-stroko e militestri instalis Andry Rajoelina
en povo.

Madagaskar esas mi-prezidantala republiko. Exekutiva povo exercesas da la
prezidanto di la republiko, qua esas la chefo di stato e da la chefministro, qua
esas chefo di guvernerio. La prezidanto elektesas dal populo por 5-yara periodo.
Nune esas Hery Rajaonarimampianina. La prezidanto elektas la chefministro, qua
indikas nomi por la ministraro. Nuna chefministro esas Roger Kolo.

Legifala povo exercesas da la parlamento, qua havas 2 chambri: Senato (Sénat) e
la Nacional Asemblajo (Antenimieram-Pirenena/Assemblée Nationale) La Senato
havas 33 membri di qui 22 elektesas dal populo por 6 yari e 11 elektesas da la
prezidanto di la republiko. La Nacional Asemblajo havas 127 membri qui elektesas
dal populo por 5 yari. La nuna konstituco di Madagascar aprobesis en 1998.

Judiciala povo bazas su en Franca sistemo, e havas la Supra Konstitucala Korto,
la Supra Judicikorto, la Supra Korto, la Korto por Apeli, la kriminala
tribunali, e tribunali por unesma instanco.

Madagaskar esas la 4ma maxim granda insulo e la 47ma maxim granda lando dil
mondo. Ol jacas inter latitudi 12°S e 26°S, e longitudi 43ºE e 51ªE. Alonge
l'estala rivo di lando jacas streta ed abrupta eskarpajo qua originis kande
l'insulo separis su de Indiana subkontinento cirkum 88 milion yari ante nun.

Madagaskar povas dividesar en kin geografiala regioni: estala rivo,
Tsaratanana-montaro, centrala platajo, westala rivo, e la sud-westo. Estala rivo
konsistas ek basa tereni kun cirkum 1 km di larjeso formacita da sedimenti. En
Tsaratanana-montaro jacas la maxim alta monto di Madagaskar, kun 2,880 metri di
altitudo. En la centrala platajo l'altitudi varias de 800 til 1,800 metri, kun
peizajo variata: extingita vulkani, granda petrobloki di granito, erodita
planaji e marshi, ube nune kultivesas rizo.

La westala litoro havas multa naturala portui protektita de cikloni, exemple la
portuo di Mahajanga. Multa regioni kovresas da marsh-landi e havas granda
depozeyi di petrolo. Fine la sud-westo di Madagaskar kovresas da dezerto e
habitesas da Antandroy-populo.

La precipua fluvii di Madagaskar esas Sambirano, Mahajamba, Betsiboka, Mania,
Mangoky (la maxim granda, kun 564 km di longeso) e Onilahy.

La klimato di Madagaskar esas tropikala en la litoro, mez-varma marfore, ed
arida sude. Kelkatempe cikloni frapas Madagaskar. En februaro 2004 ciklono
Geralda produktis 70 morti e destruktis la domi di 500,000 personi, la maxim
mala ciklono pos 1927.

La chef-urbo e precipua urbo esas Antananarivo. Altra importanta urbi esas
Toamasina, Antsirabe, Mahajanga e Fianarantsoa.

Moraingy, tipo di kombato uzante la manui e gambi praktikata lokale, esas
populara sporto por spektanti, nome en la litoro. Rugby esas la maxim populara
sporto di lando: existas 410 klubi e 22,540 praktikanti. Futbalo anke esas
populara.

Existas granda diverseso di literaturo en Madagaskar, sive parolala sive
skribita. Un di la tradicioni di lando esas parol-arto, en la formi hainteny
(poemi), kabary (publika diskursi) ed ohabolana (proverbi). Jean-Joseph
Rabearivelo konsideresas l'unesma moderna poeto de Afrika.



https://io.wikipedia.org/wiki/Krucomilito

Kruco-milito esis milito per quo west-Europana Kristani entraprezis liberigar
Palestina de Islamani dum 11ma, 12ma e 13ma yarcento. Motivo por krucomiliti
esis en rezurektanta entuziasmo ekleziala, volo di noblaro por aventuro ed en
ekonomikala problemi di stati. Pilgrimo-voyaji a Santa Lando esis dum mezal
epoko frequa, ma kande Seldjuki konquestis ye 1070 Palestina, Islamani komencis
persekutar pilgrimeri. Cezaro di Est-Roma Alexios 1ma pregis helpo de
west-Europani kontre Seldjuki, e pro to ye 1095 papo Urbanus 2ma sugestis en
sinodo, en Clermont, ekirar a milito (kampaniar?) pro liberigar Santa Tombo en
Palestina. Dum yarcenti on igis multa krucala kampanii. La skopo di militi ne
esis obtenita e Palestina esis sub regno di Islamani multa yarcenti. Ye 1291
lasta loko di Kristani en Palestina, Akkon, falis en manui di Islamani.

En Nordeyo Suedia igis nemulta milital expedicioni a Finlando dum 12ma e 13ma
yarcento. Anke ca expedicioni esas nomizata kruco-militi pro ke papo sugestis
Kristana reji di Suedia forsante konvertar pagana tribui en Finlando e Baltia.
Vere oli esis nur konquesto-militi.

1212. Mili de filii ekiris de Francia e Germania. Parto mortis sur voyo e parto
falis en manui di pirati qui vendis filii kom sklavi.

1228–1229 rejo di Germania Fredrik 2ma sucesis e divenis rejo di Jerusalem.
Ultempe anke ca nesucezoza kampanii esas konsiderata kom parto di kinesma
krucomilito: 1217–1218 rejo di Hungaria András 2ma militis en Siria sen ula
vinko. 1218–1222 krucomiliteri atakis Egiptia sen ula vinko.

1248–1254 rejo di Francia Louis 9ma la Santa kampaniis. Il esis kaptita en
Egiptia.

1270 rejo di Francia Louis 9ma la Santa ekiris a Tunisia. Ube granda parto di
krucomiliteri mortis pro pesto.



https://io.wikipedia.org/wiki/Kanalo_di_Panama

Kanalo di Panama inter Atlantiko e Pacifiko oceani esas 82 km tra la peninsulo e
sis maxim granda da montas ye 26 m sur lago Gatún.

Pro la "S" formo di Panama-istmo, Altantiko alongas weste del kanalo e Pacifiko
este, l'inverso di ordinara oriento di ta oceani ad Amerika-teritorio.

La ideo di tala ligo unesme sugestesis cirkume 1524 a rejulo Karolus la 5ma di
Hispania, por faciligar voyaji inter Peru e Hispania. En 1880 Ferdinand de
Lesseps (ilqua konstruktabis la Kanalo di Suez) kreis kompanio por la
konstruktado di kanalo trans tereno en la lora Kolumbia.

Grava desfacilaji trublis la projeto: esis terkruladi e tropikala maladesi; la
kompanio abandonis la laboro en 1893. Nova entraprezo di Usa establisesis por la
konstruktado, ed en 1904 laboro durigis. Esis diversa esforci por reduktar la
minaco di malario; ed en 1906, decidesis ke la kanalo inkluzos elevata segmento
atingebla per sluzi, vice konstruktar la tota kanalo ye maro-nivelo, quo esabis
la antea intenco. Laboro faciligesis per plu efikiva equipuri por exkavo e
konstrukto, qui antee ne esabis disponebla. En la fino, plu kam 150 steri de
sulo exkavesis. Ye la 15ma di agosto 1914, la Kanalo di Panama inauguresis.

- Tra pakto signatita da Jimmy Carter ed Omar Torrijos en 1977, la kanalo
cedesis en 1999 de Usa a Panama.



https://io.wikipedia.org/wiki/Kabo_Verda

Kabo Verda esas arkipelago e lando en Afrika kun dek precipua insuli, pluse 5
insuleti. Ol jacas 570 km fore la litoro di Senegal, an l'Oceano Atlantiko. Lua
nomo en Portugalana linguo esas Cabo Verde, [pronuncez 'Kabu Verdi], quo
signifikas 'verda kabo'.

Til Portugalani deskovrir l'insuli dum la 15ma yarcento, Kabo Verda esis
nehabitita arkipelago. Segun Portugalana historio, Genovana navigisto Antonio da
Noli deskovris l'insuli por Portugal en 1456. En 1462 Portugalani establisis su
en l'insulo Santiago e komencis koloniigar ol ed utiligar l'arkipelago kom bazo
por komerco di sklavi vers la Nova Mondo. Li anke probis kultivar sukrokano en
l'insuli sensucese, pro la sika klimato e pro la poka fonti di aquo.

Kelkafoye Angla, Franca e Nederlandana pirati atakis Portugalan urbeti en
l'insulo. Francis Drake spoliis Ribeira Grande En 1585. Por protekar l'insuli,
Portugal komencis koloniigar ol kun agrokultivisti de la regiono Alentejo. En
1712 pos atako da Franci, Ribeira Grande perdis relativa importo por Praia, qua
divenis la chefurbo dil arkipelago.

Kun la dekado di la komerco di sklavi, la prospero dil arkipelago desaparis.
Tamen, lua geografiala situo - an l'Atlantiko, cirkume 570 km de Afrika -
transformis Kabo Verda en ideala loko por riprovizar navi. Pro lua ecelanta
portuo, Mindelo (en l'insulo di São Vicente) divenis importanta komercala centro
dum la 19ma yarcento.

En 1951 Portugal chanjis la stando di Kabo Verda de kolonio vers ultramarala
provinco, probante desstimular lokala nacionalismo. En 1956 Amílcar Cabral
fondis l'"Afrikana Partiso por la Nedependo di Guinea e Kabo Verda"
(Portugalane: Partido Africano pela Independência da Guiné e Cabo Verde - PAIGC.
Amílcar movis la bazo dil partiso vers Conakry en Guinea e komencis militarala
rebeleso kontre Portugalani en 1961. Ilu mortigesis ye la 20ma di januaro 1973
ma la rebeleso duris.

En 1974 la koloniala rejimo faliis, e pos un transitala guvernerio Kabo Verda
fine divenis nedependanta ye la 5ma di julio 1975. La nova guvernerio adoptis
agrala reformo kun prioreso en la produktado di nutrivi por la populo (ante,
lando produktis nur 5% de la bezonita nutrivi). La kultivado di arbori en kelka
zoni, por furnisar lenio e diminutar l'efekti di sikeso, anke komencis ta epoko.

En 1980 pos stato-stroko en Guinea Bisau, Kabo Verda ruptis diplomacala relati
kun ol ed abandonis l'ideo pri l'uniono politikala di la du landi. L'"Afrikana
Partiso por la Nedependo di Kabo Verda" - PAICV - formacesis. Ol guvernis lando
kom singla partiso til 1990. En 1991 António Mascarenhas Monteiro (qua antee
esis la chefo di la Supra Korto di Kabo Verda dum 10 yari) elektesis prezidanto
en l'unesma elekti kun plura partisi. Il komencis transformar Kabo Verda en un
ekonomio di merkato.

Kom rezulto dil elekti en februaro 2001, la partiso PAICV itere ganis povo.
Pedro Verona Rodrigues Pires ganis l'elekti kun mikr avantajo - 50,05% kontre
49,95%, o nur 13 voti - kontre Carlos Alberto Wahnon de Carvalho Veiga de la
partiso MPD.

Kabo Verda esas miparlamentala republiko, ed un ek la maxim stabila demokratii
de Afrika. Lua konstituco adoptesis en 1980 e revizesis en 1992, 1995 e 1999.

La prezidanto esas la chefo di stato ed elektesas dal populo por 5-yara periodo.
Depos 2011 esas Jorge Carlos Fonseca. La chefministro esas la chefo di
guvernerio, ed elektesas dal parlamento anke por 5-yara periodo. Depos la 22ma
di aprilo 2016 esas Ulisses Correia e Silva.

La parlamento (Assembléia Nacional) havas unika chambro kun 72 membri, qui
elektesas dal populo por 5 yari. La du precipua partisi di Kabo Verda esas PAICV
e MPD.

La maxim alta korto de la judiciala povo esas la Supra Judicieyo, kun membri
indikita dal prezidanto, dal parlamento e da la judiciala komitato. Existas
separita lokala korti, qui judicias civila, konstitucala e kriminala kazi.

Lando jacas aproxime 600 km weste de Afrika. Ol havas 10 precipua insuli, ma nur
9 havas habitanti. Santiago, kun 992 km² esas la maxim granda.

L'insuli komencis formacesar 20 milion til 8 milion yari ante nun, pro volkanal
erupti sub l'oceano, ma lua strukturi esas plu olda, 125 til 150 milion yari
ante nun. La volkano Pico do Fogo eruptesis lastafoye en 2014. Ol havas kratero
kun 8-kma diametro ed esas la maxim monto del arkipelago, kun 2,829 metri super
la marala nivelo.

La klimato esas plu dolca kam interne l'Afrikana kontinento, pro l'influi del
oceano. Pluvoza sezono iras de agosto til oktobro. Lua klimato konsideresas
miarida. L'insuli plu proxima de Afrikana kontinento subisasinflui di la sika
venti de Sahara. L'insuli ne havas longa fluvii, nur fluveti kun admaxime 12 km
di extenso, quale Ribeira da Torre, an l'insulo Santo Antão.

Kabo Verda havas poka naturala moyeni, e poka aquo, sive subtera, sive
surfacala. Nur 4 de la 10 insuli povas sustenar agrokultivo e 90% de la nutrivi
konsumata en la lando originas exterlande. La precipua produkturi de minerala
extraktado esas salo (extraktata an l'insulo Sal), pozolano e kalkopetro.

Dum lua historio, la habitantaro di Kabo Verda subisis famino, quale en 1968,
kande agrokultivala produktado diminutis preske 90% e granda parto di bovaro
mortis. Sikesi e famino produktis multa morti e forcis parto de la habitantaro
ekmigrar. La pekunio sendita da Kaboverdani qui vivas exterlande reprezentas
cirkume 20% de la KLP di lando.

Dum recenta yari, turismo anke divenis importanta fonto di revenui por la lando.
La quanto di viziteri kreskis de cirkume 45,000 personi en 1997 til plu kam
115,000 personi en 2001 e 569,387 personi en 2015, segun l'oficala statistiki de
l'INE (Instituto Nacional de Estatísticas). La maxim multa viziteri originis de
l'Unionita Rejio, Germania, Portugal, Nederlando, Belgia, Francia ed Italia.

L'oficala kontado di 2013 trovis 512,096 habitanti, di qui granda proporciono
(236,000 personi) vivas en la precipua insulo, Santiago. Granda parto di lua
habitantaro (cirkume 70%) esas mestici di Portugalani kun Afrikani. En 2015,
65.5% de la habitantaro vivis en urbi, e 87.6% de la habitantaro savis lektar e
skribar.

Segun religio, la maxim multa esas kristani. En 2010, 77% de la habitantaro esis
Katoliki, 3.7% esis Protestanti, 4.3% esis altra Kristani (inkluzite 1% Testi di
Jehova), 1.8% esis Mohamedani, 1.3% de altra religii, e 10.8% deklaris havar
nula religio.

La maxim granda urbo esas lua chef-urbo, Praia. Altra importanta urbi esas
Mindelo e São Vicente. Existas granda komunesi di Kabo Verdani qui vivas
exterlande, note en Usa, Portugal, Angola e Senegal.

Kaboverdana kulturala e sociala modeli havas influi de rurala Portugal e de
Afrika. Futbalo e religiala agadi esas la tipala formi di sociala interago ed
amuzo. Personi konservas anciena kustumo di irar a placi por rinkontrar lia
amiki.

La muziko Kaboverdana havas Portugalana, Afrikana e Braziliana influi. Lua maxim
populara ritmi esas morna e coladeira (lokala versiono di Karibiana ritmo zouk),
e pose funaná e batuque. Cesária Évora (1941-2011) esas la maxim konocita
Kaboverdana kantistino. Morna (kun lua delikata ritmo), coladeira, funaná e
batuque anke havas lia propra formi di dansi.

L'oficala linguo esas Portugalana, ma granda parto de la habitantaro parolas la
Kreolo di Kabo Verda. La literaturo di Kabo Verda esas un ek la maxim richa de
Afrika. Kelka famoza skriptisti esas Baltasar Lopes da Silva, António Aurélio
Gonçalves, Manuel Lopes, Orlanda Amarílis, Henrique Teixeira de Sousa, Arménio
Vieira, Kaubverdianu Dambará, Dr. Azágua, e Germano Almeida.

Kabo Verda ganis l'Afrikala konkurso pri basketbalo organizita dal internaciona
federuro FIBA, en 2007. La maxim bone konocata basketbalisto de Kabo Verda esas
Walter Tavares, qua ludas en l'Usana championkonkurso NBA, por la esquado
Atlanta Hawks. Windsurf e Kitesurf anke esas populara sporti.

La nacional esquado pri futbalo konocesas kom Tubarões Azuis ("blua sharki") o
Crioulos ("kreoli"). Li partoprenis dufoye en l'Afrikala Kupo di la Nacioni, en
2013 ed en 2015.



https://io.wikipedia.org/wiki/Impresionismo

Impresionismo esis la nomo di artala movemento de la duesma duimo di 19ma
yarcento qua originis en Paris, Francia, kun grupo di piktisti ke serchis
transmisar la lumo di un imajo en l'instanto di lua pikturo. Ta artala movemento
recevis ironie la nomo "impresionismo", de kritikisti ke analizis la piktado
Impression Soleil levant, da Claude Monet.

Impresionista piktisti ne detalizis l'imaji piktita, ma suciis pri transmisar
l'efekti di lumo ed umbro en peizaji, ed uzis intensa kolori, kom reda, oranja o
flava por transmisar la sensaciono di klareso. Kande la verko di Monet aparis,
lua manko di detali sufris ironiala kritiko de akademiala kritikisti. Malgre ta,
altra artisti adheris a ta movemento, kom Pierre-Auguste Renoir, Edgar Degas,
Édouard Manet, Camille Pissarro, Alfred Sisley, Gustave Caillebotte, e Paul
Cézanne (qua pos divenis prekursoro di kubismo).

L'influo di impresionismo expansis exter Francia, ed atingis Hispania (Joaquín
Sorolla), Usa (Mary Cassatt, William Merritt Chase, Frederick Carl Frieseke ed
altra), Brazilia (Eliseu Visconti), Unionita Rejio (Walter Richard Sickert e
Philip Wilson Steer), ed altra landi.

Auguste Rodin esas konsiderata impresionista skultisto por lia uzado di rude
modelita surfaci.

En fotografio, fotografiisti qua uzis delikata foko ed atmosferala efekti en lia
imaji esis nomizita "impresionisti".

En muziko, la verki de Maurice Ravel e Claude Debussy esas konsiderata
"impresionista", malgre Debussy repugnis ta klasifiko.

En literaturo, verki ube poka selektita detali suficas por transmisar
l'atmosfero e sensala impresi de un incidento o ceno. Impresionista literaturo
esas proxima de simbolismo e la plu importanta autori de ta movemento esis
Charles Baudelaire, Stéphane Mallarmé, Arthur Rimbaud e Paul Verlaine. Altra
autori, kom Virgina Woolf e Joseph Conrad skribis kelka verki ke esis
impresionisti en la formo di deskriptar senti ed emoci.



https://io.wikipedia.org/wiki/Helsinki

Helsinki (en Sueda Helsingfors) esas chef-urbo e maxim grand urbo di Finlando.
Ol jacas en Sud-Finlando, an la norda litoro di Finlandana Gulfo. La loko esas
60˚10' N - 24˚57' E. Ol jacas aproxime 80 km norde de Tallinn, Estonia, 400 km
este de Stockholm, Suedia, e 300 km weste de St. Peterburg, Rusia. Ol havas
historiala ligili kun ta tri urbi.

La metropolala regiono di Helsinki inkluzas l'urbi Espoo, Vantaa, Kauniainen ed
altra min grand urbeti. Ol esas la precipua centro politikala, edukala,
financala, kulturala e por ciencala inquesto di Finlando. Cirkume 70% de la
maxim grand entraprezeyi di Finlando havas sideyi en la regiono di Helsinki.

Helsinki havas universitato kun 11 fakultati e quar politeknoskoli. La
universitato di Helsinki esas la maxim olda en Finlando, ma originale ol esis
fondata en 1640 en Turku. La universitato translojesis pos la brulo di Turku
(1827) en Helsinki en 1828. Recente fondita esas l'Universitato Aalto (depos
2010), qua funcionas per privata establiso, e Metropolia (depos 2008), qua esas
politeknoskolo di aplikita cienci en la maxim alta nivelo.

Helsinki kreesis kom komercal urbo da Gustaf la 1ma Vasa en 1550. Il intencis
transformar ol en rivalo di Hansal urbo Reval (nuna Tallinn). Malgre to, l'urbo
restis tre mikra til la komenco di la 19ma yarcento. La granda pesto di 1710
mortigis 2/3 dil habitantaro di Helsinki.

En 1809 Rusian imperio vinkis Suedia en la Finlandana milito, ed anexis Finlando
kom la Granda Dukio di Finlando. Pos ta anexo l'urbo komencis kreskar. En 1812
Helsinki esis imperita kom chef-urbo di Finlando. La Rusa caro volis ke nova
chef-urbo di autonomala Finlando esus plu proxime Santa Peterburg kam anciena
chef-urbo Turku. Pos granda fairo en Turku, L'Akademio translacesis de Turku a
Helsinki en 1828, e recevis nomo Carala Universitato di Alexandr, nuna
Universitato di Helsinki.

En 1852 la katedralo projetita da Carl Ludwig Engel kompleteskis. Pos la fino di
la 19ma yarcento Finlandana linguo gradope divenis plu dominacanta en l'urbo.

Malgre la tumultoza historio di Finlando dum la 20ma yarcento l'urbo duris
kreskar. Kande Finlando divenis nedependanta Helsinki duris esar chef-urbo. Dum
la Finlandana interna milito en januaro 1918 granda parto dil urbo e granda
parti dil sud-esto di Finlando okupesis da Red Armeo. Em aprilo Germani e la
Blanka Armeo, qui luktis kune, kaptis l'urbo.

Helsinki, kontraste kun Tampere, sufris poka domaji dum l'interna milito. Pos la
vinko di Blanki, militala kaptiti enkarcerigesis en diversa parti di Finlando,
exemple en la fortreso di Suomenlinna. En 1931 l'edifico dil Parlamento di
Finlando kompleteskis. En 1938 l'Olimpiala stadio kompleteskis ma l'Olimpiala
Ludi qui eventabus en 1940 ne eventis, pro ke Sovietia atakis Finlando l'antea
yaro (Vintro-milito) ed anke pro ke komencis la duesma mondomilito.

En 1952 la Somerala Olimpiala Ludi fine eventis en l'urbo. En 1975 eventis la
konfero pri sekureso di Europa en la Halo Finlandia (Finlandia-talo) kun la
partopreno di 35 chefi di stato.

La habitantaro di Helsinki kreskis rapide dum la 1970a yari e lua unesma lineo
di urbala fervoyo inauguresis en 2 di agosto 1982. La metropolala regiono di
Helsinki havis un de la maxim rapida kreski de Europana Uniono dum la 1990a
yari. La yaro 2000 l'urbo esis un de la "kulturala chef-urbi di Europa".

Surnomizita "la filiino dil Baltiko" Helsinki jacas sur l'extremajo di un
peninsulo, plu 315 insuli. La denseso di habitantaro en kelka regioni dil urbo
esas alta, e povas atingar plu kam 16,000 habitanti per km² en la quartero
Kallio. Granda parto dil urbo fore de la historiala centro konsistas ek suburbi
konstruktita pos la duesma mondomilito, separita l'una di l'altra per parceli di
foresto. En l'insulo Korkeasaari jacas la maxim granda zoo* di Finlando.

Lua metropolala regiono konsitas ek la municipi Helsinki, Espoo, Vantaa e
Kauniainen, e konsideresas l'unika metropolala regiono di Finlando. Ol havas 1.1
milion habitanti, plu kam 4 foyi la habitantaro di Tampere. La metropolala
regiono okupas 770 km² e lua denseso di habitantaro esas 1,418 per km². Ol
koncentras multa employesi: cirkume 750,000 personi laboras ibe.

Lua klimato esas humida kontinentala (Dfb, segun la klimata klasifikuro di
Köppen). Pro l'influo di Baltiko, la temperaturi esas plu alta kam lua nordala
loko povus sugestar. En januaro e februaro lua mezvalora temperaturo esas −5 °C,
e temperaturi infre -20 °C eventas dum poka dii dil yaro. La mezvalora
temperaturi de junio til agosto (somero) varias de 19 til 22 °C.

La precipua insuli di Helsinki esas Seurasaari, Lauttasaari (3,75 km²),
Korkeasaari, Suomenlinna (ube jacas fortreso qua konsideresas Patrimonio di la
Homaro), e la militistala insulo Santahamina (4,28 km²).

La precipua ekonomial agadi di Helsinki esas la servadi, qui gradope remplasas
l'industrio. Cirkume 1/3 de la KLP di Finlando produktesas en la metropolala
regiono di Helsinki, e la sideyo di 83 de la 100 maxim granda entraprezeyi di
Finlando jacas ibe.

La Borso di Helsinki inauguresis en 1912, e nun apartenas a la grupo Sueda ONX,
qua anke kontrolas la borso di Stockholm.



https://io.wikipedia.org/wiki/Hano

Hano (Gallus gallus, Gallus domesticus) esas tipo di ucelo domestikigita qua
esas ofte pultro. On opinionas ke ol avo esas la savajo asiana reda Junglefowl.
Existas nun proxim 200 rasi.

Hani esas maxim multa ucelo en mondo kun 24 miliardo (2003). Produkto precipua
ovo ma anke karno e plumo (en Japonia fenixo havas til 8 m).

Hano esas omnivora e nutrivos de mikra grani, herbi e folii, insekti e mem
mamifereti kom muso, se ul povas prenar li. Domestika hani esas kustuma
nutrivita komerce kun preparita mixo de proteini e grani. Hani ofte gratas la
sulo per obtenar insekti o grani. Ul povas kombatar inter note kande tro multa
en la loko do on sekas parto di beko ed instalas reda lumo per facar sango ne
dicernita de ucelo-restajo.

Domestitikiga hano ne esas kapebla flugar dum longa disti, tamen ul povas
generale flugar supere klozo. Hano flugos kelka foyi pro explorar cirkume, ma
precipua flugas pro eskapar kande perceptas danjero. Per ke la flugo-risko, hani
elevita en larja aero generale havas uno di ali nevalida (ne equilibra) per
sekar la maxim longa plumo.

Ovo varias en koloro, kustuma de brilanta blanka til brun-nuanci e mem blua o
verda (Auracana varianti).

Hano probos jacar en nesto qua ja kontenas ovi, e konocita certa movinta ovi de
proxim nesti en lua. La rezulto di komporto esas ke trupo uzos nur kelka loki,
prefere ke diferanta nesto per omna ucelo.

Kovado por fertiliga ovo esas 21 dia. Ul devas turnabar de tri til kin foyi per
dio pro evitar ke embriono adheras ad sheleto.

Kastrita hano produktas plu e grasega karno ke ordinara hanulo. Per ta reasono
esas konsiderita delico ed esis partikulara prizita dum mez-epoko. Kastritinta
hanulo, kontraste bovo o porko, necesitas delikata kirurgio ed esas konsiderita
arto preske perdita nuna. testikuli jacas en korpo kavajo. Extraktar ol bezonas
specala equipo ed konoco. La habileso persono kastritinta la hanulo devas facar
preciza e specaliga talii en la ventro id ucelo.



https://io.wikipedia.org/wiki/Guyana

Guyana esas lando qua jacas en Sud-Amerika. Lua vicina landi esas Suriname en
esto, Brazilia en sudo e sud-westo, e Venezuela en westo. Karibeano jacas norde.

Guyana habitesis da Arawak e Karibi indijeni ante l'arivo di Europani.
Cristoforo Colombo vizitis la regiono dum 15ma yarcento, ma l'unesma kolonii
fondesis da nederlandani en 1621. Nederlandani fondis Essequibo en 1616, Berbice
en 1627 e Demerara en 1752. Li plantacis tabako en la kolonio.

Britaniani okupis la regiono en 1814. Depos sklavo-libereso en 1834, Chiniani ed
Indiani agrokultivisti kontratesis. Li laboris precipue en la kultivo di
sukrokano.

L'unesma moderna politikala partiso di Guyana, la Progresema Partiso dil Populo
(People's Progressive Party, PPP) establisesis la 1ma di januaro 1950, kun
Forbes Burnham - decendanto de Afrikani - kom lua chefo, e Cheddi Jagan -
decendanto de Indiani - kom lua viceprezidanto. PPP ganis 18 de la 24 sideyi en
l'unesma elekti dum kolonial epoko, en 1953. Cheddi Jagan divenis chefo dil
parlamento e ministro dil Agrokultivo dum kolonial administado. Tamen, la
marxista ideologio di Jagan kauzis sucii en Usana guverno. La 9ma di oktobro
1953, kin monati pos l'elekto, Unionita Rejio suspensis la konstituco e sendis
trupi a Guyana pro, segun lu, "impedar Jagan transformar Guyana en komunista
stato". Britaniani anke stimulis Burnham krear la partiso Nacionala Kongreso dil
Populo (People's National Congress).

De 1963 til 1964 eventis konflikti, nomizita "la trubli" dal Britaniani, kun
striko komandita da Afro-Guyanani qua lastis 90 dii, precipue en la urbi. La
striko stimulesis da Usa, kontre lokal administro komandita da Indiana-Guyanani.
Britaniani alterne represis o permisis la kontinuajo dil striko. Li enkarcerigis
Jagan ed altra chefi di PPP.

La 26ma di mayo 1966 Guyana divenis nedependanta de Unionita Rejio. Ol divenis
republiko en 1970. Usa ed Unionita Rejio suportis Forbes Burnham, de partiso
People's National Congress - PNC -, unesme kom chefa ministro de 1966 til 1980 e
pose kom prezidanto de 1980 til 1985, kontre lia opozanto Cheddi Jagan.
L'administrado di Burnham gradope divenis autokratala, e l'elekti qui eventis
dum ta epoko konsideresis frauzoda.

En 1978 Guyana ganis internaciona atenciono kande Usana religiala chefo Jim
Jones e 300 altra adepti di sekto Popula Templo (Peoples Temple) suocidis kune.
Du opozanti dil rejimo di Burnham, jurnalisto Bernard Darke e historiisto Walter
Rodney, asasinesis en 1979 e 1980, rispektive. On kredas ke agenti dil rejimo
esis responsiva pri la du morti.

Burnham mortis en 1985, e lore chefa ministro Desmond Hoyte asumis provizore e
pose elektesis en decembro ta yaro. Hoyte gradope modifikis la politiki di
Burnham. En 1992 eventis elekti e Cheddi Jagan elektesis prezidanto.

En mayo 2008 prezidanto Bharrat Jagdeo signatis konstitucanta kontrato di
UNASUR, qua establisas doganala uniono inter Sud-Amerikana landi.

Guyana esas prezidantala republiko. La prezidanto esas la chefo di stato e chefo
di guvernerio ed elektesas da la parlamento, kustume por 5 yari. Segun la
konstituco la prezidanto havas la autoritato por dissolvar la parlamento. La
parlamento anke elektas la chefa ministro, qua mustas esar parlamentano, e nur
esas la chefo dil ministraro.

La Parlamento (Nacional Asemblajo, National Assembly) havas unika chambro kun 53
membri, qui elektesas dal populo til la dissolvo dil parlamento - admaxime 5
yari pos lasta elekto.

Nuna konstituco adoptesis en 6 di oktobro 1980. Ol havas 232 artikli, e til nun
recevis 12 emendi. Antea konstituco adoptesis en 1966, pos la nedependo.

Guyanana teritorio jacas inter latitudi 1º e 9º N, e longitudi 56º e 59º W. Ol
povas dividesar en kin regioni: basa tereni proxim litoro, ube vivas granda
parto di lua habitantaro; un teritorio kovrata da sablo ed argilo ube jacas
granda parto di la minerali di lando; l'Equatorala foresto, qua kovras granda
parto di lua teritorio ed esas lua precipua vejetantaro; alta montari en sudo di
lando, e savano en sud-westo. La maxim alta monto di Guyana esas Monto Roraima,
kun 2,835 metri di altitudo, en la frontiero kun Brazilia e Venezuela.

La precipua fluvii esas Essequibo, kun 1,100 km qua naskas en la frontiero kun
Brazilia e Venezuela. Altra importanta esas Courantyne fluvio (Corantijn en
Nederlandana) kun 742 km en la frontiero kun Suriname, Berbice fluvio (595 km),
e Demerara (346 km). Lua litoro kovras 459 km en la Karibeano.

La klimato esas tropikala kun du pluvoza sezoni: l'unesma de mayo til la duimo
di agosto, e la duesma de la duimo di novembro til la duimo di januaro. En
Georgetown la mezvalora maxima temperaturo esas 32º C e la mezvalora minima
temperaturo esas 26ºC.

L'ekonomio di lando bazas su en agrokultivo (precipue rizo e sukrokano), minado
di bauxito, oro ed altra minerali, produktado di ligno, e la pesko di kreveto.

Guyana havas cirkume 770 000 habitanti di qui 90% vivas proxim litoro.
Indo-Guyanani reprezentis 43,5% di totala habitantaro en 2002, ed Afro-Guyanani
reprezentis 30,2%.

La maxim granda urbo esas la chef-urbo, Georgetown. Altra importanta urbi esas
Linden e New Amsterdam.

La kulturo di Guyana esas simila ad Angla-parolanta landi e teritorii de
Karibeano. Lua mixuro di Afro-Guyanana ed Indo-Guyanana kulturi esas simila a
Trinidad.



https://io.wikipedia.org/wiki/Fairo

Fairo esas la produkto di flamo da oxa-ektermika reakto nominita kombusto.
Cendro esas la pulveratra reziduo di kombusto dil ligno ed altra organika
materii.

La kombusto esas kemiala reakto qua emisas kaloro e lumo. La fairo povas existar
nur se tri factori esas juntar : du kemiala kompozi, kombusteblo e kombustanta,
nam aktiva energio.

Pro aktiva energio (do kaloro), la kombusteblo deskompozesas e reaktas kun la
kombustanta (ordinare aer-dioxo).

La Homo erectus komencis usar la fairo cirkum 500 000 yari ante nun. Ol povas
ambe esar bonfaco, o maxim povebla enemiko. Ol permisas ulu kalorar su, koquar
nutrivo - inter altri ol povas mortigar la mikrobi e permisas koquar certa
planti por manjar - transformas materii (metalifo), lumas la nokto. Povas anke
ocidar, devastar e destruktar (incendio).

Fairo esas deigita en multa kulturi. En greka mitologio, ul furtabas de dei e
transportas a homaro da Prometeo.

Fairo destruktas domaj-besto, do havas tre frue asociita kun purig-ideo. Certa
kulturi, note Hinduismo kombustas lua morti segun rituala fasono ; en Europa,
dum mez-epoko, pos sub inquiziciono, la mortigo da fairo esis rezervita en
hereziani e sorciineri.

Fairo esas naturala asociita kun Suno, qua esas anke fonto di kaloro e lumo
(savas nun ke ne esas kombusto ma nukleala fuzo. Esas anke kun volkani, kom per
exemplo la fairo dil forjerio di Hefaistos/Vulcain (same, on savas nun ke
l'interna kaloro di Tero venas de nukleala fiso).



https://io.wikipedia.org/wiki/Chipro

Chipro, en longa formo Republiko di Chipro (en greka Kýpros, Κύπρος e Kipriakí
Dimokratía, Κυπριακή Δημοκρατία, literale « Republika chiprala », en turka
Kıbrıs e Kıbrıs Cumhuriyeti), esas insulana lando situita en l'esto di
Mediteranea maro, en l'orientala baseno. Quankam Chipro esas geografiala plu
proxima de la regiono mez-oriento, la lando esas ligita kulturala e politikala a
Europa ed esas membro di EU. Depos 1974, la nordala parto di insulo, situita
ultra di la verda lineo kontrolita per la trupi di UN, jacas sub turkiana
armeala okupado, ed en 1983 ta teritorio autoproklamis nedependo sub la nomo
Turkiana republiko di nordala Chipro. La nedependo ne esis agnoskita da
l'internaciona komuneso, ecepte Turkia.

Republiko di Chipro esas membro di ONU depos 20 di septembro 1960, di
Commonwealth, di UE depos 2004, di OMC, di OSCE, di movado di ne-rektigita e di
internaciona organizuro pri frankofonio. Chipro integrigis Eurozono ye 1 di
januaro 2008.

L'isulo di Chipro esis parto di Hitita imperio dum Bronz-epoko ante l'arivo di
du ondi di Greki. Chipro okupas importanta rolo en Greka mitologio, esanta la
loko ube naskis Afrodito ed Adonis.

Asiri guvernis Chipro de 708 aK til kurta periodo di guvernerio da Egipti e pose
Persiani en 545 aK. Alexandros la Magna konquestis l'insulo por Greki, e Chipro
divenis sub Greka influo til romana konquesto en 58 aK.

Kande la Roman imperio esis dividita en du parti en 395, Chipro divenis parto de
Bizancana Imperio. Richard 1ma di Anglia kaptis l'insulo en 1191 dum la Triesma
krucomilito.

En 1473 la Veneziana republiko asumis la kontrolo dil insulo, ma en 1539 Otomani
atakis Limasol. Finale en 1570 tota l'insulo esis okupita da Otomani. L'Otomana
guverni esis kelka tempi indiferenta, kelka tempi opresiva segun le temperamenti
dil sultani.

Cirkum 1844 la totala populo dil insulo esis 144.000 personi: 44 mil islami e
100 mil kristani. La kresko di Grekiana nacionalismo dum la 19ma yarcento
stimulis l'ideo di enosis (uniono) kun Grekia.

Kom rezulto de l'Unesma mondomilito, Britaniani okupis Chipro en 1914, ed ofris
l'insulo a Konstantinos 1ma di Grekia kondicione ke Grekia militis kontre
l'Otomani. Konstantinos 1ma refuzis ta propozajo ed, sub Lausanne-kontrato en
1923 la Turkiana republiko agnoskis Chipro kom Britaniana kolonio.

Chipro divenis nedependanta de Unionita Rejio ye 16 di agosto 1960. Depos 1974,
insulo esas divizita: cirkume 3 355 km² de lua teritorio formacas nune Turkiana
republiko di nordala Chipro (nedependo ne agnoskata).

Grekiana sektoro divenis membrostato dil Europana Uniono ye la 1ma di mayo 2004.

Chipro esas prezidantala republiko. La prezidanto en Grekiana sektoro elektesas
dal populo por 5-yara periodo. On ne existas chefministro. Nune la prezidanto di
Greka sektoro (konsiderata l'oficala prezidanto di tota insulo ecepte da Turkia)
esas Nikos Anastasiades.

La parlamento (Vouli Antiprosópon/Temsilciler Meclisi) havas 1 chambro kun 59
membri.

Chipro esas la 3ma maxim grand insulo en Mediteraneo, pos Sicilia e Sardinia. La
longeso de esto til westo esas 240 km, dum ke la longeso de nordo til sudo esas
100 km. Turkia jacas 75 km norde. Du mikra montari - Troodos montaro en
sud-westo, e Kyrenia montaro en la nordo - dominacas la teritorio, e la plana
regiono di Mesaoria jacas en la centro. Pedieos-flubio, kun 100 km di extenso,
esas la precipua fluvio dil insulo. La Republiko di Chipro kovras 59.74% de
l'insulo, dum ke la Turkiana republiko okupas 34.74%, la Verda Lineo kontrolata
da Unionita Nacioni okupas 2.67% de l'insulo e du Britaniana militala bazi,
Akrotiri e Dhekelia, okupas la lasta 2.74%.

Chipro havas subtropikala e miarida klimati, kun moderema vintri en la westo e
varma someri. En la litoro, l'yarala mezvalora temperaturo esas 24ºC. Dum vintro
povas okurar nivosturmi en Troodos montaro.

La maxim granda urbo esas Nikosia (Turkiana: Lefkoşa), la chef-urbo. Altra
importanta urbi esas Lemesos (Limasol), e Larnaka.

(¹) Turkiana republiko di nordala Chipro: 3 355 km² (²) Sama himno ke Grekia (³)
ante 1 di januaro 2008: Pundo di Chipro



https://io.wikipedia.org/wiki/Burundi

Unesma atesto di un rejolando en Burundi evas de la 16ma yarcento, proxim la
monti en esto di lando. Dum rejio di Ntare 4ma Rutaganzwa Rugamba (de cirkum
1796 til 1850) la rejolando duoplikis lua totala surfaco. Europana misioneri
komencis arivar en 1856 e komparis l'organizuro di ta rejolando kun Anciena
Grekia.

Germanian imperio komencis okupar la regiono en 1890, ed en 1899 transformis ol
en parto di Germana West-Afrika, ke anke enkorpigis Ruanda. Kontree Ruandana
monarko, Burundiana rejo Mwezi 4ma Gisabo ne aceptis Europan influo. Germania
uzis la forco por submisar la teritorio.

En 1916 dum unesma mondomilito Belgia okupis Burundi. Pos la vinkeso di
Germania, Ruanda e Burundi pasis a kontrolo di Belgia, e formacis la kolonio
nomizita Ruanda-Urundi.

La lukto por nedependo en Burundi sufris influi de la konflikto inter la Hutu
populo e la Tutsi populo en vicina Rwanda. En novembro 1959 Hutu atakis Tutsi en
Rwanda, e multa Tutsi fugis vers Burundi por eskapar la persekuto. Kande en
Burundi, Tutsi komencis atakar lokala Hutu.

Burundi divenis nedependanta de Belgia en 1 di julio 1962 kom konstitucala
monarkio, kun Mwami Mwambutsa 4ma kom rejulo. En la parlamento, Hutu e Tutsi
havis egala reprezenti. Kande rejulo Mwabutsa eligis un Tutsi kom chefa
ministro, le Hutu, majoritato en la parlamento, revoltis su. Kom konsequo, la
polico, komandita da Hutu, esis brutale supresita e substitucita da armeo
komandita da un Tutsi, kapitano Michel Micombero. La sequanta chefa ministro de
Tutsi rasala grupo, esis asasinita.

En 1966 rejulo Mwabutsa renversesis da stato-stroko komandita da lia filiulo,
Ntare. La sama yaro la chefa ministro, kapitano Michel Micombero, renversis
Ntare e deklaris Burundi un republiko.

Burundi esas prezidantala republiko. La chefo di stato e la chefo di guvernerio
esas la prezidanto, qua elektesas por kin-yara mandato. Nune esas Pierre
Nkurunziza. Nuna konstituco adoptesis en 13 di marto 1992 pos referendo.

La parlamento havas 2 chambri: Senato (Sénat), kun 49 membri e Nacionala
Asemblajo (Assemblée nationale), kun 118 membri. Lando havas 21 politikala
partisi.

Burundi ne havas litoro. Lando jacas en alta planajo en la centro di Afrika. Ol
esas parto di Albertine-fenduro, la westala parto di Est-Afrikana-fenduro. Lago
Tanganyika jacas sud-weste de lando, en la bordero kun Demokratial Republiko
Kongo.

Lua mezvalora altitudo esas 1,707 metri. La maxim alta monto di lando esas Monto
Karonje, kun 2,760 metri super mar-nivelo. Lua precipua fluvii esas Ruzizi e
Kagera.

Lua klimato esas equatorala e tropikala. Pluvi esas neregulara, plu intensa en
nordwesto. La majoritato di lando recevas 1,300 mm til 1,500 mm di pluvi
omnayare. La planajo di Ruzizi e la nord-esto di lando recevas 750 mm til 1000
mmm omnayare.

Burundi esas un di la kin maxim povra landi dil mondo. Ol havas la min granda
KLP per persono dil mondo. Kobalto e kupro esas lua precipua minerala rekursi, e
lando exportas kafeo e sukro.

De la habitantaro 85% esas Hutu (bantui), 14% esas Tutsi (hamitiki), 1% esas Twa
(pigmei), 3,000 personi esas Europani e 2,000 esas Aziani.

La maxim granda urbo esas la chef-urbo, Bujumbura. Altra importanta urbi esas
Gitega, Bururi e Ngozi.

Kristani esas 67% di la habitantaro, di qui 62% esas katoliki e 5% esas
protestanti ed Anglikani. Mohamedani esis 2.5% de la habitantaro en 2008.

L'Unionita Nacioni kalkulis ke en 2012 existis 430 mediki (1 por cirkum 23,000
habitanti) e 5,424 flegisti en Burundi. En 2010 Unionita Nacioni lansis raporto
qua afirmis ke 970 mulieri de 100,000 mortis pos parturar. La viv-esperajo en
Burundi esis 50 yari en 2005, kontre 42 yari en 2000 - mem basa.

Kirundi, Franciana e swahilia parolesas en tota lando. Min kam 60% de lua
habitanti savas lektar e skribar, pro poka atendo a skolo. Nur 10% di studenti
eniras liceo.



https://io.wikipedia.org/wiki/Burkina_Faso

Burkina Faso esas lando qua jacas en west-Afrika. Lua vicina landi esas en nordo
e westo Mali, en esto Nijer, en sud-esto Benin, en sudo Benin, Togo e Ghana, en
sud-westo Ivora Rivo.

Arkeologiala restaji probis l'existo di Bura-kulturo dum la fer-epoko de la 3ma
til la 13ma yarcento. La centro di nuna Burkina Faso habitesis da Mossi populi,
qua formacis diversa rejii dum la 16ma yarcento e probable originis de nuna
Ghana. La maxim povoza rejii la Wagadogo (Ouagadougou) ed Yatena. Pos intensa
rivaleso inter Britaniani e Franciani en la regiono dum la 19ma yarcento, la
Mossi rejio di Ouagadougou esis vinkita da Franciani, e Francia establisis
protektorato en la regiono en 1896. En 1904 diversa teritorii okupita da Francia
apud Volta fluvio unionesis e formacis Franca West Afrika. Bamako, en nuna Mali,
divenis chef-urbo di la kolonio.

La 1ma di marto 1919 establisesis Franca Supra-Volta, separita de Franca West
Afrika, por strategiala ed ekonomiala motivi. La kolonio rinomizesis Supra
Volta, e François Charles Alexis Édouard Hesling divenis lua unesma
guberniestro. Pos la duesma mondomilito, Mossi instigis Franciani por separita
koloniala stando. La 4ma di septembro 1947 la kolonio divenis parto di Franca
Uniono.

Pos revizo di la legi pri koloniala standi, Franca kolonii recevis grand
autonomeso. En la 11ma di decembro 1958 Supra-Volta ganis propra guvernerio e
divenis autonoma republiko en Franca Komuneso. Lando divenis komplete
nedependanta de Francia ye la 5ma di agosto 1960 sub la nomo Supra-Volta. Lua
unesma prezidanto esis Maurice Yaméogo. Quankam la 1960 konstituco establisis ke
la prezidanto e la nacionala asemblajo elektesus dal populo por 5-yara periodo,
poka dii pos divenar prezidanto Yaméogo proskriptis tota la politikala partisi,
ecepte lia partiso, UDV. Lia guvernerio lastis til 3 di januaro 1966 kande - pos
intensa protesti - militisti intervenis.

Yaméogo renversesis de povo da militala stato-stroko, qua suspensis la
konstituco e dissolvis la nacional asemblajo. Lietnanto Sangoulé Lamizana asumis
povo e guvernis dum 4 yari. En 14 di junio 1970 la habitanti ratifikis nova
konstituco qua establisis 4-yara transito-periodo ante la restituco di povo a
civili. Lamizani kontinuis guvernar dum la 1970a yari, kom prezidanto di
militala o civila-militala guverni. En 1977 nova konstituco aprobesis, e
Lamizana rielektesis en 1978.

Dum lia guvernisteso, Lamizana havis problemi kun la forta sindikati e la 25ma
di novembro 1980 il revokesis da nova stato-stroko. Kolonelo Saye Zerbo divenis
prezidanto, ma anke havis problemi kun la sindikati. En la 7ma di novembro 1982
mayoro Jean-Baptiste Ouédraogo renversis Zerbo de povo, ed instalis la
Konsilantaro por populala salveso (CSP). La konsilantaro mantenis la proskripto
di politikala partisi, ma promisis transito por civil administrado e nova
konstituco. Kapitano Thomas Sankara divenis chefa ministro en januaro 1983.

En 1984 Supra-Volta rinomizesis Burkina-Faso. Ta nomo kombinas vorto de Mossi
origino kun vorto de Mande origino, e signifikas aproxime "lando di honesta
habitanti". Sankara nacionaligis kompanii, ma la exterala relati kun Francia e
Liberia degeneris.

La 15ma di oktobro 1987 Sankara mortigesis en atento dum stato-stroko komandita
da lia ex-kolego e prezidanto Blaise Compaoré. Lia korpo dispartigesis e
sepultesis rapide, dum ke lia vidvo e du filii fugis de lando. Compaoré
nemediate reversionis la nacionaligi e modifikis tota la politiki de Sankara. En
2010 Compaoré eniris lia 23ma yaro en povo, dum ke Burkina Faso sejornis un di
la maxim povra landi dil mondo.

Nuna konstituco aprobita da referendo en 11 di junio 1991 establisas
mi-prezidantala republiko. La chefo di stato e chefo di guvernerio esas la
prezidanto, qua elektesas dal populo por 5-yara periodo, ma povas rielektar
nefinite. Depos 1987 til nun esas Blaise Compaoré. La chefa ministro di Burkina
Faso esas nur la chefo dil ministraro. Nune esas Luc-Adolphe Tiao.

La parlamento (Assemblée) havas unika chambro: la Nacional Asemblajo (Assemblée
Nationale). Lua 111 membri elektesas dal populo por 5-yara periodo.

La teritorio di Burkina Faso jacas inter latitudi 9ºN e 15º N, e longitudi 6ºW e
3ºE, e ne havas litoro. La nordo di lando kovresas da dezerto, o da
transito-vejetantaro en la regiono di Sahel, dum ke la centro kovresas da
savano, e la sudo kovresas da foresti. Lando ne havas alta monti - la maxim alta
monto esas Ténakourou, kun 749 metri di altitudo.

Tri fluvii krucumas Burkina Faso, ed originis l'antea nomo di lando, "Supra
Volta": la Nigra Volta (o Mouhoun), la Blanka Volta (Nakambé) e la Reda Volta
(Nazinon). La Nigra Volta esas un di la du fluvii qui fluas dum tota dii, sen
sikar; l'altra esas Komoé, qua fluas sude. La baseno di Nijer fluvio kovras 27%
di Burkinana teritorio.

La klimato esas tropikala kun 2 sezoni. La pluvoza sezono duras aproxime 4
monati (de mayo o junio til septembro). Lando recevas de 600 mm til 900 mm di
pluvi en ta sezono. Dum la sika monati eventas varma venti de Sahara. En Sahel
la temperaturi povas atingar 47ºC.

Burkina Faso havas un di la min granda KLP per persono dil mondo: 1,400 dolari.
Agrokultivo reprezentas 32% de KLP ed employas 80% de la labor-povo.

La maxim granda urbo esas Ouagadougou. Altra importanta urbi esas Bobo Dioulasso
e Kougoudou.

On kalkulas ke 69 lingui parolesas en Burkina Faso, di qui 60 esas indijena.
Mossi-linguo parolesas da 40% de la habitantaro.

La kulturo di Burkina Faso manifestas su tra la skulti en bronzo e ligno, en la
tradicional arkitekturo kun argilo, ed en tradicionala dansi e muziki.

Futbalo esas la maxim populara sporto en Burkina Faso. Lua nacionala squado esis
vicechampiono di futbalo en l'Afrikana Kupo di Futbalo en 2013.



https://io.wikipedia.org/wiki/Baikal

Lago Baikal (Rusa:О́зеро Байка́л (Ozero Baykal)), jacas en sud-Siberia, Rusia,
inter Irkutsk Oblast en nordwesto e Buryatia en sudesto, apud Irkutsk.

Kun longa 636 km e larja 80 km , Baikal esas la maxim granda dolca aquo lago en
Azia (31.494 km2) e la maxim profunda lago en mondo (1637 m). Sua evo esas
estimata 25-30 milion yari, facinta un ek la maxim anciena lago en mondo en
geologiala historio. To esas uniko inter granda, tre extenseso lagi en ke sua
sedimenti ne havis skrapita da kontinentala glaciero diplasar su, donita informi
de klimatala vario dum 250.000 yara. Se omna la sedimenti esus ekpozita de lago,
ul esus 9 km profundo.

La lago esas kompleta cirkondita da monti, teknicala protektita kom nacionala
parko e kontenas 22 mikra islandi, la plu granda, Olkhon, esinta 72 km longa. La
lago esas nutrita per kelka 300 riveri, la sis principue esinta Selenga,
l’origino di poka poluteso, Chikoy, Khiloh, Uda, Barguzin ed Alta Angara, ed
esas drenita tra sole defluiga, l’Angara rivero.



https://io.wikipedia.org/wiki/Aviono

Aeroplano (Sinonimi en Ido: aviacilo, aviono) esas vehilo quo flugas, ed esas
guvernebla da pilotisto por levar su e tervenar sekure. Aeroplano esas plu grava
kam aero, ma flugas per motoro e sustenanta plani.

L’ ideo pri fluganta homo esas anciena. Unesma konocata projeto pri aeroplano,
helikoptero e parashuto trovesis en la desegnuri di Leonardo da Vinci. Ca
projetita vehili nule flugis.

On konsideras kom komenco-momento dil aeronautiko la flugo per balono da
Montgolfier fratuli ye 1783 en Francia. Ye 10 di novembro 1798 Jeanne Labrosse,
studento di balonisto André-Jacques Garnerin, flugis kun ilu per hidrogenoplena
balono ye Parc Monceau, Paris. Labrosse esis l'unesma homino qua flugis per
balono. De 1797, Garnerin facabis plura balonoflugi, ed ilu divenabis l'Oficala
Aeronavisto di Francia. Ye 12 di oktobro 1799 Jeanne Labrosse esis l'unesma
homino qua decensis per parafalo, de alteso di 900 m. El divenis spozino di
Garnerin, e la paro turis Anglia e Francia, facante demonstrala balonoflugi e
parafalodecensi.

Wilbur ed Orville Wright esis Usana biciklo-fabrikisti, qui esis interesita pri
flugado. La flugo di Orville ye 1903 esas nun konsiderata kom l’ unesma flugo
per aeroplano. Li inventis, quale on povas guvernar la fluganta vehilo.

La flugo-probeyo di le Wright esis en Nord-Karolina che esta rivo di Usa. Ibe li
ye 17 di decembro 1903 sendis alonge reli l’ aeroplano Flyer (o “Whopper” segun
li). Ol havis nula rotuli o stipito, ma nur du plani e motoro. L’ unesma flugo
duris 12 sekundi e 35 metri. Samadie Orville flugis duesmafoye: 59 sekundi e 860
metri, ma l’ aeroplano krulis en ventego.

Ye 23 di septembro 1913 la Franca aviacisto Roland Garros facis la unesma voyajo
per aeroplano trans la Mediteraneo, de St Raphael en sudala Francia a Bizerte en
Tunizia, 730 km distanta. La dureso di la transiro, en Morane-Saulnier
aeroplano, esis 7 hori e 53 minuti; lo esis lore la maxim longa trans-mara flugo
kompletigita. Ye la fino il havis restanta gazolino por nur 7 plusa minuti di
flugo. Garros esis aviacisto depos 1909, ed en 1912 il flugis de Tunizia a
Marsala en Sicilia. Dum la unesma mondo-milito il esis kombato-pilotisto; il
mortis en 1918, fusil-agite de la cielo en la Ardeni.

Ye 30 di julio 1914 Norvegiano Tryggve Gran facis la unesma voyajo per aeroplano
trans la Norda Maro; il departis de Cruden Bay en Skotia, ed arivis pos 4 hori e
10 minuti ye Jaeren, proxim Stavanger en Norvegia, 465 km distanta. Lo esis la
maxim longa flugo fora de lando, til la flugo di Alcock e Brown trans la
Atlantiko en 1919. La dato di la flugo di Gran esis hastigata pro la interdikto,
relate la expektata milito, di civila flugado en Britania pos ta dio. Ante ke il
divenis interesata pri aviacado, Tryggve Gran, kom experto pri skiado, esis
membro di la Antarktika-expediciono de 1911 til 1913, duktata da Robert Falcon
Scott.

La unesma voyajo trans la Atlantiko per aeroplano esis kompleta ye 15 di junio
1919. La voyajo esis iniciata da konkurso reklamata en la jurnalo The Daily Mail
di London, en aprilo 1913: premio di 10000 pundi esis ofrata a ti qui flugis de
Nord-Amerika a Britania od Irlando en 72 hori. Pro la mondo-milito, la konkurso
ajornesis til 1918. John Alcock, aviacisto depos 1912, ed Arthur Whitten Brown,
injeniero qua havis experienco pri aerala navigado, komencis la flugo de St
Johns, Nov-Lando, en aeroplano fabrikita da Vickers, ye 14 di junio, 13.58
kloki; nur un altra konkursanta grupo esis ibe, qua ne esis pronta por flugo. La
aeroplano portis 3900 litri de gazolino; ol flugis ye alteso inter maro-nivelo e
3700 m. La voyajo finis, pos 16 hori 28 minuti, e 3040 km, en marsho proxim
Clifden, Galway-komtio, Irlando; Alcock e Brown ganis la premio.

Ye 9 di junio 1928 la unesma voyajo trans la Pacifiko per aeroplano finis ye
Brisbane, Australia. Charles Kingsford Smith e tri kolegi livis Oakland,
Kalifornia ye 31 di mayo en Fokker FV11-3M aeroplano; li pauzis en Havayi e
Fidji. Smith, qua naskis en Brisbane en 1897, anke kompletigis la unesma flugo
trans Australia sen pauzo, e la unesma flugo de Australia a Nova-Zelando. En
1935, dum flugo de Britania ad Australia, Smith e kolegi desaparis en la bayo di
Bengal; fragmenti di lia aeroplano trovesis proxim la rivo di Burma, dek-e-ok
monati plu tarde.



https://io.wikipedia.org/wiki/Aeroportuo

Aeroportuo od aerodromo esas loko ube avioni, helikopteri od aeronavi departas
e/o tervenas. Aeroportuo havas adminime un voyo preparita por departo o terveno
di aeroplani ed ordinare inkluzas edifici, exemple turmi, por kontrolo dil
aerala trafiko, hangari e termini por embarko e/o desembarko di voyajanti.
Militala aeroportuo esas nomata anke aerala bazo.

La vorto aerodromo esas ordinare uzata por nomar simpla aeroportui, sen multa
substrukturi por voyajanti. Omna aeroportui esas aerodromi, ma ne omna aerodromi
esas aeroportui. Ordinare, por esar konsiderata aeroportuo e recevar ofta
komercala flugi, aerodromo mustas satisfacar obligi e normi pri sekureso
kontrolata da lokala od internaciona autoritati.

Aeroportuo povas recevar kargajo, voyajeri od ambi. Ordinare ol komunikas a
vicina urbo od urbi per chosei, fervoyi od urbala fervoyi. La maxim granda
aeroportui povas recevar mili de personi singladie. Segun raporto da CIA, en
2009 existis cirkume 44,000 aeroportui od aerodromi "videbla de l'aero" en la
tota mondo, inter qui 15,095 situita Usa.

La maxim multa aeroportui ne havas anke turmo por kontrolar l'aerala trafiko, ma
la granda aeroportui havas ol. La kontrolisti uzas radaro por lokizar la situeso
dil avioni e komunikas kun l'avioni e kun la krui sur sulo per radio, por
organizar la terveni e la departi.

L'aeroportuo Charles de Gaulle imauguresis ye la 8ma di marto 1974. La
konstruktado di la aeroportuo, ye 25 km nord-este de Paris, komencis en 1966.
Termino 1, qua existas de la inauguro, havas ronda edifico ek dek etaji, kun sep
satelitala strukturi komunikanta a la centrala strukturo per sub-tera pedovoyi;
la arkitekto esis Paul Andreu. Nuntempe existas tri termini. Ol esas la maxim
granda aeroportuo en Francia. En 2012 ol esis la sepesma aeroportuo en la mondo,
segun aeroplano-trafiko e nombro de voyajanti.

L' aeroportuo John F. Kennedy, qua antee havis la nomo aeroportuo Idlewild ed
esis konocata kom "Internaciona Aeroportuo di New York", inauguresis en 1943. Ol
konstruktesis por helpar l'aeroportuo La Guardia, inaugurita en 1939 ma lore ja
plena. Nune plu kam 70 aerolinei funcionas ibe. Ol havas 6 termini e 151 pordi.
Du anciena termini (la 6ma e la 3ma) demolisesis.

L'Internaciona aeroportuo di Kansai en Japonia konstruktesis sur artificala
insulo ed inauguresis ye la 4ma di septembro 1994. La konstrukturo komencis en
1987, por helpar l'aeroportuo di Osaka, lore ja plena. Ol recevas interna ed
anke internaciona flugi. Nune ol havas du termini, e la triesma esas
konstruktata. Du espreso-linei servas l'aeroportuo. L'artificala insulo esas
longa de 4 km e larja de 2.5 km. ponto longa de 3 km ligas l'artificala insulo a
Honshu.

L'aeroportuo Paro, un de la quar aeroportui en Bhutan e l'unika internaciona en
la lando, judikesas kom un de la maxim danjeroza por departo o terveno. Ol
situesas ye 2,235 metri super la mar-nivelo, meze dil montaro Himalaya, e nur 8
pilotisti judikesas kom sat kapabla por tervenar ibe.

L'aeroportuo Juancho E. Yrausquin en Saba havas la maxim kurta voyo por departo
e terveno por uzo komercala en la mondo: ol esas longa de nur 396 metri. La voyo
esas uzebla nur da avioni propulsita per helico, ma ne da turboreaktor-avioni.



https://io.wikipedia.org/wiki/Abkhazia

Ye 1810 Rusia anexis Abkhazia. En 4 di marto 1921 Abkhaziana SSR fondesis kom
parto di Sovietia. En 16 di decembro 1921 Abkhazia divenis parto di Gruziana SSR
en Sovietia. En 1931 Abkhazia divenis autonoma SSR en Gruziana SSR.

Abkhazia esis autonoma republiko di Gruzia. En 21 yulio 1992 Abkhazia deklaris
unlatere sua nedependo de Gruzia pos un milito.

Abkhazia havas tre streta relati kun Rusia. La republiko havas un parlamento kun
65 membri. La prezidanto di Abkhazia esis Sergej Bagapsch de 2005 til sua morto
2011. Multa habitanti de Abkhazia havas rusa civitaneso. Abkhazia volas divenar
nedependanta de Gruzia.

Pos l'atako di Gruzia en Sud-Osetio kun forco dum agosto 2008, Rusia agnoskis
l'autonomeso di Abkhazia en 26 di agosto 2008. Anke Venezuela (2009), Nikaragua
(2008), Nauru (2009).

Koram Sovietia Abkhazia esis tre populara vakanco-loko, pro ke ol jacas an la
nordala litoro di Nigra maro.

Dum 2005 en Abkhazia habitis cirkum 250 000 homi. 125.000 (45 %) Abkhaziani,
60.000 (18,2 %) Armeniani, 40.000 (12,9 %) Georgiani e 22.000 (6,5 %) Rusiani.

Til 1989 ankore 48 % di la habitanti esis Georgiani e nur 17 % Abkhaziani. La
militi dum la yari 1992-1994 chanjis profunde la demografio di Abkhazia.



https://io.wikipedia.org/wiki/Zagreb

Zagreb esas chef-urbo e maxim grand urbo di Kroatia. Ol jacas en la nord-westo
di lando, apud rivero Sava, en la suda taludi dil monto Medvednica. Segun
demografiala kontado en 2011 ol havis 792 875 habitanti. Lua metropolala regiono
havas 1,110,517 habitanti.

Es konocita por sua diversa ekonomio, alta vivo-qualeso, e granda nombro di
muzei e di sportala ed amuzal eventi.

Lua internaciona aeroportuo jacas en la suburbo di Pleso, 10 km de la centrala
fervoyala staciono di Zagreb (Zagreb Glavni kolodvor). Ol recevis plu kam 2
milion voyajanti en 2014. L'urbo havas altra du aeroportui: Lučko e Buševec.

Arkeologiala restaji de 1300 til 750 aK trovesis apud Sava Rivero ube nune jacas
Zagreb, ma l'unesma signifikanta kolonieti konocita fondesis nur dum
Roman-epoko. La maxim anciena Romana kolonieto trovita en l'urbo esis
Andautonia, ube nune jacas Ščitarjevo.

La nomo "Zagreb" mencionesis unesme en 1094, kande rejulo Ladislaus 1ma di
Hungaria fondis diocezo en la kolino Kaptol. La domo dil episkopo e la katedralo
jacis sude en la sama kolino. En la vicina kolino Gradec establisesis altra
vilajo nedependanta de la diocezo, habitita da komercisti. La katedralo
konsakresis en 1217, ma en 1242 ol sufris granda domaji dum Mongola invado. La
habitanti di Gradec repulsis la Mongoli, e kom danko, rejulo Béla la 4ma di
Hungaria transformis Gradec en un urbo dil rejio sendepenanta de feudala
siniori. Pos 1263 la katedralo rikonstruktesis.

Dum la 14ma e la 15ma yarcenti, Gradec e Kaptol esis rivala urbi. Gradope
komencis aparar konekti inter la du. En 1557 Kroata parlamento, qua reprezentis
Kroatia, Slavonia e Dalmatia kunvenis en Gradec por l'unesma foyo. Fine dum la
17ma yarcento la du urbeti unionesis por formacar nuna Zagreb.

Dum la 17ma e la 18ma yarcenti la habitantaro di Zagreb devastesis da fairo e da
la pesto. En 1776 royala konsilantaro (guverno) movesis de Varaždin a Zagreb, ed
en la 4ma di novembro sam yaro la Royal Akademio pri Yurala Cienci fondesis.

Dum la 19ma yarcento l'urbo esis la centro di Kroatiana Nacionala Rivivigo, kun
nacionalista idei pri la rekupero di Kroata folkloro, dil uzo di nacionala
linguo en la literaturo, e pri la defendo di unika normo por skribo e parolo di
la linguo Serbio-Kroatiana, lore nomizita Iliriana linguo da la nacionalisti.
Nacionalisti lansis ta idei kom kompensajo a l'expanso di Hungariana linguo.

L'unesma lineo di fervoyo qua unionis Zagreb a Zidani Most e Sisak inauguresis
en 1862, ed en 1863 inauguresis lua gasometro. En 9 di novembro 1880 l'urbo
sufris un ter-tremo qua mortigis 1 persono e domajis cirkum 1,700 edifici.

De la ter-tremo til 1914 l'urbo kreskis, recevis lua unesma tramveturo movita da
kavali en 1891, la fervoyo-linei expansesis, ed en 1907 inauguresis l'elektro.
L'elektrala tramveturi inauguresis en 1910. En 1914 l'urbo ja havis 83,000
habitanti.

Pos l'unesma mondomilito Kroatia unionesis a la Rejio di Serbiani, Kroatiani e
Sloveniani, pose Yugoslavia. En 1921 l'urbo ja havis plu kam 108,000 habitanti.
En 1928 ol ganis lua unesma automatala telefonala centralo. En 1933 lua unesma
cieloskrapelo inauguresis.

En 1939 nuna teritorio di Kroatia formacesis, tra l'uniono di litorala provinci
kun la provinco di Sava. En 6 di aprilo 1941 Yugoslavia invadesis da
Nacional-socialista Germania, Italia e Hungaria, ed en 10 di aprilo sam yaro
kreesis la Nedependanta Stato di Kroatia (en Kroatiana Nezavisna Država
Hrvatska, NDH), marioneto-stato komandita da Ante Pavelić, kun sideyo en Zagreb.
Nur en 1945 partisani komandita da Josip Broz Tito e Sovietiana Reda Armeo fine
vinkis NDH.

Pos la milito, la regiono inter rivero Sava e la fervoyo subisis granda
rikonstrukteso. Pos la duimo di 1950a yari nova rezidala quarteri konstruktesis
sude de Sava, e formacis Novi Zagreb (Nova Zagreb). En1962 l'aeroportuo Pleso
inauguresis. En 1987 l'urbo esis eventeyo por sportala konkursi inter
universitati di multa landi (Univerzijada).

Dum la milito por la nedependo di Kroatia okuris kelka kombati proxim l'urbo, ma
ol eskapis de intensa bombardi. Ye la 2ma e 3ma di mayo ol sufis fuzeo-ataki da
Serba forci, qui mortigis 7 personi. En 1995 la milito finis e Kroatia restis
nedependanta.

La klimato di Zagreb esas oceanala (Cfb, segun Köppen-klasifikuro). L'urbo havas
quar sezoni klare definita. Someri esas varma, kun mezvalora temperaturi di
22ºC, quankam la rekordo di temperaturo esis 40.4ºC en julio 1950. Dum vintro la
mezvalora temperaturo esas -0.5ºC, e la rekordo di minima esis −27.3 °C en
februaro 1956.

Zagreb esas importanta centro por turismo. Ol recevas turisti precipue de
Austria, Germania ed Italia. Lua precipua atraktivi esas lua muzei, exemple
l'Arkeologiala Muzeo, la Muzeo dil Urbo di Zagreb, e la Muzeo pri Arti e
Mestieri.



https://io.wikipedia.org/wiki/Tuvalu

Tuvalu, ante nomizita Ellice insuli, esas mikra stato en Oceania, formacita da 3
insuli e 6 atoli. Lua nomo signifikas "8 uniti", homajo ad 8 insuli ke havas
populo.

Unesma habitanti di insuli posible arivis cirkum 3000 yari ante nun, de Tonga e
Samoa. Dum la periodo ante l'arivo di Europani kontakto inter insuli esis
komuna. Ok de la non insuli habitantesis, e la vorto Tuvalu signifikas "8
uniti", homajo a 8 insuli di lando qui havis habitantaro.

En 1568 Hispana navigisto Álvaro de Mendaña de Neira deskovris l'insulo di Nui,
nomizita Isla de Jesús da il. Til 17ma yarcento nula Europano vizitis
l'arkipelago: nur en mayo 1819 Usana kapitano Arent Schuyler de Peyster navigis
en la regiono e deskovris Nukufetau e Funafuti, nomizita Ellice insulo da il, en
homajo a Britaniana politikisto Edward Ellice.

Tuvalu esis kolonio di Hispania til 1892. En ta yaro, l'insuli divenis
Britaniana protektorato kun nomo Ellice insuli. De 1916 til 1974 Gilbert-insuli
(nune Kiribati) e Ellice insuli esis administrita kom un unika kolonio, "Gilbert
ed Ellice insuli".

En 1974 Tuvaluani votis por separar su de Gilbert insuli. Lando divenis
nedependanta de Unionita Rejio la 1ma di oktobro 1978, kom monarkio en la
Commonwealth. En 1979 lando signatis pakto kun Usa, qua agnoskis Tuvaluana
posedajo di 4 insuli, ante demandita da Usa.

Tuvalu esas konstitucala monarkio, membro di la Commonwealth. Rejino Elizabeth
2ma di Unionita Rejio reprezentesas da un general-guberniestro, nune Iakoba
Italeli. La chefo di guvernerio esas la chefministro, nune Enele Sopoaga.

Lua parlamento, Fale I Fono havas unika chambro kun 15 membri, qui elektesas dal
populo por 4 yari. Lua konstituco adoptesis en 15 di septembro 1986.

Lando formacesas da 3 korala insuli e 6 atoli. Un di ta atoli, Funafuti (di qua
la maxim granda insulo esas Fongfale), konsideresas chef-urbo di lando.

La maxim granda altitudo di lando esas 4.5 metri sur la mar-nivelo. Kom la
tereni esas basa, Tuvalu esas sentiva a l'altajo de mar-nivelo. On kalkulas ke
un altajo di 20 til 40 centimetri en mar-nivelo dum la proxima 100 yari povas
divenar Tuvalu nehabitebla.

On kalkulas ke Tuvaluana habitantaro atingis 11,810 personi en 2006 di qui 96%
esas Polineziani e cirkum 4% Mikroneziani. Tuvaluana linguo parolesas da preske
tota habitantaro.

Tuvaluana esas Polineziana linguo parolata en Tuvalu. Ol havas kelka relati kun
altra Polineziana lingui, quale Havayiana, Samoana, ed altra. Cirkum 13,000
personi parolas ol.

La precipua muziki e dansi esas fatele, fakanau e fakaseasea, ed esis
tradicionale uzata por celebrar chefi.



https://io.wikipedia.org/wiki/Togo

La historio di Togo ante l'arivo di Portugalani esas poke konocita. De la 11ma
til la 16ma yarcento, diversa tribui (Ewe, Mina, Guin) arivis en la regiono, e
instalis ipsa precipue en litoro. Dum la sequanta du yarcenti, la regiono di
Togo divenis importanta centro di inkurso por Europani en sercho di sklavi.
Litoro di la regiono divenis konocita kom Rivo di Sklavi.

En pakto signatita en l'urbeto di Togoville sub rejio di Mlapa 3ma, Germanian
imperio deklaris Togo sua protektorato. En 1905 Togo divenis Germana kolonio,
kun nomo Togolando. Depos Unesma mondomilito Unionita Rejio e Francia dividis
lua teritorio. En 1957 civitani di Britaniana Togolando votis por unionar kun
Ora Rivo, nune Ghana, dum ke Franca Togolando divenis autonoma republiko en
uniono kun Francia.

Franca Togolando divenis nedependanta la 27ma di aprilo 1960 kun la nomo Togo, e
Sylvanus Olympio kom lua unesma prezidanto. Olimpio asasinesis dal militisti la
13ma di januaro 1963. Emmanuel Bodjollé asumis povo e du dii pose il transmisis
povo a Nicolas Grunitzky qua guvernis til esar revokita da nesangoza
stato-stroko, la 13ma di januaro 1967, komandita da Eyadéma Gnassingbé.
Gnassingbé guvernis dum 38 yari til lia morto la 5ma di februaro 2005, la maxim
longa diktatoreso di Afrika.

Pos la morto di Eyadéma Gnassingbé lia filiulo Faure Gnassingbé, ex-ministro por
publika verki, mineyi e telekomuniki, indikesis prezidanto dal militisti. Poka
nacioni agnoskis lia guvernerio, e Faure Gnassingbé renuncis la 25ma di
februaro, e aceptis elekti en aprilo sam yaro. Segun oficala rezulti, il vinkis
l'elekti kun plu kam 60% de totala voti, ma lia opozanto Emmanuel Bob-Akitani
deklaris su gananto kun 70% de totala voti, e denoncis fraudo. Agitesi pos
l'elekto produktis 100 morti.

Togo esas parlamentala republiko. La chefo di stato esas la prezidanto, depos
2005 esas Faure Essozimna Gnassingbé, rielektita en 2010. La chefo di guvernerio
esas la chefministro, nune Kwesi Ahoomey-Zunu.

La parlamento havas unika chambro, la Nacional Asemblajo (Assemblée Nationale),
kun 81 membri. La judiciala povo havas influo de franca sistemo: la maxim alta
korti esas la supra korto e la rekursa korto.

En la centro di lando predominacas kolini. En sudo, existas platajo e plana sulo
kun laguni e marshi. La maxim alta monto di lando eas Monto Agou, kun 986 metri
di altitudo.

En nordo di lando, precipua vejetantaro esas savano. En sud-westo existas
tropikala foresti. La rapida kresko dil habitantaro provokas la destruktado di
foresti. Kultivebla tereni reprezentas cirkum 32% de totala surfaco di lando.

Generale, la klimato esas tropikala, kun karakteri di savano en nordo, e kun du
pluvoza sezoni en sudo: unesma de aprilo til julio, e la duesma de oktobro til
novembro. Yarala pluvi ne esas intensa.

Preske 65% dil habitantaro praktikas agrokultivo nur por vivo-moyeni, e lando
bezonas importacar multa alimenti. Togo exportacas precipue fosfato (un di la
precipua exportaceri di fosfato dil mondo), kakao e kafeo. Ol esas un di la
maxim povra landi dil mondo.

Cirkum 40% de la habitantaro vivas en urbi. Franciana esas oficala linguo. Altra
lokala lingui: Ewe, Mina, Kabye, Dagomba.

Tribuala religii praktikesas dal 51% de la habitantaro, Islamo dal 20%, e 29%
esas kristani.



https://io.wikipedia.org/wiki/Sofiya

Sofiya esas chef-urbo di Bulgaria. Ol havis 1 270 450 habitanti en 2007. Lua
totala surfaco esas 1 349 km². Ol jacas weste de lando, proxim la monto Vitosha.
Ol esas la 15ma maxim grand urbo de Europana Uniono.

Un ek la tri maxim olda urbi de Europa, Sofiya ja habitabis adminime de la yaro
7,000 aK. Ol esas la centro administrala, ekonomiala, kulturala, por transporto
e por eduko di Bulgaria.

Fondita dal Romani dum la 2ma yarcento sur la situo di Traciana habiteyo. Ol
nomesis Sofia - la Grekiana vorto signifikante 'sajeso' - dum la 14ma yarcento,
forsan pro la 6ma-yarcentala kirko Santa Sofia en l'urbo.

Sofiya divenis parto dil Unesma imperio Bulgara pos longa siejo en 809, dum la
regno di Khan Krum. Pose ol kreskis por divenar importanta fortreso e komercala
centro dum la regno di Khan Omurtag. Pos la konquesto di Preslav - lore
chef-urbo dil imperio Bulgara - da trupi komandita dal princo Sviatoslav la 1ma
di Kyiv e dal imperiestro Iohannes 1ma Tzimiskes di Bizanco, l'ortodoxa
patriarko Damyan selektis Sofiya por episkopeyo di Bulgaria.

En 1382 Otomani siejis l'urbo. En 1443 Hungari okupis l'urbo por kurta periodo.
Pos falio di la krucomilito komandita da Władysław la 3ma di Polonia, l'elito
kristana dil urbo ocidesis e Sofiya divenis chef-urbo dil Otomana provinco
Rumelia dum plu kam 4 yarcenti. Dum la 16ma yarcento Sofiya semblis klare
Otomana urbo. Ol esis prosperinta komercala centro, ube vivis Bulgari, judi
Ashkenazi, Romanioti e Sefardi, Armeniani, Greki ed Italiana komercisti de
Ragusa. Poka edifici de Otoman epoko, quale la moskeo Banya Bashi de 1576,
shirmesis til nun.

Ye la 4ma di januaro 1878 dum Rusa-Turka milito Sofiya kaptesis da Rusa trupi.
Ol divenis chef-urbo di la nedependanta princio di Bulgaria (de jure vasalo de
Otoman imperio) la 3ma di aprilo 1879. La 5ma di oktobro 1908 la princio
deklaris nedependo e divenis la rejio di Bulgaria.

Dum l'unesma Balkana milito la rejio di Bulgaria, Serbia, Montenegro e Grekia
militis kontre Otoman imperio e vinkis. Li ekpulsis Otomani preske tote de
Europa. Tamen, la relati di Bulgaria kun l'altra stati di Balkani ne esis bone,
e de la 29ma di junio til la 10ma di agosto 1913 eventis la duesma Balkana
milito, ube trupi de Otoman imperio, Serbia, Rumania, Grekia e Montenegro vinkis
Bulgari. Rumana trupi avancis til Vrazhdebna, lore urbeto 7 mili de Sofiya e
nune lua suburbo. L'avanco forcis Bulgari kapitulacar.

Bulgaria eniris l'unesma mondomilito por luktar kune la Centrala federiti
efikive en oktobro 1915, dum ke lua vicini Serbia, Rumania, Grekia e Montenegro
militis kune Francia ed Unionita Rejio. Pos la milito, Bulgaria perdis teritorii
por Grekia e Serbia.

Pos stato-stroko en Bulgaria ye la 9ma di junio 1923 eventis revolto komandita
dal Komunista partiso di Bulgaria en septembro sam yaro, rapide represita. Ye la
14ma di aprilo 1925, pos la proskripto di Komunista partiso l'antea yaro,
eventis revolto di komunisti en Sofiya, qui explozis la tekto di
Santa-Nedelya-kirko e produktis la morto di 150 personi, precipue militisti e
politikisti, qui asistis funeralo en la kirko.

Dum la duesma mondomilito Bulgara trupi militis kune l'Axo Roma-Berlin-Tokio e
subisis bombardi dal avioni de la Westala Federiti en 1943 e pose Sovietian
invado en 1944. Pos finar la milito, la caro Simeon Saxe-Koburg-Gotha revokesis
la 15ma di septembro 1946 e la Populala Republiko di Bulgaria proklamesis la sam
yaro.

Sofiya subisis granda transformi de 1946 til 1990 dum la komunista rejimo, e pos
1990 til nun. Lua habitantaro rapide expansis pro l'enmigro de rurala zoni. Lua
unesma lineo di metropoliteno* inauguresis ye la 28ma di januaro 1998.

Sofiya esas l'urbo di Bulgaria qua recevas la maxima nombro di turisti omna
yari. L'urbo jacas proxim la monti Vitosha, qui kreas bela peizajo en lua
horizonto.

Inter lua precipua historiala edifici esas la katedralo di Santa Alexander
Nevski, konstruktita dum fino di la 19ma yarcento. Ol okupas 3,170 m² e permisas
kunsidar 10,000 personi.

La rotonta kirko di Santa Georgius (rotondo Sveti Georgi) jacas dope la hotelo
Sheraton, e konsideresas la maxim anciena edifico di Sofiya. Ol konstruktesis
dum la 4ma yarcento, posible en la sama loko kam pagana templo. Existas en
Sofiya altra 5 kirki e kapeli konsakrita a Santa Georgius.

La kirko di Boyana konstruktesis inter la 10ma e la 11ma yarcenti. En 1979 ol
deklaresis Kulturala patrimonio dil homaro dal UNESCO.

La Bulvardo Vitosha o Vitoshka esas la precipua komercala strado en la centro di
Sofiya. Ol koncentras multa chika butiki, kafeerii e restorerii.



https://io.wikipedia.org/wiki/Sierra_Leone

Portugalani arivis en Sierra Leone en 15ma yarcento e komencis komercar sklavi.
Dum 17ma yarcento britaniani okupis teritorio. Freetown esis fondita ye 1786 da
Britaniana komercala kompanio.

De-pos 1807 kolonio di Serra Leone esis uzanta da Britaniani por livar sklavi
libera. La libera-sklavi kompozis l'elito di teritorio, ma konfliktis kun
originala populo (etnio tenne).

Sierra Leone divenis nedependanta de Unionita Rejio ye 27 di aprilo 1961. Sioro
Milton Margai esis l'unesma chefministro. Lando divenis republiko ye 1971.

En 23 di marto 1991 komencis interna milito en lando qua lastis til 18 di
januaro 2002 e rezultis cirkume 75,000 morti e 2 milioni desplasizita.

Sierra Leone esas prezidantala republiko. La chefo di stato e la chefo di
guvernerio esas la prezidanto. Depos 2007 esas Ernest Bai Koroma.

La parlamento (Parliament) havas unika chambro kun 124 membri. Nuna konstituco
adoptesis en 1991.

Sierra Leone sufris kun sangoza interna milito. Dum 10 yari, l'evalui di
morto-quanto esas 50 000 personi.

La peizajo di lando varias de savano en nordo a tropikala foresto, e manglieri
en litoro. Ol havas 402 km di litoro. Loma Mansa, anke konocata kom Monto
Bintumani esas la maxim alta monto di lando, kun 1948 metri di altitudo.

Freetown esas la precipua urbo. Altra granda urbi esas Bo, Kenema e
Koidu-Sefadu. L'oficala linguo esas Angliana, ma Krio esas la precipua parolata.



https://io.wikipedia.org/wiki/Sao_Paulo_(urbo)

Sao Paulo (en Portugalana São Paulo) esas la chef-urbo di Braziliana stato
samnoma. Ol esas la maxim granda urbo di Brazilia e di suda misfero, e la 6ma
maxim granda del mondo. Segun demografiala kontado en 2010, lua totala
habitantaro esis 11 244 369 personi. Lua totala surfaco esas 1,509 km². Ol jacas
420km de Rio de Janeiro, 70 km de la granda portuo di Santos, e 1,015 km de
Brasilia, la chef-urbo di Brazilia.

Geografiale, ol situesas 750 metri adsur la maro. Lua metropolal areo (kun 38
altra urbi) havas plu kam 18 milioni habitanti.

Sao Paulo fondesis ye la 25ma di januaro 1554 da katolika misionisti José de
Anchieta e Manuel da Nóbrega, qua kreis misionala skolo proxim la fluvii
Anhangabaú e Tamanduateí. La nomo dil urbo homajas Santa Paulus, katolika santo
di qua sua konverto celebresas omnayare la 25ma di januaro.

La regiono komencis kolonigiesar en 1560 kande generala guberniestro Mem de Sá
imperis la transfero di la habitantaro de la vilajo di Santo André da Borda do
Campo, kreita en 1553 vers Sao Paulo, vilajeto konsiderita plu sekura kontre
l'ataki dal indijeni. Nur en 1711 Sao Paulo divenis urbo, ma restis urbeto til
1867, kande kreesis la fervoyo inter Santos, en la litoro, e Jundiaí, marfore 65
km de São Paulo, pro faciligar l'exportacajo di kafeo.

Kun l'arivo di unesma Italiana enmigranti, unesme por laborar en plantacerii di
kafeo e pose en l'unesma industrii instalita en Sao Paulo, l'urbo kreskis
rapide. En 1900 240.000 personi ja vivis en l'urbo. Enmigrinti e refujinti (de
Italia, Hispania, Portugal, Siria, edc.) prolongigis arivar til 1914. Japoniani
komencis arivar en 1908.

Dum l'Unesma mondomilito, l'industrii kreskis rapide, pro Brazilia ne povis
importacar manufakturala produkturi de Europa. Pos finar la milito, granda
nombro di enmigrinti e refujinti arivis en São Paulo por laborar ibe. Simila
situo kun l'industrii eventis dum la Duesma mondomilito, ma depos 1945 komencis
kreskar la nombro di Braziliani de altra stati (note de Nord-estala Regiono:
Bahia, Pernambuco, Ceará).

La habitantaro kreskis rapide dum la 20ma yarcento: en 1940 esis 1.3 milion
habitanti; en 1950 esis 2.2 milioni; en 1960 esis 3.8 milioni; en 1970 esis 5.9
milioni; en 1980 esis 8.47 milioni. En 1947 l'urbo ganis lua unesma asfaltizita
choseo, Via Anchieta, qua unionis Sao Paulo kun Santos. En 1954 l'urbo
kompletigis 400 yari de lua fondado, e por komemorar l'aniversario, l'urbo ganis
la Parko Ibirapuera.

Quankam la rapida kresko dil urbo, l'unesma lineo di urbala fervoyo nur
inauguresis en 1974. En 2012 l'urbo havis 75.5 kilometri di urbala fervoyi kun
63 stacioni.

Dum recenta yari la rapideso dil kresko diminutis, pro la developo industriala
di altra regioni di Brazilia. Nune la precipua ekonomial agadi dil urbo esas
servadi e komerco. Ol konsideresas un ek la precipua komercala centri de Latinal
Amerika.

Sao Paulo jacas en alta planajo kun mezvalora altitudo di 760 metri sur la
marala nivelo. Tropiko di Kaprikorno krucumas la nordo dil urbo. Lua maxim alta
monto esas Pico do Jaraguá, kun 1,135 metri di altitudo. L'urbo distas cirkum 70
km de l'Oceano Atlantiko.

Tietê, Pinheiros e Tamanduateí esas la precipua fluvii qui trairas l'urbo. Sao
Paulo ne havas naturala lagi, ma du aquala rezervuyi, Billings e Guarapiranga,
jacas en sudo de l'urbo e furnisas aquo por homala uzo. Tamen, granda parto di
l'aquo konsumata en l'urbo originas de la sistemo "Cantareira", qua formacesas
per 6 rezervuyi qui situesas en vicina urbi, e de altra tri sistemi por aquala
furniso: Alto Cotia, Rio Claro, ed Alto Tietê.

La klimato dil urbo esas humida subtropikala. La maxim kolda e sika periodo esas
dum vintro, de junio til septembro, ma povas eventar dii kun temperaturi super
28 °C en agosto - la nomizita "veranico" o "mikra somero". Pluvas plu intense
dum somero, de decembro til marto. La mezvalora yarala pluvozeso esas 1,454 mm.
Omnayare dum la pluvoza sezono, multa regioni dil urbo subisas l'efekti di
inundadi.

La maxim konocata urbala parki di Sao Paulo jacas sude dil urbo: Ibirapuera (ube
jacas la muzeo pri Afrikan arto), Parque da Independência (ube jacas la Muzeo
Ipiranga, kun diversa objekti e pikturi pri la historii di Sao Paulo e di
Brazilia) e la Parque do Estado (ube jacas la zoo*, la Botanika Gardeno e la
parko "Zoo Safari").

Norde jacas la parko Alberto Löfgren, konocata kom Horto Florestal, e nord-weste
jacas la Parque Estadual do Jaraguá, ube jacas la monto Pico do Jaraguá, la
maxim alta punto dil urbo.

Este, jacas la granda (plu kam 1 miliono m²) parko Parque do Carmo, ed weste la
parki Parque da Água Branca, e la komplexo Memorial da América Latina, kun
muzeo, biblioteko ed aud-domo.

Quankam la parki, l'urbo havas poka vejetantaro kande komparata a lua quanto di
habitanti. En kelka regioni la granda quanto di edifici e mikra quanto di
vejetantaro modifikas la lokala klimato ed augmentas lokale la temperaturo.

Inter la precipua muzei dil urbo esas la Muzeo pri l'Arto di Sao Paulo (MASP) en
l'avenuo Paulista (kun importanta exemplaro di pikturi de la renesanco til
l'arto moderna), la muzeo Pinacoteca do Estado (kun importanta klasika pikturi e
kelka skulturi dal artisti de la 19ma yarcento - precipue Braziliani, ma anke
verki da Auguste Rodin), la Muzeo pri Sakra Arto (Museu de Arte Sacra, kun
skulturi sakra de l'epoko koloniala e de exterlando), la Muzeo pri Imajo e Fono
(MIS, Museu da Imagem e do Som, qua konservas anciena filmi), la Muzeo Lasar
Segall (en la domo qua apartenis al piktisto), la Muzeo pri Portugalana Linguo
(Museu da Língua Portuguesa, en la fervoyala staciono Luz, qua montras
l'evoluciono e difuzo di Portugalana linguo tra la mondo), la muzeo Catavento
(pronuncez:"katavento") pri ciencala temi, la Muzeo pri Transporto (Museu dos
Transportes Gaetano Ferolla, qua prezervas anciena vehili e fotografuri), edc.

Sao Paulo havas plu kam 6.5 milioni automobili, plu kam 10,000 autobusi, e nur
75.5 kilometri di urbala fervoyi kun 63 stacioni. e 257 km di treni. La rezulto
esas intensa konflikti di trafiko omnadie, qua povas divenar kaotika en dii kun
intensa pluvi. La konflikti di trafiko en tota urbo povas superirar 200 km
cirkume la 18:00 hori. Poluteso esas altra mala rezultajo de nesuficanta publika
transporto. Multa habitanti decidis uzar motorcikli vice automobili, e konseque
la nombro di motorcikli en l'urbo superiris 1 miliono en 2014.

La kin linei di metropoliteno* transportas plu kam 3 milioni personi omnadie, de
lundio til venerdio. Lua sistemo di metropoliteno konsideresis la maxim bona de
Amerika. Surfacala treni transportas plu kam 1,5 milioni personi omnadie.

Sao Paulo esas la 10ma maxim richa urbo dil mondo e posible esos la 6ma maxim
richa en 2025. Segun statistiki de IBGE, la kuntara landala produkto dil urbo en
2006 esis plu kam 282 miliardi reali, equivalanta a cirkum 12,26% de la
Braziliana KLP e 36% de la totala produktado di servadi en Brazilia.

Ol esas la maxim granda financala centro di Brazilia ed anke havas importanta
industrio, servadi e komerco. La sideyi en Brazilia di important exterala
kompanii anke jacas en Sao Paulo. Pro lua granda koncentro di bona hoteli, di
centri por amuzo e restorerii, ecelanta aceso de altra regioni di Brazilia e de
exterlando per chosei ed aeroportui e granda koncentro di richeso l'urbo
atraktas la "turismo di aferi", kun expozuri e ferii quale la Duyarala Ferio dil
Libro ("Bienal do Livro"), l'expozuro pri garnituri por domi Casa Cor, la
Duayarala Expozuro pri Arto (Bienal de São Paulo), la duayarala Salono dil
Automobilo (Salão do Automóvel), edc.

Omna yari la lasta automobilo-konkurso pri "Formulo 1" dil yaro eventas en
l'urbo Sao Paulo en l'automobil-kureyo Interlagos. La konkurso atraktas multa
viziteri, inkluzite de altra stati. Omnayare la 31ma di decembro eventas la
Kurado di Santa Silvester ("Corrida de São Silvestre"), nune separita en kurado
por mulieri, por viri e por kripligita. La kurado atraktas kelka mili di
spektanti e centi di partoprenanti, inter profesional atleti e komuna kureri,
qui kuras cirkume 15 km en la stradi dil urbo. La vinkanti e la sequanti til la
5ma recevas premii. Ma la du precipua populara eventi qui eventas omna yari ed
atraktas centi di mili di viziteri omnayari esas la Geya Parado ("Parada Gay") e
la Marcho por Iesu ("Marcha Para Jesus").

Dum recenta yari, ofte eventas muzikala spektakli kun notora naciona od
internaciona artisti, quale la kantisto Roberto Carlos, la kantistino Katy Perry
e la bando Pearl Jam en 2015. Ultre loki quale la domi por spektakli "Olympia",
"Villa Country", "Citibank Hall" e la Municipala Teatro – qua povas recevar
centi di personi –, o granda loki quale l'automobil-kureyo Interlagos, la Stadio
Morumbi, la Jokeo-Klubo (uzata precipue por kavala kuradi), l'aerodromo Campo de
Marte – qua povas recevar granda muzikal eventi o granda populara eventi, quale
la festi dil Dio di Laboristi (la 1ma di mayo) –, en Sao Paulo recente
inauguresis la mult-eventa areno "Allianz Parque", qua uzesas precipue kom
stadio di futbalo ma anke povas recevar granda spektakli. Pro lua muzei,
universitati, domi por spektakli, teatri, edc, Sao Paulo esas un ek la maxim
importanta kulturala centri de Sud-Amerika.



https://io.wikipedia.org/wiki/Paraguay

Paraguay esas senlitora lando qua jacas en la centro di Sud-Amerika. Lua vicina
landi esas en nord-westo e nordo Bolivia, en esto Brazilia, en sud-esto, sudo e
westo Arjentinia. Chef-urbo: Asuncion.

Guaraní indijeni ja vivis en la regiono adminime 1,000 yari ante l'arivo di
Hispaniani. Jezuiti portis kristanismo a la lando. En la 19ma yarcento
Paraguay-milito o Triopla alianco-milito mortigis 60% til 70% de lua habitanti.
Dum la 20ma yarcento lando havis epoki di diktatoreso, la lasta komandita da
Alfredo Stroessner. Pos la fino dil autoritatema rejimo, komencis demokratiala
periodo kun multa partisi, e yusta elekti eventis en 1993. La sequanta yaro,
Paraguay esis un di la fondinti di Mercosur.

En 2009 on kalkulis ke lando havis 6.5 milion habitanti di qui la maxim multa
vivas este de lando.

Ante l'arivo di Europani, Paraguay habitesis da 17 indijena kulturi di Guaraní
raso. Ta kulturi kontinuas existar til nun. Unesma Hispaniani arivis en la
regiono cirkum 1516. L'urbo di Asuncion fondesis ye la 15ma di agosto 1537 da
Juan de Salazar y Espinosa. L'urbo divenis importanta centro por jezuiti
komencar lia verki en Sud-Amerika.

En 1542 Paraguay divenis parto di Vicerejio di Peru, kun sideyo en Lima. En 1604
dum la guvernerio di Hernando Arias ("Hernandarias") de Saavedra jezuiti arivis
en la kregiono. Dum plu kam 150 yari, li verkis en Paraguay ed en la regioni di
Corrientes (nune Arjentinia) e Rio Grande do Sul til esar ekpulsita da
Hispaniani e Portugalani en 1767. Anke dum la guvernerio di Hernandarias la
regiono esis dividita en du administrala regioni: Paraguay y Buenos Aires. En
1776 Hispana rejulo Carlos 3ma kreis la Vicerejio di Plata fluvio, ed unionis
Paraguay kun ta vicerejio. Ta uniono duris til 1811.

En 1810 arivis en la regiono di Buenos Aires la notico ke Napoleon Bonaparte
okupis Hispania ed ekpulsis la rejulo Fernando 7ma. Sen la rejulo, komencis em
Sud-Amerika la Revoluciono di Mayo en Buenos Aires. Paraguayani ne partoprenis
en la revoluciono, por existar rivaleso inter la habitanti di Asuncion e di
Buenos Aires (Porteños).

José Espínola y Peña esis la reprezentero di Paraguayani en Asuncion. Ilu
mentiis pri la suporto di la habitanti di Asuncion a la revoluciono. Do, en la
fino di 1810, Buenos Aires sendis Manuel Belgrano en komando di expediciono por
liberigar Paraguay de Hispaniana dominacajo. Belgrano perdis la batalii di
Tacuari e Paraguarí kontre royalisti en 9 di mayo 1811, ma ye la 14ma di mayo
Pedro Juan Caballero komencis la revoluciono qua rezultis en Paraguayana
nedependo. En 17 di junio un kongreso kreis un uniono por guvernar komandita da
ex-royalisto Fulgencio Yegros. Ta uniono establisis un projeto di konfederuro
inter Paraguay e l'Unionita Provinci di Río de la Plata. En 1821 Fulgencio
Yegros esis exekutita.

José Gaspar Rodríguez de Francia esis un di la precipua nomi de Paraguayana
historio. Ilu guvernis de 1814 til lia morto en 1840. Dum lia guvernisteso
l'unesma industrii instalesis en Paraguay.

Ye la 14ma di marto 1844 Carlos Antonio López asumis kom unesma prezidanto di
Paraguay. Lia filiulo, Francisco Solano López, komencis modernigar lando,
instalar skoli, konstruktar navi ed inauguris l'unesma fervoyo di lando. En
decembro 1864, pos Bernardo Berro, lia asociiito en Uruguay, esar ekpulsita de
povo kun la helpo di Brazilia, Solano López deklaris milito kontre Brazilia ed
komencis la Triopla Alianco Milito, anke konocata kom Paraguay milito. Por
atakar la sudo di Brazilia ed Uruguay, Paraguay krucumis Arjentiniana teritorio
di Corrientes, e provokis Arjentiniana eniro en la milito. Paraguay perdis la
milito pos 6 yari di kombati, e Francisco Solano López, lore diktatoro di lando,
mortigesis en batalio. Kun la milito lando perdis 2/3 di lua maskula populo, ed
en 1870 nur restis precipue mulieri, ancieni e pueri, lua industrio esis severe
destruktita, publika eduko preske desaparis e la fervoyo e la telegrafo esis
konfiskita por pagar debi pri la milito. Lando anke perdis teritorii por
Brazilia e la nuna provinco di Formosa por Arjentinia.

Dum la 20ma yarcento, de 1932 til 1935, eventis Chaco milito, en qua Paraguay
vinkis Bolivia. De marto til agosto 1947 eventis interna milito en lando, qua
rezultis 30.000 morti.

En 1954 generalo Alfredo Stroessner kaptis povo pos renversar prezidanto
Federico Chávez Careaga. Stroessner restis en povo til 3 di februaro 1989 kande
stato-stroko imperita da generalo Andrés Rodríguez Pedotti reversis il.

En 1992 Paraguay adoptis nova konstituco qua limitis ofico-tempo di prezidanteso
a 5 yari. En 1993 eventis elekto, e Juan Carlos Wasmosy divenis l'unesma civila
prezidanto di lando pos 40 yari, en yusta e neta elekti. La sequanta yaro,
Paraguay esis un di la fondinti di Mercosur.

La prezidanto di Paraguay esas chefo di stato ed anke chefo di guvernerio. Segun
la konstituco di 1992, il elektesas dal populo por 5-yara periodo.

La parlamento havas 2 chambri: chambro di deputati (Cámara de Diputados) kun 80
membri elektata por 5-yara periodo, e Senato (Senado) kun 45 membri anke
elektita por 5 yari.

Paraguay fluvio dividas lando en du parti. Estala rivo (konocata kom regiono di
Paraná) e westala rivo, konocata kom Chaco. Estala regiono esas la maxim
populoza di lando, e la maxim populoza urbi di lando jacas en ol. En la
frontiero kun Brazilia - sud-esto di lando - jacas l'aquobarilo Itaipu, en la
fluvio Paraná. Itaipu furnisas 95% te tota elektrikala energio konsumita da
Paraguay, e permisas lando exportacar elektro a Brazilia. Altra granda
aquobarilo en Paraná fluvio esas Yaciretá, en la frontiero kun Arjentinia.

Lua klimato varias de subtropikala a temperema. Lando havas du sezoni: la sika e
la pluvoza. Venti influas multe en Paraguayana klimato: de oktobro til marto,
varma venti suflas de Amazon-baseno, dum ke de aprilo til septembro kolda venti
suflas de Andi. La foresti en esto di lando recevas omnayare cirkum 1,700 mm di
pluvi, dum ke la Chaco recevas admaxime cirkum 500 mm.

Preske 95% de Paraguayana habitanti esas mestici di Hispaniani kun indijeni.
Cirkum 56% de la habitantaro vivas en urbi, e la majoritato vivas en esto di
lando.

Le maxim granda urbi segun la kontado di 2002 esas Asuncion (512.112 habitanti),
Ciudad del Este (222.274 habitanti), San Lorenzo (204.356 habitanti) e Luque
(170.986 habitanti).

Paraguayana kulturo mixuras Hispaniana ed indijena kulturi: plu kam 80% de la
habitantaro parolas Hispaniana e Guarani. "Jopara", un mixuro inter ta du
lingui, anke esas larje uzata.

Danko a la bilingueso di la populo, existas en Paraguay un literaturo en Guarani
linguo, kun verki di autori kom Natalicio de María Talavera e la poeti Rigoberto
Fontao Meza e Félix Fernández Galeano. Nune 94,6% de Paraguayani savas lektar e
skribar.

En la muziko, Paraguayana polko kombinas binara e ternara ritmi, dum ke Europana
polko uzas nur binara ritmo. La maxim konocata stilo di muziko de Paraguay esas
"guarania" kreita da muzikistulo José Asunción Flores en 1925. Importanta nomo
en la historio di Paraguayana muziko esas Luis Alberto del Paraná. Pos la 1990a
yari aparis kelka grupi di rock, kom Enemigos de la Klase ("punk rock") e Ripe
Banana Skins (ska).

La maxim populala sporto di lando esas futbalo. La precipua fubtalo-klubi di
lando esas Club Olimpia e Club Cerro Porteño.



https://io.wikipedia.org/wiki/Ornitorinko

L'ornitorinko (Ornithorhynchus anatinus) esas miaqual ovipar mamifero endemika
al estal Australia, inkluzite Tasmania. Kun la quar speci de ekidni, ol esas un
ek la kin existanta speci de monotremi, to esas la nura mamiferi qui ovifas vice
parturar. L'animalo esas la nura vivanta reprezentanto di sua familio
(Ornithorhynchidae) e genero (Ornithorhynchus), tamen ula nombro de speci parent
esas trovita en la fosil-registro.

La neordinar aspekto di ca ovipara, anado-beka, kastoro-kauda, lutro-peda
mamifero perplexigis Europana naturalisti kande li unesmafoye trovis ol, uli
konsiderante lu quale atrapo minucioza. Ol esas un ek la poka venenoza mamiferi,
l'ornitorinkulo havante sporno an singla dopa pedo qua liberigas veneno kapabla
efektigar intensa doloro a la homo. L'unika traiti dil ornitorinko igas ol kom
important objekto en la studio di biologio evolucional e kom simbolo agnoskebla
ed ikonal di Australia; ol aparas kom maskoto dum eventi nacional ed ol esas
prizentata an la reverso di lua monetopeco de 20 cent. L'ornitorinko esas
l'emblem animalo dil stato di Nova Suda Wals.

Til la frua 20-ma yarcento, on chasis ol por sua furo, ma on nun protektas ol en
omna parto di lua extenseso. Quankam edukoprogrami per kaptiteso havis nur
limitoza suceso e quankam l'ornitorinko esas vundebla al efekti di poluto, ol ne
esas minacata.

Kande l'ornitorinko unesmafoye trovesis dal Europani en 1798, felo e skisuro
retrosendesis vers Britania da kapitano John Hunter, la duesma guberniestro di
Nova Suda Wals. La komencala intuico di la Britaniana ciencisti esis ke la
karakteri esis atrapo. George Shaw, qua produktis l'unesma deskripto dil animalo
en la Naturalist's Miscellany en 1799, expresis ke esis neposibla ne konsiderar
dubiti pri lua autentika naturo, e Robert Knox kredis ke lu forsan esis
produktita da ula Aziana taxidermiisto. Esis imaginita ke ulu sutis la beko di
anado adsur la korpo di kastoratra animalo. Shaw mem portis cezo adsur la sika
pelo por serchar suturi.

La vulgara nomo Angliana "platypus" esas Latinigo di la Grekiana vorto πλατύπους
(platupous), "plata-peda", de πλατύς (platus), "larja, plata" e πούς (pous),
"pedo". Shaw atributis olu kom genero-nomo di Linné kande il iniciale deskriptis
olu, ma balde deskovris ke la termino ja koncernis la genero Platypus de la
ligno-perforanta ambrozia koleoptero. Lu esis nedependante deskriptita kom
Ornithorhynchus paradoxus da Johann Blumenbach en 1800 (segun specimeno donita
ad ilu da sinioro Joseph Banks) e sequinta la reguli di prioreso di
nomenklaturo, pose oficale agnoskesis kom Ornithorhynchus anatinus. La nomo
ciencal Ornithorhynchus anatinus derivesas de ορνιθόρυνχος (ornithorhynkhos),
qua vortope signifikas "ucelo-muzelo" en la Grekiana; e de anatinus, qua
signifikas "anadatra" en la Latina.

En la naraco da David Collin di la nova kolonio 1788 - 1801, ilu deskriptas
trovir "amfibia, talpatra" animalo. Lua naraco inkluzas desegno dil animalo.

La korpo e la larja, plata kaudo dil ornitorinko esas kovrata da densa, bruna
furo quo kaptas strato de izolanta aero por mantenar l'animalo varma. La furo
esas aquoespruva, e la texuro esas simila a to di talpo. L'ornitorinko uzas lua
kaudo por l'enmagazinigo di rezervi de graso (adapto anke trovita che animali
tala kam la Tasmaniana diablo e la grasoza-kauda mutono). Olu havas palmata pedi
e larja, kauchukatra muzelo; ca traiti aspektas plu simila a ti di anado kam a
ti di irga konocata mamifero. La palmateso esas plu importanta sur l'avana pedi
ed esas retroflexita kande marchanta sur tero. Ne tala la beko di ucelo (en quan
la supra e infra parti separas su por revelar la boko), la muzelo dil
ornitorinko esas sensala organo kun la boko sur la subajo. La nazotrui esas
situita sur la dorsala surfaco di la muzelo, dum ke l'okuli e l'oreli esas
situita en kanelo jus dop olu; ca kanelo esas klozita kande natanta.

Kontributeri di Wikipedia, "Platypus," Wikipedia, The Free Encyclopedia,
https://en.wikipedia.org/w/index.php?title=Platypus&oldid=668154434 (acesita ye
23 di junio 2015).



https://io.wikipedia.org/wiki/Naturo

Naturo esas polisemiala vorto : la materio di kozo (to ke es, sua esenco) e la
divenar di kozo en sua spontanala (libera di fino).

En l’ordinara uzajo, la naturo es ofte deita tam ol manifestus volo. Ta populala
konceptado havas prenita emfazo omna partikulara de ke ol es posibla di parlar
publike pri ateismo. Nam, la Moderna epoko, sive pos Descartes, havas konquestas
la penso-libereso do ni profitas ankore nun, ma ta partala emancipeso di homaro
da yugo di religioza sekti ne havas per segun liberita la spiriti di superstico.
Per klarigar ta reja konfuzo, on mustis di konstatar ke mem en la religii nomita
monoteista fundo di paganismo es ankore tre prezenta (la santuareso di santi e
stranja kustumi per exemplo). La vorto di naturo asemblas do, anke paradoxe ke
ta povas aparar, l’ensemblo di surnaturesa forci.

Naturo es ofte deskriptita kom esita l’emblo di realo, di esti e di kozi, qua
konstitucas l’universo, la fizika mondo. La Naturo povas kontenar l’universo, la
klimata fenomeni, la viva esti, la roki,...

Per ulu, ol esus plu precize l’ensemblo di realo pos abstrakto di modifiki
ad-portita per l’homaro, ol-mem qualifikita d’artifica. La naturo es en sua
senco ta qua ne subisas aquirar formo di huma teknika skopaleso. Ta es en sua
optikala le existas certa produkti qualifikita di « natura », lia produkto ne
havas neceseso di produkti « inventita » per l'homaro (per exemplo frukto-suko
esus nomita « naturala » kande ol ne kontenas di konservanto. Ta dicerno
sube-komprenas separo inter humaro e naturo kande pri l’intenco.



https://io.wikipedia.org/wiki/Moblo

Moblo esas objekto quo uzesas por sidado, dormado, manjado, e c. Moblo esas, por
exemplo, stulo, fotelo, tablo, kredenco, lito.

Renesanco naskis en Italia dum la komenco dil 12ma yarcento. Dum renesanco on
startis nove uzar koloni, gebli e spegulala surfaci. Dum renesanco on favoris
simetrio e harmonio. Mobli separesis ek muri. Renesanco donis a mobli
arkitektonika e rekta-lineala strukturo.

Baroko developis su en Italia ye fino di 15ma yarcento sur bazo di renesanco.
Baroko estimis forteso, movo, emociono e teatrala pompeso. En mobli uzesis kom
dekorili formi di spiralo e balono e di planti. Koloro esis sempre ne-hela.
Stuli esis alta-dorsala ed armori esis granda. Prosperanta ero di baroko pasis
en Versailles dum rejo Louis 14ma.

Rokoko naskis en Francia dum povo di Louis 15ma ye komenco di 18ma yarcento. La
nomo di rokoko iris de Franca vorto rocaille ‘konko’, e konko divenis pose kom
ornamento favorita.

Rokoko adoris rurala vivo ed Antika pastoro-idilio, e temi di ornamenti
selektesis direte de naturo. Pro to valoris dessimetrio, arkala formi,
S-figurala pedi en stuli. Chinia e Chiniana porcelano tre interesis. En Anglia
naskis stilo di Chippendale de Chiniana stilo e gotiko.

Gustavianismo esis nordala versiono de nova-klasismo. En Francia esis stilo di
Ludvig, en Anglia stilo di Adam. Dum 18ma yarcento anke rurala populi developis
propra gustavianismala stilo. Gustavianismo valoris rekta linei vertikala, hela
kolori, harmonio e simpleso. En stulo-dorsi uzesis figuri di garbi e shildi. Kom
dekorili uzesis en chambri koloni ed urni.

Empireo esis imperiala stilo di Napoleon ed ol konektesis a posrevolucionala
direktorio-stilo. En Rusia esis estala versiono, en Suedia stilo di Karl Johan.

Stilo di biedermeier esis maxim posa fazo en empireo. Biedermeier havis granda
rolo en dekoro di borgezo-hemi.

Repeto-stilo repetis anciena stili en nova mixo. Ol developis su de romantika
sercho di pasinto. Nova-klasismo esis Franca-stila, nova-gotiko esis
Angla-stila, nova-renesanco esis Germana-stila, e nova-baroko konektis a
naskinta yugendo-stilo.

Dum 19ma yarcento urbi grandeskis, industrio developis su ed inventesis seriala
produktigo. En mobli uzesis ne-hela arboro-speci, multa-figurala stofi e dekori
qui expansis a multa direcioni.

Yugendo obtenis lua nomo de Münchena jurnalo Die Jugend ‘yuneso’. En Francia la
stilo nomesis art nouveau ed en Unionita Rejio modern style. En Finlando ol
havis konekto a nacionala romantisismo.



https://io.wikipedia.org/wiki/Mayotte

En 1500 sultanio di Maore o Mawute establisesis en l'insulo. En 1503 Portugalana
navigisti vidis l'insulo, ma ne koloniigis ol. En 1832 ol konquestesis da
Andriantsoly, lore rejulo di Madagaskar. En 1833 ol konquestesis da vicina
sultanio di Mwali (Mohéli insulo, en Franciana). En 1843 ol divenis Franciana
teritorio. Ol esis l'unika insulo de Komorian arkipelago en ke la habitanti
votis kontre divenar nedependanta de Francia, en 1974 ed en 1976. En 1976
Unionita Nacioni agnoskis Komoriana suvereneso super Mayotte, ma la rezolvo,
quankam aprobita da 11 de la 15 membri dil sekureso-konsilantaro di UN, vetesis
da Francia.

En 2011 Mayotte divenis departmento di Francia, kom rezulto de referendo en 29
di marto 2009. La referendo aprobis da 95.5 di voti la transformo de "trans-mara
ensemblo" vers "trans-mara departmento". Gradope l'insuli abolisos l'uzado di
Islama legi ed adoptos Franciana civila kodexo vicee.

En 2001 lua populo decidis ne aceptar la nedependo e divenar preske un
departmento di Francia (trans-mara ensemblo). En 2009 populo aprobis chanjo en
lua statuto por divenar trans-mara departmento. Ta modifiko permisus ke l'insulo
recevas financala helpo di Europana Uniono.

En la yaro 2011 Mayotte divenis oficala parto di Francia quale trans-mara
departmento e pro to la arkipelago esas anke teritorio di la Europana Uniono.

La klimato esas tropikala kun influo di la maro. La varma e pluvoza sezono esas
de novembro til mayo, dum la monsono en nordala misfero. De mayo til novembro
esas sika.



https://io.wikipedia.org/wiki/Maldivi

Maldivi esas lando formacita per 26 atoli kun 1192 mikra insuli, sudo di
Lakshadweep insuli, qua jacas cirkum 700 km sud-westo de Sri Lanka.

Segun studii di la linguo e la kulturo di Maldivi, lua unesma habitanti esis
Dravidiana populi de Tamil Nadu qui establisis su en l'insuli de cirkum 300 aK
til la yaro 300. La maxim frua skribita historio di Maldivi markizesas da
l'arivo di la decendanti dil princo Vijaya, de Sinhalana raso. Li arivis en
Maldivi ulatempe inter 543 e 483 aK. Lia arivo markizis importanta modifiko en
la kulturo ed en la developo di la regiono, ed anke en la developo di
Dhivehi-linguo, qua esas simila en gramatiko e fonologio a Sinhala-linguo.

Budismo adportesis al insuli en la 3ma yarcento aK, dum la rejio di imperiestro
Ashoka. Ol divenis la precipua religio dil insuli til la 12ma yarcento kande
islamo introduktesis en la regiono.

En 1558 Portugalani establisis mikra garnizono en l'insuli e guvernis ol de Goa,
ma pos 15 yari, Muhammad Thakurufaanu Al-Azam ekpulsis Portugalani. Dum meze
16ma yarcento, Nederlando remplasis Portugal kom komercala povo en la regiono.
En 1796 Britaniani ekpulsis Nederlandani de vicina Ceylon ed inkluzis Maldivi en
lua areo di influo.

Quankam Maldivi restis nedependanta sultanio de 1153 til 1968, en 1887
Britaniani transformis ol oficale en protektorato. En 1953 eventis atempto por
transformar l'insuli en republiko, kun Muhammad Amin Didi kom prezidanto, ma
sultanio riestablisesis. En 1959 habitanti di tri atoli revoltis e formacis
Unionita Republiko di Suvadiva Insuli, ma la revolto faliis en 1963. En 25 di
julio 1965 Maldivi divenis nedependanta de Unionita Rejio. En la 11ma di
decembro 1968 sultanio abolisesis e Maldivi divenis republiko, kun Ibrahim Nasir
kom prezidanto. En 1978 Maumoon Abdul Gayoom remplasis Nazir en povo kom
elektita prezidanto, e guvernis lando dum 30 yari.

Violenta ondego devastis Maldivi la 26ma di decembro 2004 pos ter-tremo en
Indiana oceano. Nur 9 insuli eskapis de inundadi. En 2008 eventis elekto e
Mohamed Nasheed, opozanta a Gayoom, vinkis e divenis prezidanto. La 7ma di
februaro 2012 Nasheed renuncis. Pose ilu deklaris a stranjera jurnalaro ke ilu
revokesis per stato-stroko komandita dal viceprezidanto Mohammed Waheed Hassan.
En 2013 itere eventis elekti por prezidanteso, e Abdulla Yameen Abdul Gayoom,
fratulo di Maumoon Abdul Gayoom, vinkis.

Maldivi esas prezidantala republiko. La prezidanto esas la chefo di stato e
chefo di guvernerio. Segun la konstituco aprobita en 2008 il elektesas dal
populo por 5-yara periodo. Abdulla Yameen Abdul Gayoom guvernas depos 2013.

La legifala povo kompozesas dal asemblajo (Majlis) kun unika chambro e 77
membri, qui elektesas por 5 yari.

Segun Maldivana konstituco, legifala povo esas nedependanta, e judiciisti mustas
obedar nur la konstituco e la komuna legi. Kande konstituco o komuna legi
silencas pri un temo, judiciisti mustas usar Shari'ah, Islamala lego.

Maldivi konsistas ek 200 plana insuli ed atoli. Atoli di Maldivi de nordo a sudo
esas sequanta: Haa Alifu, Haa Dhaalu, Shaviyani, Noonu, Raa, Lhaviyani, Baa,
Ari, Male, Faafu, Vaavu, Dhaalu, Meenu, Thaa, Laamu, Gaafu Dhaalu, Gnaviyani,
Seenu.

Lua klimato esas tropikala. Mezvalora yarala temperaturo esas 24ºC. Quankqm
l'insuli havas poka sovaja vivo, l'oceano proxim l'insuli havas plu kam 2,000
speci di fishi, ed abundanta rekursi, kom atuno.

Maldivi povas desaparar pro la levo di marala nivelo efektigata da globala
varmesko. Lua maxim alta punto jacas nur 2.3 metri sur la marala nivelo.

La precipua exportacajo di Maldivi esas fishi e fisho-produkturi. Til la 1970a
yari, poka turisti vizitabis l'insuli. Nune, turismo reprezentas 28% de la KLP
di lando, e plu kam 60% de l'extera revenui. Lua monetaro esas la rupio di
Maldivi.

L'agrokultivo ed l'industrio havas poka ekonomial importi, pro la manko di
kultivebla tereni e pro la manko di laboristi.

De omna habitantaro, cirkum 40% vivas en urbi, 1/3 ek omna habitanti vivas en
Male. La habitantaro esas rezulto di mixo di sud-Indiani, Ceylonani ed Arabi. En
2008 cirkum 70,000 exterlanda laboristi vivis en Maldivi.

La mezvalora vivo-expekto esis 75.37 yari en 2015. De la habitantaro, 99.3%
savas lektar e skribar.

Plu kam 99% de la habitantaro esas islamani. Islamo adoptesis dum la 12ma
yarcento. Divehi, Indo-Europana linguo skribata kun Thaana skripto, esas
l'ofical idiomo di lando, ma Angliana esas larje uzata en komerco.

Maldivi havas kulturala influi de Sri Lanka e del sudo di India. Lua linguo,
dhiveli, apartenas ad Indo-Europana linguaro.



https://io.wikipedia.org/wiki/Jedi

La Jedi (pronuncata Jedai) esas monakala ordeno di kavalieri en la fiktiva Star
Wars (stelala militi) universo. La Jedi esas quale kavalieri en altra mitologii
ma li uzas the force (la forco), povo misterioza qua donas a li granda povo. On
dicas ke direktoro George Lucas facis la vorto Jedi de la Japona Jidaigeki (時代劇,
filmi pri Samurai ed altri en la anciena periodo, specale Edo).

La forco havas du aspekti segun la Jedi: la lumoza e la tenebroza lateri. La
Jedi uzas la lumoza latero ma existas anke le Sith, ti qui uzas la ombro por
ganar plu multa povo. Rezistar la tento di la tenebroza latero esas ofte vibebla
temo en la filmi di Star Wars.

La Jedi Kavalieri esis ordeno di ti qui havis la habileso uzar e kunlaborar
alonge la forco, ne uzante la tenebroza latero. La ordeno komencis deka-mili
yari ante la komenco di la Galaxiala Imperio. Ube la ordeno naskis esas
ne-konocata. Kandidati inkluzas la planeti di Coruscant, Ossus, Corellia, ed
Utapau, ed anke ne-trovebla o mitologiala planeti quala Had Abbadon, ed Ondos.

Unesme la Jedi esis ordeno di kontemplado. Kun la paso di tempo, tamen, la
ordeno chanjis e li prenis sempre plu direkta ed aktiva rolo en la aferi di la
galaxio, e pos la katastrofala Batalio di Ruusan li centrigis su en la planeto
di Coruscant.

La exerco por divenar Jedi facesis da olda ed experiencoza Jedi Maestro til ke
la studento divenis sat apta por komencar la voyo di Jedi. Kande Luke Skywalker
fundis lua nova Jedi Akademio lu chanjis la metodi e tradicioni di li, grantante
emocala atachadi, posedi, e plu frequa kontakto kun familio ed amiki.

La Forco esas feldo di energio facata da omno vivanta, e permeas la universo e
omna kozi en ol. Ica feldo di energio esas simila a pran, di qua pranayama esas
ciencala praktiko de India e parto di yogo (qua iras ante, ed esas la bazo por,
Chiniana militala arti).

Quale en la filmo Star Wars Episode I: The Phantom Menace, Jedi unesme havas la
habileso komprenar la forco de organismi nomata midi-kloriani (midi-chlorians en
la angla), vorto qua venas de mitokondrio e kloroplasto. Konocata anke kom la
kurieri dil vivo, ed on dicas ke sen li vivo ne povus existar. Plu alta nivelo
di midi-klorini donas plu multa povo e habileso kun la forco a Jedi, e la vere
alta nivelo en Anakin Skywalker lasis multi kredar (specale Qui-Gon Jinn) ke
Anakin esis ta un selektita qua aparis en predico.

Tamen, sen praktiko la unesma habileso en la Forco de la midi-kloriani ne
suficas. Anke Anakin Skywalker komencis sua vivo kom sklavo en la planeto di
Tatooine, e quankam lu havis plu alta nivelo di midi-klorini kam Maestro Yoda
ipsa, sen praktiko lu forsan ne divenabus tante povanta kam lu esis pos praktiko
en la Akademio.

Jedi qui ekiris la ordeno di Jedi od esas forjetita ofte havas la nomo di Griza
Jedi (Gray Jedi en la Angla). Li simple esas neutra, ed ultempe uzas la lumoza e
la tenebroza lateri di la Forco kande necesa. Tamen, la tenebroza latero esas
tre tentoza e li ne uzas ol tre ofte. Griza Jedi ne devas askoltar la Alta
Koncilo di la Jedi (Jedi High Council).

Tandem, le Jedi formacis centrala politikal ento nomizita la Jedi Koncilo (Jedi
Council), grupo di saja personi qui esis la guvernerio di la ordeno, e
konsilanto por la Senato di la Anciena Republiko. La Jedi Koncilo povis havar
samatempe nur dek-e-du membri, inkluzante kancelero.

Un de la maxim importanta labori di la Jedi esas mantenar legi e paco en la
Galaxiala Republiko. Dum la Klonuli-militi, la lasta yari di la Galaxiala
Republiko e dum la Mandaloriana Milito (Mandalorian War), li esis generali,
militisti e konsilisti en la konflikto. Por ta skopo li uzis la Forco ed
extensiva entreno por divenar fortega en batalio. Lia tradicionala armo esis la
lumo-sabro, armo qua povis esar plu forta kam plura enemiki, mem se li havus
armi porteala. Ordinara tasko por Jedi esas la konstrukto di sua propra
lumo-sabro, pos kolektar la specala kristali qui formacas la stumpo di la
lumo-sabro. Konstruktar sua propra lumo-sabro esis pensata kom un del maxim
importanta labori en la voyo divenar Kavaliero Jedi, e havis granda simbolala
signifiko. Quankam multa lumo-sabri aspektas same, vidar plu detaloze montras ke
esas multa diferi (subtila od evidenta). Pro ke singla Jedi facas sua lumo-sabro
de la komenco, nula lumo-sabri esas la sama. Tamen, ula Padawan-lernanti
konstruktas sua lumo-sabri simila a ta di sua maestro kom signo di respekto.

La povo di la Forco ne venas sen preco, pro ke kun ita habileso anke venas
granda tento misuzar ol. Emoci quala odio, iraco, e timo povas efektigar la Jedi
esar vinkata per la Tenebroza latero di la Forco (Dark Side of the Force). La
tenebroza latero esas plu simpla e povas semblar plu povoza. Tamen, segun Yoda,
la tenebroza latero ne esas vere plu povoza ma nur plu rapida e plu seduktanta.
Kande on turnas su a la tenebroza latero, esas preske ne-posibla retroveno
itere. Nur quar Jedi retrovenis de la Tenebroza Latero - Ulic Qel-Droma (pos
ocidir sua fratulo en duelo); Anakin Skywalker, kande lu ocidis Palpatine
forjetante lu aden la centro de la duesma Deat Star (morto-stelo) pro atakir sua
filiulo, Luke Skywalker, per Forco-fulmino; Darth Revan, kande la Jedi Ordeno
kaptis lu ed efacis lua memoro; e Bastila Shan, qua retroiris a la lumo kande la
reformita Revan profesis pri lua amoro por el. En la RPG ludo Knights of the Old
Republic (1 & 2) minora karakteri kom Visas Marr, Atris, Juhani, e Yuthura Ban
on povas itere retroirar a la lumoza latero di la Forco se la ludisto deziras.

La konsequo di Jedi falar a la Tenebroza Latero di la Forco esas tre alta, ne
nur por la falita individuo, ma por multa altri anke. Ta Jedi nomesas Tenebroza
Jedi (Dark Jedi). Tenebroza Jedi e le Sith ofte esas pensata kom la sama kozo.
Tenebroza Jedi studias la lumoza e tenebroza lateri di la Forco, ma devotas su a
la tenebroza latero; tamen, li ne sequas kredo simila a le Sith. Tamen, ula
Tenebroza Jedi divenas membri di la ordeno di la Sith. Sith precipue uzas reda
lumo-sabri, ma Tenebroza Jedi povas uzar irga koloro por sua lumo-sabri.

On dicas ke la Sith Seniori existeskis cirkum 25,000 yari BBY ante nun.
Komencita da hereziala Jedi nomizita Xendor; ica sekto embracis la Tenebroza
Latero kom metodo por ganar povo. La Jedi lore opozis la filizofio di ti pro
esar kontre la idei di la Jedi, t.e., servar e facar yusteso por la boneso di
omnu. To ruptis la Jedi Ordeno (to nomesas la Unesma Granda Skizmo dil Jedi -
The First Great Jedi Schism) e rezultis ye kelka galaxiala militi dum mila yari,
inkluzante la Granda Hiper-spacala Milito (The Great Hyperspace War) ed adminime
tri Sith-militi. Unamil yari BBY, esis pensata ke la Sith finale desktruktesis
en la Batalio di Ruusan. Un Tenebroza Senioro (Darth Bane) travivis, tamen, e
reformis la ordeno. Lu rikomencis la tradiciono komencita da Darth Revan nomizar
sua sucedanti "Darth", nomizante ambe la maestro e la aprentiso Tenebroza
Senioro di la Sith e komencante la "regulo di du". Ica regulo helpis le Sith
restar ne-videbla, e preventis la civila milito qua eventis en la rangi di la
Sith e preske destruktis sua ordeno. Dum la sequanta 1,000 yari, la Ordeno dil
Sith duris ne-videbla da le Jedi, vartante til la tempo kande la kondicioni esus
sat bona por surfacigar.

Esas notinda ke, kande Anakin Skywalker - kom Darth Vader - forjetis Imperiestro
Palpatine aden la shafto en la duesma Morto-stelo, la tradiciono lasar la savo
di le Sith de generaciono a generaciono disruptesis. Pose kelka tenebroza Jedi
kun varianta niveli di savo di la Sith probis rikomencar la Sith Ordeno; tamen,
nur minora sucesi esis atingita.

Ye 32 BBY, la Sith anke divenis konocata da le Jedi. Du Sith Seniori, la maestro
Darth Sidious, e la aprentiso Darth Maul, suportis la blokuso a Naboo. Pos Darth
Maul mortigesis, la Jedi savis ke ulaloke en la galaxio esas ankore un aktiva
membro di la Sith, ma li esis ne-konocata pri la identeso di Sidous. Dum la
sequanta dek yari, olima Jedi Komto Dooku falis a la Tenebroza Latero e divenis
la nova aprentiso Darth Tyranus. Tyranus e Sidious, tra politikala exploteso e
devizi, injeniorigis la Klonulo-militi.

Aproxime samatempe a la fino di la Klunulo-militi, la Jedi deskovresis ke
Kancelero Palpatine fakte esis Darth Sidious, e Jedi Kavaliero Anakin Skywalker
desvinkis a la tenebroza latero. Anakin divenis konocata kom Darth Vader, la
lasta aprentiso di Darth Sidious. Dum batalio kun sua maestro, Obi-Wan Kenobi,
Anakin sufris grandega domajo, inkluzante la manko di membri e malega bruli. Pos
la batalio, la majoritato di sua korpo devis esar remplasata per mekanikala
parti, inkluzante respiro-aparato por kontinue vivigar su. Pro ke la uzado di la
Forco bezonas vivanta karno, e pro ke Vader perdis plura membri dum la
konflikto, lua povo mikreskis til 80% de la povo di Darth Sidious. Ante la
konflikto la posibla povo di Darth Vader esis dufoye plu granda kam ta di Darth
Sidious.

Dum la komenco di la Galaxiala Civila Milito, la Jedi preske komplete
destruktesis da la sequisti di la Tenebroza Latero, duktita da Palpatine (nun
Imperiestro) e Vader. Vader duktis la Granda Purgu di la Jedi, desktruktante
preske omna di sua olima Jedi. Obi-Wan Kenobi (la maestro di Anakin), e Yoda
esas kelka de ti qui transvivis la purgo, montrita en la originala trilogio. En
la Expansita Universo noveli on vidas ke Empatajayos Brand e Vima Da Boda anke
transvivis la Purgo, ma li ne aparis en la filmi.

La Imperiestro entrenis kelka Manui - ti qui havis la povo uzar la Forco kom
personala agento di lu. Uzante la Forco la Imperiestro povis sendar imperi a sua
agenti. Maria Jade esis un de lua Manui. Elua povo kun la Forco deskovresis a
tre frua evo, ed el esis sendata a la Imperiestro por plu multa entrenado. On
dicas ke ta Manui havis povo uzar la Forco precipue kom agento di la
Imperiestro, e ke li esas preske nur pupei di lu e lua mento. Kande la
Imperiestro mortis, Maria trovis elua povo tre mikreskita, ed el devis
rikomencar la voyi di la Forco denove. La agado di Luke Skywalker montris quante
la Jedi bezonis nov-adheranti, pro ke mem se li unesme dicis ke Anakin Skywalker
evante 9 yari esis tro olda por komencar la entreno di Jedi, Luke komencis sua
entreno kom yuna adulto, kun nur febla opozo. La periodo di sua entreno anke
esis vere tre kurta pro neceseso.

La filmi di Star Wars montras nur til la retroveno di la Jedi ma en altra noveli
on povas vidar la historio di la Jedi pos la milito. Luke Skywalker, lasta de la
Jedi, havis la granda tasko ri-facar la Jedi Ordeno ed entrenar tote nova
generaciono di Jedi Kavalieri. Ol ne esis facila laboro. Pro ke la Imperiestro
volis komplete destruktar la ordeno, preske omna informajo pri la Jedi
destruktesis. Nur kelka historii pri la Jedi permanis, ed oli esis propagando
por montrar la Jedi desfavoroze. Preske omna materio pri instruktar Jedi anke
esis eliminata, ecepte kelka dokumenti pri la metodo di turnar Jedi a la
Tenebroza Latero di la Forco.

Quar yari pos la morto di la Imperiestro sur Endor, Luke deskovris la ruino di
la Chu'unthor sur la planeto Dathomir. La Chu'unthor esis stelo-navo qua esabis
uzata kom transportebla Jedi akademio. Dathomir esas la hemo di Sorcistini,
decendanti di falita Jedi exilita a ta planeto qui ankore povis sensar la Forco.
Maestro Yoda (qua evis plu kam 800 yari en la filmo) donacis la instruktajo de
la navo a li. Quaracent yari pose, pos vinkar la sorcistini qui falabis a la
Tenebroza Latero, un de la indijeni donis a Luke la instruktajo quan elu havabis
depos la naufrajo.

Pro lua manko pri la savo di la anciena metodo di la Ordeno di la Jedi, la nova
generaciono di Jedi esis tre ne-ortodoxa. Lu establisis akademio por instruktar
la voyo di la Jedi ad altri. La akademio esis establisita en la anciena templi
en Yavin 4, quan la Rebeli uzabis kom bazo til pos la Batalio di Yavin. Ica nova
akademio esis tre diferanta kam la "un studento, un maestro" sistemo uzata da la
anciena ordeno. La nova ordeno diferis de la anciena en quale Luke permisis lua
studenti havar personala posedajo, e ne havas regulo interdiktar havar atachajo
emocala ad amiki e sua familio, qui esis interdiktata da la anciena ordeno.
Aceptita studenti anke esis multe plu evoza kam le antea. La majoritato di ti ja
divenabis adulti ante komencar la entreno.

Eventis plusa problemi por la yuna Akademio, por exemplo Yavin 4 - kande Luke
entrenis la nova generaciono di Jedi lu ne savis ke fantomo di Sith Sinioro
habitis sub la templo, e kelka de la ne-savinta Jedi preske falis aden la tento
di la Tenebroza Latero. Tamen, Luke deskovris la spirito, vinkis kontre ol, e
finale studento nomesata Kyp Durron, libereskis de la tento, pos povar divenar
un de la nova Jedi Maestri.

La Nova Ordeno di la Jedi kreskis tarde ma ferme. Ula Jedi de la unesma klaso
quin Luke instruktis - p.e. Kyp Durron - divenis Jedi Maestri. La ordeno divenis
tante granda ke Luke konsideris ri-instalar la Jedi Koncilio. Tamen, lore
exter-galaxiala Forco-mortata speco di alieni, la Yuuzhan Vong, invadis la
galaxio. La milito duris 5 yari e la rezulto esis severa. Cirkume 365 trilion
mortabis dum la invado (tamen, pro ke normala galaxio havas cirkume 400 bilion
steli, 365 trilion ne esas tante multa). Multa Jedi anke falis dum ta milito, ma
la ordeno transvivis e duris kreskar. Un de la mortinti en ta milito esis Anakin
Solo, la maxim yuna filiulo di Han Solo e Leia Organa Solo, e la nevo di Luke
Skywalker. Ante lua morto multi pensabis ke Anakin divenos un de la maxim granda
Jedi di la nova generaciono, e ke lu eventuale remplasos Luke. Depos la morto di
Anakin, esas pensata ke la filiulo di Luke, Ben Skywalker, havas la maxim multa
Forco-potenco de irga vivanta ento.

Pos la milito kun la Yuuzhan Vong, Luke kompreneskis ke la ordeno devis adaptar
su pluse por transvivar. Segun lua experienci, la Forco ne esas dividata tante
rigide aden lumoza e tenebroza lateri. Forca emoci ipsa, inkluzante iraco, ne
esas mala - vicee, la intenco di la Forco-uzanti esas lo maxim importanta. Luke
kredeskis ke preske omnu, sen egardo a onua historio o nasko, havis ula habileso
por tushar ed uzar la Forco. Lu pensis anke ke individuala Jedi (ed altra
Forco-uzanti) mustos deskovrar sua propra voyo: ke ulu mustas vivar la vivo
kontemplata, ma ke altri emocos plue pri la vivo en galaxiala aferi e politiki,
simile a la Jedi di la Anciena Republiko. Pro ke le Jedi ne havis un sola skopo,
Luke kredis ke la Jedi-Ordeno devas esar sorgeme aparta de loyaleso a la
Galaxiala Alianco o irga sucedanta guvernerio.



https://io.wikipedia.org/wiki/Jean-Jacques_Rousseau

Jean-Jacques Rousseau (1712 til 1778) esis filozofo. Lua maxim famoza ligno de
plu importanta verko, la sociala kontrato:

Filiulo di horlojisto, lua matro mortis non dii pos nasko-komplikuro. Lua onklo
employis ilu kom aprentiso ad aktisto, pos 1725 che grabisto. En 1726 lua patro
rimariajis su. En 1728 Jean-Jacques departis protestanta Genève ad Savoya che
baronino de Warens. Lu sendis il a Torino ube konvertis su a katolikismo. En
1730 il pediris ad Neuchâtel, ube il docis muziko. En 1732 il esis mastro di
muziko en Chambéry. En 1734 il divenis intendanto di siorino di Warens qua
divenis lua amoratino. En 1739 il skribis lua unesma verko pri la
frukt-arboreyo. Lua altra pasioni esis botaniko e muziko.

De 1740 til 1742 il esis preceptoro di Gabriel Bonnet de Mably-filio. Pos en
Paris il propozis sistemo por skribar muziko refuzita kom sen avantajo. Dum 1743
e 1744 il esis sekretario di Franca ambasadisto en Venezia. Pose retroiris a
Paris ube vivis kun Thérèse Lavasseur, modesta albergo-servanto, do kin filio
abandonis a statala sokursado.



https://io.wikipedia.org/wiki/Historio_di_Usa

On povas dicar ke la historio di Usa komencis kun Angla koloniigo di
Nord-Amerika, facita da Britaniana enmigranti qui fondis, inter la yarcenti 16ma
e 18ma, Dek e Tri Kolonii an la litoro dil Nord-Amerikala subkontinento weste
del Apalachi, inter la Franca teritorii di Quebec e Louisiana.

Usa spricis ek la Britaniana koloniigo di Amerika, facita da Britaniana
enmigrati qui fondis inter la yarcenti 16ma e 18ma, la Dek e Tri Kolonii an la
litoro dil Nord-Amerikala subkontinento weste del Apalachi, inter la Franca
teritorii di Kebek e Louisiana.

Pos la developo dil koloneri, la militi kontre la Franci al la nordo obligis la
kreado di koloniala armeo, un ek l'unesma exempli di nacional identeso. Posa e
fomentita da l'idei dil Franca enciklopediisti, komencis la sedicii, quale la
Bostona tea festo en la portuo di Boston (1773). La represiv-mezuri facita dal
Angla administrado enduktis la komenco dil Usa nedependo-milito. La kolonigiisti
kreis armeo guidinta da George Washington, qua obtenis helpo de Francia.

Depos lua nedependo, Usa konvertis su en la maxim importanta komprero di sklavi
por satisfacar la demando di labor-povo por l'agrokultivala labori. La sklaveso
expansis inter la sudala stati qua praktikis prencipue l'agrikulturo e li
konvertigis en separita stati.

En 1858, kande la senatano Douglas kandidatis su a rielekto, ilu defiesis da
Abraham Lincoln e la Republikana Partiso (nova partiso kontre la sklaveso qua
havis nula relato kun la Republikana Partiso de l'epoko di Jefferson). En
historiala debati kun Douglas, Lincolon postulis alta expanso dil sklaveso. Il
tolerus ol en la suda stati ma il anke dicis ke "ca governo ne povas durar
permane esanta mez-sklavala e mez-libera".

La majoritato dil sudala stati votis kontre Lincoln, ma la nordo apogis il e,
ilu ganis l'elekti. Kelka semani pose, Sudal Karolina decidis abandonar
l'Uniono. Balde Mississippi, Florida, Alabama, Georgia, Louisiana, Texas,
Virginia, Arkansas, Tennessee e Nordal Karolina facis la sama. Ca stati
proklamis nedependo del Uniono kun la nomo di Kunfederita Stati di Amerika e
tale komencis l'Usana interna milito. Ca episodio esis la maxim traumatala de la
historio di Usa, pro multa konsequantaji - quale rasismo - durar til nun.

Ecepte la kompro di Alaska de Rusian imperio en 1867, la teritoriala expanso di
Usa finigis en 1848. Tamen, cirkume 1890, kande multa Europana nacioni expansis
lua koloniala imperii, nova spirito animis l'extera politiko di Usa, qua esis
kam ta di nordala Europa. La politikisti, la jurnalo-diretori e la protestanta
misiisti deklaris que l'Anglo-Saxona raso havas la devo di portar la benefici di
l'Ocidentala civileso al popoli di Azia, Afrika e Sud-Amerika. En la maxim punto
di ta periodo (1895), Kuba sublevis kontre la kolonialismo di Hispania. E pro
komencar tala milito, Usa brulis unu di lua milito-navi dicanta ke esis Hispania
qua facis lo. Ta lukto esis neegala nam Hispania ne havis la potencaleso di
armizo ke Usa havis.

Ye la 16ma di januaro 1919, la 18ma emendo di la konstituco, pri la interdikto
di alkaholajo, propozita dal Senato en 1917, aprobesis da la 36ma stato; do ol
esis ratifikata, e la interdikto esis efektigata pos la 17ma di januaro 1920. To
sequis multa debato dum antea yardeki pri ca temo. Pos nacionala interdikto, la
quanteso di alkoholajo drinkata diminutis; tamen kriminala organizuri aparis por
la distributo e vendo di alkoholajo, e publika susteno dil interdikto diminutis.
La 21ma emendo, qua revokis la 18ma emendo, esis ratifikata ye 5 di decembro
1933.



https://io.wikipedia.org/wiki/Historio_di_Francia

Francia esas un ek la maxim anciena stati di Europa, quankam nur aperas kun tala
nomo depos Mez-epoko.

La vorto "Francia" devenas de Germana tribuo, la Franki, atestita de la 3ma
yarcento sur l'advale dextra rivo di Rheno. Lua rejo Klodovig e pose lua filii
konquestis, inter 481 e 535, preske tot anciena Romana provinco di Gaula - to
equivalas a la majoritato dil teritorio di nuna Francia. La vorto "Francia" ne
uzeis oficale til 1190, kande la rejulo Philippe Auguste komencis uzar la nomo
rex Franciæ (rejo di Francia) vice rex Francorum (rejo dil Franki) por designar
lia suvereneso. La vorto anke uzesis kustumale por nomar un teritorio klare
definita quale en la poemo Chanson de Roland, skribita un yarcento ante. Depos
junio 1205 la teritorio nomesis en mapi regnum Franciæ (rejio di Francia).

Existas importanta restaji de infra paleolitiko en la rivero Somme ed en
Pirinei, anke e La Chapelle-aux-Saints, Le Moustier e La Ferrasie. Dil supra
Paleolitiko il existas abundanta vestigii dil homi di Cro Magon Grimaldi e
Chancelade, datita di 25 000 yari di antiqueso, qua esas lokizita en la valo di
Dordogne. Meze la maxim famoza pikturi en kaverni esis la verki en la groto di
Lascaux e Font de Gaume, en Pirinei.

On agnoskas Gaula kom historiala antecedento di Francia, quankam Gaula extensis
sur surfaco plu granda kam nuna Francia (sudala parto di nuna Belgia).

Ol esis populizata da Gauli, Kelta populo de Indo-Europana origino. En la sudo
la Greki fondis Massalia (Marseille) ed altra urbi.

Julius Cezaro vinkis la Gaula chefo Vercingetorix en 51 aK kreinta matrico inter
Roma e la Germana populi, ke kun lia migracioni akosis Roma periodale. Pose
produktis gentocido qua diminutis la habitantaro di Gaula. To faciliesis
latinigado ma anke la kristanigado. Tale, la maxim granda parto di Gaula facesis
tre rapide Latina e Kristana. Lugdunum (Lyon) facesis grava Kristana centro.
Latina e Kristana Gaula, plu richa, atingis importanta kulturala niveli qua
transvivis barbara invadi. Pose barbara invadi, la Germani tornis Latini e
deklaris milito kontre l'Alamani.

Kun la dekado dil Westala Roman imperio dum la 5ma yarcento, Franki invadis la
loko kun la Vizigoti pos la falita esayo dil Huni guidita da Atila (451).

L'ideo di Francia ne aparis plus ke tre progrese al longo dil yarcenti. Uli
konsideras ke on ne povas parolar pri Francia til la pakto di Verdun, qua esis
anke l'origino di Germania; altri ke til l'aceso di Hugo Kapeto a la trono (987)
ed altri ke mem plus tarda. La tradicio dil skoli di Francia, rimontas l'origino
dil lando al unifikado dil Franki, do Francia esas heredanto dil Franka rejio di
Klovis la 1ma ed existas perpetue de la yaro 486 til hodie.

Merovinga dinastio guvernis l'aktuala Francia a parto di Germania inter 5ma e
8ma yarcenti. L'unesma rejio esis Klodovig qua konquestis granda parto di Gaula
teritorio inter 486 e 507; e kristianigis esanta baptita en Reims en 496
atinganta l'apogo di Gaula-Romana eliti e stablinta grava historiala lazo inter
la Franciana krono e la Katolik eklezio.

Pose la dinastio dil Merovingi, sucedesus ol Karolingia, kande Charles Martel,
vinkesto kontre l'Arabi, konvertesis en mastro dil rejio dil Merovingi; lua
sucedanto Pipin la Mikra, atingis la Papo konsento por destitucar la Merovingi
ed erektar su kam l'unesma rejo dil dinastio en 751, e konquestis Lombardana
teri kreinta ibi la Stati dil Eklezio, anke konocita kom Pontificala stati o
"Patrimonio di San Petro", nam donacis li al Papo e deklaresis garanta dil mem.
Dum Mez-epoko, l'unesma durebla politikala uniono okazis kun Karl la Granda, qua
de plus konquestis altra teri kreinta imperio, qua pose divizis lua filii. En
Karolingia periodo produktis remarkinda developo di arti e letri, qua konocesas
kam "Karolingia renacado".

La Kapetani guvernis Francia, qua subdividis singla vice plus, karakteristiko
nomizita kam "klaika feudalismo". En omna periodo la rejio konfrontis la nobeli
di lua rejio, qua akiris multa povo por defiar rela autoritato. En ta periodo
produktesis Krucomiliti e Cent-yara milito. Francia inventis Gotik arto ed
Europa eis viktimo di pesto. Anke apartenis dil Humanismo, qua esus prekursoro
di Renesanco.

Pos la fino dil Mez-epoko, Francia experimentis lua solidigo kam naciono. La
religi-militi di Francia dominacis la vivo dil lando de 16ma sieklo paciginta
interne kun l'Edikto di Nantes (l'extern-paco arivis en l'unesma duimo di 17ma
sieklo, kun Paco di Westfalia.

En l'unesma parto dil yarcento, la Franciana rejo François la 1ma, konfrontis
Carlos 1ma di Hispania. Tale konfrontis la disnastikala domi di Bourbon ed
Austria ed en Austria e Nederlando disputis la dominio di Europa. Henri la 2ma,
sucedanto di François la 1ma ne dubis en federar kun la Turki por kontinar lua
lukto kontre lua patro.

La 17ma yarcento Francia divenis "absoluta monarkio". L'"absolutismo" kulminis
dum l'administrado di Louis la 14ma, la "suno-rejo". La probo di imito di vicina
populi e lua guvernanti pro l'admirado di Francia komencis la "racion-epoka
despotismo". La preso ke produktis la povo di Francia duktis a milito kun omna
vicini. Lua sucedanti esis Louis la 15ma e Louis la 16ma. Ek la fino dil
yarcento e dum la sequanta la lando esis la centro di intelektala tendenci sub
la nomo di Racion-epoko, avanchambro di Franca revoluciono e l'industriala
revoluciono. Ta movado di granda influo en cienci ed arto, havis kam precipua
reprezenteri l'enciklopedisti Denis Diderot e D'Alembert e la filozofi
Jean-Jacques Rousseau e Voltaire. L'influo del revolucionala ideali esos la
komenco di grava transformo kun granda konsequi en la mondo.

La Konsuleso e l'Unesma Republiko sucedas Napoléon Bonaparte. Luktante en Italia
ed Egiptia, li direktis la Franciana kontraofensivo che l'Europana potenci qui
pretendis restaurigi l'antiqua rejimo, talmaniere, vinkala generalo konvertigita
en heroo dil Revoluciono, il kronis kam imperiestro di Francia en 1804 e il
konstruktis vasta imperio qua direktis la kontinento. Dum ica imperio, franciana
teritorii expansis til la frontiero kun Rusia. Il dissolvis la Santa Imperio
Romana-Germana ed expansis la revolucionala ideali per omna Europa, e konseque,
lua kolonii.

Louis la 18ma prenis duesme la regno en 1815. En la Kongreso di Wien esayis
restaurar la politikala mapo di Europa. Tamen l'antiqua fundamenti di Europa
esis chanjita e ol ne esus la mem. Luis 18ma esis entronigita e sucedigita da
Charles 10ma e Louis Philipe 1ma, la "citatano-rego". En 1830 e 1848 revolucioni
naskita en Francia reperkutis en omna Europa, en 1839 Francia deklaris milito a
Mexikia (konocata kom Milito di Kuki).

Napoléon 3ma, nevulo di Napoléon 1ma, stato-strikis ed instauris nova imperio.
Nova rejimo intencis unionigar personala ed autoritala guvernerio kun la manteno
di burgeza liberala precipue. Napoléon 3ma exercas exekutala povo helpata da lua
ministri. Legislativa povo repartesas en tri kamari: Konsilio di Stato,
designata da l'imperiestro ed qua elaboris la yuro-proyekti; Senato, gardeno di
l'Imperiala konstituco e kompozita da dumviva senatori anke nomizita da
Napoléon; e Kongreso, elektita da maskula universala voto ma sen legala
iniciativo. Sub l'aparo di populala participado, mantenis konservema rejimo
prizata da l'alta burgezio. Politikala stabileso esis akompanita di ekonomiko
qua helpis la devolopo di omna produktiva sektori e l'augmento dil social apogi
al rejimo. Por restaurar la grandeso di Francia Napoléon 3ma developis aktiva
imperialista politiko faciganta exploradi en Afrika ed en Azia, vinkis kun
Anglia a Rusia en milito di Krimea ma intervenis sine suceso en Mexikia por
intencar konstitucar liberala imperio guvernita da Maximiliano 1ma e sukombis
pos la desvinko en Francia-Prusia milito di 1870-1871. Victor Hugo esis
intelektalo qua denoncis la misuzi di la rejimo. Dum ta periodo on tovas la
maxim radikal urbanistikala transformado dil historio di Paris. Pos l'abdikado
di Napoléon 3ma, spricis "Komuno di Paris".

Dum l'ultima dekadi di 19ma yarcento, Francia, kam l'altra Europana potenci
kolinigeskis Afrika ed Azia. La situeso originis multa konflikti kam l'incidento
di Fachoda kontre Unionita Rejio por Sudan, resolvita en Kordiala Entente o
Krizo di Tanger kun Germania, pro la hegemonio en Maroko qua anke solvis
favoreble.

Pro lua karakteristiki, l'unesma mondomilito povas rezumar en milito inter
Francia e lua asociiti kontre Germania e lua asociisti. Francia vinkis ta milito
qua duris inter 1914 e 1918 e qua permesis rikuperar Alzacia e Lotringia,
anexita da Germania en 1870. De 1918, Francia havis la kontrolo dil regioni di
Sarre til 1935, kan pos plebicito, ritornis ol a Germani. Destrukti lasis la
lando plu mala kam Germania.

Du dii pos l'invado di Polonia en 1939 da nacional-socialista Germania, Francia
e l'Unionita Rejio deklaris milito kontre Germania, la 3ma di septembro 1939.
Malgre to, Francia ne sendis soldati por luktar kontre Naziisti en Poloniana
teritorio invadita da Germana Wehrmacht. On eventis poka kombati en westala
fronto til mayo 1940, kande Naziisti preparis direkt atako kontre Francia.
L'infantrio marchis tra la foresto di Ardeni por evitar Maginot-lineo. Ante
atakar Francia, Naziisti atakis ed invadis komplete Nederlando e Belgia en poka
dii, kom diversiono. Pos okupar la du landi, li lansis final atako, e vinkis
Franciani pos 6 semani. Francian armeo perdis cirkum 90 000 soldati Cirkum 2
milioni di refujanti de Belgia e Nederlando, plu 8 til 10 milioni de Francia
fugis vers sudo o westo di lando kom konsequo di ta kampanio. Mili di Franca
soldati evakuesis de Dunkirk, e pose helpis Britaniani kontr-atakar Germani dum
la milito.

Paris esis invadita da Germani ye la 14ma di junio 1940. En la 22ma di junio
marshalo Philippe Pétain, anciena heroo di Francia dum unesma mondomilito,
establisis guvernerio en guvernerio en sudo di Francia qua kunlaboris kun
Naziisti. Diferanta de altra kunlaboranta rejimi, Pétain establisis la kunlaboro
kun la helpo di la parlamento: 569 deputati kontre 80 de la parlamento plu 20
absteni votis por dissolvar la triesma republiko ye la 10ma di julio ed
establisar autoritatema rejimo kun sideyo en Vichy. Pierre Laval divenis
chefministro di kunlaboranta rejimo.

Pétain kunlaboris kun nacional-socialisti por mantenar la paco e preventar
l'invado di sudo di Francia, quankam kun la perdajo di liberesi ed individuala
sekureso. Kom exemplo, 76 000 judi esis deportita e mortis en koncentreyi, e
kelka Franci divenis membri di SS. Malgre to, multa Franciani ne aceptis German
invado e la kunlaboro dil rejimo di Pétain. Generalo Charles de Gaulle, exiliita
en London, kunvokis Franci a rezistar kontre Germani (la Résistance).

Pos batalii en nordo di Afrika e l'invado di Italia en 1943 fine ye la 6ma di
junio 1944 Britaniana, Usana, Kanadana e Franca soldati ("Westala federiti")
lansis invadi en la plaji di Normandia por liberigar Franca teritorio. En 15 di
agosto sam yaro Westala federiti invadis Provenco e komencis avancar vers nordo.
Paris fine liberigesis da generalo Leclerc de la 19ma til la 25ma di agosto. La
membri dil guvernerio di Francia di Vichy fugis vers Germania en 7 di septembro
1944 e sejornis en l'urbo di Sigmaringen til aprilo 1945, kande la trupi di
George S. Patton e Franciana trupi komencis atakar l'urbo. Pétain retroiris a
Francia en 24 di aprilo 1945, e Laval e lia spozino esis sendita da Usani vers
Francia. Damo Laval esis liberigita de karcero, dum ke Pétain e Pétain Laval
esis judiciita por trahizo. Pétain esis kondamnita a karcero dumvivo, dum ke
Laval recevis mortopuniso e mortigesis ye la 15ma di oktobro 1945.

Pos la milito, Francia esis purigado di kunlaboranti e rikonstrukteskis
l'ekonomiko kun helpo di Marshall plano. De plus, konvertesis en unu de la kin
potenci kun yuro di veto en l'Unionita Nacioni ed en unu de la quar potenci
okupinta di Germania. Ol havis de nove la kontrolo di Saarlando til 1957, kande
ol esis retrocedita a Germania.

Pos finar la milito, provisora guvernerio prezidita da Charles de Gaulle
formacesis, komencanta la quaresma republiko. La quaresma republiko devis
administrar la deskoloniigo-proceso, di qua maxim dramatala solvi okazis en
Vietnam ed Aljeria, traumatala por la kolonii ed anke por la futura civitani dil
nova stati.

Francia esas unu ek la fundatori stati dil Europana Komuneso qua originis nuna
Europana Uniono.

Ek 1950, Robert Schuman, Ministro di extera aferi, prononcis lua celebra
deklaro, amba landi (Francia e Germania) esas konsiderita la motoro di
l'Europana komuneso.

Inter la grava personi di l'Europana Uniono, ecelas la Franciana Jean Monnet,
Jacques Delors e propra Schuman.

Ek 1959 til 1969, rivenis De Gaulle, qua reformis la konstituco por donar plua
stabileso al guverni e devis afrontar l'"eventi di mayo 1968".

Socialista governo di François Mitterrand eventis de la komenco dil 1980a yari
til la duimo dil 1990a yari, remplasita per l'administrado di Jacques Chirac.

Francia apogis Usa en l0unesma milito dil Gulfo (1990), en la lukto kontre la
talibani ma, kun Dominique de Villepin kom chefministro, lideris la bloko di
landi qua opozis l'invado di Irak, minacanta kun uzar lua veto-yuro en la
Sekureso-Konsilantaro dil Unionita Nacioni, komencanta konfronto kun
l'administro di George Bush.



https://io.wikipedia.org/wiki/Grenada

Grenada esas mikra lando en Karibiana Maro, formacita da insulo di Grenada, e da
la mikra insuli di Grenadini.

L'insulo Grenada deskovresis en 1493 da Cristoforo Colombo qua nomizis ol segun
la Hispaniana urbo Granada. Kande il arivis en l'insulo, Karibi indijeni vivis
en l'insulo, e nomizis ol "Camahogne". Hispaniani e Angliani faliis en la
konquesto dil insulo, ma en 1650 Franciani konquestis ol sucesoze. Franca
konquesto rezultis en gentocido di Karibi indijeni.

Franciani prenis kontrolo dil insulo e nomizis ol "La Grenade". Lua precipua
exportacajo esis sukrokano. Britania okupis l'insuli depos 1783 kun Kontrato di
Versailles.

Grenada esas konstitucala monarkio. Elizabeth 2ma di Unionita Rejio esas la
chefino di stato, reprezentita da Cécile La Grenade, general-guberniestro. La
chefo di guvernerio esas la chefministro, nune Keith Mitchell. Nuna konstituco
aprobesis en 19 di decembro 1973.

La parlamento havas du chambri: Senato kun 13 membri, e Chambro di Deputati, kun
15 membri.

Grenada kom stato esas formata da insulo di Grenada, e da mikra insuli di
Grenadini. La maxim alta monto di arkipelago esas Monto St. Catharine, kun 840
m.

La maxim multa (82%) de la habitantaro decendas de Afrikani, adportita al insulo
da Franci e Britaniani. Poka de la indijeni Karibi ed Arawak transvivis a la
masakro dal Franci, en Sauteurs.

L'oficala linguo esas Angla, ma la Kriola linguo di Grenada konsideresas lingua
franca en l'insulo.

La maxim multa (90%) de la habitantaro koncentras su en l'insulo Grenada, la
maxim granda insulo dil stato.

Quankam Franca influo en Grenada esar min videbla kam en altra Karibiana insuli,
la nomi di loki e surnomi en Franciana linguo permanas. Stilo di koquarto esas
simila a New Orleans.



https://io.wikipedia.org/wiki/Gambia

Gambia esas lando qua jacas en west-Afrika. Lua vicina lando esas Senegal, en
nordo, esto ed sudo. En westo jacas la Oceano Atlantiko.

Araba komercisti skribis l'unesma texti pri Gambia. Dum 10ma yarcento islamana
komercisti kreis centri di komerco en la regiono. Li komercis oro, sklavi ed
ivoro. Dum 11ma o 12ma yarcento reji di Takrur, Ghana e Gao adoptis islamo kom
religio. En la 14ma yarcento granda parto di nuna Gambia esis tributero di Mali
imperio.

Portugalani arivis en la regiono en mezo di 15ma yarcento ed, ye 1588 Antonio,
Prioro di Crato vendis la yuro por komercar en la regiono di Gambia-fluvio ad
Angliani. Ye 1618 Angliana rejulo James 1ma donis la yuro por komercar en le
regioni di Gambia e Ghana a un Britaniana firmo.

Dum fino di 17ma e tota 18ma yarcento Angliani e Franciani disputis politikala e
komercala hegemonio en la regiono. Britanian imperio okupis la regiono kande un
expediciono komandita da Augustus Keppel desembarkis en la regiono. Nuna
chefurbo di Gambia, Banjul, esis fondita ye 1816 kun la nomo Bathurst. Un pakto
kun Francia ye 1889 establisis nuna frontieri di lando kun Senegal.

Dum Duesma mondomilito Gambiana trupi kombatis kontre Japoniani en nuna Myanmar.
Pos milito, ye 1962 okuris general elekti, ed Unionita Rejio grantis propra
guverno a Gambia la sequanta yaro.

Gambia divenis nedependanta de Unionita Rejio ye 18 di februaro 1965 kom
monarkio. Ye 24 di aprilo 1970 ol divenis republiko. Lua unesma prezidanto esis
Dawda Jawara.

Gambia esas prezidantala republiko. Ol esas un di maxim anciena multi-partisala
demokratii en Afrika. Lua chefo di stato e lua chefo di guvernerio esas la
prezidanto, nune Yahya Jammeh. En 1994 ilu kaptis povo, ma pose il ank elektesis
dufoye prezidanto dil republiko.

La parlamento havas 1 chambro: National Assembly, kun 53 membri. Nuna konstituco
esis aprobita da referendo en 1996 ed adoptita en januaro 1997.

Gambia esas mikra stato en west Afrika che boko di Gambia-fluvio, preske
komplete cirkondata da Senegal: ol havas 740 km di frontieri kun Senegal e 80 km
di litoro. Lando havas min de 48 km en lua maxim larja punto.

Lua klimato esas tropikala: de junio til novembro la klimato esas varma kun
intensa pluvi. De novembro til mayo le temperaturi esas men varma, kun sika
sezono.

Gambia esas un de maxim povra stati en Afrika. Naturala richesi ne existas.
Maxim importanta exportacajo esas nuci e fishi; anke turismo donas valuto a
lando.

Segun demografiala kontado en 1993 plu kam 63% de l'habitantaro vivas en rurala
zoni. La populo di Gambia kreskas rapide. La totala lojanti esis 640,.000 en
1982, 1 337 000 en 2001, ed atingis 1 593 256 en 2005.



https://io.wikipedia.org/wiki/Fulmino

Fulmino esas naturala fenomeno konsistanta ek elektrostatikala ruptiva
descharjo.

La sturmo-nubi (kumulusonimbo) kreas la meteorologiala kondicioni favoranta
l'akumuleso di elektroza charji quaze en gigantatra kondensatoro ;

Pluvo-guti, greli e glacio-peceti falas pro gravito vers la bazo dil nubo, sub
mikra aquo-guti e glacio-kristali qui restas suspendita. Kande la grosa peceti
kolizionas kun la glacio-kristali, la glacio-peceti charjesas negative, se la
temperaturo falas sub la krizala limito (cirkum 15°C), e pozitive, se la
temperaturo restas super ta limito. Quoniam la grani falas plu rapide kam la
kristali, li transportas vers la bazo negativa charji de la supra zoni dil nubo,
ube la temperaturo esas sub 15°C. Super 15 °C, li divenas pozitiva. Tale
formacesas la tripolara strukturo di nubo, konsistanta ek mezala negative
charjita strato inter du pozitiva strati. Tamen l'elektrizo di nubo ne konsequas
nur de kolizioni di partikuli.

Segun la konvekto-teorio, la libera ioni en l'atmosfero kaptesas da la guteti en
la nubo e pose transportesas dal konvektala flui en la nubo, quo tale produktas
la charjita regioni. Unlatere la kosmala radii frapas l'aero-molekuli situita en
la infra parto dil nubo ed ionizas li: ta negativa ioni fixeskas an kristali e
guteti dil nubo e formacas strato nomizita «strata skreno», en la somito dil
nubo. Altralatere la intensa elektroza feldo cirkum pintatra objekti sur la
tero-surfaco produktas «descharjo Corona» di pozitiva ioni: kande la potenteso
di pintatra objekto esas suficanta, intensa elektroza feldo produktas l'eciteso
di proxima elektroni. Ici lore kolizionas kun neutra atomi, qui pose liberigas
nova elektroni, qui sualatere kreas altra elektroni e tale pluse, produktante
katen-reakto. To esas «elektronala avalancho» od ionizo per shoko. La kreita
pozitiva ioni pose transportesas da varma aero altigita da konvekto e tale
kunelektrizas la nubo.

La fulmino akompanesas da akustikala ondo, la tondro. Ta ondo kreesas per la
brutala dilateso di supervarmigita aero pro elektrala arko. La rotolo povas
konsistar ek bruska bruiso o matida grondo.



https://io.wikipedia.org/wiki/Francisco_Franco

Francisco Paulino Hermenegildo Teódulo Franco y Bahamonde Salgado Pardo de
Andrade, maxim konocita kom generalo Franco en 1892 til 1975 esis militisto e
politikisto. Exercis la funciono di chefo di stato di Hispania de 1939 til 1975,
prezidinta di autoritatema guvernimento kun la titulo di Caudillo (guido) :
« Generalísimo Francisco Franco, caudillo de España por la gracia de Dios ».

Franco naskis aen Ferrol (La Coruña), navara portuo en Galisia ube sep
generacioni de lia familio vivis. Lia patro, Nicolas Franco Salgado-Araujo, esis
generala intendanto di Navaro. Variema, kande lia matro es tre pia.

Surnominita Paquito per lia kamaradi nam kurta eniris navala preparo skolo ma la
lasta klozis do igas a l'infantrio akademio en Toledo. Ekiris en 1910 .

En 1912 igis a Maroko. Ambicioza il demandis 1913 esar atribuita a regimento di
uniforma indijeni, reputita por lia braveso ma anke lia necerta loyaleso. Il
partoprenis multa operaci e ye la 12 di oktobro obtenis la kruco di milito,
unesma klazo. Quik de marto 1915, il esis promocita kapitano ma anke tre grava
vundi a ventro lore atako di forto di El-Biutz. Il esis promocita komando,
malgre l'opiniono desfavoroza pri Alta milita Konsilantaro. Alfonso 13ma fakte
havis intercesita pro il, segun lia demando. Il recevis la komando dil
infanterio-batalio akantonita en Oviedo, Asturias. Franco deskovras por l’unesma
foye proletariaro, do viv-kondicioni esis mizeroza. Dum la somero di 1917
generalo Burguete, militala guberniestro di la provinco, dekretis stato di
milito pri violenta striki en la mini. Franco asistis lore da represo.

En 1919, Franco renkontris lietnant-kolonelo José Millan-Astray, do l'ambicio es
pri krear stranjera legiono segun franca modelo. En 1920, lia projekto
aceptesis. Millan-Astray ofris Franco la komando di 1ma bandera (batalio), qua
partas akantonar a Ceuta ye oktobro. Franco impozas a lua legioneri exercado tre
strikta. Parale montras su ne-indulgema kontre indijena revolti. De pos
Anual-dezastro ye 1921 yurizas lia homi aplikar talion-lego : la legioneri
mutilas, raptas, violacas ed ocidas ye lea foyo. De pos mem dezastro esas
apelita a Melilla pro rekonquestas kontre Abd el-Krim.

Ye 13 di septembro 1923, Miguel Primo de Rivera havis lansita stroko di stato.
Dum monati di novembro e decembro 1924, Franco devas efektive supervisar ekigo
Xanten. Lia bona dukto facas nominita kolonelo. Poka pose, Abd el-Krim igas mem
atakar franciala populacioni. Pro Francia alias su kon Hispania. Primo de Rivera
aprobas plano rivoveno a Alhucemas. To esas suceso : Franco esas promocita ad
rango di brigad-generalo ye februaro 1926, qua facas li maxim yuna generalo en
Europa - havas nur 33 yari. Kelka monati pose naskis lia filino, Maria del
Carmen, surnominita Nenuca. La honori sequis per lu ; ye 1927 asumas akompanar
la rejo dum oficala voyajo en Afrika.

Ye 4 di januaro 1928, Primo de Rivera rikreas la generala akademio di Saragoza.
Ta foye il fakas ul koakta pasajo per omna futura oficiari, e nomas Franco
chefo. Ta lasta surveyas strete komence la labori di edificesi pose,
inspiresinta da toledana experienco, skriptas lia-mem l’interna normi di
Akademio. Il koaktas tale di chambri kun tri kadeti « per evitar la mariaji. »

Segun lia evaluo di personego, la historisti judikas di variana maniero la
Franco-laboro ad Akademio. To esas certa ke la nova skolo esas plu bona ke
l’anciena, ne esus ke l’altajo di rekrut-levelo. Franco koatkas l’anonimeso di
verki pri enigo-konkurso, reduktas la nombro di instruktati per profesoro,
instalas multa dushili, interdiktas paso-rituo e mem disdonigas prezervivi. Il
savas facar su respektar, mem prizar : 90 % di 720 officieri formita da Akademio
juntas pose la frankista kampo dum Hispaniana interna milito.

Ye julio 1931, duesma republiko supresas da dekreto la skolo. Kom l’ensemblo di
doca korpo, Franco es placita disponebla koakta e surveyita. Malgre tota, il ne
participas pri Sanjurjada, probo stroko di stato da generalo Sanjurjo. Havinta
sufice satisfacita la republik-inquesti, il es atributita en La Corugna (La
Coruña) kom komando di 15ma infanterio-brigado ye februaro 1932. Franco gardos
ad Manuel Azaña, chefo di guvernerio, tenaca rankoro di ta quaranten-periodo.

En la revoluciona klimato qua regnis en Hispania, Franco esis observita de omna
lateri. Il aparas uno di militari maxim posibla prenar la kapo di armea leveto.
Per ta raciono il es nominita milita governero en Kanarii. En fakto, Franco es
lore poka konvinkeso da oportuneso di stroko di stato. Quankam eduk-monarkisto,
il kontentigas da borgezara republiko, konservema e manteninta ordino. Il es
poka inklinita riskar lia kariero en aventuro mala preparita.

Ya, il es informita de debuto di konspiranti-agivesi do Emilio Mola, ma vartas
ye 13 di julio, dato ye asasino di chefo monarkisto Carlo Sotilo, per juntar
ulo.

Franco vidas su atribuar l’armeo di Maroko, forte kun 30.000 experiencoza homi.
L’eventa morto di Sanjurjo, historiala chefo di monarkisto opozo, e la falii di
generali Goded e Fanjul en Barcelona e Madrid avancas Franco avan sur la ceno.

La pronunciamento falias per mankas pro asentar di armeo : inter 21
division-generali, nur 4 ralias a leveto. Lore ke labor-milici, qua ne kreas en
kapaca de goberniero pri kontre, entras la ceno. Ul facas regnar teroro en
Madrid e Barcelona, provokas tale l’exilo por multa intelektozi, kom José Ortega
y Gasset. La konflikto transformas su lore en interna milito.

En 1939 Franco trovis su Hispania-mastro. koncianta pri ne-experiencoza en
politika matiero, il apogis su sur lia bofrato, Serrano Suñer, la Falanjo e
katolik-eklezio, konvenita pos l'antiklerikala masakri en 1936, sen omisar
l'omna monarkisti.

Dum la duesma mondomilito volonti di División Azul kombatis por axo sur la rusa
fronto ma Franco esis prudenta ne tro engajar su. De pos il aceptis multa Usana
bazi ed Hispania recevis ekonomiala helpo tra plano Marshall.



https://io.wikipedia.org/wiki/Franca_Polinezia

Franca Polinezia esas transmara teritorio (en Franca pays d'outremer) qua
apartenas a Francia e jacas en Oceania. La nomo dil insulo-grupo originis del
Grekiana polys signifikante 'multa', e nesos signifikante 'insulo'.

Unesma habitanti di Franca Polinezia arivis en Marquesas insuli cirkum la yaro
300 ed en Société cirkum la yaro 800. Fernão de Magalhães deskovris l'insuli en
1521. Il vidis l'insulo Puka Puka, en l'arkipelago Tuāmotu-Gambier. En 1722
Nederlandana Jakob Roggeveen trovis l'insulo Bora Bora, ed en 1767 Britaniana
Samuel Wallis vizitis Tahiti.

La prezidanto di Francia esas la chefo di stato di lando, reprezentata da l'Alta
komisisto. La prezidanto di Franca Polinezia esas la chefo di guvernerio dil
teritorio.

Franca Polinezia esas kompozata da 6 insul-grupi en Pacifiko. Lua maxim granda
insulo esas Tahiti. L'insul-grupi esas:

Landa surfaco esas 4 167 km² dispersita en 2 500 000 km² di oceano. Lua klimato
esas tropikala, ma moderema. Lua maxim alta monto esas Orohena, en Tahiti, kun
2,241 metri di altitudo.



https://io.wikipedia.org/wiki/Europana_Komisitaro

L' Europana Komisitaro esas l'exekutiva organo di Europana Uniono. Ol propozas
legi, exekutas decidi, mantenas la traktati dil Uniono e garantias la diala
funcionado di EU.

La komisitaro agas kom ministraro e konsistas ek 28 membri, neformale konocata
kom "komisiti". Esas un membro por singla membra stato, quankam la membri mustas
reprezentar ne nur la interesti di sua hemala sato ma anke olti di EU kom
totajo. Un del 28 membri esas la Prezidanto dil Komisitaro, propozata dal
Europana Konsilantaro ed elektata dal Europana Parlamento. La konsilantaro pose
komisas l'altra 27 membri di la komisitaro en konkordo kun la prezidanto, e pose
la 28 membri kom una organo submisas su a voto di aprobo dal Europana
Parlamento. Portugalano José Manuel Durão Barroso asumis l'ofico di prezidanto
dil komisitaro en 2004.

La termino "komisitaro" esas uzata sive streta-sence, inkluzanta nur la
mencionita 28 membri, sive larja-sence, inkluzanta l'administrala organo ek
cirkume 23.000 Europana funcioneri, dividita en plura faki. Ordinara procedurala
lingui di la komisitaro esas la Angla, Franca e Germana. La membri di la
komisitaro e lua komitano sidas en l'edifico Berlaymont en Bruxel.



https://io.wikipedia.org/wiki/Estal_Timor

Estal Timor od Est-Timor (Portugalane: Timor Leste) esas lando qua jacas en
Azia. Ol okupas l'estala parto di insulo Timor.

Populi de Nova-Guinea ed Australia enmigris ad Estal Timor cirkume 40 mil yari
ante nun. Cirkum 3000 aK, Austroneziani enmigris a la regiono, e pos,
proto-Malaya populi arivis de China e Malaizia. Timor jacis en la komercala voyi
de Chiniani ed Indiani dum la 14ma yarcento.

Portugalani arivis en Maluku dum la 16ma yarcento, ma efikiv okupeso di Timor
komencis en 1769 kande l'urbo Dili fondesis. En 1916 un kontrato kun Nederlando
establisis la frontiero inter Westal (Nederlandana) ed Estal Timor
(Portugalana), qua permanas la frontiero inter Indonezia ed Estal Timor.

Dum la duesma mondomilito, lando okupesis da Japonia. Estal Timor deklaris sua
nedependo de Portugal ye la 28ma di novembro 1975. Tamen, non dii pose,
Indonezia invadis Dili. En 17 di julio 1976, Indonezia anexis Estal Timor e
nomizis ol Timor Timur (Timur signifikas "Esto" en l'Indoneziana), kun Dili kom
chef-urbo til 20 di mayo 2002 (supere da UN).

Estal Timor esas parlamentala republiko. La prezidanto esas la chefo di stado,
ed elektesas dal populo por 5-yara periodo. Pos l'elekto, la prezidanto indikas
la chefministro, inter la parlamentani dil partiso qua recevis la majoritato di
voti.

La parlamento havas un maxim di 65 membri. La konstituco di lando havas influi
de Portugalana, ed adoptesis ye la 20ma di mayo 2012.

Estal Timor formacesas da l'estala duimo dil insulo Timor (la westala duimo
apartenas a Indonezia) pluse la insuli di Atauro e Jako, e la mikra teritorio di
Oe-Kusi Ambenu. La maro di Timor separas l'insulo de Australia. Nordala litoro
di lando havas korala rifi, konsiderata minacata.

Granda parto di lando esas montoza, e lua maxim alta punto esas Tatamailau, anke
konocita kom Monto Ramelau, kun 2,963 metri di altitudo. La klimato esas
tropikala, ofte varma e humida. Ol havas du sezoni: pluvoza e sika.

Estala Timor havas ekonomio di merkato qua kustumis dependar de poka produkti,
quale kafeo, marmoro, petrolo e santalo. L'ekonomio kreskis cirkume 10% en 2011
e simila cifro en 2012.

Estal Timor esas uno di du nura landi kun dominacanta katoliki en Azia, kun
Filipini. La provinco Indoneziana vicina di mikra insuli di estala sondilo esas
anke kun dominacanta katolika. La religiala kompozeso di Estal Timo esas:
katolikismo (97 %), islamo (1 %), protestanteso (1 %), altri (1 %).



https://io.wikipedia.org/wiki/Eritrea

Un posibla ancestro di nuna Homo sapiens vivis en Eritrea 1,000,000 yari ante
nun. Lua skeleto trovesis en Buya. Dum lasta interglacial epoko, la litoro di
Eritrea en Reda Maro okupesis da moderna homi.

La regiono di nun Eritrea konocesis kom rejio di Punt da anciena Egiptiani, e ja
mencionesis en hieroglifi 25 yarcenti aK. Ol esis intersequante okupita dal
Egiptiani, Otomani e Britaniani. En 1869 pos l'inaugureso di Suez-kanalo, Italia
invadis Eritrea e transformis ol en oficala kolonio en la 1ma di januaro 1890.
En 1936 ol divenis parto di Italian Est-Afrika, kun Etiopia e Somalilando.

Cirkum 1941 Eritrea havis 760 000 habitanti, inkluzite 70,000 Italiani.
Etiopiani e Britaniani ekpulsis Italiani sam yaro, ma la regiono restis
protektorato di Unionita Rejio. Pos la duesma mondomilito Eritrea asociis kun
Etiopia e divenis Etiopiana provinco en 1952.

Milito kontre Etiopia duris 30 yari, e fine pos un referendo inspektita dal
Unionita Nacioni kun 99,83% favorebla a la nedependo, Eritrea ganis nedependo en
la yaro 1993.

Eritrea esas prezidantala republiko, guvernata da singla partiso. La chefo di
stato e la chefo di guvernerio esas la prezidanto, qua elektesis da la 150
membri di parlamento en 1993. De ta epoko til nun essas Isaias Afewerki. Ante il
ja esis provizora prezidanto depos 1991.

Lando dividesas en du parti da depresuro e du montari qua formacas la Granda
Valo di Rift. Ol havas 2,234 km di litoro, di qui 1,151 km en kontinento e 1,083
km en insuli en Reda maro. Lua maxim alta monto esas Soira, kun 3,018 metri di
altitudo.

Lua klimato esas dezerto alonge litoro, e plu pluvoza - til 610 mm yarala - en
montala regioni. Asmara, la chef-urbo, jacas 2 400 metri sur mar-nivelo.

De la nedependo til nun, Eritrea mem ne havis demografiala kontado. Malgre ta,
on kalkulas ke cirkum 60% di populo esas Tigrinya. Populo parolas multa lingui,
ma Tigrinya ed Arabiana esas la precipua. Angliana ed Italiana anke esas
komprenata.

La maxim granda urbo esas la chef-urbo, Asmara. Altra importanta urbi esas Assab
e Keren.



https://io.wikipedia.org/wiki/Atmosfero

Atmosfero esas la sferatra kuverto de gaso, vaporo e partikuli cirkondante tero,
retenata da gravitado e formacante granda kompozanto di l'ambiento di la maxim
multa terana vivanti, protektante oli de l'efekto di meteori, kosmala radii e
nociva sunala radii.

La kompozeso e fizikala traiti di l'atmosfero varias segun alteso. Certena
traiti uzesas por dividar olu aden plura zoni, di qui la basa ed alta limiti
chanjas segun latitudo, di-kloko e yar-sezono. Cirkume 75% de la tota amaso e
90% de l'aquo-vaporo di atmosfero kontenesas en troposfero, la maxim basa zono.
La kontenala aquo-vaporo fluktuas nam aquo vaporeskas de l'oceani, portesas en
nubi e pluvas sur la kontinenti.

En troposfero eventas la vetero (videz meteorologio), anke maxim multa vivanti
trovesas ibe. La stratosfero kontenas l' ozon-strato quo ekfiltras danjeroza
ultreviolea radii de suno.

Super stratosfero, mezosfero fuzesas aden ionosfero, strato qua kontenas diversa
elektrizita partikuli importanta por la propago di radio-ondi. Mem plu alte,
ionosfero fuzesas aden exosfero, regiono di helio e hidrogeno gasi, quo fine
fuzesas aden l'interplaneta medio.

L'altra planeti di sunala sistemo (ecepte forsan Plutono), ma nur du ek lia
sateliti, omna havas distinta atmosferi, ma nula kontenas tam multa
viv-sustenanta oxo kam nia terala atmosfero.



https://io.wikipedia.org/wiki/Ancien_Angliana

Anciena Angliana (Ænglisc) esas frua formo di Angliana linguo qua parolesis en
granda parto di nuna Anglia ed en la sudo di Skotia de 425 til 1125. Ol esis
flexiva linguo kun multa libereso en sintaxo, diferanta de la nuna Angliana. Ol
esis parto di Westala Germana linguaro ed ol havis multa rilati kun l'Anciena
Frisiana.

Dum la proxima 700 yari kompreninta en ta periodo, Anglo-Saxona migradi qua
naskigis Anglia en 5ma yarcento til ulatempe pos la Normanda konquesto di 1066,
kande havis granda uzado, la linguo aquiris aspekti de altra kun qua ol
kontaktis, kam la Kelta lingui e du dialekti dil Anciena Nordala parolata da
Vikingi, qui kontrolis granda teritori en nordo ed esto di Anglia, konocata kam
Danelaw.

Kam l'altra Germana lingui de l'epoko, l'Ancien Angliana prizentas kompleta
nominala flexiono, kun kin gramatikala kazi (nominativo, akuzativo, genitivo,
dativo e, min frequenti, resti de l'instrumentala) e formi di dualo por parolar
pri pari (quankam nun en la personal pronomi) ultre la singularo e la pluralo.
Anke diferi inter generi, sin havar necesa rilato kun sexo: exemple, sēo sunne
(la Suno) esas feminina, dum ke se mōmna (la Luno) esas maskulina (en la Germana
die Sonne e der Mond).

Granda parto de la habitantaro qui savis lektar e skribar konocis Latina linguo,
lingua franca di eruditeso e di diplomaco en Europa dum ta epoko. Kelkafoye esas
posibla savar proxime l'epoko kande ula Latina vorto dato eniris en l'Angla
linguo tra la modifiki qui ta vorti sufris dum la tempo. Pro to on konocesas tri
epoki influi de la Latina:

La duesma maxim importanta fonto di prenita vorti en Anciena Angliana esis
Skandinava lingui dum la Vikinga invadi en 9ma e 10ma yarcenti. Ultre numeroza
toponimi, on torvas anke vorti di basika vokabulario e termini rilate al
administrativa aspekti dil Danelaw. La Vikingi parolis l'Anciena Nordala, linguo
kun strete rilate a l'Ancien Angliana; ta proximeso portis a mixturo di dialekti
qua povus acelerar la perdo di terinacioni di kazo di l'Ancien Angliana.
Aparenta konfirmado di ta teorio esas la fakto ke simplifikado dil termini di
kazo okazis unesme en la nordo e ultime en la sud-westo, la min afektita regiono
da Vikinga influo. En irga kazo, l'influo di l'Anciena Nordala esis profunda e
on povas trovar vorti kam sky ("cielo"), leg ("gambo"), la pronomo they ("ili"),
la verbala formo are ("ni/vi/ilis esas") e mult altra exempli plu.

Ol distingas ultre tri gramatikala numeri; singulara, plurala e duala, ta ultima
nun en personala pronomi (wē, "ni" e wit "ni du"). Ultime, prizentas tri generi:
maskulino, feminino e neutro.

Forta verbi uzas la Germana formo di konjugado konocata kam ablaut. En ta formo
di konjugado, la radiko dil vorto chanjas por indikar la tempo. Verbi kam ta
persistas en modern Angliana; exemple, sing, sang, sung esas forta verbo, ka
mesas swim, swam, swum e choose, chose, chosen. La radiko dil vorto chanjas
prefere lua radiko. En Ancien Angliana, ol existis sep precipua klasi di forta
verbi; single klaso havas lua propra modelo di chanji di radiko. Lerni to esas
ofte defio por studanti dil linguo, quankam parolanti di l’Angliana darfas vidar
konekti inter l'anciena verbala klasi ed ilua moderna formi.

Regulara forta verbi esis omna konjugata same, kun precipua difero en la
radikala vokalo. Tale stelan 'furtar' reprezentas la paradigmo dil konjugado di
forta verbi.

Ancien Angliana esis unesme skribita per runi (futhorc) ma chanjis a (minuskula)
mez-unciala skribajo dil Latin alfabeto introdukita da l'Irlandana Kristana
misiisti ek la 9ma yarcento. Ica remplasesis per insulara skribajo, kursiva e
punktita versiono dil mez-uniciala skribajo. Ica uzesis til la fino dil 12ma
yarcento kande la kontinentala Karolida minuskulo remplasis l'insulara.



https://io.wikipedia.org/wiki/Vermont

L'unesma Europano qua arivis en la regiono di nuna Vermont esis Jacques Cartier
en 1535. En 1609 Samuel de Champlain deklaris la regiono parto di Nova Francia,
e konstruktis l'unesma fortreso en la regiono.

L'unesma Britaniana kolonio en la regiono fondesis en 1724. Pos Usa deklarar sua
nedependo, Vermont deklaris su nedependanta de Unionita Rejio ye la 18ma di
januaro 1777. Por 6 monati lando existas kun la nomo Nova Connecticut.

Vermont jacas en la regiono konocita kom Nova Anglia, en esto di Usa. L'origino
di la nomo Vermont posible esas la frazo en Franciana les Verts Monts ("la verda
monti"). Lua klimato esas humida kontinentala, kun mezvalora yarala temperaturo
6°C.

Lua maxim alta punto esas monto Mansfield, kun 1,339.69 metri di altitudo. Lua
maxim granda urbo esas Burlington, kun 42 417 habitanti segun la demografiala
kontado en 2010.

Segun statistiki de 2005, kuntara statala produkto di Vermont esis 23 miliardi
di dolari. Agrokultivo kontributis kun 12.6% de ta produkto, guvernal aktivesi
reprezentis 13.4% o 3.08 miliardi di dolari. Ol havas la min granda ekonomio
(50ma granda) de la 50 Usana stati.



https://io.wikipedia.org/wiki/Sep-yara_milito

Sep-yara milito (1754 e 1756 til 1763) opozis Unionita Rejio, Prusia e Hanover
kontre Francia, Rusia, Suedia, e Saxonia. Hispania e Portugal esis pose en la
konflikto, dum ke armeo di neutrala Nederlando esis atakata en India.

La sep-yara milito povas esar vidata kom kontinuo di Milito dil Austriana
sucedo. Dum ta konflikto, rejo Frederick 2ma di Prusia ganis richa provinco di
Silezia. Imperiestrino Maria Theresa di Austria signatis Kontrato di
Aix-la-Chapelle nur por rekonstruktar sua armeo e instalar nova federuro kun
multa pueri.

Kombato komencis en Ohio (Nord-Amerika) ye 1754. La milito extensis su ad Europa
ye 15 di mayo 1756, kande Britania deklaris kontre Francia. Ye 29 di agosto
l'armeo di Frederick pasis la frontiero di Saxonia.

La saxona armeo prenis defensiva poziciono apud Pirna, e Frederick ne havis
selekto ecepte izolar e hungrigar li. Austriana rinforco esis blokusata dum
Lobositz-batalio.

Ye printempo di 1757, Frederick itere iniciis per marchado vers Praha. Pos la
sangoza Praha-batalio il komencis asiejo ma il subisis unesma vinkeso ye
Kolin-batalio.

Kozi lore prizentis multa desfacilesi por Prusia, kun mobilizita austriani
atakanta teritorio di Prusia e franca armeo proximeskanta de westo. Frederick
ambe komplete aplastis franciani ye Rossbach-batalio ed austriani ye
Leuthen-batalio; to establisis il kom itere maxim bona generalo, e ilua homi kom
maxim efektiva soldati en la mondo.



https://io.wikipedia.org/wiki/Romantikismo

Romantikismo esas komplexa artala ed anke politikala epoko en piktado,
literaturo ed altra arti, qua havis lua origino en la duesma duimo di 18ma
yarcento en Europa e duris generale til la lasta duimo di 19ma yarcento. Ol esis
sorto di reakto kontre racionalismo, Klasikismo en le arti, ed anke la
Industriala Revoluciono.

Dum la Romantika epoko on konsideris emoco plu importanta kam raciono por
perceptar estetikala experienci, specale pavoro ed hororo. Romantikismo anke
idealigis la vivo en kontakto kun naturo, e kreis la mito di la bona sovajo.

Malgre ke lua origino esis en west-Europa - specale Germania e Francia -
l'ideologio di Romantikismo anke influesis da l'arti de altra regioni, quale
Amerika e Rusiana Imperio. Kelk autori de ta regioni produktis maestro-verki,
por exemplo la libro Walden da Usana Henry David Thoreau, la poemi Vozes
d'África e Navio Negreiro da Braziliana Castro Alves, e la novelo Dziady da Adam
Mickiewicz, skribita en Poloniana dum l'okupeso di Polonia da Rusiana Imperio.

Dum komenco di 19ma yarcento Romantikismo (ibe nomizita trancendentalismo)
atingis Usana literaturo, kun sama diverseso ke en Europa. Tam kam en Europa,
Usana Romantikisti demonstris granda morala entuziasmo, emfazo en emoco, e
konsideris ke naturala mondumo esis bona, dum ke homala socio esis plena di
koruptajo.

Kelka notora Romantik autori de Usa: Nathaniel Hawthorne, Ralph Waldo Emerson,
Edgar Allan Poe, Henry David Thoreau, Walt Whitman, Emily Dickinson, Herman
Melville.

Romantikismo komencis en Brazilia ye 1836 kande esis publikigita la libro
Suspiros poéticos e saudades ("poeziala sospiri e nostalgii") da Gonçalves de
Magalhães, ed on konsideras lua fino ye 1881 kande Machado de Assis publikigis
Memórias Póstumas de Brás Cubas ("posmortala memoraji di Brás Cubas"), libro
iniciala marko di Realismo.

Romantika prozo komencis en Brazilia ye 1843 kande Antônio Gonçalves Teixeira e
Sousa publikigis O Filho do Pescador ("la filiulo di peskero"). Ye 1844 Joaquim
Manuel de Macedo publikigis A Moreninha ("la brunino"), un di maxim konocata
romani de ta periodo.

Importanta autoro esis José Martiniano de Alencar, maxim konocata kom José de
Alencar, kun lia urbala romani Senhora, Lucíola e Diva, lia regionala romani O
Gaúcho, O Sertanejo ed O Tronco do Ipê, e lia historiala ed indijena romani O
Guarani, Ubirajara, As Minas de Prata ed Iracema. Altra importanta nomi esis
Bernardo Guimarães, kun Escrava Isaura ("Sklavino Isaura", adaptita por
televiziono dum 1970a yari) ed O Seminarista ("la seminariano"), Franklin
Távora, kun O Cabeleira ("la longa haruno"), Viskomto di Taunay kun Inocência ed
A Retirada de Laguna, e Manuel Antônio de Almeida kun Memórias de Um Sargento de
Milícias ("memoriaji di un serjento di milico"). L'unesma verki di Machado de
Assis, autoro ke introduktis Realismo en Braziliana literaturo, anke havis
influo de Romantikismo, kom la libro di poemi Crisálidas (1864) e la romano
Helena (1876).



https://io.wikipedia.org/wiki/Plutono

Plutono esas nana planeto en sunala sistemo. Olu deskovresis talamaniere kam
Neptuno, altra dicante, per kalkuli. Anekdotale la deskovro-loko esis fortunala,
pro ke pose onu konstatis, ke tala mikra planeto ne povas igar fluktuo a vicina
planeto Neptuno.

Plutono esas deskovrita ye 1930 da Clyde Tombaugh. Dum multa yari, existo di
plusa planeto esabis supozata pro perturbi di l'orbito di la planeto Neptuno. Ye
18 di februaro 1930 Tombaugh remarkis movanta objekto dum komparo di du
fotografuri prenita ye 23 di januaro e 29 di januaro 1930, ye la Lowell
Observatorio en Flagstaff, Arizona Usa.

Pos la deskovro, onu esis kapabla kalkular l'orbito. L'orbito esas tale ovala,
ke Plutono esas tempope plu proxime Suno kam Neptuno: ol esis plu proxima a la
suno kam Neptuno de 7 di februaro 1979 til 11 di februaro 1999. Anke la orbito
esas multe inklinata de la ekliptiko, en qua la orbiti di la altra planeti
situesas: l'angulo inter l'orbito di Plutono e l'orbito di Tero esas 17˚. La
diametro di Plutono 2 301 km esas plu min kam duimo de la diametro di Tero.

Recente, multa planeteti plu fora kam Plutono esis deskovrata, qui havas simila
grandeso, exemple Eris, deskovrita ye 2003.

La kosmosondilo New Horizons proximeskis la planeto en julio 2015. Ye 9 julio
2015 ol fotografis Plutono dum la proximesko, ye 5,4 milion km de la planeto: la
fotografuro montras detali di la tereno.

Ye 14 julio 2015, New Horizons, plu proxima, prenis plusa fotografuri,
inkluzante fotografuro qua montras saliaji sur parto di la surfaco di Plutono.
Monti, di alteso cirkume 3500 metri, esas videbla, ma nula krateri, quo sugestas
ke la planeto esas ankore geologiale agiva.



https://io.wikipedia.org/wiki/Pakto_di_Warszawa

La Kontrato pri amikeso, kunlaboro e reciproka helpo, maxim konocata kom Pakto
di Warszawa, Ruse Договор о дружбе, сотрудничестве и взаимной помощи, Dogovor o
druzhbe, sotrudnichestve i vzaimnoy pomoshchi (1955 til 1991), esis kontrato por
reciproka defenso signatita da 8 komunista stati de Est-Europa dum la Kolda
milito. Ol esis propozita ed establisita da Sovietia ye la 14ma di mayo 1955 en
Warszawa, Polonia, ed esis militala komplemento di la Konsilantaro por reciproka
ekonomiala helpo (konocata en Ocidento per l'abreviuro COMECON). La kreado di la
pakto esis respondo a l'eniro di West-Germania en Nord-Atlantikal Uniono en
1955.

La strategio qua stimulis la kreado dil pakto esis la Sovietana deziro pri
dominaco di Central ed Estal Europa. La ideo duktesis per geostrategiala ed
ideologiala motivi. Ideologiale, Sovietia konsideris ke ol povas definar quo
esas socialismo e komunismo, ed agis kom chefo di mondala socialista movado.
Geostrategiale, l'ideo esis preventar l'invado di Sovietana teritorio da Westal
Europana povi, quale eventis en 1941 kande Naziista Germania invadis Sovietia.
L'invado Germana esis grandege brutala - on kalkulis ke 27 milion habitanti de
Sovietia perisis - e la lando subisis granda domaji ye lua substrukturi.

En 1956, kande Imre Nagy asumis la povo en Hungaria, ca lando abandonis la
pakto, ma Sovietia, kun la helpo da altra membri, invadis la lando e revokis
Nagy del povo. Trupi de la pakto invadis anke Chekoslovakia en 1968 por haltigar
la Printempo di Praha. Ye la 1ma di julio 1991, poka monati ante la fino di
Sovietia, Chekoslovakiana prezidanto Václav Havel anuncis la fino di la pakto.



https://io.wikipedia.org/wiki/Olimpiala_Ludi_en_London,_2012

L'Olimpiala Ludi en London, 2012, od oficale la 30ma Olimpiala Ludi, esis
internaciona plursporta konkurso qua eventis en 2012 en London, Unionita Rejio.
Lore triesmafoye London gastigis l'Olimpiala Ludi.

La Ludi komencis ye la 27ma di julio e finis ye la 12ma di agosto 2012.
Partoprenis 10,768 atleti (5,992 viri e 4,776 mulieri) de 204 landi e teritorii,
ed anke nedependanta atleti de anciena Nederlandan Antili e de nova Sud-Sudan.
Esis 303 eventi de 26 sporti.

Ye la 15ma di julio 2003 9 urbi prizentis lia kandidatesi por gastigar la Ludi:
Havana, Istanbul, Leipzig, London, Madrid, Moskva, New York, Paris e Rio de
Janeiro. Dum la selekto-proceso, komence Paris konsiderabis la preferita, pro
esir la triesma foyo ke ol prizentis lua kandidateso, ma la nomo di London
gradope remarkesis pos Sebastian Coe divenar chefo di la kampanio London 2012.

Ye la 18ma di mayo 2004 l'Internaciona Olimpiala Komitato pro teknikala motivi
restriktis la nombro de kandidata urbi a kin: London, Madrid, Moskva, New York e
Paris.

Ye la 6ma di julio 2005 la komitato tandem anuncis London kom eventeyo di
l'Olimpiala Ludi.

Tamen, 1 dio pos lua selekto por gastigar la Ludi, eventis bombal ataki kontre
la transporto-sistemo di London, qua produktis 52 morti e cirkume 700 vunditi.
Rapide lore Britaniana ministro pri sporto, Richard Caborn, dicis: "ni montros
ke, per l'uniono di la personi tra la sporto, la teroristi nultempe vinkos".
Giselle Davies, en nomo de l'IOK, deklaris ke ne existis ligilo inter l'ataki e
la kandidateso di London, e ke "IOK havis granda fido en London, pri gastigar
sekura Ludi sep yari pose".

La Komitato pri Organizo dil Olimpiala Ludi en London kreesis (abreviuro en
Angla: LOCOG) organizesis por surveyar omna agadi bezonita por gastigar la Ludi,
dum ke l'Autoritato pri l'Olimpiala Developeso dil urbo e lua metropolala
regiono (abreviuro en Angla: APD) divenis responsebla pri la konstrukto di la
stadii e substrukturi. En novembro 2004 la projeto pri la 200-hektara Olimpiala
Parko revelesis. Tamen, la tereni por konstruktar la parko esis en privata
manui, ma en mayo 2006, 86% de la surfaco bezonata ja komprabis.

La regiono East End, este de London, subisis urbala rekupero pro la konstruktado
di l'olimpiala parko. London spensis 5.3 miliard pundi por konstruktar nova loki
e substrukturi, e 600 milion pundi por sekureso. La lineo di suburbala treni di
East London modernigesis, e recevis la rapida treni nomizita Olympic Javelin. La
metropoliteno di London anke modernigesis, pro la komitato LOCOG decidir ke
adminime 80% de l'atleti mustis voyajar admaxime 20 minuti til arivar en la loki
ube konkursus.



https://io.wikipedia.org/wiki/Novial

NOVIAL (NOVa Internaciona Auxiliara Linguo) esas konstruktita internaciona
linguo developita dal Dana linguisto Otto Jespersen e publikigita ye 1928.
Jespersen elaboris Novial en la du libri 'An International Language' (1928) e
'Novial Lexike' (1930). La duesma esas vortolibro di Novial (al Angla, Franca e
Germana).

Jespersen partoprenis Delegaciono quo selektis Ido kom la linguo internaciona ye
1907. Ma pos unesma mondomilito lu deceptesis da Ido e decidis developar sua
propra sistemo. Lu sustenesis dal sueda idisto Per Ahlberg, la redaktero dil
Ido-jurnalo Mondo, quo divenis sendependa e fine ye 1934 mutacis aden
Novial-jurnalo kun la nomo Novialiste. Jespersen ed altra Novialisti pluse
developis la linguo per la pagini di Novialiste inter 1934-1939, kande ol mustis
cesar pro la komenco di duesma mondomilito.

Novial fondesas precipue sur Ido, kun influo de Occidental (1922) da Edgar de
Wahl). Maxim multa substantivi finas per -e, adjektivi per -i, adverbi per -im.
Verbi finas per sive -a, -e, -i, -u por funcionigar la sufixo -(t)ione; do
exemple komplika/tione, solu/tione. Altra remarkinda traito esas l' e/a/o-vorti:
brose ('brosilo'), brosa ('brosar'), broso ('broso'). Per ica sistemo Jespersen
kredis solvar la problemo di direta derivo en ido.

Novial mortis kun Jespersen ye 1943. Pos la milito, nek Ahlberg, nek lua
kunredaktero Valter Ahlstedt duris laborar por Novial. Multa Novialisti pose
transferis ad Occidental od Interlingua dal IALA (1951). Depos 1997 esis diversa
esforci rivivigar e/o reformar Novial, ma til nun sen suceso.



https://io.wikipedia.org/wiki/Niue

Niue esas korala insulo en Pacifiko 2,400 km norde de Nova-Zelando, vicina di
Tonga en la westo, Samoa en la nordo e Cook-insuli en la sudo.

L'insulo deskovresis da Kapitano James Cook en 1774, qua baptis ol kom Sovaja
Insulo, por la feroca rezisto dil indijeni a la desembarko di Cook e lia viraro,
por timar ke li adportis morbi. Sequanta Europani qui arivis en l'insulo esis la
Misionala Societato di London, en 1846. Un habitanto de Niue, Nukai Peniamina,
entrenesis kom kristana misionero, e pos il konvertis altra habitanti.

En 1887 rejulo Fata-a-iki ofris la suvereneso dil insulo a Britaniani por timar
la konsequo di un anexo a men bon-volanta koloniala povo. Britaniani nur aceptis
l'ofro en 1900, ed administris l'insulo til 1901 kande Nova-Zelando anexis ol.
L'insulo recevis autonoma guvernerio e konstituco en 1974.

Niue havas propra guverno, asociita kun Nova-Zelando. Lua habitanti esas
Nova-Zelandana civiteni e la rejino Elizabeth 2ma esas lua chefo di stato. Lua
konstituco establisas ke lua suvereneso exercesas da lua ministraro, kompozata
da un chefa ministro ed altra tri ministri. Lua asemblajo (legifala povo)
kompozesas da 20 membri, di qui 14 elektesas dal elektanti de singla vilaji, e
la 6 altra elektesas da tota enrejistrita elektanti dil insulo.

Niue esas un di la maxim granda koraliala insuli dil mondo, kun 260 km² e 64 km
di litoro. Lua maxim alta punto esas 68 metri super marala nivelo. Cirkum 19% de
lua sulo esas kultivebla.

Lua klimato esas tropikala, e sufras kun cikloni. Pluvas plu intense de novembro
til aprilo.



https://io.wikipedia.org/wiki/Nazo

Anatomikala, nazo esas organo qua salias meze di vizajo en vertebrati, rezideyo
di olfakto, qua admisas ed ekpulsas aero pro respirado.

En maxim mamiferi, ul anke shirmas hari-nazo, qua kaptas aerala partikuli ed
impedas li di atingita la pulmoni. En e dop nazo esas flarado mucozo e sinusi.
Dop nazala kavajo, aero sequanta pasas tra la faringo, partigita kun la
digestigiva sistemo, e pos en la cetero di respirala sistemo. En homaro, la nazo
esas lokazita centrala en la facio; en maxim altra mamiferi, ul esas en la
supere extremajo di muzelo. Nazo esa kom termo povas esar uzita pro nominar
direktinta extremajo di omni, kom aviono.

Kom kunligo inter la korpo e l’extera mondo, la nozo ed asociata strukturi ofte
realigas adjunta funcioni koncernas kun kondiciona eniga aero (per exemplo, da
varmita e/o humida ulo) e da rekuperinta humidajo de aero ante ul esas exhalita
(ke eventas maxim efika en kameli.

En cetaceo, nazo reduktabas naz-trui, qua havas migrita a someto di kapo,
produktinta plu fluida korpo-formo e l’apteso ad respirar dum precipua
submersita. Inverse, naz-elefanto divenabas kompozita en longa, muskula, manuiva
nominita rostro.



https://io.wikipedia.org/wiki/Morto

Morto esas la definitiva halto di vivala funcioni. En biologio, esas asimilado
di nutrivi, respirado, funcionado di centrala nervala sistemo. On distingas de
temporala halto (hivernado, glaciigo). Ol esas sequinta di putrado di morta
organismo pro agivo di bakterii o manj-kadavri.

La celulala morto esas la halto di fundamentala funcioni di celulo. Ol esas
nominita programeso kande ol eventas pos la celulala programo imperas la
generala halto di celulala funcioni (on parlas lore di apoptozo). La celulo
povas anke mortar pro mankas nutrivi od oxo, o lezuro, provokita per exemplo da
extera mekanika o kemiala agivo, o per uzita di propra moyeni di celulo per
altra funciono ke lua iniciala en la kazo di virala infekto.

Vivo dependas de la bona operaco di certa nombro di funcioni: respirado (en
larja senco inkluzita oxo-distributo per sango-cirkulo), digestado, eksekreco
(reni, hepato), la nervala kontrolo di organi, ec. Segun l'alteradi subisita da
la celuli, to vitala funcioni esas entravita, pos haltita. To esas lore la morto
pro:

La cerebrala morto indikas la halto di elektr-encefalografika signali di humala
cerebro. To esas de ta kriterio ke on konstatas la morto di persono en legala
medicino.



https://io.wikipedia.org/wiki/Mayorka

Mayorka (en Hispaniana e Kataluniana Mallorca) esas la maxim granda insulo dil
arkipelago di Baleari. L'insulo apartenas a Hispania. La nomo dil insulo
signifikas la plu granda insulo (ek la latina linguo insula maior).

La chefurbo di Mallorca esas Palma de Mallorca. Palma de Mallorca esas anke la
chefurbo dil autonoma komuno di Baleari. Mallorca konsistas administrale ek 53
komoni.

Restaji di homi de Paleolitiko (6,000 til 4,000 yari aK) esis trovita en
l'insulo. Romani okupis ol ye 123 aK. La precipua ekonomiala aktivesi ta epoko
esis kultivo di olivo e vit-bero, e minado di salo. Ye 426 Vandali spoliis ol.
Ye 534 Bizantini konquestis l'insulo. Ye 707 kalifii de nordo di Afrika okupis
ol.

Mayorka havas du montari: Tramuntana e Levante. La maxim alta loko di Mayorka
esas la monto Puig Major, kun 1,445 metri di altitudo. Somero en l'insulo esas
varma, dum ke vintro esas moderema.

Turismo esas la precipua ekonomiala aktiveso di Mallorca. Precipue inter germana
turisti Mallorca esas tre populara.



https://io.wikipedia.org/wiki/Kalkulo

Kalkulo (de Latina calculus, "stoneto uzita por kontar") esas fako di matematiko
derivita de l'anciena Greka geometrio, kande Demokrito kalkulis la volumino di
piramidi e koni konsiderante li kompozita da tre granda nombro di tre mikra
parti. Anke cirkum ta epoko, Euxodo ed Arkimedes kalkulis precize l' areo dil
cirklo per aproximo kun poligoni.

Ja dum 17ma yarcento, Cavalieri e Torricelli ampligis l' uzado di l' infinita
parti e Descartes e de Fermat uzis l' algebro por trovar l' arei e la tangenti
(nune integrala kalkulo e derivado). Fermat e Barrow kredis ke amba kalkuli
interrelatas ma til l' arivo di Newton e von Leibniz ne demonstresis ito. Li,
separite, demonstris ke tala kalkuli esas inversa e ni hodie konocas ita aserto
kom "Fundamentala Teoremo pri kalkulo".

Dum la 18ma yarcento, l'apliki dil kalkulo augmentis ma l' uzo di infinita
quanti e la sercho dil geometriala senco produktis multa konfuzeso. Ma en 19ma
yarcento la bazala teorio dil kalkulo ampligesis e definesis konceptaji quale
derivajo ed integralo qui faciligis l' uzado di kalkulo.



https://io.wikipedia.org/wiki/Europana_refujintala_kontroverso

L'Europana refujinala kontroverso koncernas l'eniro di granda nombri de
refujinti ek Siria, Eritrea, Afganistan ed Irak aden la Europana Uniono depos
duima 2014, quankam la nombro ja augmentis depos 2012. Segun Eurostat, la
statistikoficejo dil Europana Uniono, esis 561625 unesma demandanti por azilo en
tota 2014 (proxime 0,1% dil tota habitantaro dil Europana Uniono) e segun
l'International Organisation for Migration esis plu kam miliono di refujinti en
tota 2015 (proxime 0,2% dil tota habitantaro dil Europana Uniono). La situeso
produktis kontroverso pri la danjero por refujinti, la kusto de agregar li, lia
motivizi e lia bonveno. Segun uli, precipue dil politikala dextranaro, li esus
simpatika ad Daesh. Uli nomizis la situeso "krizo", ma segun altri, quale
Patrick Kingsley, ica nomo esas neapta komparita ad Libano.

Humanale, 3072 refujinti mortis o desaparis en 2014 segun l'International
Organization for Migration ed ol aproximas ke 3692 refujinti mortis dum 2015.

Ula Europana guvernerii opozas l'eniro di refujinti, quale Victor Orbán di
Hungaria ed Andrzej Duda di Polonia, ma altra guvernerii bonvenigas li e tempale
suspensas komplexa prociduri dil Dublin III regularo por ula grupi di refujinti,
quale Stefan Löfven di Suedia ed Angela Merkel di Germania.



https://io.wikipedia.org/wiki/Bizancana_Imperio

Bizancana Imperio (en moderna Greka: Βυζαντινή αυτοκρατορία) esas la nomo donita
ad l'un ek la du stati qui formacesis pos la divido di Romana imperio dum la 4ma
yarcento: La Romana imperio del Oriento (Latine: Imperium Romanum Orientale, en
mezepokala Greka Ἀνατολική Βασιλεία Ῥωμαίων / Anatolikè Basileía Rhômaíôn), kun
chef-urbo en Konstantinoplo, olim nomizita "Bizanco".

Dum fino dil 3ma yarcento, l'imperiestro Dioklecianus dividis Roman imperio en
du. La divido divenis definitiva pos la morto di Theodosius la 1ma, en 395.
Romana imperio dil Ocidento desaparis en 476, ma Bizanco duris existar dum
preske mil yari pluse, til la konquesto di Konstantinoplo dal Otomani en 1453.

L'imperio havis lua maxima extenso dum la regno dil imperiestro Justinianus la
1ma (527 til 565). Justinianus konquestis la insuli weste de Mediteraneo
(Sardinia, Korsika, Baleari), l'anciena romana provinco Africa e la sudo di
Iberia, qua divenis la provinco di Spania.



https://io.wikipedia.org/wiki/Barbados

Barbados esas mikra-insulala lando en Karibiana Maro. Ol jacas 402 km nord-weste
de Venezuelana litoro ed esas la maxim estal insulo di Antili. Lua denseso di
habitantaro esas un di maxim granda dil mondo.

L'unesma habitanti di Barbados esis indijeni Arawaki e Karibi, qui arivis al
insulo de Sud-Amerika cirkum 350 til 400 aK. Portugalani vizitis l'insulo en
1536 ma ne koloniigis ol.

Unesma Angli arivis en la navo Olive Blossom, e desembarkis en la regiono di
nuna Holetown en 1625. Li okupis l'insulo en nomo dil rejulo James la 1ma, e
komencis kultivar sukrokano en 1640 e transportis Afrikana sklavi por kultivar
ol.

Barbados sempre havis granda autonomio: unesma lokala asemblajo instalesis en
1639. En 1807, Britaniani abolisis la komerco di sklavi, ma ne la sklaveso. En
1816 eventis granda revolto di sklavi, komandita da Bussa, kun la partopreno di
20,000 sklavi. La revolto faliis, e 120 sklavi mortigesis en kombati od ocidesis
nemediate. Altra 144 judiciesis ed mortigesis pose. Sklaveso fine abolisesis en
1834.

En 1884 membri de la societo dil agrokultivisti di Barbados skribis letro a
Francis Hincks, Kanadana politikistulo, e demandis por l'admiso di Barbados en
Kanadana Konfederuro. Tamen, proprietanti di plantaceri e Britanian-decendanta
komercisti formacis la majoritato di la personi kun yuro por votar, e ne aceptis
ta ideo. Plu kam 70% de la habitantaro, specale mulieri, ne havis yuro por
votar.

Nur dum la 1930a yari la decendanti di sklavi komencis revendikar politikala
yuri. Un di chefi de ta movado, Grantley Adams, fondis la partiso Barbados
Labour Party en 1938. De 1958 til 1962 Barbados esis membro di la West Indii
Federuro. Fine, lando divenis nedependanta de Unionita Rejio en 30 di novembro
1966 kom monarkio, kun Elizabeth 2ma kom rejino e J.M.G.M. Adams, filiulo di
Grantley Adams, kom chefministro. De 1946 til 1980 la procento-kresko dil
habitantaro diminutis 1/3 por enmigro vers l'Unionita Rejio.

En 1983 Barbados ed altra Karibiana landi unionis kun Usa por invadar Grenada ed
ekpulsar marxista rejimo. En 1985 J.M.G.M. Adams mortis, e Bernard Saint John
divenis chefministro.

Nedependanta pos la 30ma di novembro 1966 Barbados esas konstitucala monarkio.
Rejino Elizabeth la 2ma di Unionita Rejio representesas da generala guberniestro
Elliot Belgrave. Nuna chefministro esas Freundel Stewart pos la 23ma di oktobro
2010.

La Parlamento havas 2 chambri: Asemblajo-Domo kun 30 membri, e la Senato kun 21
membri. Lua konstituco adoptesis en 1966. La politikala sistemo funcionas kun du
dominacanta partisi: Democratic Labour Party ("Demokrata laborala partiso") e
Barbados Labour Party ("Laborala partiso di Barbados"). Til la yaro 2003 singla
partiso guvernis du sequanta periodi alternante.

Judiciala povo kompozesas da lokala judiciisti, da Supra Korto (kompozata da
Alta korto e da Apela korto) e da Karibiana korto di yuro, bazata en
Port-of-Spain.

Barbados situesas en Atlantiko este de l'altra insuli di Westal Indii. Diferanta
de altra insuli di la regiono, Barbados ne havas alta monti: la maxim alta monto
di lando esas Monto Hillaby, kun 336 metri di altitudo. Granda parto dil insulo
formacesas e cirkondesas da korali.

Pro l'erodo di kalkopetra roki en la nord-esto di lando multa kaverni
formacesis. En l'estala litoro l'erodo di kalkopetro kreis talusi.

Lando ne havas longa fluvii o granda lagi. Lua litoro havas 97 km. Granda parto
di lando kovresas da korala roki, ma 85% de l'insulo povas esar kultivata.

Lua klimato esas tropikala, e pluvoza sezono esas de junio til oktobro. La
mezvalora yarala pluvo varias de 1,000 mm til 2,300 mm. Lando ne sufras multe
kun sturmi ed uragani dum pluvoza sezoni: lasta destruktinta uragano eventis en
1955.

Barbados havas granda denseso di habitantaro, e lua guvernerio verkis dum la
1990a yari pri integrar la sudo dil insulo en la sistemo por trakto di kloakaji
de Bridgetown, por protektar la koralorifi.

Sukrokano esas la maxim importanta agrokultiva produkto di lando, ma industrio e
turismo esas nune le maxim importanta ekonomial agadi. Lando manufakturas stofi,
kemiala ed elektronikala vari, sukro, melaso e rumo.

Barbados esas la 53ma maxim richa lando dil mondo, mezurita segun KLP per
persono. Lando esas membro di Caricom (Karibiana komuneso), di Karibiana singla
komuna merkato ed ekonomio (CMSE) e di l'asociuro di Karibiana stati (ACS).

Preske 90% de la habitantaro decendas de Afrikani, specale de Igbo, Akan e
Yoruba origino. L'altra 10% decendas de Europani (specale Britaniani e
Irlandani), Chiniani, Pakistani e Bangladeshani, kun granda mixuro di rasi.
L'oficala linguo di lando esas Angliana.

La maxim granda urbo esas la chef-urbo, Bridgetown. Altra importanta urbi esas
Speightstown e Holetown.

Plu kam 97% de Barbadani savas lektar e skribar. Prima skolo e liceo esas
gratuita e pueri esas obligata frequentar skoli til evar 14 yari.

En muzikal aferi, lua maxim konocata kantistino esas Rihanna. Muziko de Barbados
mixuras folk, religiala muziko de Ocidento, e Afrikana ritmi. Kalypso, sprouge e
reggae esas la maxim populala muzikala stili. En januaro eventas festivalo di
jazo, Barbados Jazz Festival.

Lua karnavalo konocesas kom Crop Over ("fino dil rekolto") ed esas la maxim
granda festo di lando. La tradiciono di Crop Over komencis en 1688, originale
por celebrar fino di rekolto di sukro-kano. Nun ol havas kantado, danso e muziki
pleata per perkut-instrumenti, gitari e violini. La festo komencas en junio e
duras til komenco di agosto.

Danko a Britanian influo, kriketo esas la maxim populara sporto, ed Anglikanismo
esas la precipua religio di lando.



https://io.wikipedia.org/wiki/Austria-Hungaria

Austria-Hungaria esis antiqua monarkio qua existis en Europa. Anke konocesis kom
Austriana-Hungarian imperio.

La kompleta nomo dil imperio esis La rejii e teritorii reprezentita en
l'Imperiala Konsilantaro e la teritorii dil Hungariana Santa Krono di Santa
Stefanus. En Germana: Die im Reichsrat vertretenen Königreiche und Länder und
die Länder der Heiligen Ungarischen Stephanskrone. En Hungara: A Birodalmi
Tanácsban képviselt királyságok és országok és a Magyar Szent Korona országai.

Austria-Hungaria kreesis da kompromiso signatita en 1867 da Austriana
imperiestro Franz Josef 1ma kun Hungariana delegitaro komandita da Ferenc Deák.
Per ica kompromiso, la du regioni dil imperio, Austria e Hungaria divenis
administrita per separita parlamenti e chefa ministri. La rejulo, l'armeo e
kelka ministri esus la sama en la du teritorii. Hungariana parlamento aceptis ed
aprobis la kompromiso en 30 di marto 1867.

Pos 1878 Bosnia e Herzegovina divenis sub Austrian-Hungarian militala e civila
administrado, ed anexesis komplete en 1908. To provokis politikala krizo kun
altra povi. Parto di la sanjak (Otomana provinco) di Novi Panzar okupesis da
Austria-Hungaria, ma Austrian-Hungariani abandonis ol, kambie de l'okupeso di
Bosnia.

Austrian-Hungarian imperio esis un di la Centrala Povi, kun Germanian imperio ed
Otoman imperio. Ol finis en 1918 kande Austria-Hungaria perdis l'Unesma
mondomilito ed obligesis aceptar Saint-Germain-en-Laye-kontrato, qua demandis la
separo di la du landi e la perdo di multa teritorii, qui divenis parto di altra
stati - exemple Trieste, qua divenis parto di Italia -, o nedependanta stati -
exemple Chekoslovakia.

Hungaria ed Austria havis separita parlamenti ma un singla monarko.
L'administrado dil imperio dividesis en tri parti:

Austria e Hungaria mantenis separita parlamenti, singla kun sua chefa ministri.
La monarko koordinis l'administro di la du parlamenti. La monarko indikis la du
chefa ministri e l'altra ministri. Hungariana parlamento havis plu autonomio kam
Austriana, exemple en l'intern aferi. Tamen en Austria l'imperiestro havis povo
por indikar e por revokar ministri.

La ministro pri exteral aferi konduktis l'exterala politiko di la duala
monarkio, e negociis kontrati. La duala monarkio kreesis pos l'Austrian imperio
perdar milito kontre Italia e Prusia en 1866. Por rikonstruktar la prestijo di
Habsburg-monarkio e por venjo kontre Prusia, komto Friedrich Ferdinand Graf von
Beus divenis sekretario pri exteral aferi. Von Beus odiis Prusiana diplomacisto
Otto von Bismarck, e probis negociar kun Francia ed Italia pri asocio kontre
Prusia, ma kande Prusiani vinkis Franca-Prusiana milito l'ideo pri venjo dekadis
e Von Beus retretis.



https://io.wikipedia.org/wiki/Asturiana_linguo

Asturiana linguo esas Latinida linguo parolata en Asturia. Ol esas la nomo di
Astur-Leonana linguaro en Asturia ed anke kontenas Leonana linguo, parolata en
Leon e Zamora, e Mirandana linguo, parolata en Miranda do Douro, Portugal. Lua
gramatiko, vortaro ed ortografio regulesas dal Akademio di l'Asturiana linguo e,
quankam ne esas oficala, lego regulas lua uzo en Asturia.

En Asturia, l'Asturiana linguo (asturianu) e la nomo bable mustar interpretesar
quale termini referita al sama linguo ma kun "distinta nuanci". Llingua
asturiana od Asturianu, esas la linguo parolata en Asturia. Bable ne refas ad
omna extendo dil linguo, ma a lokala varianto. Ta nomo unesme uzesis en Carreño.
En 1794 Carlos González de Posada skribis en ilua Memories Hestóriques del
Principáu d'Asturies l'unesma konstato di ta normo (bable) por referar al

Nune la Ley de Promoción y Uso del Asturiano (lego pri promoco ed uzo di
Asturiana linguo), rekolias la dua termini, quankam ek l'Administrado, la
termino konsiderata korekta esas "Asturiano" ed tale esas refelktita en omna
institucuri di Asturia.

Ol esas anke nomizita en ciencala studii kam asturleonana o leonana, precipua
publikado di El Dialecto Leonés (Leonana Dialekto) ye 1906 da Menéndez Pidal, en
qua konsiderabis ke omna linguistika domeno kam propra ento. Ica terminologio
uzesis anke da lua dicipuli. La kauzo di ca termino esas la fakto ke la domeno
korespondis en granda parto, unesme kun Regno di Asturia, e poste kon Regno di
León. Quankam, oni povas dicar ke l'uzado di la termo "Asturleonana linguo"
devas esar referita a l'omna domeno (en lua aktual e historial extenso) e la
termo "Asturiana" esas por la linguo di Princolando di Asturia.

L'unesma habitanti di Asturia e León esis di pra-Indo-Europana origino e kom
l'Indo-Europani lasis lua traco en la linguo. Tale, on trovas en l'Asturiana
vorti pra-Indo-Europana kom vega, cotoya, artu, cuetu o cachiparru qui
multa-kaze arivis direte o tra la Latina.

La proceso di romanigo eventis anke en altra loki, quo explikas ke la linguo
uzita en ta epoko, la Vulraga Latina esez la linguo di qua divenis la Latinida
lingui, kom la Galisiana, la Portugalana, la Kataluniana, la Hispaniana o
l'Aragonana pluse altri.

Ol esas dum Mez-epoko ube on povas trovar la nasko di l'Asturiana kom linguo,
malgre lua evoluo depos lore facez ke gramatikala strukturi, fonetiko ed
ortografio chanjabez multo. La transformado dil Latino a l'Asturiano produktis
gradope. Ol esas neposible donacar exakta dato en qua la Latina divenis
Asturiana. Quankam, malgre ke l'uzado di oral Asturiano esez difuzita en l'alta
Mez-epoko ed esez preske unanima, la Latina sequos esanta linguo di kulturo, di
legala dokumenti dum multa tempo. Unu dil dokumenti ke plu bone reflektas
l'evoluo depos la Latina esas la Cayuela de Carrio, dil 13ma yarcento, trovita
en Villayón e qua kolektas sorco kontro *nuberi en populara linguo bone
diferencata di Klasika Latino. Ol esas la nasko dil Regno di Asturia ke pose
esus la Regno di León unu dil precipua kauzi qua explikas ke en ica teritorio
formesez diferanta linguo de la Latino di l'anciena Conventum Asturum. Ica Regno
ne okupis nun Asturiana landi, ma anke di León, Galicia e parti di Portugal e
Kastilia. Ultre isto, konquestis landi sude la rivo Duero, til Extremadura ed
ocidental Andalucía. Pro ico, ankore preservesas kelka traiti di ica linguo en
ta loki.

En la Regno di Asturia, la Latina, uzata en legala dokumenti, shoveskis da
l'Asturiana, qua divenis legala linguo dil Regno ed uzeskis en multa legala
dokumenti. L'unesma dokumento skribita en l'Asturiana (la Fueru d'Avilés) esas
legal. Skribita en la 12ma yarcento, ol esas konstituco di ic Asturiana
municipo. On devas atendar til la duesma duimo dil 13ma yarcento por ke skribar
en l'Asturiana divenez normala ed funcionis kom vera linguo dil lando. De ica
epoko konservesas multa texti, ma la maxim grava esas a Fueru Xulgo, traduko a
l'Asturiana di l'anciena legala kodo dil Visigoda Regno.

L'Asturiana, dum tri yarcenti (14ma, 15ma, e 16ma), nomezita Sieglos Escuros
(Obskura Yarcenti), esis absenta en skribita dokumenti, ne kom la Portugala e la
Kastiliana, qua divenis lingui di kulturo. Tale, aparis situeso di diglosio, en
qua l'Asturiana uzesis por orala komunikado da la maxim parto dil populado dum
ke la Kastiliana uzesis da l'administrado, l'alta klerado e la funcionarii por
havar sociala distingeso. Ica situeso esas karakteristika di l'Asturiana til
nur.

Antón de Marirreguera (1600-1662) esis l'unesma konocats skribisto en
l'Asturiana e portis literaturo en ica linguo al Baroko. Komencis la kultivo di
plura kulta temi: poetikala verki di religiala temo (Pleitu ente Uviéu y Mérida)
o riprenis la Greko-Latina tradiciono Dido y Eneas o Píramo y Tisbe. Ultre to,
aparis teatro en qua ne nur esas denonco ma anke konciencigo kun situeso dil
linguo. Exemple, en teatrajo L'Alcalde, da nomesita Marirreguera, ridindigas
perosno qua parolas en la Kastiliana por prezuntar esar di alta sociala
posiciono.

En la 18ma yarcento, la Racion-epoko arivis kun forco en Asturi e grupo di
intelektulezi guidita da Gaspar Melchor de Jovellanos komencis la defenso dil
linguo e valorigar ol. Aparas lore sucio pro la situeso dil linguo e neceso di
dotar ol di instrumentos qui posibligez atingar futuro e ke helpez normaligar
sociale. Por to Jovellanos propozis kreado di Akademio kun skopo di normizar e
rekoliar la richeso dil linguo.

En la 19ma yarcento, epoko dil regionalismo, duras Asturiana literaturala
tradiciono kun publikigo en 1839 di Colección de poesías en dialecto asturiano
da Xosé Caveda y Nava ke antologas omna kreatori antee es esas tale l'unesma
libro en l'Asturiana. En ica yarcento, duras la sucii di *ilustrados pro situeso
dil linguo e lua normigo e normaligo. Skribesas en 1869 l'unesma GRamática
Asturiana, da Junquera Huergo, que ne publikigesus til 1991 da l'Academia de la
Llingua Asturiana.

Asturiana linguo ganis importo en Asturia tra Racion-epoka idei, e Franciana
princo Louis Lucin Bonaparte demandis l'episkopo Manuel Fernández de Castro
(1834-1905), qua anke esis poeto e tradukisto, facar tradukuro aden l'Asturiana
de l'Evangelio da Santa Mateus, publikigita en 1861 en London.

En ica epoko di migrado, la linguo anke vivas inter l'ekmigristi, qua produktis
mult artikli en l'Asturiana ed ula verko kom Camín de la Romería. Konsolidis la
prestijo dil linguo e la jurnalaro en Asturia komencis inkluzar artikli en
Asturiana, remarkante Enriqueta Fernández Rubín en periodismo.

Tamen, negativeso aparis kun emplantaco di kelka idei qui ja aparis en la 18ma
yarcento, ma kreskis forte kun Humbolt e la Germana romantikala movado. Por li,
la lingui rilatis al spiritala tendenco ed al kustumi dil populo, e pro to
simileso inter la genio dil populo e la literarturo qua skribesas en ica linguo
(volkgeist). Ico chanjas Asturiana literaturo: populo di rurala vivo, di anciena
kustumi e konservema e arkaiganta linguo; tale komencis en verki bukolikala
temi, ube la rula vivo esas poetikala objeto. Publikigeskas lore verki kun
idealigata vivo dil ruralani, esante Xosé Caveda y Nava l'unesma expozanto di
idealigo di rurala vivo, dum ke Xuan María Acebal esas en peizajala deskripto e
idilioza viziono di rurala vivo, kun poezio dedicita al Virgino, altra miti di
l'Asturiana poezio di l'epoko.

Nun Teodoro Cuesta, rekuperas festiveso ed erotismo komencita da Marrireguera e
pro granda dominio ke havas di l'Asturiana, definas ica viziono en verki kom
Munchu güeyu, Andalucía y Asturias y A María inmaculada.

Se til la 19ma yarcento Asturiana socio esis precipue rurala, komencis proceso
di industrialigo pro Industriala revoluciono, qua facas ke populado migris a
l'urbi por laborar en la nova industri. Kom l'urbi esis `precipua administrativa
centri e la loki ubi lojis e dominacis la maxim kastilianigita sociala sektori,
la linguo perdeskis parolanti. Note pro ke, simile a quo eventis en altra loki,
quale Katalunia o Baskia, a nova sektoro dominanta ne asumis kompromiso por
defensar a autoktona linguo, e ridingidis ol kom signo di vilajismo, selektanta
l'uzado dil kastiliana kom signo di sociala distingeso kontre populara klasi e
kom necesajo por sociala acenso. Ultre ico, masiva skolarigo di populado,
omnatempe en la Kastiliana e sen tolerar prezenteso di l'Asturiana ed anke la
developado di komunikili, quale jurnalaro e radio minorigis la linguo.

En ca epoko di forta influo di Kastiliana linguo, en qua literaturo sequas voyi
apertita en antea periodo. En poezio, ankore dominanta, developis temi ed stila
formi qua faktis topi (Pepín Quevedo, Perfecto Fernández Usatorre, José Manuel
Farcía González (Marcos del Torniello), Francisco Fonzález Prieto ed altri. En
teatro impozas kun forco nomizita Teatru Rexonal Asturianu y de la Naturaleza;
teatro di kustumi, melodramatra, ne konvencionala, diglosikala, qua havis en
Emilio Robles Muñiz (Pachín de Melás 1877-1938) lua precipua skriptisto, ed en
la Compañía Asturiana (Asturiana Kompanio) lua unesma difuzilo.

Tamen, ne omna liteaturo esas di klazo e aparas literaturo pri naciono e
regiono: tale trovesas Liga pro-Asturia, plu protektista kam altra kozo kun El
Catecismu Rexonalista de 1918, la Fiesta de la Poesía Asturiana, ed Flora Ludi
en 1923. Esas verki di ica tendenco Nel y Flor e La Fonte del Cai ultre
porduktado dal Padre Galo, Fernán Coronas qua konsideresas unesma nacionalista
skribisto.

Gramatiko di l'Asturiana esas kom ta di l'Ibero-Latinida lingui. Singulareso
esas la neutro materia, qua esas transvivo dil neutra genero en l'Asturiana qua
perdis exter l'AStur-Leonana (ecepte neutra artiklo lo en la Hispaniana).

Asturiana havas lua origino en Latinida linguo parolata en la mez-epoka rejii di
Asturia e Leon. De ica Latinida linguo, proto-Asturiana, konservas manuskripto
konsiderata la maxim anciena e konocata kam Nodicia de Keso, qua datas ye 959,
dum la maxim anciena normativa dokumento verkita en Asturiana esas Fuero de
Avilés, ye 1085.

Ol esas ek la demokratigo di Hispania kande eventas Surdimientu dil Asturiana
literaturo, kun autori kam Berta Piñán, Esther Prieto, Lourdes Álvarez, Ismael
González Arias, Xuan Bello, Antón García, Miguel Rojo, Carlos Rubiera, Milio
Rodríguez Cueto, Pablo Antón Marín Estrada, Xuan Santori o Martín López-Vega.
Omna autori kun universala idei, qua renuncis lokalista modeli e donacas a
l'Asturiana literaturala dimensiono. En ica proceso havas graveso la traduki di
exterlanda literaturo: Albert Camus, Tennessee Williams, Herman Melville, Franz
Kafka, T.S. Eliot, Eugénio de Andrade, etc.

La maxim grava romanci di ta periodo dil Surdimientu esas: La hestoria universal
de Paniceiros, da Xuan Bello; En busca de Xovellanos, da Ismael González Arias;
Imago, da Adolfo Camilo Díaz; La ciudá encarnada, da Pablo Antón Marín Estrada;
e La banda sonora del paraísu, da Xandru Fernández.

L'Akademio di l'Asturiana linguo (Academia de la Llingua Asturiana, A.Ll.A),
fondesis en 1981, kun l'intenco di rekuperar l'anciena instituco pensita en 18ma
yarcento.

La Llei d'Usu y Promoción del Asturianu stablisas ke l'infanti inter 6 e 16 yari
mustas havar posibleso studiar l'Asturiana en skolo di voluntala elekto, quankam
ne konsideresas en omna centri. Ol esas optativa kun la Franciana e la Germana
kom duesma linguo en la bachelereso.



https://io.wikipedia.org/wiki/Aeronavo

Aeronavo esas aparato kapabla evolucionar en sino di tera atmosfero kom la
precipua vektoro di aviacado. On dicernas du aeronavo-kategorii :

Ita aparati esas komunala nomita « plu lejera ke aero », lia mazo esinta plu min
ke la mazo di diplacita aero. Portiero esas asurar da envelopilo konteninta gazo
plu lejera ke proxim aero : da varma aero por montgolfiero e da helio por rigida
direktebli.

Anke nomita « plu grava ke aero », lia portiero esas asurar per aerodinamika
forco ke povas esar produktita da aeronav-movo (kazo di avioni, glit-flugili o
da sola velur-movo (kazo di helikopteri, autogiri). On parlas ofte en ita kazo
« turna veluro » aparati.

Ul povas esar movita da lia pezo (glit-flugilo, deltaplano, parapento) o
portierita da vento (kaito). Povas esar movita da organo motoro (aviono (tera),
o hidraviono (aqua), giraviono, autogiro o helikoptero).

En Anglia dum la unesma mondomilito, la unesma bombo-inkurso di Germana
Zeppelin-aeronavi eventis ye 19 di januaro 1915. Du aeronavi esis sendata por
misiono a la urbo Hull en nord-esta Anglia, ma pro forta venti li ne voyajis
tante fore, e li faligis bombi adsur Great Yarmouth e King’s Lynn e vicina
vilaji en esta Anglia; quar homi mortis. Aeronavo-inkursi en Unionita Rejio esis
aprobita da Wilhelm la 2ma di Germania ye 7 di januaro 1915; il exkluzis London
e postulis ke nula historiala strukturo esez skopo. La intencata skopi esis
militara loki ye la esta marbordo di Anglia. Aeronavi flugis ye granda alteso
por evitar atakeso de tero-pafado; pro to, bombo-faligo esis ne preciza. Ne-ofta
aeronavo-inkursi aden Anglia duris dum la milito. Li efektigis kelka domajo e
morti, ma la militara efekto esis ne-granda.

Ye 13 di julio 1919 la aeronavo R34 retrovenis ad olua hemo en la komtio di
Norfolk en Est-Anglia, kompletigante du-sinsa aerala voyajo trans la Atlantiko:
to esis la unesma foyo di tala voyajo. Ca aeronavo esis di tipo R33; la du tala
navi, R33 e R34, esis konstruktata en Britania por rolo en la unesma
mondo-milito; li esis ne kompleta ye la ceso di la milito. La unesma flugo di
R34 eventis ye 14 di marto 1919. Por la projetata transiro di la Atlantiko,
portante plura armeo-oficiri, la navo esis equipata per plusa hamaki, nam ol ne
esis konstruktita por pasajanti. Ol departis de Britania ye 2 di julio. Kande ol
atingis Mineola en Long Island, Usa, ye 6 di julio, un de la pasajanti decensis
per parafalo por instruktar lokala personi pri traktar la terveno di la
aeronavo; tale arivis la unesma persono en Amerika pos aerala voyajo de Europa.

Ye 5 di oktobro 1930, la aeronavo R101 kolizionis kun la tero proxim Beauvais en
Francia; 48 de la 52 pasajeri mortis. R101 esis konstruktata en 1929; lo esis
parto di projeto di la guvernado di Britania, por developar civila aeronavi por
longa voyaji. Ol lore esis la maxim granda aeronavo (longeso 223m) en la mondo.
Probala flugi eventis de oktobro 1929 til septembro 1930; esis multa problemi e
modifiki. La voyajo inaugurala, a Karachi, komencis ye 4 di oktobro 1930; la
aeronavo portis ministro por aerala aferi Christopher Thomson, ed altra aerala
eminenti. Thomson esis un de la mortinti. La dizastro di la koliziono finigis la
developo di aeronavi en Britania.



https://io.wikipedia.org/wiki/Acre_(Brazilia)

Pos 1977 deskovris geoglifi (granda desegnuri facita en la sulo) en Acre qui
kreesis cirkum 2,100 yari ante nun. La geoglifi esas simila ad altra trovita en
Peru, e segun la programo Unnatural Histories de la televiziono BBC, posible
homi ja vivis en la regiono 11,000 yari ante nun.

Segun la kontrato di Ayacucho en 1867 Acre esis parto di Boliviana teritorio, ma
Braziliani de la Nor-estala regiono komencis penetrar la foresto e koloniigar la
regiono pos la duesma duimo dil 19ma yarcento. Balde l'extraktado di kauchuko
divenis la precipua ekonomial aktiveso di la regiono.

Boliviani probis riokupar la regiono, ma ye la 14ma di julio 1899 Braziliani
proklamis un nedependanta republiko en la teritorio. La republiko lastis til
marto 1900. Inter novembro e la 24ma di decembro Acreani deklaris republiko
itere, ma Bolivia kontrolis lua teritorio til la 17ma di novembro 1903 kande tra
la kontrato di Petrópolis ol divenis Braziliana teritorio. Bolivia recevis du
milion pundi kom indemno, e Brazilia kompromisis su kun la konstrukturo di la
fervoyo Madeira-Mamoré. La fervoyo inauguresis en 1912, por helpar Bolivian
exportacaji.

Ye la 15ma di junio 1962, Acre divenis stato. L'unesma guberniestro esis la
profesorino Yolanda Fleming, l'unesma muliero qua guvernis un stato en Brazilia.

Granda parto de la teritorio dil stato formacesas per planajo kun mezvalora
altitudo di 200 metri, qua formacesis da sedimenti dum Quaternaro. Lua maxim
alta punto dil stato, kun 609 metri di altitudo, jacas en la montareto Divisor.

Granda parto di lua teritorio kovresas da Equatorala foresto. La klimato esas
equatorala, kun intensa pluvi e kurta sika sezono, de junio til agosto. La
mezvalora monatala temperaturi varias poke, de 24ºC til 27ºC dum la yaro.

La precipua riveri di Acre esas Juruá, Purus, Acre, Tarauacá, Muru, Embirá e
Xapuri, qui apartenas a fluvio-baseno di Amazon.

La precipua ekonomial agadi esas l'extraktadi di kauchuko e ligno, e l'edukado
di bovaro.



https://io.wikipedia.org/wiki/Vortolibro

Vortolibro (anke vortaro o dicionario) esas verko (en formo di libro) por
serchar senci o tradukuri di vorti di ula linguo. ordinare la vorti esas
dispozata en alfabetal ordino. En reversa vortolibro la serchinda vorti esas
dispozata segun finala literi. Tesauro esas vortolibro, quo havas multega vorti
e pagini, ma poshala vortolibro fitas en posho ed esas mikra havante nur
klefo-vorti di ula linguo.

Se lingui skribesas sen separata literi, por exemplo, Chiniana o gesto-linguo,
l' ordino di vorti mustas aranjar altramaniere.

Vortaro ne sempre esas sama kam vortolibro. Vortaro esas, exemple, listo di
serchinda vorti en ula (granda) libro o listo di vorti sen librala formo en
reto. Elektrala vortaro, exemple CD-ROM, esas uzata per komputero.

L' artikli di vortolibro dispozesas segun alfabetal ordino uzata en relatanta
linguo. L' artiklo komencas kun serchinda vorto. La serchinda vorto prizentas
lexemo, quo esas abstrakto por omna konjugata formi di ca vorto. Vorto esas
litero-seciono maxim mikra, nedepentanta, separate skribenda e senco-havanta di
ula linguo.

En dulinguala o plulinguala vortolibro la linguo di serchinda vorti ed exempli
nomesas fonto-linguo. Ofte on donas konsili pri pronunco, precipue se skribata
formo e pronunco havas signifikanta difero. La skopo-linguo esas la linguo, per
quo on donas tradukuri di vorti ed exempli.

Pos tradukuri e klarigo en vorto-artiklo esas exemplaro, quo iluminas l' uzo di
vorto. Se explikinda vorto havas tre multalaterala semantiko, on povas uzar
specala signi por grupigar klare la senci. Ofte on uzas hierarkale, por exemplo,
Romana nombri > mayuskulo-literi > Araba nombri > minuskulo-literi > komopunto >
komo.

Deskriptanta vortolibro iluminas l' uzo di linguo sen ula konsili pri "apta"
uzo. Kontree normativa vortolibro donas konsili pri bona uzo di vorti. Normativa
vortolibro prizentas anke ortografiala formi por skribar vorti.

En unlinguala vortolibro la linguo di serchinda vorti e di exempli esas sama o
la vorti ed exempli prizentas diversa formi di uzata linguo. Nula tradukuri esas
donata.

Nunalinguala vortolibro prizentas linguo, quon on uzas en tempo di skribo.
Neologismala vortolibro prizentas nova vorti (e nova senci di anciena vorti).
Historiala vortolibro iluminas linguo di ula plu anciena epoko.

Ilustrita vortolibro havas desegnuri, fotografuri ed imaji, ma en imajala
vortolibro l' imaji havas centrala rolo en klarigo di senci. En explikanta
vortolibro la senci di serchinda vorti deskriptesas kun helpo di (samalingual)
expliki.

Dialektala vortolibro prizentas ula regionala dialekto od omna dialekti di ula
linguo. Jargonala vortolibro explikas jargonala vorti per komuna linguo, od ol
donas equivalanta formi jargonala por komun-linguala vorti. Vortolibro di
stranjaji "tradukar" vorti stranja, citala (segun altralinguala ortografio
skribata), relatanta alta-kulturo aden matrala linguo.

Ciencala vortolibro esas intencata a ciencala uzo od ol esas kompozata segun
ciencala principi. Por exemplo, etimologiala vortolibro explikas l' origino e
genezo di vorti, ed en frequesala(?) vortolibro vorti esas dispozata segun
frequeso di uzo. Valencala(?) vortolibro prizentas, kun quala vorti e
vorto-formi ula vorto (ordinare verbo) povas esar uzata en sentenco.

Aktiva vortolibro dulinguala esas intencata por produkto di texto e pasiva
vortolibro dulinguala esas intencata por kompreno di texto.

En dulinguala vortolibro serchinda vorti ed exempli, qui iluminas vorti, esas en
un linguo e tradukuri es en altra linguo. En multalinguala vortolibro tradukuri
esas en du o plu multa lingui. Anke gesto-linguo esas aparta linguo, do
vortolibro di gestolinguo explikas o tradukas senci di gesti per altra linguo.

Skolala vortolibreto esas intencata por lernanti en skolo. Studiala vortolibro
esas por studenti di ula nematrala linguo. Interpretanta vortolibreto havas
maxim ofte uzata vorti e frazi dispozata segun diversa temi.

Bazala vortolibro prizentas central e bazala lexiko di ula linguo, e
komun-linguala vortolibro deskriptas komuna linguo kom kontrasto di ula specala
domeno.

Profesionala vortolibro esas vortolibro, quo prizentas lexiko di ula specala
domeno (por ex. tekniko, medicino). Enciklopedio esas verko, quo havas kurta
artikli, dispozata segun alfabetal ordino kun helpo di serchinda vorti, pri
diversa temi e cienco-domeni.

Abreviaturala vortolibro explikas abreviaturi o, kontree, donas por serchinda
vorti abreviaturi.

Sinonimo-vortolibro prizentas sinonimi e kontigua-sencala vorti, ed
antonimo-vortolibro prizentas vorti, qui havas kontrea senci. En
nociono-vortolibro (= tesauro, quo esas anke ula grandega vortolibro) sinonimi,
hiponimi, hiperonimi edc. esas dispozata sistemale en semantikala grupi.

Idiomala vortolibro prizentas idiomi di ula linguo. Kontree, frazala vortolibro
prizentas frazi (= kune uzata vorti), ma ofte vortolibro di idiomi e frazi
signifikas sama.



https://io.wikipedia.org/wiki/Tallahassee,_Florida

Tallahassee esas chef-urbo di Florida, Usa. En 2004 lua habitantaro esis 156,512
personi, e lua metropolala regiono havis cirkume 255,500 habitanti.Ol jacas en
la komtio Leon.

Segun l'Usana Kontado-Ministerio, l'urbo havas entote 254.5 km², equivalanta a
98.2 mi²) di qui 247.9 km² (95.7 mi²) esas lando e 6.6 km² (2.5 mi², o 2.59% de
la surfaco totala) esas aquo.

Segun la demografiala kontado di 2000, esis 150,624 homi, 63,217 hemanari, e
29,459 familii qui rezidis en la urbo. La denseso di habitantaro esis 607.6/km²
(1,573.8/mi²). Esis 68,417 domi kun mezvalora denseso di 276.0/km² (714.8/mi²).
Segun raso, esis 60.42% Blanki, 34.24% Negri od Afrik-Usani, 0.25% indijeni
Amerikana, 2.40% Aziani, 0.05% Pacifik-insulani, 0.97% de altra rasi, e 1.67% de
du o plura rasi, e 4.19% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $30,571, e la mezvalora
revenuo per familio esis $49,359. La mezvalora revenuo por la viri esis $32,428
kontre $27,838 por la mulieri. La revenuo per capita por l'urbo esis $18,981.
Vivis sub la povreso-lineo 24.7% de la habitantaro e 12.6% de la familii. Ek
omna habitantaro evante min kam 18 yari, 21.6% ed ek omna habitantaro evante 65
yari o pluse, 8.4% vivis sub la povreso-lineo.



https://io.wikipedia.org/wiki/Sud-Sudan

Sud-Sudan esas nedependanta lando en Afrika, formita da 10 de 26 ex-federala
stati de Sudan.

Ye la 9-ma di januaro 2011 la habitantaro di Sud-Sudan decidis per plebiscito
pri la nedependeso di la provinco.

Nilotika populi, kom le Dinka, komencis habitar nuna Sud-Sudan kelkatempe ante
10ma yarcento.

Pos longa interna milito Sud-Sudan recevis en la yaro 2005 autonomeso e la yuro
por referendumo en yaro 2011 pri la nedependeso. Ye 9 di julio 2011 lando
formale deklaris nedependeso de Sudan.

En decembro 2013 komencis lukto inter prezidanto Kiir e la ex-deputato Riek
Machar. La prezidanto akuzis Machar di planigar stato-stroko.

Ye 7 di julio 2011 legifala asemblajo di Sud-Sudan skribis konstituco di lando,
qua esis signatita da lua prezidanto ye la 9ma di julio, dio di la nedependeso.
La konstituco establisis sistemo en ke la prezidanto esas la chefo di stato,
chefo di guvernerio e chefo di armeala forci. Nuna prezidanto di lando esas
Salva Kiir Mayardit. La dominacanta politikala organizuro esas SPLA/M.

Existas konflikto kun Sudan pri la kontrolo di Suda Kordofan, regiono richa en
petrolo, proxim la frontiero inter la du landi.

Sud-Sudan jacas inter la latitudi 3ºN e 13ºN. Ol esas kovrata da tropikala
foresto, marshlandi e savani. Blanka Nilo fluas tra la regiono, preterpasanta
per Juba.

La klimato esas tropikala kun du sezoni: pluvoza de mayo til oktobro (ma la
pluvi povas komencar en aprilo e finar en novembro). La maxim granda quanti di
pluvo generale falas en mayo.

La longa milito havis tre negativa efiko ad ekonomio di la Sud-Sudan precipue la
agrokultivo ankore sufris sub la konsequi di la milito. Lando esis responsebla
por 85% di petrolo produktita en Sudan. La revenuo kun exportacajo di petrolo
reprezentas 98% di totala revenui di lando.

Plu kam 200 nacionala grupi habitesas en Sud-Sudan. La dominacanta nacionala
grupo esas le Dinka.



https://io.wikipedia.org/wiki/Socialismo

Socialismo esas ekonomikala ed politikala teorio qua rekomendas statala o komuna
proprieto e kooperal administrado di produktado-moyeni ed atribuo pro
l'interesto di omna populo. Kom ekonomiala sistemo, socialismo esas sistemo di
produktado e atribuo di rekursi bazata en la direta produktado di uzo-valori per
atribuo di ekonomiala adportaji, moyeni di produktado e kolokadi en projeti por
direte satisfacar l'ekonomiala demando.

Moderna socialismo originis en movadi de la proletariaro dum la fino di la 18ma
yarcento, qui kritikis l'efekti di industrializo e privata proprieto en la
socio. Utopiala socialisti, quale Robert Owen, probis fondar propra-sustenanta
komunesi, kom formo di separar su de kapitalista socio. Henri de Saint-Simon
kreis la vorto "socialismo" e defensis teknokratio ed industriala planigado.
Saint-Simon, Friedrich Engels e Karl Marx defensis la kreo di socio qua
permisis, per l'uzajo di moderna teknologio, racionaligar ekonomiala aktiveso
per l'elimino dil anarkio di la kapitalista produkturo, qua rezultas en
periodala krizi di ecesiva produktado.



https://io.wikipedia.org/wiki/Skriburo

Skriburo esas la vidanta expreso di pensajo e parolajo. Sen skriburo savo
transrecevesas kun helpo di memoro e la konteno di mesajo ne duras akurata. Sen
la helpo di skriburi kulturala developo ne esabus posibla.

L'unesma skriburi naskis nedependente en vali di granda fluvii ye 3ma yarmilo aK
(c. 5 500 yari ante nun). Originale skribado esis desegnado di imaji. Skriburi
havis kontakto kun nula linguo ma kun kozi qui prizentesis per imaji. Skriburi
di Mayi ed Acteki esis imajo-skribajo, ed on ne povis dechifrar omna texti.
Nuntempa trafiko-signi esas imajo-skriburi.

Sequanta fazo esis vorto-skribajo, en qui omna vorto havas propra signo (ol
nomizesas ideografio). Signo-skribajo demandas multega signi. Quankam un signo
povis havar multa senci, exemple un signo indikis ‘suno’, ‘lumo’, ‘dio’ e
‘kaloro’. Ca fazo komencis c. 3100 aK kande Sumerani developis olu. Pose
Sumerani – ed Egiptiani – adjuntis silabo-signi kande naskis mixita sistemo.
Nuntempa Chiniana skribajo esas vorto-skribajo ed ol esas maxim olda sistemo di
skribajo ankore uzata. De Chiniana skribajo naskis Japoniana skribajo.

Foinikiani developis ye 2ma yarmilo aK (c. 1200 aK) de imajo- e silabo-signi
literi qui signifis soni. Foinikiana esis Semida linguo ed ol ne bezonis literi
por vokali, do omna literi esis advere silabo-signi. Entote esis 22 literi. De
literi dil Kanaana brancho di anciena-Semida linguo naskis Greka literi.

Greki transformis signi adjuntante vokali. Tale naskis fonologiala skribajo en
qua singla litero valoras un sono. De Greka literi naskis Romana, Kopta e Slava
literi di skribajo. En komenco skribajo di Slavi esis glagolico (ye 9ma
yarcento) ma samatempe evolvis anke Kirila alfabeto. De Latina literi naskis
Germana (Gota) literi. Germani uzis runo-skribajo quan anke Vikingi uzis depos
9ma yarcento.

Romana (i.e. Latina) literi naskis ye la 7ma yarcento aK (c. 660 aK). Greki
havis nur mayuskuli (granda literi). Minuskuli (mikra literi) naskis erste ye la
Mez-epoko sur bazo di granda literi. Karolinga minuskulo naskis kande Karl la
Magna imperis ke difereskinta stili di skriburi esez uniforma. Posa modifikuri
di Latinal alfabeto esas nur alterni di diversa stili.

La direciono di skriburo esas en maxim anciena skribo-sistemo, por exemplo
Chiniana, desupre adinfre komencante de punto dextra e supra. Lo esas maxim apta
por la sinistra manuo. Sequante anciena skribo-sistemo, por exemplo Araba e
Hebreana e Foinikiana, komencas lua skribo anke de punto dextra e supra, ma la
lineo avancas horizontale adsinistre. Anke lo esas maxim apta por la sinistra
manuo. Greki turnis skriburo per komencar sinistre e supre, ed igar la lineo
avancar horizontale addextre. Samatempe multa literi turnis 180˙, kelka literi
nur 90˙. Pro co esas propozita, ke antee, en tre anciena pasinto, esis plu multe
sinistra-manua homi kam nuntempe.



https://io.wikipedia.org/wiki/Prolog

Prolog esas uno di precipua lingui di logika programeso. La nomo Prolog esas
franca akronimo di PROgrammation LOGique. Ol esis kreita da Alain Colmerauer,
Philippe Roussel e Robert Kowalski proxim 1972. La skopo esis di facar linguo di
programeso qua permisus uzar l’expresiva di logika vice definar pazope la
sequencio di instruktesi qua devas exekutar la komputero.

Prolog uzesas en multa programi di artificala inteligenteso ed en la trakte dil
linguistiko per ordinatiero (precipue to koncerninta la naturala lingui). Lia
sintaxo e semantiko es considerita kom tre simpla e klara (la skopo esis di
prokurar utensilo per la linguisti ne-savinta l’informala). Multe di inquesti
duktinta al aktuala instalo de prolog venus di efektis di projeti per
l'ordinatieri dil kinesma generaciono ke uzis kom bazo vario.

Prolog esas bazala sur la kalkulo di predicati di unesma rango ; tamen ol esas
restriktar ad aceptar sole la klauzi de Horn. L’exekuto di Prolog programo esas
efektive apliko di teorio provinta per rezolvo di unesma rango. La fondamenta
konceptaji esas l’uneso, la recurzivita, e la retro-veno sur traco.

La termini esas la sola fasoni do Prolog povas reprezentar komplexa donaji.
Termino konsistas en kapo, anke nomita foncto (ke povas esar atomo), e di
parametri (sen restrikto di tipo). La nombro di parametri, anke nomita arito di
termino, esas sencala. Termino esas identigita per sua kapo e sua arito, ofte
skribas kom funcionero/arito.

La prima elemento, nomita la kapo, esas H, qua esas sequas per la kontenita di
ceteri dil listo, indikita kom T o kaudo. La listo [1, 2, 3] esus riprezentita
en interna kom '.'(1, '.'(2, '.'(3, []))) Plu korto di sintaxo es [H | T], qua e
precipue per konstructar di normi. La totala di listo povas esas traktita en
operacinta la prima elemento, e seque la cetero dil listo, per ricursiono.

La programeso en Prolog esas tre diferanta del programeso en imperala lingui. En
Prolog, vi alimentas bazo di donaji di fakti e di normi; vi povas lore facar di
questioni ala bazo di donaji. L’uneso di bazo de Prolog esas la predicato, ke
esas definita kom esinta vera. Predicato konzistas en kapo e nombri di
argumenti. Per exemplo:

Kelka predicati esas establisita en la linguo e permisas prolog programo di
facar di activitita di rutino (kom la eniro/ek, uzar la grafika interfacio e
ordinare komunicar kun la sistemo dil ordinatiero). Per exemplo la predicato
write povas esar uzita per l’afishigo ala skreno. Do

L’interpreto par-venas a to rezulto kam facinta korespondar la normo
fratulo_o_fratino(X,Y) per kun-pozinta (preciza substitucinta) sally a X e erica
a Y.

To signifikas ke la demando povas esar extensita a gepatro(Z,sally),
gepatro(Z,erica). Igar korespondar ta uniono esas obtenita kam vidinta omni la
posibla gepatro di sally. Tamen, parent(trude,sally) ne duktas a vivatra solvo,
per ke se trude esas substitucita per Z, gepatro(trude,erica) devus esar vera, e
irga fakto tala (o kelka normo qua povas kontentigar to) ne esas prezenta. Anke
ala loko, tom substitucesas per Z, e erica e sally aparas esar fratulo_o_fratino
tamen.

to ke simple esas indiferenta a qua esas la filio (la sub-strekiza esas la
anonima varino).

povas sole esar evaluita kam inquestinta exhaustante per omna la nelegala kozi,
la komparinta a X, e se irga fakto nelegala povas esar truvita kom la mem ke X,
X esas legala. To esas apelita nego per falio.

To signifikas simple; se la listo es vakua, la nombro di elementi esas zero. Se
listo ne esas vakua, lore X esas augmentita di un per raporto a Y, qua esas la
nombro di elementi en la cetero del listo sen la prima elemento.

Se vi havas dil pecunio, vi kontinuas a mizar. Se vi havas omne perdita vi havas
bezono di pruntar, o se ne ... plu di pario. havarpecunio(X) povas esar funciono
tre kustozo, per exemplo, se ol povas acesar a vua banca konto per la reto. Ma
to esas la mem kozo per havarkredito.

To ke esas bona, per ke amba questioni exkluzar su l'una l'altra. Tamen
verifikinta se vi povas obtenar presto ne esas necesa se vi savas ke havas
pecunio. Anke en praktiko, la instaluro di Prolog testos la normo ke vi havas
skritita prima.

Vi povas uzar l’operacero cut per dicar a l’interpreto di saltar la duesma
selekto se la prima suficas. Per exemplo:

To esas apelita operacero di haltigo verda. La ! dicas simple a l’interpreto di
ne plu serchar d’alternativo. Ma vi notez ke se vi havas bezono di pecunio ol
havas bezono di evaluar la duesma normi, e oli feras. Testinta per havarpecunio
en la duesma normo esas prefere ne-utila nam vi savas ke vi ne havas, segun la
duesma normo ne esus evaluita prima. Anke vi povas chanjar la kodexo en:

To esas apelita operacero di haltigo reda, per ke ol esas danjerozo di facas to.
Vi esas nun dependinta di korekta poze di operacero di haltigo et la rango di
normi per determinar la logika senso. La acidenti di tranchar-e-glutinar guatas
en la obskura anguli. Se la normi esas mixita, vi povas nun uzar vua
kredito-karto ante di spensar vua disponebla pekunio.



https://io.wikipedia.org/wiki/Organizuro_por_Kunlaboro_ed_Ekonomiala_Developo

L'Organizuro por Kunlaboro ed Ekonomiala Developo - OKED (Angle: Organisation
for Economic Co-operation and Development - OECD; France: Organisation de
coopération et de développement économiques - OCDE) esas internaciona ekonomial
organizuro fondita en 1961 e nune formacita per 34 landi, por stimular
l'ekonomiala progreso e la komerco mondala. Ol esas forumo di landi qui
deskriptas su kom "kompromisita kun demokratio e kun libera merkato", e qua
permisas komparar experienci pri developo ed ekonomio, e serchar solvi por
komuna problemi, identifikar bona praktiki e koordinar domestika ed internaciona
politiki di lua membri.

L'organizuro originis en 1948 sub la nomo Organizuro Europana por Ekonomiala
Koopero (Angle: Organisation for European Economic Co-operation - OEEC)
komandita da Franca Robert Marjolin, por administrar la Plano Marshall (refuzita
da Sovietia e lua satelita stati).

En 1961 OEEC transformacesis en OKED e lua membreso expansesis vers altra
ne-Europana landi. Nune la maxim multa membri di OKED havas ekonomii kun alta
revenui ed alta indexo pri humana developeso.



https://io.wikipedia.org/wiki/Optiko

Optiko esas fiziko-brancho qua deskriptas la kondukto e propraji di la lumo e
lua interago kun la materio. Ol dividesas en tri branchi: geometrial optiko,
fizikal optiko od ondal optiko e quantika optiko. Ta branchi ecelas per lia
kontenajo-nivelo di optika fenomeni.

Historiale geometrial optiko developesis de antiqua tempi til la 18ma yarcento.
Ol propozas analizo di la lum-propago fondita sur simpla principii : direta
propago, reflekto e refrakto.

Lore nova fenomeni, quala lum-deformo proxim obstakli o lum-duoplesko tra
certena kristali, duktis dum la 19ma yarcento al developo dil fizikal od ondal
optiko, qua judikas lumo kom ondo, konsideras anke la fenomeni di interfero,
difrakto e polarigo.

Komence dil 20ma yarcento, la teorii da Einstein pri la korpuskulala lum-naturo
abutis al deskovro dil fotono ed a quantika optiko. La fizikisti komencis
agnoskar ke la lumo prizentas propraji ne nur ondala ma anke korpuskulal.

Kontre ke geometrial optiko esas pura fenomenologio fondita sur observo, ondal
optiko facas hipotezo pri la lum-naturo. Ondal optiko posibligas plu subtila
deskripto dil fasono e plu kompleta interago inter lumo e materio. On enduktas
la nocioni pri polarigo ed interfero, ed on determinas la lum-propago en ula
medio per solvar equacioni da Maxwell.



https://io.wikipedia.org/wiki/Olimpiala_Ludi

La Olimpiala Ludi esas internaciona plursporta konkurso qua eventas ye singla
quaresma yaro, kun la partopreno da mili de atleti, viri e mulieri. Li esas la
precipua konkurso sportal internaciona, ed atleti de plu kam 200 landi e
teritorii partoprenas li. Existas dusorta Olimpiala Ludi: La Somerala Olimpiala
Ludi e la Vintrala Olimpiala Ludi.

La ludi moderna inspiresis dal Olimpiadi di anciena Grekia, qui eventis en
l'urbo Olimpia de 776 aK til la yaro 393. Li fondesis da barono Pierre de
Coubertin ye la fino dil 19ma yarcento. Coubertin kreis l'Internaciona Olimpiala
Komitato en 1894, e de ta yaro til nun ol koordinas l'Olimpiala Movado segun lo
establisita en l'Olimpiala Charto, qua esas ulsorta "konstituco" dil movado.

L'unesma Olimpiala Ludi moderna eventis en Athina en 1896. De ta yaro til nun li
eventas ye singla quaresma yaro, ecepte tri okazioni - en 1916 (pro l'unesma
mondomilito), ed en 1940 e 1944 (pro la duesma mondomilito).

L'Olimpiadi esis serii di konkursi quin partoprenis reprezentanti de diversa
urba stati di anciena Grekia. Inter la konkursi esis eventi pri atletismo, lukti
e charo-kurado L'origino di ta Ludi deskriptesis per legendi: segun un de la
maxim populara legendi, Herkules e lua patro Zeus kreis la Ludi. Segun la
legendo, por exekutar la 12 taski, Herkules konstruktis la stadio por honorizar
Zeus, facis 200 pazi e nomizis ta disto "stadio". Ilu anke nomizis la Ludi
"Olimpiadi" ed establisis la tradiciono pri konkursar ye singla quaresma yaro.
Segun altra mito, en l'epoko di la Ludi eventis armistico ("armistico
Olimpiala"; Greke ἐκεχειρία, ekecheiria), dum qua la militi interruptesis por
posibligar l'aranjo dil konkursi. Lor l'Olimpiadi eventis konkursi pri kurado,
pentatlo (qua konsistis ek 5 sporti: salto, disko-jeto, dardo-jeto, ped-kuro e
lukto), boxo, lukto segun libera stilo, e kavalko. Segun la tradiciono,
Coroebus, koquisto de l'urbo Elis, esis l'unesma Olimpiala championo.

L'Olimpiadi havis anke religiala importo, konsistante ek sportala eventi e
sakrifiki honorizanta Zeus (la maxim famoza statuo pri Zeus stacis en la templo
di Olimpia) e Pelops o Pelope, deal heroo e mitala rejulo di Olimpia. La kulmino
di la ludi eventis dum la 5ma e la 4ma yarcenti aK, ma la ludi gradope perdis
importo pos la dominaco dal Romani en Grekia. Quankam ne existas generala
konsento pri la yaro di la lasta Olimpiadi, on kredas ke li posible eventis en
393, kande imperiestro Theodosius la 1ma dekretis l'elimino di omna pagana
praktiki - quankam la dekreto havis nula menciono pri Olimpia. Altra posibla
yaro esis 426, kande lua sucedanto Theodosius la 2ma imperis la destruktado di
omna Greka templi.

Existas referi pri l'uzo di la frazo "olimpiala ludi" por deskriptar diversa
sportala eventi dum la moderna historio. Un de le unesma esis "Cotswold Olimpick
Games", qui eventis proxim Chipping Campden, Anglia, dum la 17ma yarcento. Altra
exemplo esis L'Olympiade de la République, organizita omnayare de 1796 til 1798
en Francia revolucionala. La konkurso inkluzis diversa sporti de l'antiqua epoko
e markizis l'adopto di l'Internaciona Unaj-sistemo.

En 1850 William Penny Brookes kreis kurso nomizita Olympian Class por plubonigar
la sportala kapableso di la sportisti de Much Wenlock, Shropshire, Anglia. En
1859 ilu rinomizis kom Olympian Class la yarala ludi organizata dal Olimpiala
Societo di Wenlock. Ta ludi duras til nun.

De 1862 til 1867 eventis en Liverpool Grand Olympic Festival. Unesmafoye ta ludi
esis tote amatora e kun partoprenanti internaciona. La programo di l'unesma
Olimpiala Ludi en Athina esis preske la sama kam olta di la ludi de Liverpool.
En 1865 Hulley, doktoro Brookes ed E.G. Ravenstein fondis la Nacionala Asociuro
Olimpiala, prekursoro dil Olimpiala Asociuro Britaniana. La statuto dil asociuro
uzesis kom modelo por krear l'Olimpiala Charto.

En Grekia, l'intereso pri rivivigar la Ludi de l'antiqua epoko aparis pos la
milito por la nedependo de l'Otoman imperio, en 1821. La poeto Panagiotis
Soutsos esis l'unesma persono qua prizentis ta ideo en lua poemo "Dialogo di la
mortinti", en 1833. Evangelis Zappas, richa Greka filantropo, skribis a la
rejulo Otto en 1856 ed ofris su por financizar la rinasko dil Olimpiala Ludi.
Zappas komanditis l'unesma Olimpiala Ludi en 1859, qui havis la partopreno da
Greka ed Otomana atleti. Ilu anke komanditis la restauro dil stadio
Panathinaikos, por gastigar la futura Olimpiala Ludi.

William Penny Brookes adoptis l'eventi dil Olimpiala Ludi di 1859 por
l'Olimpiala Ludi di Wenlock. En 1866 eventis nacionala Olimpiado en Unionita
Rejio, organizita da Brookes en la Kristala Palaco (Crystal Palace) en London.

La stadio Panathinaikos esis l'eventeyo por la ludi en 1870 e 1875, qui atraktis
cirkume 30,000 spektanti. En 1890 Pierre de Coubertin havis l'inspiro krear
l'Internaciona Olimpiala Komitato pos asistir la yarala ludi di Wenlock.
Coubertin profitis de l'idei di Brooke e Zappas kun la skopo alternigar
internacione l'eventeyi di la Ludi, qui esis eventonta ye singla quaresma yaro.
Ilu prizentis ta idei dum l'unesma Olimpiala Kongreso - IOK -, qua eventis de la
16ma til la 23ma di junio 1894 en l'Universitato di Paris (Sorbonne). En la
lasta dio dil kongreso, decidesis ke l'unesma Olimpiala Ludi organizata dal
Internaciona Olimpiala Komitato eventez en Athina, en 1896. La Komitato elektis
la skriptisto Dimitrios Vikelas kom lia unesma prezidanto.

L'unesma Olimpiala Ludi organizita dal IOK eventis en la stadio Panathinaikos en
1896. Partoprenis 241 atleti de 14 landi, qui konkursis en 43 eventi. Evangelos
Zappas e lua kuzino Konstantinos Zappas kreditis la Greka guvernerio por
komanditar l'Olimpiala Ludi. Altra filantropo, Georgios Averof, kontributis por
reformar la stadio Panathinaikos. La Greka guvernerio obtenis pekunio por
komanditar la Ludi anke per vendar bilieti e postomarki pri la Ludi.

Pos la suceso di 1896 la Ludi eniris periodo di stagno qua menacis lia duro.
L'Olimpiala Ludi di 1900 e 1904 eventis rispektive dum la Mondala Expozo di
Paris e dum L'Universala Expozo di Saint Louis e divenis duesmagrada eventi. La
Ludi di 1900 en Paris ne havis stadio. La Ludi en Saint Louis recevis 650
atleti, de qui 580 esis Usani. La poka partopreno da exterlanda atleti, la poka
intereso publika (cirkume 2,000 personi asistis la Ludi en Saint Louis) montris
la poka intereso pri la konkurso.

La Vintrala Olimpiala Ludi kreesis por prizentar sporti qui nur povas eventar
dum vintro, quale skio. Glacio-hokeo ed artala glacio-sketo prizentesis en 1920
kom olimpiala eventi dum vintrala Ludi. IOK decidis augmentar la quanto de
sporti e, dum l'Olimpiala kongreso en Lausanne en 1921, decidis organizar la
vintrala versiono dil Olimpiala Ludi. En 1924, dum 11 dii, eventis la Vintrala
Olimpiala Ludi en Chamonix-Mont-Blanc, Francia. Li esis l'unesma Vintrala
Olimpiala Ludi.

IOK decidis ke la Ludi eventez ye singla quaresma yaro en la sam yaro kam la
Somerala Olimpiala Ludi. Ca tradiciono mantenesis til la Vintrala Ludi di
Albertville, Francia, en 1992. Tamen, pro *logistikal ed organizal motivi, la
ciklo di la Vintrala Ludi modifikesis, e li komencis eventar ye singla quaresma
yaro, du yari pos la Somerala Olimpiala Ludi.

En 1948 sioro Ludwig Guttmann decidis organizar sportala konkurso por
rehabilitar soldati kripligita dum la duesma mondomilito por koincidar kun
l'Olimpiala Ludi en London, 1948. L'evento kreita da Guttmann, nomizita Stoke
Mandeville Games divenis yarala sportala festivalo. Dum la 12 sequanta yari,
Guttmann ed altri decidis durar uzar sporto por kuracar personi. Por l'Olimpiala
Ludi en Roma, 1960, Guttmann adportis 400 atleti por konkursar en la "paralela
Olimpiadi", qui divenis konocata kom l'unesma Paralimpiala Ludi.

De 1960 til nun la Paralimpiala Ludi eventas ye singla quaresma yaro en la sam
yaro kam la Somerala Olimpiala Ludi. Pos l'Olimpiala Ludi en Seoul, 1988, la
sama urbo elektita kom eventeyo por la Ludi funcionas anke kom eventeyo por la
Paralimpiala Ludi.

L'unesma Olimpiala Ludi dil Yunaro eventis en 2010, e kompletigas l'Olimpiala
Ludi. Li ludesas da atleti evanta 14 til 18 yari. L'Olimpiala Ludi dil Yunaro
kreesis dal prezidanto di Internaciona Olimpiala Komitato, Jacques Rogge en 2001
ed aprobesis dum la 119ma kongreso di IOK. L'unesma Somerala Ludi dil Yunaro
eventis en Singapur, e la Vintrala Ludi dil Yunaro eventis en Innsbruck,
Austria, pos du yari. Ta Ludi esis plu kurta kam la tradicionala Olimpiala Ludi:
la Somerala duris dum 12 dii, e la Vintrala duris dum 9 dii.



https://io.wikipedia.org/wiki/Navarra

Navara esas autonoma regiono di Hispania qua jacas norde de lando. Ol havas
frontieri kun Francia en nordo, Baskia en westo, La Rioja ed Aragon en sudo ed
en esto.

Ante l'arivo di Romani, la regiono habitesis da Vaskoni (posible ancestri de
nuna Baski) e Kelt-Iberi proxim nuna Tudela. Diversa geografi, exemple Plinius,
Strabon e Ptolomeus, skribis pri Vaskoni, e mencionis l'urbi ube li vivis:
Oiasso (Oiartzun/Irun), Itourissa (Espinal), Iacca (Jaca), Alaunoa (Alagón),
Segia (Ejea), Cascantum (Cascante), Graccurris (Alfaro), Kalagorina (Calahorra),
Andelos (Andión), Nemeturissa (Oteiza). L'unesma kontakto inter Vaskoni e Romani
probable eventis dum la 2ma yarcento a.K.

Pos finar la Romana imperio, Iberia okupesis dal Vizigoti. Li fondis rejio en
Toledo, e mantenis kontakto kun Vaskoni, qui recevabis poka influi de Romani.
Fakte, la regiono nune konocita kom Navara strukturigesis pos Islamala invado en
Iberia. La nordo di la regiono restis poka tempo sub kontrolo di Mohamedani e
rapide organizesis kom Kristana rejio, kun administrala centro en Pamplona.
Samatempe, Hispana nobelo Casius konvertis su al Islamo, e lua decendanti
guvernis la sudo di la regiono.

Sub la regno di Sancho la 3ma, la rejio di Navara (en la nordo di nuna provinco)
atingis lua maxima povo ed extenseso, ma pos lua morto ol perdis teritorii. En
1274, pos la morto di Henrike la 1ma di Navara lua filiino Joana la 1ma di
Navara divenis rejino. Joana, pos mariajar Philippe la 4ma, divenis anke rejino
di Francia, dum ke elua spozulo divenis rejulo Felipe la 1ma di Navara. L'unesma
filiulo de li, Louis, komencis la dinastio Kapet en Navara.

La du rejii (Francia e Navara) restis en personala uniono til 1328, kande
Charles la 4ma di Francia mortis sen decendanti. En Francia, nur la maskula
decendanti povis esar rejo, ma ne en Navara. Do, Joana, filiino di Louis la 10ma
di Francia e la 1ma di Navara, divenis rejino, kun titulo Joana la 2ma.

Olua geografio esas tre varianta. Granda parto dil teritorio esas montoza e
kovrata per la montaro Pirenei, kontrastanta kun plani dil valo dil fluvio Ebro
en la sudo.

En Navara parolesas du lingui: Hispana e Baskiana. La du esas oficala en Navara:
la Hispana en omna teritorio e la Baskiana en la centro e la nordo dil autonoma
regiono. Hispana esas la matrala linguo por 88,9% de la habitantaro, dum ke la
Baskiana esas la matrala linguo por 7,0%. Dum recenta yari la parolanti di
Baskiana augmentis meze la habitantaro.



https://io.wikipedia.org/wiki/Motivo

Motivo esas en vivanto organismo la kompozo o proceso qua moderas lua obligo en
agivo od experienco. Ulo determinas la komenco en certa direkto kun la dezirala
intenseso.

Manifestinta su kustume per la developo di energio (segun diversa aspekti tela
ke l'entuziasmo, l'asidueso, la persevero, la motivo esas triviale similigita
kun "energio-rezervo".

Ma pluse ke formo di potenciala energio, motivo esas instanco di integraligado e
di regulizado di multeso di parametri relatanta ad oportunesi di cirkumo ed ad
situo-solicitado. Tale la motivo-rolo esas proporcionala a gradi di ambiguajo ed
sam valora di situo: ul devas dispersar la komplexeso mem la konfuzeso di donaji
e konferar ulo diferenta valori ante extraktar konkluzo en termi di komporto :
la selekto ed la koloko en prefera direkto.

La questiono pri motivo emersas precipua en la situi ube lua rolo di interna
delibero esas bezona en prioreso ; to esas avan omna kande l'organismo esas avan
kelka dimensiono di konkurenco, prioreso o hierarkio ad solvar pro agivo. De ta
vid-punto, tam ke la problemala ne esas equivalanta, du tipi di konkurenco esas
identigebla :

Segun la komplexeso di studiita organismo, la teoriala elementi povas plu o min
simpleskar en modeli adaptita ad objektivi. On povas per exemplo konceptar kom
determinita per la sercho di pozitiva experienci e l’evite di negativa
experienci ; persono povas esar konduktita ad automutilo o la violento per ke
lua cerebro esas dispozita krear pozitiva respondo ye ta agivi.

Segun altra viziono, la subjektiva interesi existus ante l’eniro en ceno di
motivo, to havinta per sola rolo mobilizar l’individuo inter ta preferaji e la
propozita skopi : la motivo ne jeras plus la komport-orientizeso.

Ca teorio establisas hierarkio inter la bezoni (videz: Piramido di bezoni), e
indikas ke pluse on "acensas" di strato, e pluse la motivo esas importanta. Ma
on povas nur atingar la supera strati, ke se la plu prima bezoni esas realigita.

Ta teorio konstruktesis da Usana psikologiisto David McClelland tra la mezuro di
bezoni kun la helpo di Testi pri temala percepto (Angle:TAT). Mc Clelland
signalas tri tipi di bezoni facinta motivo ye laboro:

Per Herzberg, la motivo varias segun interna faktori, ma la dismotivo influas
segun l’extera faktori qua il nomas faktori di higieno.

Pose, ye 1976, ta du autori adjuntas multa faktori do uno importanta, deziro di
ri-konoco, qua afektus la kin altri.

Per la komportismo, motivo dependas di kondicionigo, e plu precize di diferanta
extera plufortiguro.

Segun ta teorio, l'individuo kalkulus "konteso" per li mem, e konteso per altri,
por determinar se havas sociala yusteso. La motivo venus do di mentala
riprizenti (cerebrala teorio).

Obligita en donita situo, l'individuo expresas certa motivo ; simpla dicita l
animeso (od entuziasmo). En pedagodio, on parlas di situala motivo.

L'animeso esas olu mem funciono di plu indiduala motivo korespondita ye
personala atrakti dil situeso ; per exemplo, l'animeso di studanto per la studio
di partikulara libro esos en parto dependinta di lua inklineso per lektado. On
povas parlar ad ta strato di kustama motivo ; motivo apta de engajar l'individuo
pluse o min en omna situesi favorebla lua expreso.

La kustuma motivo esas prioreso determinita per la profunda interesi di
karaktero od intima motivi ed acesorala per di elementi ligila ad lua historio,
ad lua developo. Plezuro esas la centrala kriterio di lua nivelo di motivo per
ke indikas l'adequata di interesi kun posibla expreso-formo. En pedagogio, on
parlas di kontextuala motivo : to esas per kun ulo di estetik ordero qua
studento asistos kun raviseso en opero lore qua la balno-baseno, to esas la pura
plezuro di natar qua entuziasmoze.

Ta gradi di motivo inter l'intimo e la vidita di sucesiva experienci suficas ad
deskriptar izola individuo, sen relaciono, per ke il sufikas li di lasar su
segun l'arbitrio di oportunesi qua prizentus su sen havar irga konto ye rendar.
Ma ni savas kun Sartre qua "l'individuo esas abstrakto." e qua kulturo esas
prizenta en homaro-kordio, via komuniko, edukado, asocii.

Se naturo participas per plezuro ad motivo, kulturo (kontre-aginta en parto la
spontaneso) implikas la plufortigo en motivo di kriterio dil autonomio. Quick
l'infanto kompletigas la plezuri di manjar o di spektar per la satisfaco di
manjar o di spektar to qua il volas manjar e regardar ; frue l'autonomio impozas
su ye li kom esenca instinkto, qua esos diverse ri-konocas per lua parenti.
Reaktinta ye interferado di kulturala ordero kun lua deziri, l'autonomio-bezono
pulsas l'individuo ye restar la maestro di lua selekti.

La motivo kande ulo esas determinita per plezuro e l'autonomio sentimento esas
nominita intrinseka.

Per intima qua esas, l'autonomio-bezono ne esas nur defensive posturo, il povas
exprimar su en partikulara per la bezono di suceso (Atkinson (1983)). Ma suceso
qua repondas nur sociala bezono, edukativa impero, esos nominita extrinseka.



https://io.wikipedia.org/wiki/Louisville,_Kentucky

Louisville (pronuncata 'luːǝvǝl) esas la maxim granda urbo de la stato Kentucky
e la 16ma maxim granda de Usa. Ol fondesis en 1778 da George Rogers Clark e
nomizesis pro la rejulo Louis la 16ma di Francia. Louisville esis la hemo di
Kentucky Derby.

Segun la demografiala kontado di 2000, ol havis 256,231 habitanti. Tamen en
2003, Louisville e la komtio Jefferson, Kentucky]] divenis unika urbo/komtio,
sub unika guvernerio (Louisville-Jefferson County Metro Government en l'Angla, e
plu kurte Louisville Metro), qua, segun statistiki, havis 699,827 habitanti en
2004.

En 1769, explorero Daniel Boone kreis choseo de Nordal Karolina a Tennessee, e
la sequanta du yari ilu exploris Kentucky. La maxim frua urbo fondesis en 1778
dal kolonelo George Rogers Clark. Deketri familii lojis en l'areo ed establis la
fuorto Fort Nelson. Nune, kolonelo Clark konsideresas la fondero di Louisville.

Louisville jacas a 38° 13 44° N. (Nb: La kontado di 2000 montris l'urbo ante la
kreado di Louisville Metro, ye la 6ma di januaro 2003.) Segun l'Usana Kontado
Ministerio, la areo di la urbo esis 172.6 km², equivalanta a 66.7 mi², di qui
160.9 km² (62.1 mi²) esas lando e 11.7 km² (4.5 mi², o 6.80% de la surfaco
totala) esas aquo.

Segun la demografiala kontado di 2000 esis 693,604 homi, 287,012 hemanari, e
183,113 familii qui rezidis en la urbo/Komtio. La denseso di habitantaro esis
695/km² (1,801/mi²). Esis 305,835 domi kun mezvalora denseso di 307/km²
(794/mi²). Segun raso, esis 77.38% Blanki, 18.88% Negri od Afrik-Usani, 0.22%
indijeni Amerikana, 1.39% Aziani, 0.04% Pacifik-insulani, 0.68% de altra rasi, e
1.42% de du o plura rasi, e 1.78% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $28,843, e la mezvalora
revenuo per familio esis $36,696. La mezvalora revenuo por la viri esis $30,608
kontre $24,439 por la mulieri. La revenuo per capita por la urbo esis $18,193.
Vivis sub la povreso-lineo21.6% de la habitantaro e 17.9% de la familii. Ek omna
habitantaro evante min kam 18 yari, 33.5% ed ek omna habitantaro evante 65 yari
o pluse, 13.2% vivis sub la povreso-lineo .



https://io.wikipedia.org/wiki/Louis_Couturat

Louis Couturat (1868 til 1914) esis Franciana filozofo, matematikisto ed idisto.

Lua patro, Burgundiana, e lua matro Franca Komtiana, qua habitis Paris de tempo
pasable longa, praktikis ta regulala existado di laboro asidua, di qua la
singladia spektajo esas por puero la maxim precoza di la diciplini. Il restis
filio unika, objekto di la sorgado di sua gepatri, a qui sempre il esis unionita
tenere, justifikanta sen tardeso lia esperi, per la doturi di inteligenteso
prekoca.

La tota duro di lua lernado esis markizata da kontinua sucesi. Il obtenis en la
gimnazio 34 premii, e per originaleso samtempe prekoca e rara, qua charmis lua
omna docisti, il aparis egale dotita por la konoco dil antiqua literaturo e la
rezoni di la cienci teoriala ed aplikata. Nia gimnazio (dicas Sro Louis
Benaerts, lua amiko, qua skribis ico France) trovis en lu, por la lukti dil
generala konkurso, la maxim remarkinda de la championi. Ye 1885, dum qua il esis
filozofio-lernanto, esis por ilu vera triumfo: premio honorala di filozofio,
1-ma premio di fiziko e kemio, 1-ma premio di natur-historio, 1-ma acesito di
matematiko.

En ta epoko, lua futura kariero ja semblas revelar su: en ta
adolecantul-intelekto tante lumoza per exakteso e precizeso, la preferal amo por
filozofio unionos su a remarkinda apteso por la cienci. Grekia precipue atraktis
lu; il havis dum sua tota vivo vera devoco por l’artisti e la poeti di antiqua
Hellas, e nulu plu kam il esis fervoroza adepto dil kulto al beleso: il pasis
facile de la lekto dil “Méditations da Descartes” al poemi da Homeros.

La gimnazio exhaustabis por ilu sua omna rekompensi: ye 1886 il esis laureato,
dil Asociuro dil exdicipuli. La desfacila konkurso por l’École Normale, quan il
afrontis ye 1887, donis ad ilu la duesma plaso, quik del unesma probo. Il pasis
en la skolo tri fekunda yari ed esis sempre notizita remarkinde da sua docisti,
unanima por laudar la precizeso di lua intelekto penetranta e la lucideso di lua
parolo, helpanto sempre exakta di penso forta ed originala.

Dum 1890 il preparis su a l’Agregeso. Il desfatigis su sequante lecioni di
diciono e desegnado. Lua desegnuri trovesas en la 5-ma tomo di “l’Histoire de
l’art dans l’antiquité,” tomo konsakrita al Persa civilizeso. Il esis aceptita
kom unesma en l’Agregeso filozofiala, kun la gratuli dil jurio. Lore il volis
perfektigar sua edukeso matematikala.

Il pasis ye 1891 quaresma yaro en la skolo e recevis la premio Garnier atribuita
dal profesori di filozofio e dal direktero.

En 1892 ilu duris sua studii matematikala en la Fakultato di cienci. Il
aceptesis por la licenco matematikala la 25ma di julio 1892, kom l'unesma di sua
serio.

Nun il darfos acesar en tota sekureso la filozofio di la cienci. Il ne plus esas
stranjero che la ciencistaro. Il darfas penetrar kun fiereso e fido en la studii
quin il amas. La studiado dil matematiko sucedas por ilu la lektado atencoza di
Lucretius e di Platon. Il studias Platon dialogope, facante por sua Latina tezo
studio vere ciencala di la miti di Platon. Samtempe, il publikigas artiklo
importanta pri la Plastika beleso. Il justifikas en olu l’estetiko dil Greka
skultisti.

Lua intelektal agemeso esis tante astoniva, ke il trovis ankore tempo por
kunlaborar en la nova Revue de métaphysique et de morale. Lua Franca tezo
altraparte esas komencita: il volas konsakrar olu a la studio dil infinito
matematikala. La unesma chapitri di ta granda verko koincidas kun ilua 25-ma
yaro.

Il kelke repozas dum la somero di 1893 e pose rivenas a la laboro di sua du tezi
ja tre avancinta. Ye 12 di mayo 1894 il nominesis profesoro en la fakultato di
Toulouse. Il iris adibe kun granda plezuro, nam il amis la sudo, olua cielo
ardoranta e lumoza, olua pasintajo tote penetrita dal anmo Greka. Ye la vakanco
il finas sua Franca tezo e depozas lu. La studio dil verki da Platon lore
entuziasmigas ilu sempre plu multe. Il konsakras su ad ol ardoroze por sua tezo
Latina; il prenas ta verki kom temo di sua kurso che la Fakultato.

Dum aprilo 1896, il spozigis kuzino qua esis par ilu la devota kompano meritita
da ilua eceptala naturo, e 12ma di junio, il sustenis sua tezi en Sorbonne. La
tezo Latina e la tezo Franca obtenis kompleta suceso kun menciono tre
honorizanta. Lua bela verko pri l’Infini mathématique, esas ankore nun la maxim
bona guidero por homi volanta studiar la filozofio matematikala, e ta verko quik
pozis ilu sur l’unesma rango en talsorta studii. La granda suceso di lua tezo
posibligis a lu obtenar konjedo por durar sua studii ciencala en Paris. Il
ritrovis do ye 1897 ta libereso kom-pleta di serchi e laboro, quan il prizis
tante. Tafoye il konsakris su al studii fizikala.

Samtempe il redaktis por Revue de métaphysique nova serio de artikli: La spaco e
la tempo e Kritika esayo pri la hipotezo di l' atomi. Ma l’eminenta chefo qua
direktis lore la Franca instruktado supera e fondabis olua regional universitati
tro prizis en Couturat, dicas Sro Benaerts, la potenteso e l’originaleso di la
spirito, por abandonar la penso vidor nia kamarado riprenar sua rolo di
profesoro. Ica ne povis rezistar deziro di Sro Liard, e 27 di oktobro, il
recevis nomino a l’universitato di Caen ube il pasis du yari. Ilua kurso di
1897-98 konsakresis al filozofio di la cienci matematikala, a la relati inter la
diversa cienci matematikala ed inter la fundamental idei pri nombro, ordino e
grandeso. En 1898-99, il studiis la diversa sistemi di logiko algoritmala, e la
relati inter matematiko e logiko. La idei direktanta di ta du kursi, tante
originala per lia marveloza klareso, ritrovesas en plura artikli di Revue de
métaphysique, publikigita cirkum la sama epoko.

Nova konjedo, dum oktobro 1899, posibligis ad ilu rivenar en Paris e komencar
ibe nova serio de serchi. Dum l’antea studii il esabis duktata okupar su pri
Leibniz. Pos kolacionir la texti koncernanta la logikal koncepti dil autoro di
Monadologio, qui esis dispersita en diversa edituri fragmenta, il duktesis a la
konvinkeso, ke la metafiziko di Leibniz jacas nur sur la principi di ilua logiko
e dependas de olu komplete. Ma il volis la konfirmo di ta trovo per serchi en la
needitita kompozuri da Leibniz, qui konservesas en la rejal biblioteko di
Hannover. La serchi di Sro Couturat en ta biblioteko, dum 1900 e 1901, esis
partikulare fruktoza e posibligis ad ilu produktar du libri maxim valoroza.
Unesme granda verko, La logique de Leibniz qua, segun l’opiniono di filozofiisto
eminenta, “posedas nekomparebla precizeso ed anke nekomparebla richeso
dokumentala” (1901), e pose tomo de Inédits leibniziens 682-pagina, qua kontenas
plu kam duacent nova peci, sur l'ensemblo di qui fondesis ilua teorio pri la
logiko di Leibniz (1903).

En serio de artikli di la Revue de métaphysique (1904) il konocigis da la Franca
publiko la Principes des mathématiques da Sro Bertrand Russel, verko publikigita
en Cambridge. Il pluampligis li e pose publikigis li en tomo (1905). Quale il
ipsa dicas en la introdukto, komence lua libro esis nur recenso dil verko da Sro
Russel, ma pokope il enduktabis en sua expozo la maxim multa laboruri dil
samtempani pri la sama questioni. Ca modesta defino dil objekto di la libro
suficis por divinigar olua intereso da ti omna qui konocis l’eruditeso e la
profundeso dil penso di Sro Couturat. Per ilu, la verko da Sro Russel divenis
rapide familiara inter la filozofa matematikisti.

La notoreso di nia samideano igis Sro Henri Bergson, profesoro di filozofio en
Collège de France, selektar ilu kom supleanto dum la yaro 1905 e 1906. Il
traktis ibe la historio di la Logistiko. Lua kurso esis alte prizata dal mikra
nombro di la personi kapabla judikar tasorta labori. La apertal leciono pri la
logiko e la filozofio nuntempa publikigesis en Revue de métaphysique di mayo
1906.

“Ma, duras Sro Benaerts, en ta granda spirito, nature deduktema en la maxim alta
grado, omno katenifas, e la studiado di Leibniz pulsos lu ad altra voyo, a nova
labori qui de nun absorbos ilua tota agiveso. Inter la granda esperi quin
konceptabis Leibniz, trovesis olta di universal linguo logike konstruktita. Ta
ideo semblas maxim atraktiva a Couturat ed igis lu quik adherar a la idei
expozita da un de nia kamaradi, matematikisto, Léopold Leau, en ilua broshuro:
Une langue universelle est-elle possible? Appel aux hommes de science et aux
commerçants (1900). Delegitaro esis organizata por la adopto di helpo-linguo
inter-naciona, de la 17ma di januaro (1901). Ma la selekto di la linguo
necesigis preliminare parstudiado di la multa sistemi o projeti di artificala
lingui internaciona. Ica desfacila exploradon Couturat ne hezitis entraprenar
kun la precoza kunlaboro di Sro Leau. Ol rezultis per la publikigo vere
maestrala dil Histoire de la Langue Universelle, ye 1903, qua esis kompletigata,
ye 1907, per suplemento: Les nouvelles langues internationales.

Pos esir la historiero di ta omna sistemi linguala, Couturat, kun sua kustumal
ardoro, konsakris su a realigar l’ideo di Leibniz. Per l’efekto, grandaparte, di
lua nefatigebla laboro e di lua persistanta propagado, la delegitaro, ye
l’unesma di oktobro 1907 kontenis reprezenteri di 310 societi omnalanda. Pluse
ol recevabis 1250 aprobanta signaturi de membri di Akademii ed Universitati. De
la 15 til la 24-ma di oktobro komitato, elektita dal delegitaro asemblis su en
Paris e havis 18 kunsidi. Ol kontenis 12 ciencisti ek diversa landi e konocata
kom partikulare kompetenta. Sri Couturat e Leau, en raporto de 210 pagini al
komitato, expozabis la propozi, memorandi, kritiki omnasorta e la deziri, quin
li recevabis de sep yari, por submisar li al komitato. En olua kunsido dil 22-ma
di oktobro, la Komitato adjuntis a su la du sekretarii Couturat e Leau.

L'autori dil precipua projeti di L.I. esabis invitata venar koram la komitato
por explikar e defensar sua verko e koncepti, sive per su ipsa, sive per
reprezenteri. Dro. Zamenhof, autoro di Esperanto komisis Sro Louis de Beaufront
por reprezentar ilu. Ti qui ne povis satisfacar ica invito sendis letri o
memorandi qui lektesis al Komitato. Ica mem recevis dum sua sesiono memorandi da
autori qui konocabis olua kunsidado per la jurnali. E se on atencos, ke la
Delegitaro ja recevabis memorandi veninta de Virginia e de Nova-Zelando, on
agnoskos, ke l’inquestado, uzita kom bazo por la labori dil Komitato, esis tam
kompleta e tam extensita kam posible.

Cetere en Compte Rendu des travaux du Comité publikigita ankore en 1907,
Couturat e Leau mencionis la lingui o propozi quin la Komitato precipue diskutis
ed ili rezumis olua opiniono pri singla ek oli.

La kunsidi eventis omnadie en la matino ed en la vespero: la laboro furnisita
esis intensa. Kompreneble Esperanto, sive en l’anciena formo, sive en la nova,
kompozita por eventual utiligo e sub la pseudonimo “Ido”, divenis la centro
precipua di la studii. Omna membri di la Komitato konocis Esperanto e plura
(nome rektoro E. BOIRAC, prezidero di la Lingva Komitato (Esperantista),
kapitano Gaston Moch, supleanto di ica, Dro P. Rodet) esis notore Esperantista.
Mem ta cirkonstanco igis dicar da rivali, ke la Delegitaro e la sesiono di olua
komitato esis nur komedio Esperantista. E tamen la final decido esis la
sequanta:

Ecepte la sekretarii nula membro dil komitato savis qua esis Ido. Cetere, quale
skribis profesoro Otto Jespersen en sua «Historio di nia linguo», la rezultajo
finala ne povabus divenar altra, mem se Dro. Zamenhof esabus persone koram la
komitato, ed anke: nulo en nia konversi povas timar la publikeso; li esis
serioza diskuti, salida ed objektala, da homi qui havis nul altra skopo kam
atingar la verajo.

Ma l’interkonsento esperita ne eventis: influita deplorinde, Dro. Zamenhof
substitucis su a la Lingva Komitato Esperantista e per letra cirkulera «Al chiuj
Esperantistoj», il fakte ruptis la negocii komencinta kun la Lingva Komitato. Il
deklaris ignorar la Delegitaro! La verajo esas ke Sri Zamenhof e Boirac
preaceptis l’arbitro di la Komitato di la Delegitaro, per la fakto ipsa, ke Sro
Boirac konsentis esar membro di ca komitato, kun la konsento di Dro Zamenhof,
qua skribabis a Couturat (4-ma di decembro 1906): “La plubonigi povos esar multe
plu libera e konseque plu bona, se li propozesos da autoritatoza komitato
stacanta exter la mondo Esperantista.” Ma, deplorinde, la memorado di Zamenhof
esis nefidela e konfuzesis inter ilua sucedanta paroli o promisi: “La sola kozo
quan me deziras esas, ke la mondo havez internaciona linguo. La questiono, quala
esos la formo di ta linguo, esas por me ne esencala, se nur la linguo esos
neutra, uzebla e vivo-kapabla... Me aceptos kun la maxim granda plezuro omno
quon la Komitato decidas, mem se me devus konfliktar kun la tota
Esperantistaro”. Il mem obliviis, ke il nultempe konsentis donar a me (sive boke
en Cambridge, sive skribe ante la sesiono dil komitato delegitarana) altra
instruciono kam ica: “ne ligar ilu”, kande me esis reprezentonta ilu, pro lua
insistoza prego, koram la supere nomita komitato. On igis ilu dicar la
kontreajo; co esas … neverajo. Ligar ilu! ma quale me povabus agar lo, pro ke me
esis nek plenipotenciero, nek mem prokuracizito, ma nur simpla advokato.
Adminime, en ica rolo, me povis deturnar shamo de Esperanto: esar repulsata tote
simple kom ne posedanta la qualesi necesa a helpolinguo. “Nulu kontestabus,
dicis Sro Jespersen, nia yuro adoptar Idiom neutral kun la rezervo pri multa
chanji qui parte pluproximigus ica linguo ad Esperanto; … e la finala rezultanto
esabus exakte sama kam la nun existanta linguo.” Forsan ico eventabus, ma certe
Espo recevabus de la rezulto vango-frapo shamiganta. E con me volis evitar.
Suaparte Sro Couturat tre vere skribis: “l’interkonsento esis posibla e mem
facila, se Sro Boirac ne pleabus duopla rolo, l’una en la Komitato, l’altra
extere, avan la publiko e l’Esperantisti. Certe ni ne obliviis ke Sro Boirac
eniris la Komitato kom privato, ne kom prezidanto di la Lingva Komitato o kom
reprezentanto oficala di omna Esperantisti. Ma ni ne povis suspektar, ke ca
duopleso di rolo povus celar duopleso di opiniono en la sama persono, e ke Sro
Boirac “prezidanto di la L.K.” dementius tote la paroli e voti di Sro Boirac
“privato”. Irge quale on darfas judikar e la konduto di Zamenhof e la konduto di
Sro Boirac esas certa, ke li tre favoris la paroli, agi, unvorte nenomizebla
kampanio di altra chefi Esperantista qui, skribis Prof. Jespersen, penis
mortigar Ido, unesme per konspiro di silenco, pose per nevera alegi.

Malgre omno Sri Couturat e Leau ye la nomo dil Komisitaro Konstanta, probis
lasta demarsho a Dro. Zamenhof (23ma di marto 1908) per respektoza letro, en qua
li dicis en Esperanto:

A ta letro Dro. Zamenhof respondis, la 29.3.08: “Responde a vua letro de 2
3/III, me pregas vu, ke vu ne uzez por vua linguo la nomo Esperanto. Mea nuna
respondon vu darfas publikigar.” Sro Couturat tale komentis ica respondo: “Ni ne
savas, quale Dro. Zamenhof koncilias ta respondo kun la solena deklaro en
Boulogne: “Esperanto esas la proprietajo di nulu, nek en relato materiala, nek
en relato morala.” Ma to esas ilua afero, ne la nia. Omnakaze, ni devas dicar,
ke kelka Esperantistestri (la sami, qui akuzis Ido pri plajio, pro ke lu ne
nomis Esperanto en sua ne publikigita libro), ne celis sua intenco, facar a ni
proceso, se ni uzus la nomo Esperanto, sub la pretexto, ke to lezus ilia
komercal yuri; e precipue pro co ni demandis de Dro. Zamenhof ipsa la solvo di
ta questiono yural e komercala”.

Il rieditis e tradukis ad Ido linguistikala laboruro qua, segun la judiko di
eminenta filozofo, sro André Lalande, “preske markizas dato”: Étude sur la
Dérivation dans la Langue internationale. En ta duesma edituro il adoptis, kom
kompletigo, la sufixo -al (la maxim internaciona ed abundanta ek omni) quale
agesis en “Grammaire Complète”. La studiuro aparabis unesme en broshuro (plura
monati ante l’Esperantista kongreso en Cambridge) ma ne pozita en la komerco. Ol
persone sendesis da l’autoro nur al precipua Esperantisti ed al membri dil
Komitato di la Delegitaro, “por evitar ke la kritiko influez desfavoroze e
nejuste irga profani”, dicesas en la prefaco dil duesma edituro. Yen quale sro
C. Aymonier judikis unesme la verko, en letro (27-ma di sept. 1907): “Me tre
sincere dankas vu pensir sendar a me vua broshuro … Me lektis olu per un foyo.
Ol esas timenda kulp-enumero, kritiko senkompata ma necesa. Esas certa, ke la
principi di derivado ne esas sate establisita, ke Zamenhoff (tale!) “obliviis”
ula nombro de kozi tre utila, ke le maxim habila esas ofte tre jenata en trovar
l’exakta vorto — e ke le min habila, havante la yuro jonglar per la sufixi, la
linguo esas embarasata da nejusta termini, da uzi duopla o triopla e.c. Vu dicis
omno; mem on pavoras, kande on konsideras qua timenda blokon formacas ta omna
mikra neregulaji, paciente kolektita diope! E lo maxim mala esas, ke vane on
esforcas mordar ica bloko. Me prenabis krayono, komencante la lekto di vua
libro, pronta por diskutar e certa trovar kelka punti diskutebla. Me devas
konfesar ke mc skribis sur la marjino, preske ye singla pagino, bona, tre bona
…”. “On jetis sablo a la okuli, dicante ke 16 reguli suficas. Yes, 16 reguli por
homi exercita pri la linguistiko, e mem ico ne esas certa! Pro lo Z.,
konstatante la sennombra nekorektaji dil Esperantisti, ne cesas ridicar: “Lektez
kontinue la Krestomatio”. Bona gramatiko esabus preferinda. Ne kompozinte olu,
il mustas nun respondar pri elemental questioni qui devus esar previdita,
solvita quik de la komenco... Me rivenas a vua derivado. Quanta remarkin justa,
delikata, precoza me trovis en olu! … Me konfesas ke me esas astonata dal granda
nombro de kazi quin vu regulozigis …”.

Quik de 1908 fondesabis dal Konstanta Komisitaro la monatal revuo Progreso, tote
redaktata en Ido; sro Couturat esis olua sekretario e portis preske sola olua
pezo. “On facile imaginas la laborado di taspeca publikigajo, kun linguo
fixigenda, sencesa diskuti nutrenda, enorma korespondado recevenda e qua ofte
postulis longa respondi. Il suficis al tasko. La revuo aparis reguloze til lua
morto. Ol formacas sis tomi e duima, singla de sep od ok centi de pagini. Ol
esas ne nur repertorio richega dil tota movado nuntempa vers helpolinguo, e
kontenas mult analizi omnaspeca, ma anke kolekturo de studii linguistikala,
inter qui kelki esas precoza: exemple la Kurso pri generala gramatiko, docita
dum 1910-1911, en Collège de France, da sro A. Meillet, e qua til nun esis
publikigata nur en ta formo.

La Reformo justigata (anke en la Franca), Unesma lektolibro e Duesma lektolibro
adjuntesis a lua konstanta laborado. Il kompozis l’unesma por explikar e
justifikar la modifiki facita en l’Esperanto primitiva, ed il revizis,
korektigis la peci qui formacas la du altri. Kun C. S. Pearson il tradukis
“Enkhiridion a Manulibro di Epikteto” ed en diversa revui o jurnali il skribis
pri la helpolinguo e Ido tre multa artikli propagala e respondi ad ataki o
neveraji Esperantista. Kun la profesori O. Jespersen, R. Lorenz, W. Ostwald ed
L. von Pfandler il kreis la verko “La Linguo internaciona e la cienco”
publikigita en la lingui Angla, Franca e Germana ad olqua Couturat tre
kunlaboris. Me ne obliviez lua Internaciona Matematikal Lexiko qua povas
utilesar mem a homi ne savanta la linguo ed en qua il montris un plusa foyo la
remarkinda klareso e logikaleso di sua spirito. Kande on konsideras to omna, on
questionas su quale il povis plear tante zeloze en l’Akademio Idista, kreita ye
1909, la rolo di sekretario, olqua suficabus por absorbar preske ilua tota
tempo.

Tre benigna, sub aspekto kelke neexpansiva, il tre suciis pri ti, quin il amis.
Do, lor la mobilizado generala en Francia, ye la komenco di agosto 1914, il
desquietesis pri kuzi habitanta Paris. La kuzulo, atingita da sua obligi di
soldato esis livonta sua spozino. Konseque Sro Couturat iris en automobilo, de
Bois-le-Roi aden Paris por serchar ica; Sino Couturat akompanis lu. La 3-ma di
agosto, li esis retrovenanta a Bois-le-Roi kun sua kuzino; li esis sur la voyo
de Ris-Orangis a Melun, kande la lejera automobilo quan il duktis ipsa shokesis
da grosa motorveturo duktata rapidege da soldati qui portis mobilizimperi. Per
la shoko la kuzino esis lansata ek la veturo, Sino Couturat, recevis vundi e
kontuzi; Sro Couturat havis la pektoro aplastita e transvivis nur dum kelk
instanti pos ta shoko hororinda. Tale mortis subite, ed en teroriganta
cirkonstanci, viro tate supera, a qua tante debas l' ideo di linguo helpanta e
Ido partikulare.

“On ne alegez, ke ni povas diskutar novaji e durar l’anciena formi. Co esas
praktike neposibla: l’experienco montris, ke kande ula formo propozesas, quik
ula samideani hastas uzar ol sen vartar la decido nek mem la diskuto, qua forsan
montros lua neoportuneso … Fine ni devas konsiderar, ke ni esas nur mikra
nombro, qua ne kontenas omna kompetentesi; kande nia nombro esas multe plu
granda, lore ni havos nova e plu multa kompetenti, e ni povos ri-diskutar ula
punti. Ma, por rekrutar ta nova adheri necesa, ni devas facar propagado, qua
postulas stabileso. E ni rekrutos plu multa adheri, mem en la ciencala mondo,
per la stabileso kam per senfina diskutado.”

Ta konsili esas quaze le lasta, quin il donis al Idistaro. Li ya (kun altra
konsideri) formacis l’unesma apendico di la cirkulero 39-ma, sendita ye la 17-ma
di junio 1914 al Akademiani.

BEAUFRONT, Louis de: Doktoro Louis Couturat (1868-1914). Paris 1914: Imp. Chaix.
11p. (Kun granda anke ciencala bibliografio); Frankfurt/Main 1923:
Universitätsdruckerei Werner und Winter. 16 p.



https://io.wikipedia.org/wiki/Lingua_franca

Lingua franca (ne Franca linguo) esas la linguo adoptita por komprensiono komuna
inter grupo di diversa koexistanti. L'acepto povas mustar su a mutuala
konkordato o a questioni politika, da exemplo.

En Europa dum parto dil antiquajo, su adoptis kom lingui franca la Greka e la
Latina.

Til certena punto anke la Germana, la Portugala, la Hindi o la mandareno havabas
o ankore havas ca karakteristiko.

En medii kulturala, ekonomikala e teknologia di la mondo moderna nuna su
konsideras ke la lingua franca o linguo internaciona esas la Angla.

Lingua franca (di la Latina lingua franca) su apelis originale la Germana linguo
(en Germana teutsch) parolita en la tempo di Karolo Granda; de-pos su apelis
tale la Latina.

Dum la Meza Evo, lingua franca esis la nomo di latinida linguo qua mixesis di
Latina vulgara, Franca, Italiana, Espaniola, kun poke di la Araba e di la Turka.
Videz: Lingua Franca di la Proxima Esto.

Anke existabas lingui franca en l' Oriento e la nordo di Afrika pro ke le
habitanti di ca landi povus komprenar su kun le Europani en lia relati
komercala.



https://io.wikipedia.org/wiki/Krimino

Krimino esas grava desobedio di la lego. Plu exakte, krimino esas ago judikata
kom kontre-lega. Nur agi da homi judikesas kom krimini. Exemple: se bestio
mortigas homo, ol ne kriminas, ma se homo mortigas altra homo altre kam pro
su-defenso, ta ago judikesas kom krimina hom-ocido doloza.

Ordinara-sence, krimino esas ago qua violacas etikala normo. Formala-sence,
krimino esas violaco di kriminala lego kulpigiva. Segun materiala koncepto,
krimino esas ago od omiso quan on interdiktas od esforcas evitar per
puniso-minaco, pro ke ol konstitucas ofenso (domajo o danjero) kontre yurala
havajo individual o kolektiva.

Segun la finalista teorio pri ago, preferata dal doktrinisti, konduto judikesas
kom kriminoza nur se ol esas ne-tipala, ne-permisata e kulpoza, segun quante la
subjektala motivi e skopi dil aganto esas analizata e decidigiva por
karakterizar o ne la violaco. La konduto judikesos kom kriminoza nur se on
agnoskos dolo en la motivi dil kriminoza aganto, o kulpo, kaze ke la Kriminala
Legaro previdas ta posibleso.

En partikulara komunitato, ofte lando, la sancioni havas kom skopo mantenar la
publika ordino per exemplatreso.

Min grava desobedio esas delikto, do plu lejera kontravenco. En certena landi la
kategorio krimino esas plu ampla e kontenas multa niveli.



https://io.wikipedia.org/wiki/Kiribati

Kiribati (Kiribatane: Kiribati, prononcita [ˈkiɾibas]) esas mikra lando en
Oceania formacita per 32 atoli di koralo.

Kiribati ja habitesis ulatempe inter la yaro 3,000 aK e la yaro 1300. L'areo ne
esis izolita: invaderi de Samoa, Tonga, Fidji pose introduktis aspekti de la
kulturi Polineziana e Melaneziana. Li intermariajis e la kulturo di la
habitantaro divenis homogena.

Europani unesme vidis l'insuli dum la 17ma e 18ma yarcenti, dum navigadi tra
Pacifiko. Kiribati, kun lua anciena nomo insuli Gilbert, kun la vicina Ellice
Insuli (nune Tuvalu) divenis Britaniana protektorato en 1892. L'insuli recevis
la nomo en honoro a Britaniana kapitano Thomas Gilbert. Dum fino di la 19ma
yarcento eventis militi inter la habitanti dil insuli Tabiteuea Nordo (qui
konvertesis al kristanismo) e Tabiteuea Sudo (qui kontinuis praktikar animismo).

Kiribati recevis autonomeso en 1971, e divenis nedependanta de Unionita Rejio en
12 di julio 1979.

Kiribati esas republiko. La prezidanto esas la chefo di stato e chefo di
guvernerio di lando ed elektesas dal parlamento por 4-yara periodo.

La parlamento havas unika chambro kun 46 membri, di qui 44 elektesas dal populo
por 4-yara periodo, 1 elektesas dal populo Banaba, qua vivas en Fidji, e l'altra
esas la supera statala advokato, qua exercas funcioni di parlamentano.

Kiribati konsistas ek 32 atoli ed 1 insulo, Banaba, izolata inter Nauru e
l'insuli Gilbert. Kelka insuli formacesas per korali. Lua klimato esas
tropikala.

Kiribati esas un ek la maxim povra landi del mondo. Ol havas poka naturala
moyeni. Komercal erci di fosfato en Banaba ja esis debiligita kande lando
recevis nedependo. Lua ekonomio dependas de extera rekursi, e la precipua
donacanti en 2010 e 2011 esis Australia, Taiwan, Nova Zelando e Mondala Banko.

Indijena populi di Kiribati nomesas I-Kiribati. La linguo Kirbiati esas lokala
dialekto di al linguo Gilbert-ana e l'originala nomo di l' ex-Britaniana kolonio
esis (Angliane) Gilbert Islands. L'indijena nomo adoptesis pos nedependo en
1979.

Kristanismo esas la maxim granda religio, introdukita da misiisti dum 19ma
yarcento. La populaciono esas precipua katolika, quankam ol existas granda grupo
di kongregacionala Protestanti. Ol existas anke altra Protestanta eklezii ed
anke Mormoni e Testi di Jehovah.

Populara muziko di Kiribati ordinare bazas en kanti od altra formi di vokala
muziko, akompanita per body percussion. Publika spektakli en moderna Kiribati
ordinare exekutesas da sidata korokanto, akompanita da gitaro. unakam, dum
formala exekutadi di raputada danso (Te Kaimatoa) o di hancha danso (Te Buki)
uzesas ligna buxo kam perkut-instrumento.

L'unueso di Kiribati kande komparata kun altra formi di danso di Pacifico-insuli
esas lua emfazo en la extensita brakii dil dancisto ed la subita birdo-movado
dil kapo. Ridetanta dum dansado konsideresas vulgara en la kontexto di
Kiribatana dansado. To esas nam en lua origino ol esas ne nun formo di amuzo ma
formo di storytelling d expozado dil habileso, beleso e persistemeso dil
dansisto.



https://io.wikipedia.org/wiki/Johann_Sebastian_Bach

Johann Sebastian Bach (1685 til 1750) esis Germaniana kompozisto. Lu naskis ye
21 di marto, 1685 en familio di muzikisti. Lu mariajis dufoye e havis 20 filii;
kelka di li anke divenis muzikisti. Lu mortis ye 28 di julio 1750 che Leipzig.

Ye 15 di junio 1707 Johann Sebastian Bach esis selektata kom orgenisto di la
kirko di St Blasius ye Mühlhausen. Ye ta tempo il rezidis en Arnstadt, ube
relati kun lua employanti divenabis mala; il ibe demisionis ye 29 di junio e
translojis a Mühlhausen. Dum la sequanta monati il kompozis tri kantati; la
duesma (Gott ist mein König, BWV71) esis pleata ye la inaugureso di la
municipala konsilistaro di Mühlhausen ye 4 di februaro 1708, ed ol esis
imprimata; nula altra kantati da Bach esis imprimata dum ilua vivo. Il aranjis
ke la orgeno di la kirko esez ri-konstruktata; tamen, opinionante ke muzikala
standi en la urbo ne divenos plu bona, il demisionis de sua ofico en Mühlhausen
en junio 1708, pose tempope retrovenante por direktar la duranta rikonstrukto di
la orgeno.

Ilua kolekturo de instrumentala peci, plu tarde nomizita la
Brandenburg-koncerto-peci, esis kompleta en 1721; ye 24 di marto di ta yaro, il
skribis la dedikado sur la manuskripto, a Christian Ludwig, Margravo di
Brandenburg-Schwedt. Bach pleabis koram la Margravo du yari antee, dum exkurso a
Berlin por komprar klavikordo, ed il pose invitabis Bach sendar kelka kompozuri
a lu. La sis koncerto-peci, single kompozita por diferanta ensemblo, sendesis
kun la espero ke la Margravo havos la moyeni utiligar li; tamen, la Margravo ne
dankis Bach, e ne sendis pago. La manuskripto restis ne-utiligita lor la morto
di la Margravo. Ol deskovresis en la arkivi di Brandenburg en 1849, e la muziko
esis unesmafoye pleata en la sequanta yaro.



https://io.wikipedia.org/wiki/Internaciona_Amnestio

Internaciona Amnestio, IA, od en Angliana Amnesty International, AI esas
internaciona neguvernala organizuro qua laboras por defensar la homala yuri en
la tota mondo, segun la texto di l'Universala deklaro pri homala yuri ed altra
internaciona kontrati. Ol fondesis en 1961 da Britaniana advokato Peter
Benenson. Benenson lektis pri Portugalana studenti enkarcerigita por defensar
lia idei ed, indignita, il skribis alegajo pri lia defenso. Benenson publikigis
lua texto en 1961 sub la titulo The Forgotten Prisoners ("l'obliviita
karcerani") en l'Angliana jurnalo The Observer, e to esis l'origino dil
organizuro, qua komence havis la nomo Amnestio 61. Lua unesma renkontro okuris
en julio dil sama yaro, kun delegitari de Belgia, Unionita Rejio, Usa, Republiko
di Irlando, West-Germania e Suisia. Nuntempe ol existas en multa landi.

L'unesma oficala raporto di Internaciona Amnestio esis pri la karceri de
Sudafrika dum Apartheid-rejimo. Ol publikigesis en 1965, un yaro pos la celebro
di un judicio qua desvelizis la sistemal uzo di tormento da Sudafrikana polico
dum la questionado di negri enkarcerigita. Kelka personi mortis kom rezulto di
intensa tormenti. Ank en 1965 altra du raporti - pri la situesi en Portugal dum
Salazarista-rejimo, ed en Rumania dum la rejimo komunista - lansesis. La
sequanta yaro ol lansis raporto pri la rasista rejimo en Rhodezia.



https://io.wikipedia.org/wiki/Federata_Stati_di_Mikronezia

Federata Stati di Mikronezia (o simple Mikronezia) esas lando formacita per 4
arkipelagi en Oceania, sude del Oceano Pacifiko.

L'unesma homi arivis en Mikronezia cirkume 4000 aK. L'insulo Yap divenis centro
por mikra imperio, qua uzis granda cirkli di petro kom monetaro. An l'insulo
Pohnpei existas la ruini dil urbo Nan Madol, qua esis la chefurbo di la dinastio
Saudeleur. Nan Madol formacesis per artificala insuli, e posible uzesis por
ceremonii til cirkume la yaro 1500.

Europani - unesme Portugalani, e pose Hispani - arivis an l'insuli Karolini dum
la 15ma yarcento. e Hispani establisis lia suvereneso. L'insuli divenis
Germaniana kolonio en 1899 kande Hispania vendis ol.

Japoniani konquestis la teritorio en 1914 dum l'unesma mondomilito. Dum la
duesma mondomilito Japonian imperio instalis importanta militarala bazo en
l'insulo Truk, ma ye februaro 1944 granda atako di Usa destruktis Japoniana
militistala povo en l'insulo.

Pos la milito l'insuli divenis teritorio di la Unionita Nacioni en 1947, ed
administresis da Usa. La Federata Stati di Mikronezia divenis nedependanta ye la
3ma di novembro 1986 de la mandato di Unionita Nacioni.

Mikronezia esas republiko. La kongreso havas 14 membri, di qui 10 elektesas dal
populo por 2-yara mandato, e quar (la senatani, 1 per stato) elektesas por
4-yara mandato. La prezidanto e vice-prezidanto elektesas dal kongreso. Nuna
konstituco adoptesis en 1979.

Lando konsistas ek 607 insuli del arkipelago Karolini, e dividesas en 4 stati:
Yap, Chuuk, Pohnpei e Kosrae.

La komuna ed oficala linguo di arkipelago esas Angla, ma on parolas lokala
lingui, quale Trukana, Pohnpeiana, Yapana e Kosreana. Existas cirkum 3.000
parolanti di la lingui Kapingamarangi ed Ulithian, e 1.000 parolanti di la
linguo Nukuoro.



https://io.wikipedia.org/wiki/Estoniana_linguo

Estoniana linguo (eesti keel) esas un ek Uralika lingui. Ol esas tre proxima
linguo parentala a Finlandana linguo. Estoniana esas oficala linguo di Estonia.

En tabelo esas demonstrata konsonanto-foni, quo uzesas en originale
Estoniana-linguala vorti.

(3) d, t, l, n, s – pronuncesas palatale se sequanta fono esas (od antee esis) i
o j (Ide: y). Por exemplo:

Quantesal alternado esas videbla nur en klusili (p, t, k). Gradal alternado esas
nur che acentita silabo, exemple: isand : isanda (‘patrono’, ‘di patrono’).

Se en komparativo esas -e-, superlativo povas esar per -i-, do: suurim ‘maxim
granda’. Anke altra moyeni existas: tähtsaim ‘maxim importanta’, uusim ‘maxim
nova’. ‘Bona, plu bona, maxim bona’ esas hea, parem, parim.

Tere päevast! ‘Bon jorno!’ Tere tulemast! ‘Bonveno!’ Kuidas te end tunnete?
‘Quale vu standas?’ Kuidas seda sõna loetakse? ‘Quale on lektas ca vorto?’ Kas
te kõnelete ido keelt? ‘Ka vu parolas en Ido?’ Palun ütelge, kus te elate.
‘Voluntez, dicez, ube vu lojas.’ Ma pean ruttama. ‘Me devas hastar.’ Sa ootasid
mind juba kaua aega. ‘Tu vartis me ja longa-tempe.’ Köök on suur, seinad on
rohelised, põrand on pruun ja lagi valge.

Ma olen sõitnud mööda Euroopat: Inglismaal, Prantsusmaal, Saksamaal, Poolas ja
Austrias.



https://io.wikipedia.org/wiki/Equatorala_Guinea

Equatorala Guinea esas lando qua jacas en central Afrika. Ol kompozesas per 5
oceanala insuli ed 1 kontinental enklavo (Río Muni). Lua vicina landi esas:

La lando-nomo probable devenas del Berber-vorto aguinau, signifikante
'nigra-pela homi'.

Bantua tribui enmigris vers la nuna kontinentala regiono di Equatorala Guinea
inter la 17ma e la 19ma yarcento. Ta grupi formacis le Bubi, qui enmigris a
Bioko.

On kredas ke Portugalan explorero Fernando Pó, dum voyajo vers India, deskovris
l'insulo Bioko en 1472. Portugal koloniigis l'insuli Bioko (antee nomizita
insulo Fernando Poo) e Annobon en 1474.

En 1778 Portugal cedis a Hispania la du insuli, altra vicina insuli e komercal
yuri en kontinentala teritorio kambie di teritorii en Sud-Amerika. De 1778 til
1810 Equatorala Guinea administresis kom parto di Vice Rejio di Fluvio Plata,
kun sideyo en Buenos Aires.

En 1844 la regiono divenis konocita kom Territorios Españoles del Golfo de
Guinea Ecuatorial (Hispana Teritorii en la Gulfo di Equatorala Guinea). En 1885
la kontinentala regiono (Río Muni) divenis Hispaniana protektorato, pose kolonio
en 1900.

Equatorala Guinea esas republiko. La chefo di stato e la chefo di guvernerio
esas la prezidanto, nune Teodoro Obiang Nguema Mbasogo. La 1982 konstituco donas
granda povo a la prezidanto: lu povas editar yuri per dekreti, ed anke indikas
la chefa ministro, nune Francisco Pascual Obama Asue.

La parlamento havas unika chambro, la Chambro di Populala Reprezentanti (Cámara
de Representantes del Pueblo), kun 100 membri.

Equatorala Guinea konsistas ek un teritorio (Río Muni) en l'Afrikana kontinento,
inter Kamerun en nordo, e Gabon en esto ed en sudo, e kin insuli: Bioko,
Corisco, Annobón, Elobey Chico ed Elobey Grande. Bioko, ube jacas la chef-urbo
Malabo, jacas 40 km sude de Kamerun.

Equatorala Guinea havas tropikala klimato kun diferenta sika e pluvoza sezoni:
de junio til agosto Río Muni esas sika e Bioko esas pluvoza; de decembro til
februaro l'inverso eventas. La temperaturo en Bioko varias de 16ºC til 33ºC dum
la yaro. Yarala mezvalora pluvo en Bioko varias de 1,930 mm en Malabo til 10,920
mm en Ureka. Río Muni ordinare esas plu sika.

La maxim multa habitanti havas bantua origino. Le Fang, la precipua raso (80% de
la habitantaro), originis de la kontinento. Le Bubi esas 15% de la habitantaro
ed originis de Bioko.

Equatorala Guinea produktas poka populara muziko. Simile ad altra Afrikana
regioni, stili soukous e makossa esas populara, ed anke reggae e rock.



https://io.wikipedia.org/wiki/Ekonomio_di_Hispania

Hispania havas la 13ma maxim granda ekonomio del mondo, e lua KLP per persono
nune esas simila a Franciana e Germaniana. Tamen, pos 15 yari di forta kresko di
lua KLP, la ritmo di kresko di lua ekonomio komencis diminutar dum fino di 2007,
e sufris retrakto dum la 2ma duimo di 2008.

L'agrokultivo esis til la 1960ma yari la precipua produktado dil Hispanian
ekonomio, ma nuntempe ol okupas nur c. 5% di l'aktiva lojantaro. La precipua
kultivayi esas frumento, hordeo, sukera beto, maizo, terpomi, sekalo, aveno,
rizo, tomati e cepi. La lando anke posedas amplexa vit-agri e horti kun
citrus-arbi e olivarbi. En 2010 la yara produktado (en tuni) di cereali esis
antekalkulata ye 23,7 milioni; inter qui trovesas tritiko, hordeo, maizo e
sekalo. La yarala produktado di altra grava produkti esis: 6,7 milioni di tuni
ek beto, 2,6 milioni di terpomi, 5,9 milioni di vitoberi, 3,9 milioni di tomati,
preske 3 milioloni di oranji e ulquanta kaj iom min a miliono di cepi.

Speciale mutona e porka, havas grava ekonomika signifo. En 2005 la brutaro
kalkuligis ye 22,7 milioni di bruti, 25,1 milioni di porki, 6,5 miliono di bovi,
3 milioni di kapri, 240 000 di kavali e 131 milioni di pultri. En Hispania oni
produktis 32 milioni kg di mielo en la yaro 2001.

La korko esas la precipua arbara rimedo di Hispania ed en 2001 la produktado
atingis 57 581 tuni. La produktado dil paperpulpo e ligno dil hispan arbari esas
nesufica por kovrado di necesaji dil lando.

La fish-industrio nuntempe esas min grava kam pasinte, cirkume se ol okupas
l'unesma loki inter l'Europana landi (en la tuta mondo) e pro la quanto di lua
navi e pro la fish-kaptado. La yarala fish-kaptado augmentis a 1,2 milioni di
tuni 2004 e precipue temis pri la kaptado di atuno (26% de atun-reti, Hispania
fish-kaptas la 60% dil omna fish-kaptado en l'Europana Uniono, preske 230.000 t,
qua konvertas ol en la duesma monda produktanto), kalmari, merluchi, sardini
(Vigo ed Insulo Cristina), anchovi (haveni che la Biskaya Golfo), makreli e
merlani. Ek ante kelka yardeki l'aquokulturo (marala e kontinentala) forte
disvolvigis, remarkante la edukado di or-fishi, truti, turboti e salmono;
l'omnala produktado en 2003 kalkulesis ye 311.287 tuni.

La hispana min-industrio ek 1996 esis markita dil progresiva redukto e
l'exkavado di karbi, stagnado en la metala min-industrio e la konstanta kreskado
dil minerali ed indutriala roki (celestino, natria sulfato, sepiolito, fluorino,
gipso, feldspato, ardezo, marmoro, granito…) sempre plu peze en la min-sektoro.
En 2003 la yarala mino-produktado (en tuni) kalkulesis ye 20,6 milioni di karbo
e lignito, 265.000 di fero, 70.000 di koncentrayi ek zinko, 2.000 di plombo, 6,5
milioni di gipso, e 2.409.554 bareli da kruda nafto yare.

En 2001 la precipua energiala minproduktaji esis la lignito e karbo; inter la
metala minerali remarkis la zinko ed inter la roki e industriala minerali, la
salo e la speciala argilii. La precipua karbomineyi trovesas en Asturia e norde
dil provinco di León; la precipua fermineraluyi trovesas cirkum Santander
(Kantabria) e Bilbao (Baskia); Almadén, en la provinco Ciudad Real esis tre
produktiva en la exkavo di merkurio; ed Andaluzia remarkas pro la metala
min-industrio, kun plo kam la duono dil landala produktado.

En Hispania esas produktata, i.a., texayi, fero e stalo, motor-veturili, kemiala
produkturi, vestayi e shui, navi, naftorafinado e cemento, e remarkas pro lua
valoro l'industriala sektori en la produktado di nutrivi, trinkayi e transporta
materiali, inter qui remarkas la la auto-sektoro e la aeronautika sektoro.
Hispania esas unu ek l'unesma mondala vinproduktanti, la produktado di 2003
kalkulesis ye 30 milioni di hektolitri. La siderurga industrio, ante la
rekonvertijo en la 1990ma yari, koncentrigis en Bilbao, Santander, Oviedo ed
Avilés.

L'internaciona rezervi esas rezervo di pekunio kontrolata da centrala banki ed
altra monetal autoritati. L'internaciona rezervi di Hispania dum 2008 superiris
19.000 milion Usana dolari.

L'internaciona rezervi di Hispania esas 50.35 miliardi dolari ye la 31ma di
decembro 2014, multa min kam Japonia, 1 313 miliardi dolari, dum la sama
periodo. Kontraste, ol esas 4 000 milioni plu granda kam la rezervi di Belgia,
7 000 milioni plu granda kam la di Portugal o 11 000 milioni plu granda kam la
di Finlando.

En 2003 Hispania importis produkti ye la valoro di 210.860 milioni di dolari e
l'exportayi grandigis a 158 213 milioni di dolari pro quo Hispania importacas
multe plu kam quo ol ex`portas. Inter la chefa importayi trovijis la minerala e
lubrika karburayi, mashinifado e transportili, krudayo, manufakturayi, nutrivi,
vivanta beri e kemiala produkturi. La chefa expotita produkti esas: mashinifado
e transportili, nutrivi e vivanta besti, motorili, fero e stalo, textaji e
konfekaciayi. La chefa komarkala interchanji di Hispania okazaskun la cetera
landi di l'Europana Uniono (destakante Francia, Germania, Italia, Britania,
Landi dil Benelux e Portugal, Usa e Japonia. La revenui ek la turisma sektoro,
qua en 2004 augmentis a 37 250 bilioni di euri, helpis kompensar la deficito dil
Hispaniana komerca bilanco, la nombro di personi qua vizits la lando en ta yaro
esas cirkum 85 milioni.

Hispania havis cirkume 24 677 227 en 2006, segun datumi dil Banko di Hispania,
sur totalo di 16,03 milioni di hispana domi. Ta ciferi indikas mezumo di 1,54
habitanti por hispana domo. Segun la sama fonti, 85% dil loyeji en Hispania esas
propra, kaj nur 15% estas luataj.

La mezuma prezo dil nova lojeyo en Hispania esas 2510 €/m2, segun datumi dil
Sociedad de Tasación ye la 31 di decembro 2005. Tamen, la preco dil loyejo
varias multe segun autonoma regiono e la provincala chef-urbi.



https://io.wikipedia.org/wiki/Dublin

Fondita dum la 9ma yarcento dal Vikingi. Lua nomo devenis de Kelta dubhlinn, quo
signifikas "nigra lageto". Dum la 13ma yarcento l'urbo divenis importanta
komercala centro, quankam kontinuis esar mikra. En 1348 la Nigra Pesto aparis e
mortigis mili di personi dum la sequanta yardeko.

En 1640 l'urbo ja havis 21 000 habitanti, ma de 1649 til 1651 altra pesto
mortigis la duimo di lua habitantaro. Tameni, l'habitantaro kreskis rapide pose
kun l'augmento di komerco di lano e telo kun Anglia, ed atingis 50 000 habitanti
en 1700.

Dum kurta periodo en la 18ma yarcento Dublin esis la duesma maxim grand urbo de
Britanian Imperio e la 5ma maxim granda de Europa. Lua totala habitantaro
atingis 130 000. La biriferio Guiness fondesis en 1759 e divenis la maxim grand
employanto de l'urbo. Tamen, pos l'Ago di Uniono en 1800 la sideyo di guverno
transferesis de Dublin vers London, e l'urbo sufris politikal ed ekonomiala
dekado. Irlando ne havis importanta mineyi di karbono - kombusteblajo uzita lore
-, e Dublin ne esis importanta centro por konstruktado di navi, lore la duesma
maxim important ekonomial agado por l'Unionita Rejio. Belfast kreskis plu rapida
kam Dublin en ta epoko.

Dum la revolto di 1916, dum la milito pri la nedependo di Irlando en (1919 til
1921) e pos dum l'interna milito en Irlando (1922 til 1923) l'urbo sufris severa
domaji, ma pos rikonstruktesis. En 1922 Dublin divenis chef-urbo dil Libera
Stato di Irlando, e pose de la Republiko di Irlando, (Eire) qua enkorpigas la
komtii di Irlando, ecepte la nordala sis qui regnesas de London (Nord-Irlando od
Ulster).

Pos 1997 lua peizajo modifikesis imense, kun la rapid ekonomiala kresko di
lando. La konstrukturo di edifici, lua sistemo di transporto e l'ofro di
laboraji sufris grand expanso.

L'urbo kovras 115 km² apud la fluvio Liffey. La fluvio dividas l'urbo en du: an
la norda nordo ordinare vivis laboristi, dum ke en la suda rivo vivis richa
personi e la mezavalora klaso.

Lua klimato sufras l'influo dil oceano, kun moderema vintri e someri, e la manko
di extrema temperaturi. La maxima mezvalora temperaturo en januaro esas 8.8ºC
dum ke la maxima mezvalora temperaturo en julio esas 20.2ºC. La maxima pluvoza
monato esas oktobro, kun 76 mm, dum ke la maxima sika esas februaro, kun 46 mm.



https://io.wikipedia.org/wiki/Delta_Junction,_Alaska

Delta Junction esas vilajeto en la regiono Southeast Fairbanks, en Alaska, Usa.
Segun la kontado di 2000, ol havis 840 habitanti.

Segun la Usana Kontado Ministerio, la urbo havas entote 44.7 km², equivalanta a
17.3 mi², di qui 44.7 km² (17.3 mi², o 100% de la surfaco) esas lando, e nulo
esas aquo.

Segun la kontado di 2000 esis 840 personi, 312 hemanari, e 208 familii qui
rezidis en la urbo. La denseso di habitantaro esis 18.8/km² (48.7/mi²). Esas 422
domi kun mezvalora denseso di 9.4/km² (24.4/mi²). Segun raso, esis 91.43%
Blanki, 1.07% Negri od Afrik-Usani, 4.05% indijeni Amerikana, 0.95% Aziani,
0.12% de altra rasi, e 2.38% de du o plusa rasi, e 0.83% de la habitantaro esis
Hispan-Amerikani o Latinal Amerikani de irga raso.

Esas 312 hemanari di qui 35.6% havis pueri evante min kam 18 yari en la domo,
52.6% esas mariajita e habitas kune, 9.0% havas homina domo-maestro sen spozulo,
e 33.3% esis ne-familii. De tota hemanari 28.8% habitesis per singla individui e
6.4% havis ulo qua vivis sole, evante 65 yari o pluse. La mezvalora grandeso di
hemanari esis 2.69 personi e la mezvalora grandeso di familii esis 3.32 personi.

La mezvalora revenuo per hemanaro en la urbo esis $43,500, e la mezvalora
revenuo per familio esis $58,250. Viri havas mezvalora revenuo di $50,469 kontre
$25,750 por mulieri. La revenuo per capita por la urbo esas $19,171. Vivis sub
la povreso-lineo 19.4% de la habitantaro e 12.3% de la familii. De la
habitantaro evante min kam 18 yari, 28.8%, e de la habitantaro evante 65 yari o
pluse, 13.2%, vivis sub la povreso-lineo.



https://io.wikipedia.org/wiki/Damascus

Damascus esas chef-urbo di Siria, e la 2ma maxim granda urbo di lando, pos
Aleppo. Lua metropolala regiono havas plu kam 2.4 milioni habitanti.

Damascus esas un di la maxim olda urbi dil mondo. Homi ja habitis la regiono
cirkum la 7ma yarmilo aK. La regiono esis parto di Babilon imperio, ed
konquestesis dal Alexandros la Magna dum 4ma yarcento aK. En 64 aK generalo
Pompeius Magnus anexis ol por Roman imperio.

L'urbo konsideresis importanta por Romani. Segun la Nova Testamento, dum voyajo
vers Damascus Paulus vidis Iesu Kristo. En 222 imperiestro Septimius Severus
transformis la regiono en kolonio.

En 635 generalo Khalid ibn al-Walid konquestis l'urbo. Lia sucedanto, al-Walid,
komencis en 706 la konstrukturo di la granda moskeo. Turki arivis dum 11ma
yarcento, ed Otomani okupis ol en 1516 e mantenis ol por cirkum 4 yarcenti. En
1867 misionero E. C. Miller kalkulis ke l'urbo havis cirkum 140,000 habitanti di
qui 30,000 esis kristani, 10,000 judi e 100,000 esis islamani.

Pos fino di l'unesma mondomilito Francia okupis Siria. Ye la 21ma di junio 1943
militala forci de Unionita Rejio e de Libera Francia kaptis l'urbo de la Francia
di Vichy. Kande Siria divenis komplete nedependanta en 1946 Damascus divenis
chef-urbo di lando.



https://io.wikipedia.org/wiki/Concorde

Esis du prototipi, e konstruktado di amba komencis en februaro 1965: la Franca,
001, esis konstruktata en Toulouse ed unesmfoye flugis ye 2 di marto 1969; la
Britana, 002, esis konstruktata en Bristol ed unesmafoye flugis ye 9 di aprilo
1969. Ye 1 di oktobro 1969, Concorde 001 unesmafoye flugis plu rapide kam sono,
dum olua 45ma flugo, pilotita da aeroplano-probisto Jean Pinet. Dum la 102ma
flugo ol atingis duopla de la rapideso di sono, quon ol mantenis dum 53 minuti.

Dum la sequanta yari la aeroplano vizitis plura landi por reklamar olua qualesi
ed atraktar kompranti. Ye 26 di septembro 1973, Concorde unesmafoye flugis
sen-pauze trans la Atlantiko. La voyajo, de Washington DC a Paris, duris 3 hori
e 32 minuti.

Ol unesmafoye flugis reguloze ye 21 di januaro 1976, de London a Bahrain e de
Paris a Rio de Janeiro.

Reguloza flugi komencis a John F. Kennedy-aeroportuo, ye New York, ye 22 di
novembro 1977. Flugi di Concorde super Usa esis komence interdiktata pro la
granda sono efektigata; ca interdikto esis pose revokata por Dulles-aeroportuo
ye Washington DC, e plu tarde por JFK-aeroportuo.

Concorde oficale retretis ye 24 di oktobro 2003. Retreto dil aeroplani esis
anuncata ye 10 di aprilo 2003. Kauzi esis diminutata pasajero-nombri pos la
mortiva acidento di 25 di julio 2000 en Francia, minmulta voyaji per aero pos la
9-11-ataki, e plu granda manteno-kusti. Franca Concorde facis finala flugo ye 27
di junio, e nun restas ye la Musée de l'Air proxim Paris. Britana Concorde, pos
semano di adiala flugi en Britania, arivis ye Heathrow-aeroportuo ye 23 di
oktobro pos lasta komercala flugo.



https://io.wikipedia.org/wiki/Coffman_Cove,_Alaska

Coffman Cove esas urbo en la kontado-regiono Prince of Wales-Outer Ketchikan en
Alaska, Usa. Segun la demografiala kontado di 2000, ol havis 199 habitanti.

Segun Usana Kontado Ministerio, l'urbo havas entote 38.5 km², equivalanta a 14.9
mi², di qui 26.9 km² o 10.4 mi² esas lando, e 11.6 km² (4.5 mi², o 30.03% de la
surfaco totala) esas aquo.

Segun la kontado di 2000 esis 199 personi, 63 hemanari, e 42 familii qui rezidis
en la urbo. La denseso di habitantaro esas 7.4/km² (19.2/mi²). Esas 99 domi kun
mezvalora denseso di 3.7/km² (9.5/mi²). Segun raso, esis 87.44% Blanki, 0.50%
Negri od Afrik-Usani, 2.51% Indijeni amerikana, 0.50% Aziani, 0.00% Pacifik
insulani, 5.03% de altra rasi, e 4.02% de du o plusa rasi, e 1.01% de la
habitantaro esis Hispan-Amerikani o Latinal Amerikani de irga raso.

La mezvalora revenuo per hemanaro en la urbo esis $43,750, e la mezvalora
revenuo per familio esis $44,861. Viri havis mezvalora revenuo di $52,031 kontre
$31,250 por mulieri. La revenuo per capita por la urbo esas $23,249. Vivis sub
la povreso-lineo 4.9% de la habitantaro e 6.7% de la familii. De la habitanti
evante min kam 18 yari, 0.0%, e de la habitanti evante 65 yari o pluse, 21.4%
vivis sub la povreso-lineo.



https://io.wikipedia.org/wiki/Chomeso

Chomeso esas sociala ed ekonomiala stando en qua parto di la labor-povo ne havas
laboro, o serchas laboro dum kelka tempo ma ne trovas labori quin li povas
facar. Segun l'internaciona organizuro pri laboro (France OIT, Angle ILO) un
persono judikesas kom sen laboro kande lu serchas nesucesoze por verko dum plu
kam 4 semani.

Chomeso signifikas ke en labor-merkato mankas labori qui permisas laboristi -
segun lia grado di savado - recevar salarii por transvivar, nutrar e sustenar
adequate li e lia familii. Ta fakto ordinare demonstras la mala funcioneso dil
ekonomio en un lando, regiono o - se eventas un generala ekonomiala krizo quale
en 1929 o en 2009 pos la krizo qua komencis en Grekia - en tota o granda parto
dil mondo.

Segun klasika e neoklasika ekonomikisti e l'Austriana Skolo pri Ekonomiko,
l'ekonomio di merkato havas fidinda mekanismi por solvar la problemi di chomeso.
Ja segun John Maynard Keynes chomeso eventas ciklale en l'ekonomii, ed ilu
konsilis guverni ad intervenar por diminutar chomeso dum l'ekonomiala krizi.



https://io.wikipedia.org/wiki/Centrafrika

Centrafrika esas lando en centrala Afrika. Lua vicina landi esas Chad en nordo,
Sudan en nord-westo, Sud-Sudan en esto, Demokratial Republiko Kongo e Republiko
Kongo en la sudo, e Kamerun en la westo. Lando havas cirkum 620 mil km² 4.4
milion habitanti en 2009.

Inter 1000 aK e la yaro 1000 populi qua parolis Ubangiana lingui expansis este
tra la teritorio di nuna Centrafrika. Dum la sam epoko, bantua-parolanta
ekmigranti establisis su en sud-westo di la regiono. Ante la 19ma yarcento la
habitantaro di la regiono vivis trans la expanso-lineo di islamo, e havis poka
kontakti kun muslimana populi, qua nur komencis expansar lua religio e la
komerco tra la regiono dum la komenco dil yarcento. Pos 1850 Araba komercisti di
sklavi komencis penetrar la regino. Li kaptis sklavi ed uzis Ubangi fluvio por
atingar la litoro e vendis la sklavi por Amerika. La sklavo-komerco diminutis
permanente la populo di Centrafrika.

Francia establisis en la bordo di Ubangi fluvio en 1889 e fondis Bangui. La
regiono recevis la nomo Ubangi-Shari. En 1911 Francia cedis la regioni di Sangha
e Lobaye a Germania, qua okupis ol til l'Unesma mondomilito.

En 1925 Franciana skriptisto André Gide skribis Voyage au Congo, libro ke
deskriptis la pavoriganta konsequantaji di konskriptadi por konstructar la
fervoyo qua ligus Kongo ad Atlantiko. La libro deskriptis specale la kruelegaji
facita kontre Centr-afrikana populo da employati de la konstrukto-kompanio.

Dum 1930a yari la regiono di Ubangi-Shari komencis produktar kotono, teo e
kafeo, e la minado di oro e diamanto komencis en westo. Voy konstruktesis por
exportacar la produkti, e kampanio-hospitali instalesis por kombatar
dormo-maladeso, transmisita da tsetse-musho.

Ye la 1ma di decembro 1958 Ubangi-Shari divenis autonoma regiono, kun Barthélemy
Boganda kom chefministro. Ye 13 di agosto 1960 Centrafrika divenis nedependanta
de Francia, e David Dacko divenis lua unesma prezidanto. Dacko guvernis til 31
di decembro 1965, kande kolonelo Jean-Bédel Bokassa renversis il da
stato-stroko.

Bokassa guvernis de 1 di januaro 1966 til 4 di decembro 1976 kun la titulo di
prezidanto, kande ilu proklamis su imperiestro, kun la titulo Bokassa 1ma. Lia
diktatoreso lastis til 20 di septembro 1979, kande il esis ekpulsita de povo da
stato-stroko komandita da David Dacko kun helpo di Francia. Dacko guvernis nove
la lando til nesangoza stato-stroko, komandita da André Kolingba ekpulsis il ye
1 di septembro 1981.

Kolingba guvernis kom militarala diktatoro til 1986, kande il prizentis nova
konstituco a populala refer-voto. Nova konstituco esis aprobita, ed okuris
prezidantala elekto, en qua Kolingba esis elektita por guvernar de 1986 til
1992.

En 1993 okuris elekti kun la helpo di internaciona komuneso, e Ange-Félix
Patassé vinkis. Nova konstituco aprobesis en 28 di decembro 1994. En 2003
generalo François Bozizé komandis stato-stroko e renversis Patassé, malgre il
havis suporto de 1,000 Libiana soldati.

En 2012 komencis interna milito, kontre la rejimo di François Bozizé. En 24 di
marto 2013 rebeli marchis aden Bangui e renversis Bozizé.

Lua legala sistemo esas bazata en Franca legi. L'elektanti aprobis nuna
konstituco ye la 5ma di decembro 2004. Segun ol, Centrafrika esas parlamentala
republiko. La chefo di stato esas la prezidanto, nune Catherine Samba-Panza. La
chefo di guvernerio esas la chefministro. Provizore, esas André Nzapayeké.

En 2012 komencis interna milito, kontre la rejimo di François Bozizé. En 24 di
marto 2013 rebeli marchis aden Bangui e renversis Bozizé.

Centrafrika ne havas litoro. Granda parto di lando esas kovrata da savano kun
averajala altitudo di 500 metri. La maxim alta monto di lando esas Mont Ngaoui,
kun 1,420 metri di altitudo. En la sudo, la fluvii esas parti di la baseno di
Kongo-fluvio. La esto esas parto de la baseno di Nilo, dum ke la norno esas
parto di la baseno di Ubangi.

Malgre lando rezervi di uranio en Bakouma, petrolo en Vakaga, oro, diamanti,
ligno e kultivebla suli, Centrafrika sejornas un di la maxim povra landi dil
mondo. En la Indexo pri humana developeso Centrafrika okupas la 179ma pozeso,
inter 187 landi.

La habitantaro-quanto kreskis plu kam 3 foyi pos la nedependeso. En 1960
Centrafrika havis 1 232 000 habitanti. En 2008 ol ja esis cirkum 4 302 360.
Noto: moderna estimi konsideras l'efekto di granda mortado kauzata da AIDS.
Unionita Nacioni konsideras ke cirkum 11% di la populo de 15 til 49 yari evo
havas l'AIDS viruso.

Lando havas 80 rasala grupi. La precipua esas Baya 33%, Banda 27%, Mandjia 13%,
Sara 10%, Mboum 7%, M'Baka 4%, Yakoma 4%, e 2% altra grupi, precipue Franciani.
La precipua religii esas kristanismo (51

La precipua urbo di lando esas la chef-urbo, Bangui. Altra importanta urbi esas
Berbérati, Bouar, Bambari e Carnot.

Granda parto di Centrafrikana habitantaro havas Bantua origino, e bantua kulturo
esas un di la precipua di lando. Ja lapigmei vivas en la regiono di foresti.

La precipua Centrafrikana skriptisti esas Pierre Makombo Bamboté (n. 1932),
Etienne Goyémidé (n. 1942), Blaise N'Djehoya, e Cyriaque Robert Yavoucko.



https://io.wikipedia.org/wiki/Bohemia

Bohemia (chek. Čechy, ger. Böhmen) esas historiala regiono en central Europa
okupante la westala du triimi di Chekia. Kun Moravia e Chekiana Silezia, ol esas
un ek l' olima landi Chekiana.

Bohemia havas areo di 52 750 km² e cirkum 6 milion habitanti (de 10,3 milion
habitanti di Chekia). Ol havas frontieri kun Germania (Bavaria en la sud-westo e
Saxonia en la nord-westo), Polonia (Silezia) en la nord-esto, la Chekiana
historial regiono di Moravia en l' esto ed Austria (Basa Austria e Supera
Austria) en la sudo. Bohemiana frontieri formacesas dal Foresto Bohemiana, Monti
Ercoza e Monti dil Giganti.

Romana skriptisti provizis l' unesma klara refero pri ca areo kom Boiohaemum, de
Germanika Boi-Heim, "hemo dil Boii", Kelta populo. Kom parto dil teritorio ofte
krucumata dum la migrado di populi da chefa tribui Germanika e Slava, la westala
duimo konquestesis e populizesis dum l'1ma yarcento aK da Germanika (probable
Sueva) populi inkluzite la Markomani; l' elito di kelka Boii pose migris a nuna
Suisia e sud-est-Gallia. Ta Boii, qua restis en l' estal parto, tandem
absorbesis dal Markomani. Parto dil Markomani, ri-nomizata kom Bavariani, plu
tarde migris al sud-westo.

Pos l'emigro Bavariana, Bohemia parte ri-populizesis en cirkum la 6ma yarcento
dal Slava prekursori di nuna Cheki, qui anke populizis Moravia, quankam la
nombro exakta di enmigro Slava esas debatebla. La Slava veno dividesis ye du o
(plu probable) tri ondi. Lo unesma venis del sud-esto ed esto, kande la
Germanika Langobardi ekiris de Bohemia (cirkum la yaro 568). Plu tarda
enmigranti venis del regiono di Nigra maro, kom montrata per lokal nomi, exemple
Dudleb (nun en la regiono di Prácheňsko, sud-Bohemia) esas de Iranana origino e
Charvat de Turkika origino. Balde pose, inter 630ma e 660ma yari, la teritorio
inkluzesis en la tribual konfederuro di Samo. Lua morto signifikis la fino dil
"arkaika Slava" konfederuro, same quale la duesma probo establisar tala Slava
uniono pos Karantania en Karintia.

L' unesma religii di Bohemi ne esas klara, quankam kelka kulti inspirata da
religii Iranana (quale la deo Mehr) deskovresis en tombi. Kristanismo unesme
aparis en la frua 9ma yarcento, ma ol divenis dominancanta plua tarde, en la
10ma o 11ma yarcento. La 9ma yarcento esis decidiganta por la futuro di Bohemia
- la sistemo kasteletal akute dekadis (same quale en Bavaria) e la povo di
central Fraganeo kreskis.

La populo di Bohemia liberigis su del regno dil Avari dum l' est-Franka
kampanii, duktata da Karolus la Granda kontre l' Avari en la tarda 8ma yarcento.
En la komenco, Bohemia esis parto di Granda Moravia, ma ol venis sub la regno
dil duki di Bohemia (la dinastio di Přemysl), pos ke Granda Moravia demolisesis
en la yaro 907. Moravia, febligita da yari di interna konflikto e militi
konstanta, fine sukombis a oftega inkursi dal Hungari nomada invadanta.

Pos la konverto di Bohemia a Kristanismo dum la 9ma yarcento, proxima relati
kreesis kun la rejio Est-Franka, qua plu tarde divenis la Santa Romana Imperio.
Pos vinko decidiva dil Santa Romana Imperio e Bohemia super Hungari invadanta en
la batalio di Lechfeld (955), Boleslaus la 1ma di Bohemia recevis la Margravio
di Moravia del Otto la 1ma, Santa Romana imperiestro. Bohemia restis stato multe
autonoma sub la Santa Romana Imperio dum kelka yardeki. La judicial resortiso
definitive ri-asertesis, quande Iaromir di Bohemia recevis Bohemia kom feudo,
promisinte esor vasalo di imperiestro Henrikus 2ma dil Santa Romana Imperio, qua
ri-okupis Praha per sua armeo en la yaro 1004, fininte la regno di Boleslaus 1ma
la Brava di Polonia.

L'unesma monarki qui uzis la titulo "rejo di Bohemia", esis la duki di Přemysl,
Vratislaus la 2ma di Bohemia (1085) e Vladislaus la 2ma di Bohemia (1158), ma
lia decendanti riadoptis la titulo "duko". La titulo di rejo divenis heredebla
sub Ottokar 1ma di Bohemia (1198). Ilua nepotulo Ottokar la 2ma di Bohemia
konquestis imperio kurte duranta, qua kontenis nuna Austria e Slovenia. En la
mezo dil 13ma yarcento, Germana enmigrado konsiderinda komencis kom moyeno por
remplasar la perdi pro la kurta Mongola invado di Europa (1241). Germani
populizis chefe an la frontieri nordal, westal e sudal di Bohemia, quankam multi
vivis en urbi en la tota rejio.

Per la kronizo di Johannes la 1ma di Bohemia (1310), la dinastio di Luxemburg
aceptis l' invito al trono Bohemiana. Ilua filiulo Karolus la 4ma,Santa Romana
imperiestro divenis rejo di Bohemia en la yaro 1346 ed il fondis l'Universitato
Karolus en Praha, l' unesma universitato en central Europa. Lua regno signifikis
la somito politikal por Bohemia; il esis l' unesma rejo di Bohemia elektita anke
kom Santa Romana Imperiestro. Sub ilua regno, la krono Bohemiana inkluzis tale
diversa landi quale Moravia, Silezia, Supera Luzacia e Basa Luzacia,
Brandenburg, areo cirkum Nürnberg nomata Nova Bohemia, Luxemburg e kelka mikra
urbi dispersata en Germania.

Dum l' ekumenika koncilo di Konstanz (1415), Jan Hus, la rektorulo di
Universitato Karolus ed eminenta reformantulo e religial pensantulo, kondamnesis
per brulesar sur la paliso kom hereziagintulo. La verdikto aprobesis malgre ke
formal protektado garantiesis a Hus da Sigismundus dil Santa Romana Imperio ante
la voyajo. Hus invitesis al koncilo por defensar su avan la korto religial, ma
kun aprobo dil imperiestro, il exekutesis en la 6ma di julio 1415. L' exekuto di
Hus, same quale papal krucomilito kontre adheranti di Hus, koaktis Bohemiani a
defensar su. Lia defensado obstinanta e rebeleso kontre katoliki divenis
konocata kom Husita militi.

La revolto kontre imperial forci duktesis da ex-mercenario Jan Žižka di Trocnov.
Kom la duktantulo dil armei Husita, il uzis taktiko ed armi novigiva, exemple
hobici, pistoli (de Cheka píšťala "fluto") e charioti fortifikita, qui esis
revolucional por la periodo ed establisis Žižka kom granda generalo, qua
nultempe perdis batalio.

Pos morto di Žižka, Prokopius la Raza asumis la komandado dil armeo e sub ilua
duktado, la Husiti esis vinkoza dum altra dek yari. La Husiti gradope desunionis
ye du chefa partisi: la sobra utraquisti e la taboriti plu fanatika. L'
utraquisti komencis krear bazo por konkordo kun la eklezio katolika, ne
suportante la plu radikal opinioni dil taboriti. Pluse, tedata pro la milito e
volante ordino, l' utraquisti fine divenis kapabla vinkar la taboriti en la
batalio di Lipany. Sigismundus dicis pos la batalio, ke "nur la Bohemiani povis
vinkar la Bohemiani".

Malgre la quaza vinko dil katoliki, la Bohemiana utraquisti ankore esis sat
forta por negociar libereso di religio en la yaro 1436. Co eventis en la tale
nomata pakti di Basel, deklaranta paco e libereso inter katoliki ed utraquisti.
To duris nur kurta periodo, pro ke papo Pius 2ma deklaris la pakti di Basel
ne-valida en la yaro 1462.

En la yaro 1458, Georgius de Poděbrady elektesis por la trono Bohemiana. Il
probis krear "Ligo Kristana" tot-Europana, qua kontenus omna stati Kristana di
Europa. En la procedo di negociado, il komisis Leo di Rožmitál voyajor tra korti
Europana e negiocior. Ma la negociadi ne kompletigis, pro ke la poziciono di
Georgius tre domajesis per ilua relato dekadanta kun la papo.

Pos la morto di rejo Ludovikus la 2ma di Hungaria e Bohemia en la batalio di
Mohács en 1526, Ferdinandus la 1ma di Santa Romana Imperio, arkiduko di Austria,
divenis rejo di Bohemia e la lando divenis un ek la landi kompozanta dil
Habsburg-a monarkio.

Bohemia juis religial libereso inter la yari 1436 e 1620 ed ol divenis un ek la
landi maxim liberal dil Kristana mondumo dum ca periodo. En la yaro 1609,
Rudolfus 2ma dil Santa Romana Imperio facis Praha itere la chef-urbo dil
imperio. Ipsa esante katoliko, il koaktesis dal Bohemiana nobelaro publikigar
Maiestas Rudolphina, qua konfirmis la plu anciena Confessio Bohemica (1575).

Pos ke Ferdinandus 2ma dil Santa Romana Imperio komencis opresar la yuri di
protestanti en Bohemia, la revolto Bohemiana rezultis al erupto dil milito dil
triadek yari en la yaro 1618. L' elektanto Friderikus 5ma di Palatenio,
protestanto, elektesis dal Bohemiana nobelaro por remplasar Ferdinandus ed il
divenis konocata kom rejo vintral. Ma pos ke Ferdinandus vinkis Friderikus en
batalio di Blanka-Monto en la yaro 1620, 26 duktanti di Bohemiana nobelaro e Ján
Jessenius, rektorulo di Universitato Karolus, exekutesis en la Placo dil Urbo
Anciena, Praha; le cetera exilesis del lando e lia domeni donesis a loyal
katoliki (precipue Bavariani e Saxoniani). Co finis la reformado protestanta en
Bohemia e la rolo di Praha kom chef-urbo dil imperio.

En la fino dil 18ma yarcento, la movado por Cheka nacional ri-vivigo,
kunlaborante kun parto dil aristokrataro Bohemiana, komencis kampanio por
restaurar la yuri historial dil rejio, inkluzite remplaso dil linguo Germana per
lo Cheka kom la linguo di administrado. L' absolutismo iluminata di Iosefus 2ma
dil Santa Romana Imperio e Leopoldus 2ma dil Santa Romana Imperio, qua enduktis
mikra lingual cedi, esis esperoza por la Cheka movado, ma multa di ca reformi
plu tarde abrogesis. Dum la revoluciono dil yaro 1848, multa Cheka nacionalisti
demandis autonomeso por Bohemia de Austria, ma la revolucionanti perdis. La
dieto Bohemiana, un ek la lasta ceteri dil ne-dependeso, dissolvesis, quankam la
Cheka linguo experiencis ri-nasko, dum ke romantika nacionalismo kreskis inter
la Cheki.

En la yaro 1861, itere elektita dieto Bohemiana establisesis. La ri-novigo dil
anciena Krono Bohemiana (Rejio di Bohemia, Margravio di Moravia e Dukio di
Silezia) divenis l' ofical programo politikal por Cheka liberal politiki e la
majoritato dil aristokrataro Bohemiana ("programo di statal yuri"), dum ke
partisi reprezentanta Germani e minoritato dil aristokrataro proklamis sua
loyaleso al centraligista konstituco ("fideleso al konstituco"). Pos ke Austria
perdis la Milito Austriana-Prusiana (1866), Hungariana politikisti atingis
kompromiso Austriana-Hungariana (1867), kreante egaleso inter la duimi Austriana
e Hungariana dil imperio. Probo di Cheki Bohemiana krear triparta monarkio
(Austria-Hungaria-Bohemia) faliis en la yaro 1871. Ma la programo di statal yuri
restis suportesar da omna Cheka partisi politikal (exter social demokrati) til
la yaro 1918.

Pos l'unesma mondomilito, Bohemia divenis parto dil itere formacata
Chekoslovakia, qua kontenis Bohemia, Moravia, Chekiana Silezia, Supera Hungaria
(nun Slovakia) e Karpata Rutenia (nun parto di Ukraina). Praha, la chef-urbo di
Bohemia, divenis la chef-urbo di Chekoslovakia, e la flago e la blazono di
Bohemia provizore (1918-1920) uzesis kom simboli di Chekoslovakia. Sub sua
unesma prezidantulo Tomáš Garrigue Masaryk, Chekoslovakia divenis demokrata
republiko richa e liberal.

Pos l'interkonsento di München en 1938, la frontierala regioni di Bohemia e
Moravia, lore habitita da Germani (la regiono nomizita Sudetenlando) adjuntesis
a Germania. To esis l'unika foyo en la historio di Bohemia ke lua teritorio
dividesis. La ceteri di Bohemia e Moravia pose anexesis da Naziista Germania en
1939. De 1939 til 1945 Bohemia e Moravia sen Sudetenlando formacis la Germana
Protektorato di Bohemia e Moravia. Pro pakto inter la Federiti en la fino di la
duesma mondomilito, Usan armeo ne eniris Praha e l'urbo mustis liberigar su ipsa
ante ol oficale liberigesis dal Reda Armeo Sovetiana. Pos la duesma mondomilito,
majoritatego di Germani ekpulsesis. En la yaro 1946, la Partiso Komunista di
Chekoslovakia, kun forta suporto de Sovietia, vinkis elekto. En februaro 1948,
la komunisti forpulsis ministri demokrata del guvernerio dum stato-stroko ed ol
abolisis demokrata liberesi.

En la komenco dil yaro 1949, Bohemia cesis esar unajo administral di
Chekoslovakia, qua itere dividesis en administrala regioni. Inter 1948 e 1989,
Chekoslovakia (en la yaro 1960 ol ri-nomizesis del Republiko Chekoslovaka al
Republiko Socialista Chekoslovaka) esis Sovietiana satelito, quankam armeo
Sovietiana esis absenta (interesante, landi cirkondanta inkluzite Austria
okupesis dal Reda Armeo), til ke Partiso Komunista di Chekoslovakia komencis
reformar e demokratigar su en la yaro 1968. Ca Printempo di Praha supresesis da
invado di "fratal" armei dil Pakto di Warszawa en agosto 1968. En la yaro 1989,
Agnes di Bohemia divenis l' unesma santino de lando di central Europa kanonizita
da papo Iohannes Paulus la 2ma, ante la Revoluciono di Veluro plu tarde en la
yaro. Pos la fino di Chekoslovakia en la yaro 1993, la teritorio di Bohemia
divenis parto di nova Chekia.

La Chekiana konstituco di 1992 aludas la "civitani dil Cheka Republiko en
Bohemia, Moravia e Silezia" ed ol proklamas kontinueso kun la stateso dil Krono
Bohemiana. Bohemia nun ne esas unajo administral di Chekia. Vicee, ol dividesas
inter la regioni di Praha, Central Bohemia, Plzeň, Karlovy Vary, Ústí nad Labem,
Liberec, Hradec Králové, majoritatego dil Regiono di Sud-Bohemia, majoritato dil
Regiono di Pardubice, preske duimo dil Regiono di Vysočina e un vilajo dil
Regiono di Sud-Moravia.



https://io.wikipedia.org/wiki/Biodiverseso

Biodiverseso esas la vario-grado di vivo-formi en un specifik ekosistemo, biomo,
o en tota planeto. Biodiverseso esas un "mezurilo" di la saneso di un
ekosistemo. Ol esas partale rezulto di klimato. En Tero, tropikala regioni havas
richa biodiverseso, dum ke polala regioni havas povra biodiverseso.

Rapida kambii en klimato provokas masiva extingi di speci. On kalkulas ke la
speci ke existas hodie reprezentas min ke 1% di tota speci ke ja existis en
Tero. Pos l'aparo di vivo en Tero, okuris kin masiva extingi. Dum
Fanerozoik-epoko (de 540 milioni di yari ante nun til nun) okuris masiva extingi
en transito de Ordovincian til Silurian epoki (440 til 450 miliari di yari ante
nun), dum Karbonifero (la desaparo di granda arbori rezultis en extingo di multa
animali), dum Permian-Triasik-epoko (fino di Permian-epoko), dum transito de
Permian til Jurasik-epoko, e dum Kretacea-epoko (65 milioni di yari ante num,
kande dinosauri esis extingita.

Pos l'aparo di homo en Tero, okuris la nomizita Holocena extingo, kauzita da
homala kontakto, specale chaso e destrukto di habiteyi di animali e planti.
Unionita Nacioni deklaris la periodo de 2011 til 2020 la yardeko por
biodiverseso di Unionita Nacioni.

La frazo "biologiala diverseso" esis kreita da la ciencisto Raymond F. Dasmann
ye 1968, en la libro A Different Kind of Country qua defendis konservo di
naturo. La kurta frazo "biodiverseso" esis kreita da W.G. Rosen ye 1985 ed
aparis en un publikigajo por unesma foyo ye 1988.



https://io.wikipedia.org/wiki/Augustus

Gaius Julius Caesar Augustus (nask. Gaius Octavius Thurinus, pose Gaius Julius
Caesar, kurte Augustus) (23 di septembro 63 aK til 19 di agosto 14) esis
l’unesma Romana cezaro (16 di januaro 27 aK til 19 di agosto 14). Julius Cezaro
adoptis ilu ye 44 aK e nomisis ilu kom sua sucedanto.

Formale Augustus preservis la formi e kustumi di la Romana Republiko, ma
praktikale ilu regnis kom despoto plu kam 40 yari. Augustus finis per sangoza
militi la epoko dil interna militi sangoza. Kom lua maxim granda atingo esis la
longa e relative pacoza epoko, Pax Romana.

Ye 12 di januaro 29 aK Augustus klozis la pordi di la templo di Janus, por
montrar ke la Romana Imperio esas pacoza. To sequis la suceso di Roma ye la
navala batalio che Actium en 31 aK, kontre la trupi di Kleopatra ed Antonius.
(Antonius, antee un de la Romana triumviraro, kun Augustus, divenis amoranto di
Kleopatra, rejino di Egiptia. Pos la vinko che Actium li suocidis.) La templo di
Janus situesis en la Romana forumo. Olua pordi ne esabis klozata depos la fino
di la Unesma Punika milito ye 235 aK, kande konsulo Titus Manlius Torquatus
klozis la pordi. L’antea (ed unesma) klozado di la pordi eventis en la regno
(715–673 aK) di Numa Pompilius, duesma rejulo di Roma, qua konstruktis la
templo.



https://io.wikipedia.org/wiki/Aristoteles

Aristoteles (/ˈærɪˌstɒtəl/; Greka: Ἀριστοτέλης [aristotélɛːs], Aristotélēs; 384
aK – 7 di marto 322 aK) esis Greka filozofo, ciencisto e logikisto naskinta en
Stagira. Ilu skribis plu kam 200 texti (di qui konocesas 31) pri multa diferanta
temi, quale logiko, metafiziko, filozofio pri la cienco, etiko, politiko,
estetiko, retoriko, fiziko e biologio.

Lua patro, Nicomachus, mortis kande Aristoteles esis puero e lu vivis sub sucio
di gardero. Evante 18 yari, ilu divenis dicipulo di Platon en Athina, ube restis
til l'evo di triadek e sep, proxim la yaro 347 aK.

Ilu skribis en la formo di dialogi, e lua verki traktas pri multa temi, exemple
fiziko, metafiziko, poezio, teatro, muziko, logiko, retoriko, linguistiko,
politiko, guvernerio, etiko, biologio e zoologio. Ilu studiis cirkume 400 speci
di animali, di qui dissekis cirkume 50.

La verki da Aristoteles esis l'unesma en la westala filozofio qui kreis kompleta
sistemo qua enkorpigis etiko, estetiko, logiko, cienco, politiko, e metafiziko.
Quale Platon, ilu agnoskis l'existo di sociala klasi, ma segun ilu ne esis tri,
ma du klasi: la klasi di libera homi, e la klasi di sklavi.

Poka tempo pos la morto di Platon, Aristoteles quitis Athina, e pro demando dal
rejulo Filipus de Macedonia, il divenis preceptoro por Alexandros (356 aK–323
aK).



https://io.wikipedia.org/wiki/Antigua_e_Barbuda

Homi ja habitis Antigua e Barbuda cirkum 2400 aK. Pos, Arawak e Karib indijeni
habitis ol. Insulo Antigua nomesis da Cristoforo Colombo en 1493 segun kirko en
Sevilla, Hispania, Santa Maria la Antigua (Santo Maria l'Anciena). Pos l'arivo
di Europani, indijeni komencis mortar de variolo.

En 1632 Angli komencis okupar l'insuli. Sklaveso, establisita en 1684 por
furnisar labor-povo a plantacaji di sukrokano, abolisesis en 1834, quankam la
laboro-situeso sejornis mala til 1939, kande sindikato Antigua Trade and Labour
Union kreesis. La chefo di ta uniono, Vere Cornwall Bird, pos fondis partiso
Antigua Labour Party - ALP. Pos Antigua e Barbuda divenar nedependanta en 1 di
novembro 1981 Vere Bird asumis kom chefministro, ma Elizabeth 2ma kontinuis esar
la chefo di stato di lando.

ALP vinkis elekti en 1984 ed en 1989. En 2004 Lester Bird, filiulo di Vere Bird,
ganis l'elekti. Il kontinuis en povo til 2004, kande lia opozanto Baldwin
Spencer ganis l'elekti e divenis chefministro.

Segun lua konstituco adoptita ye la 31ma di oktobro 1981 Antigua e Barbuda esas
konstitucala monarkio, membro di Commonwealth. Lua rejino (qua esas chefo di
stato) esas Elizabeth 2ma di Anglia, qua elektas la general-guberniestro, nune
Louise Lake-Tack. La chefo di guvernerio esas la chefministro, nune Gaston
Browne.

La parlamento havas 2 chambri: la Senato, kun 17 membri, qui elektesas da la
partisi ed indikesis da la generala-guberniestro; e la Chambro di Deputati, anke
kun 17 membri qui elektesas dal populo por 5-yara periodo. Lua konstituco
aprobesis la 31ma di julio 1981, ed efikeskis ye la 31ma di oktobro sam yaro.

Antigua e Barbuda esas parto di Mikra Antilii, kun Guadelupa (Franciana
teritorio) en sudo, Montserrat en sud-westo, St Kitts-Nevis en westo, e Saint
Barth en nord-westo. L'arkipelago konsistas ek kelka insuli. La precipua (en
totala surfaco ed en totala habitanti) esas Antigua, kun 281 km². Barbuda jacas
48 norde de Antigua. La nehabitata insulo Redonda jacas 56 km sudweste de
Antigua.

Lua litoro havas 153 km di extenso. Lando ne havas importanta fluvii o lagi.
Kultivebla landi reprezentas 18,18% de lua totala surfaco.

La maxim alta monto dil insuli esas Monto Obama, kun 399 metri di altitudo.
Monto Obama ante nomizesis Boggy Peak. La nomo modifikesis en 4 di agosto 2009
memoriganta Barack Obama, Usana prezidanto. Nek Barbuda nek Redonda havas
importanta monti. La klimato dil insuli esas tropikala kun poka pluvi, kom
konsequo de lua basa altitudi. La maxim pluvoza sezono eventas de septembro til
novembro. De julio til oktobro on povas okurar uragani e tropikala tempesti.
Averajala temperaturo dil insuli esas 27°C dum yaro.

Turismo reprezentas cirkum 50% de KLP di lando. Financala sektoro anke esas
importanta. En agrokultivo, la precipua produkti esas sukrokano, kotono e
frukti.

On kalkulas ke en 2010 totala habitantaro esis 86 754, di qui la majoritato
(91%) havas Afrikala acendenti, e 1,7% esas blanki.

Cirkum 90% de la habitantaro savas lektar e skribar. Lando havas du
universitati, American University of Antigua (AUA) e University of Health
Sciences Antigua (UHSA).



https://io.wikipedia.org/wiki/Akiak,_Alaska

Akiak esas vilajeto en la statistikala regiono Bethel, en Alaska, Usa. Segun la
demografiala kontado di 2000, ol havis 309 habitanti.

Segun l'Usana Kontado Ministerio, l'urbo havas entote 7.9 km², equivalanta a 3.1
mi², di qui 5.1 km² o 2.0 mi² esas lando, e 2.8 km² (1.1 mi², equivalanta a
35.62% de la surfaco totala) esas aquo.

Segun la kontado di 2000 esis 309 homi, 69 hemanari, e 54 familii qui rezidis en
la urbo. La denseso di habitantaro eias 60.6/km² (157.2/mi²). Esis 76 domi kun
mezvalora denseso di 14.9/km² (38.7/mi²). Segun raso, esis 4.85% Blanki, 0.00%
Negri od Afrik-Usani, 92.88% indijeni Amerikana, 0.00% Aziani, 0.00%
Pacifik-insulani, 0.00% de altra rasi, e 2.27% de du o plusa rasi, e 0.65% de la
habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $26,250, e la mezvalora
revenuo per familio esis $36,875. La mezvalora revenuo por la viri esis $21,875
kontre $11,667 por la mulieri. La revenuo per capita por la urbo esis $8,326.
Vivis sub la povreso-lineo 33.9% de la habitantaro e 25.0% de la familii. Ek
omna habitantaro evante min kam 18 yari 40.3%, ed ek omna habitantaro evante 65
yari o pluse, 6.7% vivis sub la povreso-lineo.



https://io.wikipedia.org/wiki/Akhiok,_Alaska

Akhiok esas vilajo en la baronio Kodiak Island, en Alaska, Usa. Segun la
demografiala kontado di 2000, ol havis 80 habitanti. Altra nomo por la vilajo
esas Alitak.

Segun l'Usana Kontado Ministerio, l'urbo havas entote 26.9 km², equivalanta a
10.4 mi², di qui 20.5 km² o 7.9 mi² esas lando, e 6.4 km² (2.5 mi² o 23.65% de
la surfaco totala) esas aquo.

Segun la demografiala kontado di 2000, esis 80 homi, 25 hemanari e 17 familii
qui rezidis en la urbo. La denseso di habitantaro esis 3.9 hab./km², equivalanta
a 10.1 hab./mi². Esis 34 domi kun mezvalora denseso di 1.7/km² (4.3/mi²). Segun
raso, esis 2.50% Blanki, 0.00% Negri od Afrik-Usani, 86.25% indijeni Amerikana,
3.75% Aziani, 0.00% Pacifik-insulani, 0.00% de altra rasi, e 7.50% de du o plura
rasi, e 1.25% de la habitantaro esis Hispan-Amerikani o Latin-Amerikani de irga
raso.

La mezvalora revenuo per hemanaro en l'urbo esas $33,438, e la mezvalora revenuo
per familio esis $37,813. La mezvalora revenuo por la viri esis $25,417 kontre
$6,250 por la mulieri. La revenuo per capita por la urbo esis $8,473. Vivis sub
la povreso-lineo 9.9% de la habitantaro e 5.3% de la familii. Ek omna
habitantaro evante min kam 18 yari, 12.5%, ed ek omna habitantaro evante 65 yari
o pluse, 0.0% vivis sub la povreso-lineo.



https://io.wikipedia.org/wiki/Akbar

Jalaluddin Muhammad Akbar 15 di oktobro 1542 en Umarkot, Madhya Pradesh til 15
di oktobro 1605 en Âgrâ direktas imperio mogol de 1556 til morto.

Il esas filiulo di Humâyûn e Hamida Begun. Ye 1556 il sucedas lia patro en lore
mikra mohameda imperio e kun Bairam Khân vinkas en Pânipat-batalio kontre
afganistana imperio. Ye 1560 il decidas liberar su di Bairam Khân tutelo. Ta
lasta ne aceptas lua evikteso rebeleskas ma esas rapide aplastita. De nun, Akbar
regnas en mastro sen kontesto sur nord-India.

Iliterata, il montras granda administranto-talento e kontinuas la verko di
ri-organizo komencita da Sher Shâh Sûrî, qua havas ekpulsar lia patro di India.
Il divizas lua teritorio en 15 provinci, kun omna militala guberniestro, Nawâb
Nazîm, e civil administranto, Dîwân qua kontrolas la financo. Il establisar
l'imposti sur l'agrala suli korespondanta kun triimo di rekoltajo-valoro.
Tolerema pri religio, il abolisas ye 1562, jiziya, l'imposto kolektita en
mohameda teritorio de ne-mohamedo, la pilgrimi-taxuro, spozas hindua princino,
Mariam az-Zamânî, filiino di râja di Amber Bihârî Mal, ed aceptas hindui en lua
administo ed armei, ca qua sequantas federi kun Rajput-rejii.

Quankam mohamedo, il dubitas pri divina Koran-origine, e serchas sinkretismo,
kom poeto Kabîr 150 ans ante, qua semblas li plu proxim vera religio. Por ca, il
juntas cirkume li di reprezentanti di diversa religii, sendinta mem querigar di
jezuiti ad Goa. De ta inquesto, il obtenas ye 1581, religio nominita Dîn-i-Ilâhî
o religio di lumo, qua probas unigar Koran, Biblo e hindui texti. Il permizas
nove konstrukto di hindoa templi ma interdiktas satî, vidvino su-ocido. Il
restas cetere tre proxim di chamanisma heredo pre-mohamedo e tota vido trancas e
vizionas.

Per celebrar lua vinko kontre Goujerat, il ordinas la konstrukto (1569 til 1576)
di nova chef-urbo ye Fatehpur Sikri, apud Âgrâ, ube il facas krear nova
arkitekturala stilo mixinta mahomeda e hindua influi. Ol esas abandonita ye 1586
por Lahore, plu proxim di nestabla regioni. Il atraktas persiana miniatura
piktoristi.

Lasta yara di Akbar-regno esas markita per ofta rebeli di filiulo Salim, futura
imperisto Jahângîr. Il mortas de disenterio. La superba mauzoleo en blanka
marmoro e reda greso erektita per lua filiulo nord-esta Sikandra ma esas
profanacita da Jâts, di agrokulturisti.



https://io.wikipedia.org/wiki/Yle

Yle esas la statala televiziono- e radio-kompanio di Finlando. La nuna nomo esas
abreviuro de la plu anciena nomo O.Y. Suomen Yleisradio–A.B. Finlands Rundradion
(Aciono-kompanio Generala Radio di Finlando; skribita per la Finlandana e la
Suediana).

En Finlando on probabis uzar radio-aparati e sendar mesaji per li mem ante la
nedependesko, qua eventis ye 1917. Lore, dum la Rusiana guverno, omna aktiveso
esis sekreta.

La komenco di la Yleisradio esis tre aceleroza. Nur kelka dii ante la unesma
programo-sendo, la administro-konsilistaro di Yleisradio decidis havar la
majoritato di la acioni di la Finlandana Radioemiso-societo, qua tillore sorgis
pri la radio-sendaji. Kom parolanto (o introduktanto) di la programi selektesis
opero-kantisto Alexis af Enehjelm. La unesma radio-programo di Yle sendesis en 9
di septembro 1926. La unesma senderio esis en Helsinki, Unioninkatu
(Uniono-strado) 20.

Nextayare 1927 la Lego pri Radio promulgesis e Yle povis kolektar
askoltopermiso-pagi. Tale Yle aquiris moyeno developar sua agado. Dum l’ unesma
ok yari omna programi sendesis direte sen salvigili.

Ye 1 di agosto 2007 omna analoga sendado di televiziono-programi finas ed omna
sendaji esas nur dijitala.

Nun Yle havas kin televiziono-kanali: Yle TV1, Yle TV2, Yle Fem, e Yle Teema. En
radio Yle havas la Fina-linguala Yle Radio 1, YleX e Yle Radio Suomi (kun
regionala radio-sendarii), YLEQ e Sueda-linguala Yle Radio Vega e Yle X3M.



https://io.wikipedia.org/wiki/Wolfgang_Amadeus_Mozart

Johannes Chrysostomus Wolfgangus Theophilus Mozart, plu bona konocata kom
Wolfgang Amadeus Mozart (27 di januaro 1756 en Salzburg til 5 di decembro 1791
en Wien) esis muzikala kompozisto kun lejera potento, note la ton-sistemo di si
majora bemolo. Ye l'evo di 5 yari, il kompozis sua unesma verko.

De Cosi fan tutte ad duesma movimento di koncerto-peco por piano n°21, de lua
grava Requiem a sonati preske alerta Mozart repertorio esas maxim diversa.

Ye 17 di januaro 1773 en Milano, ilua moteto Exsultate, jubilate esis unesmafoye
pleata. Ol esis kompozata dum sejorno di Mozart en Milano de oktobro 1772 til
marto 1773, kande il evis 17 yari. Dum ke il vartis la fino di pleadi di ilua
opero Lucio Silla en la urbo, il skribis la moteto por kastrito Venanzio
Rauzzini, qua havis rolo en la opero. Ca vizito esis la lasta di tri viziti di
Mozart e lua patro Leopold a Milano, por produktar operi di ilu; Leopold esperis
ke Mozart ganus profesionala muzikala ofico en la urbo, ma to ne eventis.

En septembro 1785 en Wien, ilua kolektajo de sis kordeto-quarteti unesmafoye
aparis; oli havis dediko a lua plu olda kolego Joseph Haydn. Mozart ne
kompozabis kordeto-quarteti depos sua yuneso. La sis quarteti op. 33 da Haydn
aparis en 1781 (la yaro di la arivo di Mozart en Wien); oli esis multe estimata
da Mozart, ed inspiris ilua kompozado. Pos privata pleado di la nova quarteti da
Mozart en februaro 1785, Haydn dicis a Leopold Mozart, patro di la kompozisto,
"Koram Deo, e kom honesta homo, me dicas a vu ke vua filiulo esas la maxim
granda kompozisto di mea konoco, o personale o nomale." Ca grupo di quarteti
balde divenis famoza.

Ye 29 di oktobro 1787 en Praha, ilua opero Don Giovanni esis unesmafoye pleata.
Ol esis tre bone recevata da la audantaro. La opero esis komisata pos la
sucesoza vizito di Mozart a Praha en januaro e februaro 1787. Mozart kompletigis
la kompozado di Don Giovanni ye 28 di oktobro, ed il direktis la pleado. En Wien
la opera esis unesmafoye vidita ye 7 di mayo 1788, anke direktata da la
kompozisto.

Ye 6 di septembro 1791 en Praha, ilua opero La Clemenza di Tito esis unesmafoye
pleata. La komiso, skribar opero por celebrar la kronizo di Leopold 2ma kom
rejulo di Bohemia, esis ofrita ad altra kompozisti ante ke ol esis aceptata da
Mozart, e la sugestata libreto, da Pietro Metastasio, esis ja utiligita en plura
antea operi. Ca opero e Die Zauberflöte, unesmafoye pleata en Wien plu tarde en
septembro, esis la lasta operi quin Mozart skribis ante lua morto en decembro di
ta yaro.

La verko esis ne kompleta ye la morto di Mozart. Ilua vidvino Constanze, anxioza
pri la recevo di la restanta pago por la kompozuro, demandis a plura muzikisti
kompletigar la verko. Franz Xaver Süssmayr, studento di Mozart ed anke ilua
sekretario dum la last yaro, fine aceptis facar la kompletigo. Kelka movimenti
esis ja preske kompleta; altra movimenti postulis multa kompozado da Süssmayr.
En 1792, il livris sua kompleta versiono di la Requiem a komto Franz
Walsegg-Stuppach. Ye 2 di januaro 1793, la Requiem esis pleata ye
benefico-koncerto por Constanze Mozart.

Ye 4 di agosto 1782 en Wien, il mariajesis a Constanze Weber. Elua patro esis
muzikisto, ed ula kuzulo esis la kompozisto Carl Maria von Weber.

Esis sis genituri di Wofgang e Constanze, di qui nur du posvivis infanteso. Pos
la morto di Wolfgang en 1791, Constanze, qua havis multa debaji, entraprezis
aranjar memorigala koncerti, editar kompozuri di sua spozulo, ed obtenar
pensiono, quo produktis financala sekureso. En 1809 el mariajesis a Dana
diplomacisto Georg Nikolaus von Nissen, e dum plura yari li rezidis en
København; de 1824 li rezidis en Salzburg. En 1828 el editis biografio di
Mozart; el mortis en 1842.



https://io.wikipedia.org/wiki/Winston_Churchill

Sir Winston Leonard Spencer-Churchill (1874 til 1965) esis Britaniana skriptisto
e politikisto.

Filio di precipua politikisto e richa Usana qua plasizis li en edukerio ube
montris ke il esas inteligento ma rebelo ed anke skerm-championo. Parolis franca
vortope. En 1893 Winston eniris milita skolo. De pos sequis konflikti kom
jurnalisto. Rufo kun tufo il esis la modelo di Tintin. Lia eskapo en Sudafrika
facis heroo.

En 1900 esis elektita unesma kom konservema ma divenis liberala en 1904 pro
dogano-taxo. En 1910 Winston esis interna ministo represinta anarkiisti, e la
sequanta yaro unesma mastro (lord) de l'admiralaro ube organizis pasajo per
nav-mashino de karbono a petrolo e la kontrolo di richa putei di Mezopotamia.

En 1916 il esis uno di la principua inicianto di la batalio di Dardanelles qua
turnis en vinkeso. De pos servis ad westala-fronto. De julio 1917 til milit-fino
esis municion-ministro. De pos esis milit-ministro jerinta la maxim
spens-diminuto e postulis ke komunismo en Rusia esus "sufokita en lia bersilo".

En 1922 il havis apendicito, interuptis lia kampanio e perdis la elekto. En 1924
retrodivenis konservema ed obtenis financ-ministerio ube rijuntas moneto kun
oro, mem se Britania esas maxim min richa pos milito.

De 1929 til 1939 precipua skribis do ancestro Marlborough ed opozis donar
nedependo a India. Kande duesma mondomilito komencis il esis nominita chefo di
navaro dum l'invado per Germania di Norvegia, e pos l'invado di Francia il
divenis chefministro. Lia amiko Lord Beaverbrook esis efika responsanta pro
plubonigar la produktado di avioni.

En 1953 ilu recevis Nobel-premio pri literaturo. Ye la 15ma di januaro 1965 il
sufris severa stroko e mortis ye la 24 di januaro 1965, sama dio ke lia patro.



https://io.wikipedia.org/wiki/Wilhelm_Ostwald

Friedrich Wilhelm Ostwald (Vilhelms Ostvalds), (1853 til 1932) esis Germana
kemiisto e filozofo quo ganis Nobel-premio en 1909 pro lua studii pri katalizo.

Ye 1907 il prezidis la kunsido di komitato qua havis la tasko selektar la maxim
apta helpolinguo por internaciona komunikado. La komitato rekomendis multa
revizi al Esperanto, ed ta rekomendi duktis a developo di Ido. Pose Ostwald esis
i.a. honorumala prezidinto di Ido-Akademio.

Ostwald konsideresas kom la patro di fizikala kemio. Il laboris pri katalizo,
kemiala equilibro, rapideso di kemiala reakti ed inventis Ostwald-procedo.

Naskis la 2ma di septembro 1853 en Riga, quale filiulo di la kuvifisto G. W.
Ostwald. Il ricevis l’unesma instruktado en la Kronsknabenschule, pose il lernis
de 1864 til 1872 en la urbana Realgymnasium. Esas interesante ke ja en ta
periodo di sa vivo Ostwald komencis editar “jurnalo”, manue skribita por sa
kamaradi. Il ipsa facis la texto e la figuri, e ta okupo havis balde la
konsequo, ke la preskriptata tempo di la gimnazio longijis de kin yari a sep. En
1872 Ostwald komencis studiar en la universitato Dorpat la kemio, contra la
deziro di lua patro, qui volis facar ingenioro ek il. Lor il avancis rapidi en
lua studii. Du trioni de l’exameni preskriptata prenis preske tri yari; sed
lasta triono esis facista según pario en nun un onato. En 1875 Ostwald ricevis
l’ekmatrikulizuro di l’universitato. En ta yaro aparis la kandidatala verko di
la futura maestro di la kemio: “Pri l'efiko di la maso di l’aquo”. En 1875
Ostwald divenis asistento che la konocata fizikisto Prof. de Oettingen. En
rápida sequo Ostwald publikigis lua konocata e klasika studii pri la kemiala
volumeno e la kemiala optiko. Ostwald uzis oli en 1871 por lua magistrala tezi e
ye la 20ma di decembro 1878 por ricevar la doktoral promoco. Nun Ostwald
komencis lua universitatala kariero quale privatdocento kun kurso pri la
“kemiala afineso”, ed il divenis en la sama yaro asistento che la tre konocata
kemiisto Sioro Prof. Carl Schmidt en Dorpat. Ja du yari pose (1881) Ostwald
ricevis la profesoreso di kemio en la Politekniko en Riga, ube il restis dum sis
yari; pose il obtenis en 1877 la profesoreso di fizikala kemio en Leipzig, ube
il fondis l’unesma famosa laboreyo di fizikokemio, ed ube il formacis lua famosa
skolo kun tanta dicipuli ek omna landi di la mondo.



https://io.wikipedia.org/wiki/UN

Unionita Nacioni (UN) esas organizuro di nedependanta stati pro sekureso e
kunlaboro. Ol fondesis pos Duesma mondomilito da la vinkinta stati di la milito
por remplasigar Ligo di la nacioni. La charto di UN aceptesis en San Francisco
ye 26 di junio 1945 da 51 stati. La chef-loko di UN esas en New York, Usa.

La konfero qua establisis la UN komencis ye 25 di aprilo 1945 en San Francisco,
e la Charto di la UN pose signatesis da reprezentanti di nacioni ye 26 di junio
di ta yaro.

La Generala Kunveno di la Unionita Nacioni unesmafoye kunvenis en London ye 7 di
januaro 1946; reprezentanti di 51 nacioni asistis. La Generala Kunveno esas un
de la precipua organizuri di la Unionita Nacioni; inter altra devi, ol recevas
raporti de altra parti di la UN e facas rezolvi. De januaro 1951, la precipua
loko di la UN esis New York.

Nune UN havas sumo di 193 membrala stati. De lua ofici cirkum la mondo, UN e lua
specaligata agenteyi decidas pri substancala ed administrala problemi en
ordinara kunveni kunsidata omnaparte yaro. L'organizuro havas sis precipua
organi: generala kunveno (la precipua deliberala kunveno); sekureso konsilantaro
(por decidar certa rezolvi pri paco e sekureso); Ekonomikala e sociala
konsilantaro (por helpanta en augmentar internacionala ekonomikala e sociala
kooperado e developo); sekretariato (por furnisanta studii, informo, e facilajo
bezonata da UN); internacionala judicieyo (la maxim importanta judiciala
organo); ed UN tutelo konsilantaro (qua esas nun neactiva). Altra eminenta UN
sistemi inkluzas mondala organizuro di saneso, nutriva ed agrokultiva organizuro
di UN ed kapitalo por pueri. La maxim eminanta ofico esas sekretario-generalo
qua esas ditenata da Ban Ki-moon de Suda-Korea depos 2007.

UN precipua sideyo esas en internacionala teritorio en New York, kun pluse en
Genève, Nairobi e Wien. L'organizeso esas financala per taxata e segun-vola
kontributaji de sua membrala stati, e havas sis oficala lingui: Angla, Araba,
Chiniana, Franca, Rusa e Hispana.



https://io.wikipedia.org/wiki/Shakoludo

Shakoludo esas surtabla ludo pri strategio qua ludesis da du partoprenanti. Ol
simulas batalio inter la trupi di amba ludisti (La peci di la ludisti) en planko
qua simulas kombateyo. Singla partoprenanto posedas diversa sorti di peci qui
povas movesar per diferanta maniero:

La vorto « shako » divenis ek l'Arabiana vorto « شَاه » (shah) qua signifikas la
rejulo en la shakoludo, probable tra propozita Vulgara Latina vorto
« *scaccus ». L'Arabiana vorto cherpesas de la Persiana vorto « شَاه » qua
signifikas rejo e sha (regnanto di Persia), de la Meza Persiana vorto
« 𐭬𐭫𐭪𐭠 », de l'Anciena Persiana vorto « 𐏋 ». « *shatranjo » signifikas
l'anciena formo di la shakoludo. Ica nomo divenis ek l'Arabiana vorto
« شَطْرَنْج » (shatranj) qua esas la vera nomo di la ludo en l'Arabiana linguo.
L'Arabiana vorto cherpesas de la Persiana vorto « شترنگ » (shatrang), de la Meza
Persiana vorto « ctlng ». La Meza Persiana vorto cherpesas de la Sanskrita vorto
« चतुरङ्ग » (shaturanga). « चतुरङ्ग » esas kombinuro di « चतुर् » (shatur),
quatro, ed « अङ्ग » (anga), membro.

L'oficala reguli di shakoludo mantenesas da FIDE (Fédération Internationale des
Échecs - Federo internaciona di shakoludo), l'internaciona korpo di shakoludo.
Alonge kun informo di oficala shakoludo-turniri, la reguli deskriptesas en la
FIDE manulibro, Reguli di Shakoludo-selekto.

Kande piono strokas du pazi de lua komenco-loko ed ibe esas opozanta piono sur
adjacanta rango apud lua destino-quadrato, lore la opozanta piono povas kaptar
lu en passant (en paso), e movas a la quadrato la piono pasis tra. Or, ico nur
povas facesar ye la sequanta stroko, altre la yuro facar ico perdanta. Exemple,
se la nigra piono jus avanirabis du quadrati de g7 (komenco-loko) a g5, lore la
blanka piono ye f5 povas kaptar lu per en passant ye g6 (ma nur ye la sequanta
stroko da la blanko).

Kande piono avaniras a l'okesma rango, kom parto di la stroko lu promocesas e
mustas kambiesar po la selekto di la ludanto inter turmo, kavalo, episkopo o
damo di la sama koloro. Maxim-multa-kaze, la piono selektesas promocesar a damo,
ma en kelka kazi altra figuro selektesas; ico nomesas subpromoco. Ye la diagrmo
an la dextra, la piono sur c7 povas avanirar a l'okesma rango e promocesas a
yurizita figuro. Or ne existas restrikto sur la figuro ke selektesas ye promoco,
do lu esas posible havar plu multa figuri di la sama tipo kam ye la komenco di
la ludo (exemple, du dami).

Shakoludo probable kreesis en India ye 6ma yarcento quankam diversa landi
atribuas su l'origino di shakoludo.

La aktuala mondala championi esas Magnus Carlsen (Norvegia, sioruli) e Hou Yifan
(Populala Republiko di Chinia, siorini).



https://io.wikipedia.org/wiki/Santa_Vincent_e_Grenadini

Santa Vincent e Grenadini (en Angliana, Saint Vincent and the Grenadines) esas
arkipelago e stato en Karibeano.

Santa Vincent probable nomesis da Cristoforo Colombo qua supozeble deskovris ol
en 22ma januaro (Dio di Santa Vincent) 1498 e nomizis ol pro la santo.
Karib-indijeni impedis Europana koloniigo til la 18ma yarcento. Dum ta tempo,
nigra sklavi, qui sive naufrajis en l'insulo sive fugis de Barbados od altra
kolonii e serchis refujeyo en Santa Vincent, mixuris su kun Karib-indijeni e
formacis mestici konocata kom Garifuna populo, o "nigra Karibi".

Francia okupis la teritorio de 1719 til 1763 e komencis kultivar kafeo, indigo,
tabako e sukrokano en granda plantacerii, kun la labor-povo di Afrikana sklavi.
En 1763 Francia cedis la dominaco dil insulo ad Unionita Rejio. Tamen, Francia
ri-invadis l'insulo en 1779 pos desembarkar proxim Fort Duvernette. Unionita
Rejio finale riganis la teritorio definite en 1783, kun Versailles-kontrato.

De 1783 til 1796 okuris konflikti inter Britaniani e Garifuna, lasta komandita
da Joseph Chatoyer. La revolto finale represesis en 1796, e Britaniani deportis
preske 5.000 Garifuna a l'insulo di Roatán, proxim Honduras.

En 1834 sklaveso abolisesis en Santa Vincent. En fino di la 1840a yari
Portugalani de Madeira komencis enmigrar vers l'insulo, e de 1861 til 1888
personi de Est-Indii komencis arivar. Laborala standi esis severa amba por
ex-sklavi e por enmigranti, pro la basa preci di sukro en extera merkati til la
komenco di 20ma yarcento.

Universala votado adoptesis en la kolonio en 1951. Lando divenis nedependanta de
Unionita Rejio en 27 di oktobro 1979.

Santa Vincent e Grenadini esas konstitucala monarkio. Elizabeth 2ma di Unionita
Rejio esas reprezentata da Frederick Ballantyne, general-guberniestro. La chefo
di guvernerio esas la chefministro, qua elektesas da la general-guberniestro.

La legifala povo kompozesas da la Domo dil Asemblajo, qua havas 21 membri, di
qui 15 esas deputati qui elektesas dal populo por 5-yara periodo, e 6 esas
indikita senatani.

Santa Vincent e Grenadini jacas inter St Lucia en nordo, e Grenada en sudo. La
maxim granda insulo di arkipelago esas Santa Vincent, kun 344 km².



https://io.wikipedia.org/wiki/Santa_Kitts_e_Nevis

Santa Kitts e Nevis esas mikra lando qua jacas en Karibeano. La plena nomo dil
arkipelago esas Santa Christopher e Nevis. Kit es Angla familiara nomo por
Christopher.

Cirkum 500 yari ante l'arivo di Europani, indijeni habitis l'insuli. Le
"Kalinango", lasta indijena populo qua establisis su en l'insuli, arivis 300
yari ante l'Europani. L'arkipelago deskovresis da Cristoforo Colombo en 1493 e
probable nomesis da lu segun lua patron-santo. En 1538 Franca hugenoti
establisis su en Santa Kitts.

L'insulo Nevis koloniigesis dal Angliani en 1628. De ibe, ol komencis koloniigar
altra insuli, exemple Antigua, Montserrat, Anguila e Tortola. Britaniani okupis
tota la teritorio en 1814, e formacis kolonio nomizita St.Kitts-Nevis-Anguila.

Santa Kitts-Nevis-Anguila divenis autonoma en 1967. Anguila rebelesis e divenis
separita kolonio en 1971. Santa Kitts e Nevis divenis nedependanta de Unionita
Rejio la 19ma di septembro 1983.

Santa Kitts e Nevis esas konstitucala monarkio. Elizabeth 2ma di Unionita Rejio
reprezentesas da Cuthbert Sebastian, general-guberniestro. La chefo di
guvernerio esas la chefministro, qua elektesas da la generala-guberniestro, e
generale esas la chefo dil partiso qua recevis la majoritato di la voti.

La parlamento (National Assembly) havas 14 o 15 membri, di qui 11 esas deputati
qui elektesas dal populo por 5-yara periodo en elektala distrikti. L'altra 3
esas senatani qui elektesas da la generala guberniestro. La lasta membro dil
parlamento esas la supera statala advokato (attorney-general, en Angla), qua
esas membro ex-officio.

La maxim alta korto esas l'Est Karibeana Supra Korto, kun sideyo en Santa Lucia.
Un di la judiciisti di la supra korto vivas en Santa Vincent. La konstituco di
Santa Kitts e Nevis aprobesis en 22 di junio 1983 ed adoptesis la sequanta dio.

L'insuli havas volkanal origino. La maxim alta monto dil arkipelago esas Mount
Liamuiga (1 156 m) en Saint Christopher. La maxim alta monto di Nevis esas Mount
Nevis (956 m). Nevis insulo jacas 3 km suda di Saint Christopher (Santa Kitts).
La total extenseso dil litoro esas 135 km.

Geologiale l'insuli esas yuna; la maxim olda roki probable formacesis 50 milion
yari ante nun, dum Mioceno. Nevis komencis formacar cirkume 3.45 milion yari
ante nun, dum Plioceno.

La klimato esas tropikala temperata da marala venti. La pluvoza sezono esas de
mayo til novembro.

Santa Christopher o Santa Kitts, la maxim granda insulo, koncentras 80% de la
habitantaro. La maxim grand urbo esas Basseterre, la chef-urbo. Altra importanta
urbo esas Charleston.

Karnavalo en Santa Kitts eventas de 18 di decembro til 3 di januaro. En junio
eventas festivalo di muziko en lando.



https://io.wikipedia.org/wiki/San_Marino

San-Marino fondesis en 301 da Santa Marinus. En 1631 papo Urbanus la 8ma
agnoskis lua nedependo.

Dum Napoleona militi la nedependo di San-Marino divenis menacita, ma un de lua
regenti, Antonio Onofri, ganis respekto e l'amikeso de Napoléon Bonaparte, qua
kambie respektis la nedependo di lando. Napoléon inkluzite ofris plusa teritorii
a San-Marino, ma la regento refuzis to.

Dum la 19ma yarcento, San-Marino esis refujeyo por multa personi qui
persekutesis pro suportir l'Italiana uniono. En gratitudo, Giuseppe Garibaldi
aceptis la volunto di la populo di San-Marino e konservis lua autonomeso. Lando
restis neutro dum l'Unesma e la duesma mondomiliti.

San-Marino esas demokratiala republiko. La kapitani-regenti esas la chefi di
stato, e legifala povo esas atribuata a Granda e Generala Konsilantaro
(Consiglio grande e ordinare) qua havas 60 membri elektata da populo por 5 yari.
Civitani kun 18 yari evo o olda povas votar. La kapitani-regenti esas
equivalanta ad anciena konsuli di Romana Imperio.

San-Marino esas un de l'Europana mikrostati. La maxim alta monto di lando esas
Monte Titano, kun 749 metri di altitudo.

En la yaro 1983 fondesis en San-Marino la Akademio Internaciona del Cienci (AIS
San-Marino), qua laboras en plura lingui (Esperanto, Angla, Franca, Germana,
Italiana).



https://io.wikipedia.org/wiki/San-Tome_e_Principe

San-Tome e Principe esas lando ed arkipelago proxim marbordo di centr-westa
Afrika. San-Tome signifikas en Portugalana 'Santa Tomaso'.

L'insulo di San-Tome deskovresis dal Portugalani em 21 di decembro 1471, dio di
Santa Tomaso. Unesma kolonieto establisesis sucese en 1493 da Portugalana Álvaro
Caminha. Príncipe deskovresis en 1472 e lua koloniigo komencis en 1500, komence
kun personi lore "nedezirinda" en Portugal, exemple judi. En ta epoko komencis
la kultivado di sukrokano.

San-Tome e Principe esas parlamentala republiko. La chefo di stato esas la
prezidanto, nune Fradique de Menezes. La chefo di guvernio esas la chefministro,
nune Joaquim Rafael Branco.

La parlamento havas 1 chambro: Nacionala Asemblajo (Assembléia Nacional), kun 55
membri.

San-Tome e Principe esas la min granda lando di Afrika. Príncipe jacas 250 km e
San-Tome jacas 300 km weste de la litoro di Gabon. La maxim alta monto di lando
havas 2,024 metri di altitudo.

Preske 96% di la habitantaro vivas en Sao Tome insulo. Portugalana esas
l'oficala linguo dil arkipelago. Altra parolata lingui esas forro ed angolar.



https://io.wikipedia.org/wiki/San-Marino

San-Marino fondesis en 301 da Santa Marinus. En 1631 papo Urbanus la 8ma
agnoskis lua nedependo.

Dum Napoleona militi la nedependo di San-Marino divenis menacita, ma un de lua
regenti, Antonio Onofri, ganis respekto e l'amikeso de Napoléon Bonaparte, qua
kambie respektis la nedependo di lando. Napoléon inkluzite ofris plusa teritorii
a San-Marino, ma la regento refuzis to.

Dum la 19ma yarcento, San-Marino esis refujeyo por multa personi qui
persekutesis pro suportir l'Italiana uniono. En gratitudo, Giuseppe Garibaldi
aceptis la volunto di la populo di San-Marino e konservis lua autonomeso. Lando
restis neutro dum l'Unesma e la duesma mondomiliti.

San-Marino esas demokratiala republiko. La kapitani-regenti esas la chefi di
stato, e legifala povo esas atribuata a Granda e Generala Konsilantaro
(Consiglio grande e ordinare) qua havas 60 membri elektata da populo por 5 yari.
Civitani kun 18 yari evo o olda povas votar. La kapitani-regenti esas
equivalanta ad anciena konsuli di Romana Imperio.

San-Marino esas un de l'Europana mikrostati. La maxim alta monto di lando esas
Monte Titano, kun 749 metri di altitudo.

En la yaro 1983 fondesis en San-Marino la Akademio Internaciona del Cienci (AIS
San-Marino), qua laboras en plura lingui (Esperanto, Angla, Franca, Germana,
Italiana).



https://io.wikipedia.org/wiki/Richard_Wagner

Ye 2 di januaro 1843 en Dresden, ilua opero La Fluganta Holandano esis
unesmafoye pleata. Ol esas la maxim frua de ilua operi qua havas granda
reputeso. En mayo 1840 il komencis skisar la rakonto, fondita sur rakonto da
Heinrich Heine, ed en novembro 1841 la opero esis kompleta. En la opero, la
kapitano di navo esas kondamnita eterne seglirar, til ke il trovos homino qua
fidele amorus il til morto. Pos sep-yara periodo il darfas irar sur tero por
serchar tala homino.

Ye 19 di oktobro 1845, en Dresden, ilua opero Tannhäuser esis unesmafoye pleata.
Wagner komencis kompozar la verko en la somero di 1843 ed ol esis kompleta en
aprilo 1845, la uverturo esante la lasta parto skribita. La rakonto eventas ye
la kastelo di Wartburg en la 14ma yarcento, ube la landgravo di la valo di
Thuringia aranjas konkurso di Minnesänger (trubaduri). Wagner, ne tote kontenta
pri la opero ye la unesma pleado, facis multa chanji por olua pleo en Paris en
1861.

En München ye 21 di junio 1868, lua opero Die Meistersinger von Nürnberg esis
unesmafoye pleata. La produkturo, qua esis financale sustenata da rejulo Ludwig
2ma di Bayern, esis sucesoza. Wagner ipsa kreis la rakonto di la opero. Vice la
kustumala mitala o legendala origino di altra operi di Wagner, ca opero fondesis
sur reala mez-epoka gildo di amatora maestro-kantanti en Nürnberg, pri qua la
kompozisto lektis dum vakanco en 1845. Il skribis la libreto e la uverturo en
1862, e la opero esis kompletigata en 1867.

En München ye 22 di septembro 1869 eventis la unesma pleado di lua opero Das
Rheingold. Ol esis la unesma de quar operi kune titulizita Der Ring des
Nibelungen (La Ringo di le Nibelung). Wagner skisis rezumala naraco di la
projetata operi en 1848; ilua fonto esis Germana e Skandinavian mitologio, e
partikulare la mez-epoka Germana epikajo Nibelungenlied. Il intencis komencar
skribante opero pri la morto di la precipua karaktero Siegfried (olqua divenis
la finala opero Götterdämmerung); tamen il decidis explikar la eventi qui duktis
a la morto di Siegfried, qui okupis la dramato di la unesma tri operi. La finala
opero kompletigesis en 1874, e la quar operi esis unesmafoye kune pleata ye
Bayreuth dum 13-17 agosto 1876.

Ilua lasta opero Parsifal, kompletigata en januaro 1882, esis unesmafoye pleata
dum ta yaro, ye la duesma Festo ye Bayreuth, quan Wagner asistis. Il lore esis
malada, pro debila kordio. La familio pose voyajis a Venezia por rezidar ibe dum
la vintro. Ye 13 di februaro 1883, en palaco di la 16ma yarcento an la Granda
Kanalo, il mortis pro kordio-atako.



https://io.wikipedia.org/wiki/Republiko_Socialista_Federala_di_Yugoslavia

Republiko Socialista Federala di Yugoslavia esis la nomo di anciena Yugoslavia
pos divenar socialista stato. Ol formacesis da 6 republiki, qua nuna esas
nedependanta stati: Slovenia, Kroatia, Bosnia e Herzegovina, Serbia, Republiko
Macedonia e Montenegro. En 2008 Kosovo, ante un autonoma republiko di Serbia,
deklaris su nedependanta.

Ye la 6ma di aprilo 1941 nacionalsocialista Germania komencis invado di
Yugoslavia, ed ye la 17ma di aprilo lando jacis komplete okupita. Du grupi
komencis kombatar German invado: royalisti, en Yugoslavan Armeo en la Patrio
(cetniki), e partizani di sinistra ideologio, komandita da Josip Broz Tito.
Partizani komencis gradope liberigar teritorii, ed atraktis l'atento di okupinta
forci.

Partizani stimulis l'ideo di unika Yugoslava naciono. Li forpulsis Germana trupi
e vinkis grupi di Kroato-nacionalisti (ustasha) e Serbo-nacionalisti (cetniki).
Demokrata Uniono di Yugoslavia fondesis en 29 di novembro 1943 en Jajce ed ol
divenis en 1945 la Popul-republika Uniono di Yugoslavia e pose ye la 7ma di
aprilo 1963 la Socialista Federuro di Yugoslavia. En 1954 lando recevis parto di
la Libera Teritorio di Trieste.

Unesma prezidanto di Socialista Yugoslavia esis Ivan Ribar, kun marshalo Josip
Broz Tito kom chefministro. En 1963 Tito elektesis dumvivala prezidanto. Tito
duktis Yugoslavia sen influo di Sovietia, e lando ne esis membro di militala
pakto di Warszawa. Tito mortis en 1980.

Per komunismala ideo Tito sucesis submersar kontroversi inter nacioni di
Yugoslavia. En ca tasko helpis anke to, ke al diversa administrala dividuri
(socialista republiki e provinci) recevis grand autonomio. En 1984 eventis
Vintrala Olimpiala Ludi en Sarajevo e lando prezentis unionita squado por
demonstrar l'ideo kreita da Tito di kunfrateso ed uneso.

Quankam pos krulo di komunista bloko en Est-Europa inter 1989 e 1990 kontroversi
inter nacioni esis acendita. Yugoslavia krulis kande Slovenia, Kroatia, Bosnia e
Herzegovina e Republiko Macedonia divenis nedependanta. Divergo di Slovenia e
Macedonia esis pasable facila, ma divergo di Kroatia e precipue Bosnia e
Herzegovina esis sangoza kun milito.

Serba-kroata parolesis da 12 390 000 personi dum 1980a yari. Sloveniana
parolesis da cirkum 1.4 milioni personi, dum ke Macedoniana parolesis da cirkum
1.21 milioni. Serba-kroata uzis du alfabeti: latina (da Kroati) e kirila (da
Serbi). Nune ol konsideresas ke to formacis du "separita" lingui: Serba e
Kroata, quankam la du reciproke komprenesas kande parolata.

En l'autonoma regiono di Voivodina cirkum 506,000 personi parolis Hungara
linguo, ed en Serbia e Macedonia cirkume 2 milion parolis Albaniana.

Kande Rejio di Serbi, Kroati e Sloveni kreesis en 1918 ol havis frontieri kun
Italia ed Austria en nord-westo, Hungaria en nord-esto, Rumania e Bulgaria en
esto, Grekia en sudo, Albania en sud-westo, ed Adriatiko en westo. L'unika
importanta modifiko en lua frontieri eventis en 1954 kande l'anciena Libera
Teritorio di Trieste desaparis ed Yugoslavia recevis 515.5 km² de ol da
Osimo-kontrato.

La maxim importanta urbo di Yugoslavia esis lua chefurbo, Belgrade. Altra
importanta urbi esis Sarajevo, Ljubljana, Zagreb e Skopje.

Nacionala konteno di Yugoslavia 1921-1981 (fonto: Hungariana revuo "História"
2-3 / 1991)



https://io.wikipedia.org/wiki/Paran%C3%A1_(stato)

La stato anke havas frontieri kun Paraguay en westo, ed Arjentinia en sud-westo.
En l'esto jacas Oceano Atlantiko.

L'unesma habitanti di Paraná esis l'indijeni Karijó, de raso Tupi, e Kaingang,
de raso Jê. L'unesma Europani qui arivis dum la 16ma yarcento esis Hispana
jezuiti. En 1541 Hispana Álvar Núñez Cabeza de Vaca trairis la regiono de nuna
insulo di Santa Catarina, en la litoro, til nuna Asunción, en Paraguay. Ilu
deskovris l'aquofalo di Iguasu.

En 1554, la conquistador Hispana Domingo Martínez de Irala fondis l'urbo
Ontiveros en nuna Paraguay, distanta 6 km de l'aquofalo Sete Quedas. Dum la 17ma
yarcento bandeirantes de São Paulo komencis exkursar a la regiono por prenar
indijeni qui uzesis kom sklavi. En la litoro, l'intereso dil Portugalani esis
explorar ligno por obtenar tinto e fabrikar moblaro.

Paranaguá, l'unesma urbo di Paraná fondita dal Portugalani, fondesis en 1648.
Curitiba, nuna chef-urbo, fondesis en 1693. Dum la koloniala periodo, lua
teritorio ne interesis multe a koloniigisti, qui preferis Minas Gerais pro
exploro di oro.

Pos la nedependo di Brazilia, Paraná divenis provinco separita de Sao Paulo nur
ye la 28ma di agosto 1853. Kun la republiko, ol divenis stato. Lua ekonomio
developis pro la expanso di kultivo di kafeo, en la komenco dil 20ma yarcento.

Tre quarimi dil teritorio di Paraná jacas sub la Tropiko di Kaprikorno, e 52% di
ol jacas super 600 m di altitudo. La klimato esas subtropikala, kun quar bone
definita sezoni.

Weste dil stato, en la frontiero kun Arjentinia, jacas l'aquofalo di Iguasu, un
di la maxim konocita posto-karti dil mondo.

Existas du tipi di foresto en Paraná: - la sub-tropikala foresto - qua esas
parto de l'originala Mata Atlântica, tropikala foresto qua kovris Braziliana
litoro e parto dil teritorio marfora ante l'arivo dil Portugalani - existas en
la litoro e en la montoza Serra do Mar (en l'esto dil stato) ed en la Nacionala
Parko di Iguasu (en la westo), e - la Mata de Araucária, kompozata da boski di
la konifero "Pino di Paraná" (Araucaria angustifolia), qua existas en montoza
regioni dil stato. En kelka regioni dil stato la vejetantaro kompozesas da
naturala pasturaji. En la litoro existas zoni kovrata da manglieri. Marfore, la
peizajo modifikesis dal homo, kun granda kultivi di kafeo,soyo e kotono.

Kun la 5ma KLP di Brazilia, Paraná havas moderna agrokultivo (precipue: soyo,
maizo, frumento, kotono e kafeo), edukado di bovaro, porki e pultri, ed
industrio. En la fluvio Paraná, bordero kun Paraguay, jacas l'aquobarilo Itaipu,
la maxim granda aquobarilo dil mondo, qua furnisas elektro a Brazilia e
Paraguay.

Cirkum la chef-urbo, jacas fabrikerii di automobili de Volkswagen e Renault, e
di kamioni de Volvo. Altra importanta industrii esas: nutrivi, metalifo,
kemiala, drinkaji e minerali. L'industrio di ligno, alimenti e drinkaji anke
esas importanta marfora stato.

Fine, turismo ank esas importanta fonto di profito: la stato havas bela plaji e
peizaji en lua litoro (precipue en Paranaguá ed en l'insulo Mel), en la chefurbo
(parki kun granda verda surfaci quale Parque Barigui, historiala edifici, la
Ópera de Arame ("Opero di Metal-filo", un edifico tote konstruktita en fero e
vitro), marfore - exemple la naturala eroda peizajo di Vila Velha, ed en la
westo dil stato (exemple la Nacionala Parko di Iguasu, en la frontiero kun
Arjentinia, e la artificala lago di Itaipu, qua kreis fluviala plaji e spaci pro
navigala sporti. Inter Curitiba e Paranaguá ne povas obliviar la turistala
treno-veho inter Curitiba e Paranaguá, qua krucumas bela peizaji inter la
montaro Serra do Mar.

La maxim grand urbo esas Curitiba, chef-urbo dil stato. Altra importanta urbi
esas Londrina, Maringá, Foz do Iguaçu e Ponta Grossa.



https://io.wikipedia.org/wiki/Pan_American_World_Airways

Pan American World Airways, ofte savata simple kom Pan Am, esis la precipua
internaciona aero-lineo di Usa de la 1930a yari til sua krulo en 1991. Originale
fondesis kom maro-aviono servico en Key West, Florida, l'aero-lineo divenis
kompanio majora. Pro to ol helpis en multa nova teknologii, inkluzante la uzado
di jet-avioni e komputorigita rezervo-sistemo. Savata pro la blua globo-simbolo
e l'uzado di la vorto Clipper en aviono-nomi, l'aero-lineo esis simbolo di la
kulturo dum la 20ma yarcento e la ne-oficala flag-portanto di Usa.

Pos 1991 Pam Am chanjis dufoye. La duesma Pan Am iris de 1996 til 1998 kun
chipa, distanta flugi inter Usa e la Karibean. La nuna Pan Am, bazata en
Portsmouth, New Hampshire kun la nomo Pan Am Clipper Connection, operacesas da
Boston-Marine Airways. L'aero-lineo nun flugas a loki en la nord-esta Usa,
Florida, e Porto-Riko. Pan Am ankore uzas l'IATA-kodo PA e l'ICAO-kodo PAA,
malgre ke la nuna inkarnaco havas nula relato a l'originala Pan Am. Ol havas
anke nula relato a la duesma dum la 1990a yari.



https://io.wikipedia.org/wiki/Neolitiko

Neolitiko, o la "nova pretr-epoko" esas la periodo di la prehistorio qua
komencis cirkum 10,200 aK en kelka regioni di Proxim Oriento, e finis, segun
regiono, inter 4,500 aK e 2,000 aK. La vorto "Neolitiko" venas de Greka
νεολιθικός, neolithikos, de νέος neos, "nova" + λίθος lithos, "stono". La vorto
kreesis en 1865 da Sioro John Lubbock, Angla bankisto, politikisto e
arkeologiisto.

Dum Neolitiko aparis teknologii (polisita stoni, terakotaji, ceramikaji) same
kam l'agrokultivo e la edukado di bestii. Nune, arkeologiisti interkonsentas por
opinionar ke dum Neolitiko eventis multa noviguri, samatempe materiala e
nemateriala, koncerne a la habiteyi, la relati kun la mortinti (la kreado di
santuarii), la arto, la kredaji e mem la religio, la tekniko pri stono-talio, la
domestikigo ed eduko di animali (komence hundi, mutoni, kapri. Pos 6,900–6,400
aK inkluzite bovi e porki) e planti (frumento ed altra cereali), e l'uzo di nova
materiaji (kalko, gipso, ceramiko). Homi komencis establisar permananta o
sezonala vilajeti.

Diferanta de Paleolitiko - ube Homo sapiens e Homo neanderthalensis kunexistis
longatempe -, nur Homo sapiens transvivis dum la Neolitiko.

L'unesma Neolitika kulturi aparis cirkum 10,200 aK, en la regiono nomizita
"fertila krecento", inter Asiria e Mezopotamia. Inter 10,700 e 9,400 aK un
kolonieto establisesis en Tell Qaramel,10 milii norde de nuna Aleppo, en Siria.
Cirkum 9,000 aK, un ek la maxim anciena urbi del mondo, Jericho, establisesis,
dum l'epoko nune nomizita "pre-ceramika Neolitiko-A". Cirkum 2,000 til 3,000
personi vivis en Jericho, cirkondita per murego konstruktita kun petri e
marmoro. Exitas multa debato pri la funciono di la murego, por ne existar nula
atesti pri serioza militi dum ta epoko. Esas posible ke la turmo kovresis dal
ombro de vicina monto dum solstico, e to simbolizis la povo di lokala suvereni.

En la nordo di nuna Egiptia, homi ja havis domestika mutoni e kapri cirkum 6,000
yari aK. Ma segun l'arkeologiisto Graeme Barker, ne existas evidentaji pri
domestika planti ed animali en la nordo dil valo di Nilo ante 5,000 yari aK, ed
en la sudo dil valo ante 4,000 aK.

En la sudo di Europa l'unesma socii aparis dum la 7ma yarmilo aK, quale pruvas
restaji de 6,500 aK trovita en Vashtëmi, sud-este de Albania. Antropomorfa
figuri de 6,000 yari aK trovesis en Balkani, e de 5,800 aK en central Europa. La
kulturo Körös o Criş (nomizita segun la fluvio Körös/Criş, qua trairas Rumania e
Hungaria) existis de c. 8,000 aK til c. 5000 aK. En Szentgyörgyvölgy , sud-weste
de Hungaria, trovesis ceramika skulturo pri bovino, evante c. 7,500 yari. La
kulturo Vinča, anke nomizita kulturo Turdaș-Vinča, vivis en la teritorii di nuna
Serbia, sud-westo di Rumania, westo di [[Bulgaria] e vicina regioni. Posible li
kreis la maxim anciena sistemo di skripto, quankam arkeologiisti kredas ke la
simboli reprezentas nur piktogrami ed ideogrami, vice plu komplexa sistemo di
skripto. La kulturo Cucuteni konstruktis granda kolonieti em Rumania, Moldova ed
Ukraina.

En Malta existas giganta megalitala strukturi de cirkume 3,600 aK en Ġgantija,
en Mnajdra ed en l'insulo Gozo. La hipogeo di Ħal-Saflieni en Paola, Malta, esas
subtera strukturo exkavita cirkume 2,500 aK. Unesme uzita kom santuario –
l'unika exemplo en la mondo pri prehistoriala subtera templo – ol pose divenis
nekropolo. Pos 2,500 aK, Maltana insuli despopulizesis dum multa yardeki til
l'arivo di nova grupo di enmigranti dum Bronz-epoko. La nova kulturo kremacis
lua mortinti e konstruktis min granda megalitala sktrukturi, nomizita dolmeni.
On kredas ke li esis populo tote diferanta de l'antea habitanti, posible veninta
de Sicilia, pro lua dolmeni esar simila ad altri trovita en la granda insuli dil
Mediteraneo.



https://io.wikipedia.org/wiki/Ludwig_van_Beethoven

Ludwig van Beethoven (1770 til 1827) esis importanta klasik-kompozisto de
Germania ed Austria.

Beethoven esis baptata ye 17 di decembro 1770 en Bonn. Ilua patro esis Johann
Beethoven: il esis kantisto ye la kapelo di la arkiepiskopo di Köln, di qua la
korto esis en Bonn; il anke esis muziko-docero. Ilua matro esis Maria Magdalena
Keverich, qua esis mariajata a Johann Beethoven en 1767. Elua patro, Johann
Heinrich Keverich, esis chefa koquisto ye la korto di la diocezo di Trier.

Il unesmafoye vizitis Wien en la vintro di 1786-87, ed il renkontris Wolfgang
Amadeus Mozart; esas posibla ke Mozart donis a van Beethoven lecioni pri
kompozado. Esas bone konocata ke, kande Mozart audis van Beethoven improvizanta
sur temo qua donesis ad il, il klamis: “Ca yunulo uldie bruisos en la mondo!”
Tamen, la okaziono di ca evento esas ne-certa. Uli kredas ke lo eventis koram
Imperiestro Joseph 2ma di Austria, a qua van Beethoven havis rekomendo-letro de
la Elektero en Bonn. Van Beethoven esis tre tacema pri omna eventi di sua
yuneso, ed ofte konfundema e ne-certa; il nultempe mencionis irgo pri sua
renkontro kun Mozart.

Ye 10 di novembro 1792 van Beethoven arivis en Wien, sep dii pos departo de
Bonn. Dum sequanta semani il aranjis lojeyo, obtenis piano, ed aranjis lecioni
kun Joseph Haydn. La du muzikisti unesmafoye renkontris plu frue en ca yaro,
kande Haydn pauzis en Bonn dum sua retro-voyajo de Anglia. Ye ta okaziono, van
Beethoven prizentis kantato ad il, olquan Haydn multe estimis. Lo probable esis
importanta relate la decido di van Beethoven translojar a Wien e studiar kun
Haydn. Ca lecioni duris dum cirkume un yaro; en 1794 Haydn departis por duesma
sejorno en Anglia.

Ye 29 di marto 1795, ye la Burgtheater en Wien, il aparis unesmafoye en publika
koncerto, pleante sua Piano-koncerto-peco no. 2. Il kompozis ca verko inter 1787
e 1789; ol aparis imprimite en 1801, pos la aparo di la Piano-koncerto-peco no.
1, qua kompozesis en 1796-7. Ante ca koncerto, dum la frua yari di sua rezido en
Wien pos arivo en 1792, il ganabis reputo kom virtuozo di la piano, pleante por
nobeli ye privata koncerti.

Ye 29 di junio 1801, en letro a sua amiko de yuneso Franz Wegeler, van Beethoven
skribis pri sua surdeso; il tale unesmafoye mencionis ol, qua divenis sempre plu
severa dum la vivo. En la letro, il skribis ke lua kariero standas bone; ke lua
saneso ne esas bona, durante sufrante pro koliko. Il multe skribis pri sua
surdeso: ke konversado esas kelkatempe desfacila; ke il, pro sua profesiono, ne
audacas dicar ad altri ke il esas surda. Il suplikis Wegeler, ne mencionar lua
surdeso ad irgu. Franz Wegeler pasis sua frua yari en Bonn ube il konocis van
Beethoven, ed il divenis distingita mediko; il skribis biografio di la
kompozisto, olqua aparis en 1838.

Ye 2 di aprilo 1800 en Wien, ilua unesma simfonio esis unesmafoye pleata. La
koncerto anke inkluzis ilua Piano-koncerto-peco no. 2, e verki da Mozart e
Haydn. La simfonio, dedikita a Gottfried van Swieten, patrono di la kompozisto,
havas quar movimenti, e duras cirkume 25 minuti. Ol montras influi di Mozart e
Haydn, ma anke havas saliaji qui esas unike di Beethoven.

Ye 24 di mayo 1803. ilua Sonato no. 9 por violino e piano (la Kreutzer-sonato)
esis unesmafoye pleata, ye la Augarten-teatro en Wien, da violinisto George
Bridgetower kun Beethoven ye piano. La verko originale esis dedikata a
Bridgetower. Tamen, pos la koncerto, dum ke la du muzikisti esis drinkanta,
Beethoven sentis su insultata da Bridgetower, ed il efacis la dedikado; vicee,
il dedikis la verko a Rodolphe Kreutzer. Kreutzer, distingita violinisto di ta
tempo, ne prizis la muziko di Beethoven, ed il nultempe pleis ca sonato.

Ilua korala verko la Meso en C esis unesmafoye pleata ye 13 di septembro 1807.
La verko esis komisata da Princo Esterházy, por celebrar la nomo-dio di lua
spozino. Tala komiso esis yarala evento, recevita antee da Joseph Haydn, qua ne
pluse povis facar lo. La princo ne prizis la nova verko, e van Beethoven,
iracigata da lua opiniono, dedikis la meso ad altra patrono di la kompozisto,
Princo Ferdinand Kinsky.

Ye 27 di aprilo 1810 van Beethoven skribis dedikajo sur la manuskripto di
Bagatelo por piano (katalogo-numero WoO 59): Für Elise. Ca bone-konocata verko
ne aparis dum la vivo di van Beethoven. La manuskripto deskovresis da erudito
Ludwig Nohl, e la muziko aparis en 1867 en libro da lu pri van Beethoven. La
manuskripto nun esas perdita, ed esas neposibla studiar la nomo quan Nohl
transskribis kom "Elise". Ol posible esis "Therese"; Therese Malfatti, qua esis
filiino di mediko di van Beethoven, esis amikino di la kompozisto, ed il
propozis mariajeso ad el en 1810. Tamen, altra teorii existas, egarde qua
persono esis "Elise".

Ye 28 di novembro 1811 en Leipzig, la Piano-koncerto-peco no. 5 esis unesmafoye
pleata. Beethoven ipsa esabis soloisto di la antea piano-koncerto-peci, ma pro
ilua surdeso il ne publike pleis ca verko; la soloisto esis Germana pianisto e
kompozisto Friedrich Schneider. La unesma pleado di la verko en Wien eventis ye
12 di februaro 1812, kun soloisto Carl Czerny. Beethoven kompozis la verko de
decembro 1808 til aprilo 1809, ed il dedikis ol ad Arkiduko Rudolph di Austria,
qua esis amatora muzikisto e patrono di la kompozisto.

Ye 11 di aprilo 1814 en Wien, ilua verko la Arkiduko-Trio, por piano, violino e
violoncelo (op. 97), esis unesmafoye pleata. Ol esis ilua lasta kompozuro por ta
grupo de instrumenti; ilua unesma tala kompozuro esis op. 1, unesmafoye pleata
en 1793. Il kompozis la Arkiduko-Trio de somero 1810 til marto 1811; ol esis
dedikata ad Arkiduko Rudolph di Austria. Ye la unesma pleado, Beethoven ipsa
pleis piano, kun eminenta violinisto Ignaz Schuppanzigh e violoncelisto Josef
Linke. Schuppanzigh aranjabis la okaziono, qua esis militarala
benefico-koncerto. Beethoven lore esis preske tote surda, e ne pleis bone; il ne
pluse esis pianisto ye publika koncerto.

Ye 23 di mayo 1814 en Wien, la finala versiono di lua unika opero Fidelio esis
unesmafoye pleata. La originala versiono dil opero, en tri akti, esis pleata en
1805; la kompozisto pose kurtigis la verko aden du akti, qua esis pleata en
1806. Ne kontenta pri la verko, Beethoven facis la nova versiono di 1814, qua
inkluzis chanji di la libreto e nova uverturo. La opero esis sucesoza, ed ol
depose ne cesis esar parto di la operala repertorio.

Ye 7 di mayo 1824 en Wien, ilua simfonio no. 9 esis unesmafoye pleata. Ol esis
la unesma simfonio da notenda kompozisto qua inkluzas voci. Ca pleado di la
verko esis oficale direktata da Michael Umlauf, qua ja direktabis plura verki da
Beethoven; la kompozisto, qua aparis ye koncerto unesmafoye pos 12 yari, e nun
esis preske tote surda, anke esis sur la platformo donante la ritmo di la
movimenti. La evento esis sucesoza, e Beethoven esis multe aklamata ye la fino
di la pleo.



https://io.wikipedia.org/wiki/Konstantinoplo

Konstantinoplo esas l'anciena nomo dil urbo Istanbul, en Turkia. Ol nomesis pri
imperiestro Constantinus 1ma. L' urbo obtenis la nuna nomo pos unesma
mondomilito.

Ye 18 di januaro 532 en Konstantinoplo, grava tumulto (la Nika-tumulto) esis
finigata. La tumulto komencis ye 13 di januaro en la hipodromo ube
charo-konkursi eventis; la spektanti, qui kustumale esis di du opozanta grupi,
cafoye unigite opozis la imperiestro Justinianus 1ma, maledikante il pro alta
imposti ed altra rankori; li omna klamis "Nika!" ("Vinko!") Retretinte de la
hipodromo aden sua palaco, Justinianus konsideris fugo, ma ilua spozino Theodora
deskonsilis il. Dum kelka dii, granda parto di Konstantinoplo destruktesis.
Trupi di Justinianus supresis la tumulto; cirkume 30 mil personi mortis.
Justinianus pose duris kom imperiestro til morto en 565, evante 82 yari; dum ta
periodo il direktis ri-konstruktado dil urbo, inkluzante la katedralo Hagia
Sofia.

Ye la 5ma di mayo 553 apertesis la duesma Koncilo di Konstantinoplo, qua duris
til la 2ma di junio, kunvokita da imperiestro Justinianus 1ma. La prezidanto di
la kunveno esis Eutychius, patriarko di Konstantinoplo; la partoprenanta
episkopi esis grandaparte de la esto. La kunveno esas konocata da plura eklezii
kom la Kinesma Ekumenika Koncilo.

Ye la 26ma di oktobro 740, grava ter-tremo eventis ye la esta Mediteraneo, ed
esis multa destrukturo di urbi en Grekia ed en Egiptia. En Konstantinoplo, la
muri di la urbo esis domajata e multa de la precipua strukturi krulis; statuo di
Constantinus 1ma, ye un de la pordegi di Konstantinoplo, falis. La populo di la
urbo supozis ke la tertremo esis puniso pro lia peki. La kirko Hagia Sofia esis
domajata; la strukturo pose esis reparata, e la arki suportanta la kupolo esis
extensata aden barelo-vulti.

Ye la 5ma di oktobro 869, la quaresma Koncilo di Konstantinoplo komencis; ol
duris til la 28ma di februaro 870. Ol kunvokesis da Bizantana imperiesto
Basileios 1ma e Papo Adrianus 2ma. Asistanti inkluzis 102 episkopi, tri papala
legati e quar patriarki. La koncilo kunvenis en dek kunsidi, e disdonis 27
kanoni. La koncilo ri-afirmis la decidi di la 2ma Koncilo di Nicaea, di 787,
suportante ikoni e santa imaji; to sequis la interdikto di ikoni da Bizantan
imperiestro Konstantinos 5ma (qua regnis de 741 til 775).



https://io.wikipedia.org/wiki/James_Cook

Kapitano James Cook (1728 til 1779) esis Angliana navigisto e kartografo. Il
voyajis trifoye tra Pacifika Oceano. Cook ne esis nobela ma rurana filio, qua
kelke edukabis su e divenis maristo. Il esis tre habila navigisto e kartografo e
tre interesata pri astronomio.

James Cook memorigesas anke kom la vinkanto di skorbuto, qua esis tatempe tre
severa problemo dum longa voyaji. En la navi di Cook la maristi manjis
multalaterale, e lo interceptis la skorbutala stando. Cook emfazis anke la
neteso en la navi. La maristi mustis lavar su, e la dormeyi esis fumagata pro
exterminar la paraziti.

L’unesma voyajo di James Cook komencis en 1768 per “Endeavour”. Ante la voyajo
lua rango esis “master”, qua esis tri punti sub la rango dil navestro, ed esis
promocita lietnanto. La skopo dil voyajo esis atingar (nuna) Tahiti ed ibe igar
astronomiala mezuri en 3 di junio 1769, kande Venuso pasis Tero avan Suno. La
mezuro-loko nomesas nun “Point Venus”. Tala mezuranturi esis sendita multaloke
en mondo da Rejala Societo di Anglia.

La sequanta skopo, segun lia Admiralaro, esis serchar “Terra Australis
Incognita”, la nekonocata lando, en suda Pacifiko. Precipue Francia ed Unionita
Rejio konkursis trovor la nova lando. Australia e Nova-Zelando esis ya konocata
pro multa voyaji dal Hispani, Portugalani, Franciani, Nederlandani ed Angliani.
Cook ne deskovris tala kontinento sude de Tahiti ed il navigis weste til
Nova-Zelando. En 6 di oktobro 1769 dekedu-yara Nickholas vidis la peninsulo, qua
nun nomesas “Young Nick’s Head”.

Cook kompletis la cirkumnavigado di Nova-Zelando e konstatis ke ol esas du
insuli, ne peninsulo. La stretajo inter li nomesis segun Cook. Pose ilu navigis
alonge esta rivo di Australia e prolongis ad Europa. La voyajo finis en 1771.

En julio 1772 la chefo sendis du navi a suda Pacifiko: “Adventure” e
“Resolution”, quan lietnanto Cook komandis.

“Adventure”, sub la komando di Tobias Furneaux, navigis a Nova-Zelando. Ibe la
maristi e le Maori skarmuchis. Dek maristi mortis e Maoriana kanibali manjis li.
Cook valoris bona relati inter la krono ed indijeni, e ne venjis pro l’
incidento.

Cook navigis dum du kurta someri tala longe a sudo kam esis posibla. Il navigis
cirkum Antarktiko, do kurte cirkum la mondo. Ca voyajo certenigis, ke ne existas
plusa nekonocata kontinento. La navi perdis kontakto inter li sur maro che
Antarktiko, ed “Adventure” retronavigis Anglia un yaro ante “Resolution”.

Cook navigis du cikli en suda Pacifiko (Marquesas, Tahiti, Tonga, Fidji,
Nova-Hebridi, Nova-Kaledonia). Il retronavigis este adche Sud-Amerika e fine ad
Anglia en 1775.

Nur dum la triesma voyajo James Cook esis reale navestro, pro ke il esis
promocita ante l’ eknavigo. La lasta voyajo komencis en 1776, e la skopo esis
trovor marala voyo inter norda Pacifiko ed Atlantiko. A la voyajo departis
“Discovery” e l’ anciena “Resolution”.

La bateli navigis este de Nova-Zelando, e pose un ciklo che Tahiti e Tonga,
norde. La voyajo esis tre longa e nur nemulta insuli esis videbla. Cook hazarde
trovis Havayi (plu exakte: Kauai e Niihau). La Havayiani konocis fero, do
probable Hispani vizitabis l’ insuli plu antee.

Cook navigis til Nord-Amerika, Alaska e Bering-stretajo, ma ne deskovris ula
stretajo duktanta ad Atlantiko. En novembro 1778 l'Angli retronavigis adche
Havayi. Cook lasis la maristi al rivo erste ye la 17ma di januaro en
Kealakekua-bayo. L'indijeni kondutis tre polite e li honorumis Cook. Pos tri
semani, la navi departis a maro.

Sur la maro kabris sturmo, e la masto di “Resolution” krulis. Cook esis forsita
retronavigar a Havayi. Nun l'indijeni esis tre desafabla. On entraprezabis
trovar l'expliko por la chanjo: forsan la Lono-deo (altre dicante: Cook) ne
darfabus retrovenir, forsan la Havayiani ne volis nove plenigar la navi per
manjajo.

La situaciono tensanteskis pro la furtado dil naval objekti dal Havayiani ed
altra kauzi. En 14 di februaro 1779 naskis kombato e James Cook strokesis al
kapo. L'iraco dil Havayiani esis grandega: pos la kombato on trovis nur brakii e
kelka osto del kadavro di James Cook.



https://io.wikipedia.org/wiki/Irlando

La Republiko di Irlando (oficala nomo: Éire / Ireland) esas stato qua jacas en
nord-westala Europa, en Irlando-insulo. La regiono di Nord-Irlando, en nord-esto
di insulo, esas parto di Unionita Rejio.

De 1845 til 1849 Irlandana populo falis de 8 milioni a 5.6 milioni personi, da
hungro kauzita da poka produktado di terpomo. Cirkume 1.5 milion personi
enmigris, e 1 milion mortis.

De 1 di januaro 1801 til 6 di decembro 1922, Irlando divenis parto de Unionita
Rejio. Depos 6 di decembro 1922, ol divenis nedependanta.

Irlando esas parlamentala republiko. La prezidanto elektesas dal populo da
7-yara periodo. La chefministro (en Irlandana: Taoiseach) selektesas da la
prezidanto, generale inter membri de la precipua politikala partiso dil
parlamento.

La parlamento havas 2 chambri: Senato (Seanad Éireann) e la chambro di deputati
(Dáil Éireann). La Seanad havas 60 membri di qui 11 elektesas da la Taoiseach, 6
elektesas da du universitati, e 43 da la populo. La Dáil Éireann havas 166
membri qui elektesas dal populo por 5 yari. Nuna konstituco adoptesis en 29 di
decembro 1937.

L'insulo di Irlando jacas en Oceano Atlantiko. La Republiko di Irlando
reprezentas 83% di lua totala surfaco. Lua maxim alta monto esas Carrauntoohil
(en Irlandana Corrán Tuathail), kun 1038 metri di altitudo.

La centro di insulo esas plana regiono. En nordo ed en sudo jacas montari. La
maxim importanta fluvio dil insulo esas Shannon (en Irlandana Abha na
Sionainne), kun 386 km di extenso.

La klimato di Irlando esas mez-varma oceanala. La minima temperaturo esas -3 °C
en vintro e la maxima esas 22° en somero. L'Oceano Atlantiko influas en la
klimato di lando pro la Gulfo fluo.

La maxim granda urbo esas la chefurbo, Dublin. Altra importanta urbi esas Cork
(190 384 habitanti), Limerick (110 458) e Galway (72 729 habitanti).



https://io.wikipedia.org/wiki/Guglielmo_Marconi

Guglielmo Marconi (1874 til 1937) esis Italiana fizikisto qua recevis
Nobel-premio pri fiziko en 1909. Ilu esis konsiderita l'inventisto di radio.

Il naskis en Bologna; ilua Irlandana matro esis nepotino di John Jameson,
fondero di wiskio-distilerio. En 1894 il komencis experimentar pri transmisi per
elektro-magnetala ondi; tala ondi esabis deskriptata kelka yari antee da
Heinrich Rudolf Hertz. Pro manko di intereso di la Italiana ministerio di posto
e telegrafo pri plusa explorado di la projeto, Marconi translojis a Britania en
1896 por durigar sua explorado, e ye 2 di junio 1896 il depozis patento
furnisante provizora deskripto di radio-telegrafo. Plena deskripto sequis, e la
patento aceptesis ye 2 di julio 1897.

Ye 12 di decembro 1901 il facis la unesma radio-transmiso trans la Atlantiko, de
Cornwall en Anglia a St. John's, Newfoundland e Labrador; la disto esas cirkume
3500km. La anteno ye St. John's havis alteso 150m ed esis suportata per kaito.
Plusa experimenti di transatlantika transmisi sequis, e Marconi komencis
konstruktar transmiso-stacioni ye amba lateri di la oceano por komunikar kun
navi. En 1907, reguloza transatlantika telegrafo-servado komencis.



https://io.wikipedia.org/wiki/Francis_Scott_Fitzgerald

Zelda Fitzgerald esis posveninto. Elua patro, judiciisto Sayre, esis
ne-ecitanta, racionoza viro, qua subite povis furieskar. Elua matro adoris el.
La richa familio Sayre ek Alabama havis respektinda tradiciono di frenezio e
su-ocido. L'avino ed onklino di Zelda su-ocidis, elua frato Marjorie sufris dum
sua yuneso de nevroso ed elua frato Anthony saltis ek la fenestro di kliniko nam
il frenezieskis pro koshmari en qui il probis ocidar sua matro. Scott Fitgerald
ne esas informata pri ca detali kande il enamoreskas kun el.

En 1918 il restas kom lietnanto en "Camp Sheridan" ube il renkontras Zelda dum
dans-vespero. Il esperas balde ageskar kom heroo ye la batali-agri di l'unesma
mondomilito; deziro qua nultempe esos satisfacata e qua sempre tormentos il.

Zelda esas atraktiva damzelo, impertinenta ed impozanta sua opinioni, prizanta
rakonti obcena, alkoholaji e sigareti. El esas l'enkorpigo di la fenomeno
'Flapper'; facile parolanta adolecanto kun kurtigata hararo, eskartema,
des-morala ed extreme seduktiva. Por Fitzgerald, inhibita puristo ed
ex-katoliko, el esas revelo. Kande el quik pos lia unesma renkontro ja koitas
kun Scott, il reaktas surprizata e shokata. Quanta amantin el ja uzis ante ke el
renkontris il? E qui remplasus il? Ca questioni sapas ilua su-fido maskula e
sequos il dum sua tota vivo. En Alabama, Zelda e Scott fianceskas. Kande Zelda
komprenis ke Scott esas povra autoro qua ofrus ne plu kam viv-stilo modesta, el
ruptas la fianceso. Zelda deziras luxo e pompo.

Fitzgerald retro-iras a Nova-York, riskriptas la manuskripto di 'This Side of
paradise (1920)' e sendas ol ad editerio 'Scribner'. Pos kurta tempo ilua debuto
esas granda suceso. E ca esas por Zelda la motivo rinovigar la kontakto nam nun
Fitzgerald disponas la dezirata qualesi. Il ne nur esas atraktiva viro ed
agreabla kompano, ma nun anke il esas famoza e richa.

Scott e Zelda mariajesas ye la 3ma di aprilo 1920 en la katedralo St Patrick, en
Nova-York. La genitori di la nov-gespozi ne asistas la ceremonio e to simbolizas
la definitiva rupto kun la pasinteso. Zelda trapasis sua tota vivo kun sua
familio en Montgomery e nun el nur volas esar ye loki en qui la vivo esas
grandioza e vervoza. El multe prizas hektika New York. Pose, elua vivo sempre
restos kaosatra e nestabila.

La legendo di Scott e Zelda kom Heraldi di la 'Jazz Age' e l'enkorpigo di la
'Roaring Twenties', hodie ankore esas faciniva. Por multa usani, li simbolizis
la saluto di la puritana 19ma yarcento. La traumato di unesma mondomilito devis
esar obliviata, l'ekonomio rapide kreskis e la festanta 'Nouveaux Riches' e
libertina yuni multe juis la brileso di la sociala heroi Fitgeraldala, ma la
majoritato ek li ne travidis ke ilua rakonti esas trempita kun fato e damneso.
Dum lia miel-tempo en New York, le Fitzgerald shokas la simpla publiko kun gaya
provoki. Zelda dansas sur la tablo, saltas en fonteni e montras sua genui. El
esas la raskalatra muzo di Scott e la prima tipo di la sen-diciplina muliero ek
la duadekala yari.

La paro aspektas kom gefrati ed ofte mixas vesti: Scott vestizita kom
dansistino, Zelda kom bela yunulo. Raporti abundas qui mencionas pri lia
hipnotiganta magneteso e l'erotika atrakteso. Ma dop ta exterajo di spontana
sen-jeneso ed eterna ebrieso, embuskas frenezieso. La famoza konversado da Zelda
esas mixo de provakanta delirajo, fanfaroneso ed afekteso. Fitzgerald rafinate
plajiaras elua idiomo, boke da 'Daisy' en 'The Great Gatsby'. Malgre ke Scott
sembligas ke il esas la su-fidanta literaturisto ed amoranto, la sensualeso di
Zelda konfuzigas il e hezitigas da il pri sua vireso. Pose, en Paris, Zelda
akuzas Scott pri geyeso.

Dum la duadekala yari le Fitzgerald ocilas inter Amerika ed Europa. Esas vivo di
luxoza hoteli, chika vakanco-domi e drinkerii. La nasko di Scottie e la matreso
di Zelda ne efektigas la dezirata stabileso en lia mariajo. Pri la periodo ye
Long Island en 1922 - dum la skriptado di 'The Great Gatsby' Zelda remarkis:
'Esis extreme alkoholoza e kaosoza tempo. Sempre esis teotempo o tarde en la
nokto.

L'unesma grava depreso di Zelda e la komenco di la kreiva blokuso di Scott
eventas samtempe kun la Bors-krulo di Wall Street en 1929. Tam abrupta kam la
‘Roaring Twenties’ transformas aden la Depreso di la triadekala yari, tale
subite indikaji di skizofrenio manifestas su che Zelda. La auspici ja datizesis
de la komenco di la duadekala yari. En Francia el probas su-ocidar pos ke sua
adulteranta relato kun Franca aviacisto finas. Kande Fitzgerald tro intimeskis
kun la dansistino Isadora Duncan en Saint Paul-de-Vence, el melodramate
precipitas su de la petra eskaleri. Ed anke eventis l’ altra bizara eventi. Hike
Zelda volas vehar de la roki. Dum altra evento el jacas avan l'automobilo e
pregas Scott por transvehar el.

Ca eventi pre-iris l'unesma grava nevroso, qua sequas ye elua intensiva
balet-entrenado en Paris. Ye fotografuri ek 1930, el regardas iritate e tensate
la lenso. El sufras kronika ekzemo ed apene aspektas kom l'ecitanta, bela yunino
ek la duadekala yari. Periodi di frenezieso e frivoleso rapide sequas l' un l'
altra.

En 1932, kande Zelda volas rakontar pri la tumultoza duadekala yari e la komenco
di elua morbo en sua libro 'Save me the Waltz', eruptas la sentimento di Scott.
'Tu sempre esis tria-rangala baletisto e skriptisto', il dicas denigrante. Scott
esas koncianta pri la risko ke sua spozo uzas la materio autobiografiala, quan
il rezervis por sua romano 'Tender is the Night'. Pos tra-strekizar kelka
texto-parti, la libro di Zelda aparas ye 'Scribner'.

Inter 1930 e 1948 Zelda restas en kelka chika Usana kliniki. Scott fidele pagas
la chera fakturi, ye disto il sucias l'edukeso di lia filiino e kelka-tempe il
duktas sua spozo a Miami, Kuba ed altra vakanco-adresi. La semanfini e voyaji
ofte finas en reciproka bitreso e desafecioneso. Nun Scott Fitzgerald esas
maladesema, alkoholiko e vane probas ri-obtenar sua kreiveso ed inspireso. Il
viv-tenas su per rakonti por 'The New York Evening Post', il falias kom
cenaro-skriptisto en Hollywood. La persono qua en la duadekala yari esis un de
la maxim grava skriptisti en Amerika, esas obliviata. Kande il mortas en 1940
pro kordio-atako, sua libri ne plus esas obtenebla. Zelda ne esas kapabla
asistar la funero.

La lasta ok yari di sua vivo, Zelda lojas kun sua olda matro. Ofte esas l'acepti
en la kliniko, ube el terapie piktas, tondas papera pupeeti e facas long-duranta
promenadi. 'Ibe iras ta fola muliero' dicas la habitanti di Montgomery kande el
preteriras, dum dii varmega, vestizita per lana kalzi e beredo. Zelda atingis
sua fina destino. El sufras manio religiala. Kom apostolo di la Sinioro, el
probas konvertar altri. Nun el nur prizas piktar ceni biblala. En 1948, incendio
eventas en la 'Highland'-kliniko. Non kuracati mortas, un de li esas la spozo di
Scott Fitzgerald. Fine el esas sepultata apud la skriptisto, qua ultempe en
letro, pregis sua filiino por afecionar el.



https://io.wikipedia.org/wiki/Fort_Lauderdale,_Florida

Fort Lauderdale, konocata kom la "Venezia di Amerika," esas urbo en la komtio
Broward, en Florida, Usa. Konocata anke kom "Fort Liquordale" pro lua atmosfero.
Segun la demografiala kontado di 2000, ol havis 152,397 habitanti.

Segun l'Usana Kontado Ministerio, l'urbo havas entote 93.3 km², equivalanta a
36.0 mi², di qui 82.2 km² o 31.7 mi² esas lando e 11.1 km² o 4.3 mi² (11.91% de
lua surfaco totala) esas aquo.

Segun la demografiala kontado di 2000, esis 152,397 homi, 68,468 hemanari, e
33,001 familii qui rezidis en la urbo. La denseso di habitantaro esis
1,854.4/km² (4,803.1/mi²). Esis 80,862 domi kun mezvalora denseso di 984.0/km²
(2,548.5/mi²). Segun raso, esis 64.27% Blanki, 28.88% Negri od Afrik-Usani,
0.23% indijeni Amerikana, 1.03% Aziani, 0.05% Pacifik-insulani, 1.76% de altra
rasi, e 3.79% de du o plura rasi, e 9.45% de la habitantaro esis
Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $37,887, e la mezvalora
revenuo per familio esis $46,175. La mezvalora revenuo por la viri esis $34,478
kontre $27,230 por la mulieri. La revenuo per capita por la urbo esis $27,798.
Vivis sub la povreso-lineo 17.7% de la habitantaro 13.8% de la familii. Ek omna
habitantaro evante min kam 18 yari, 29.0%, ed ek omna habitantaro evante 65 yari
o pluse, 11.1% vivis sub la povreso-lineo.



https://io.wikipedia.org/wiki/Elektro

Elektro esas vorto qua venas de greka linguo qua signifikas sucino. Antiqua
grekini havis deskovrita ke per fricioninta sucino, to produktas atrakto ad
altra objekti e sat longe cintili. En ta formo ul es nominita nemova elektro.

Elektro es energiala manifesto devita diversa materio-charji ke respektas
konserv-lego.

Elektrala charjo esas abstrakta nociono, komparebla kun to di maso, qua permisas
explikar certa kondukti. Kontre pri maso, l'elektrala charjo povas prenar du
formi, qua experienco ad-duktas ad konsiderar kom « opozita »; on qualifikas
arbitriale di pozitiva e negativa. Du charji di sama naturo, du pozitiva charji
per exemplo, retropulsas, lore qua du charji di opoza naturo atraktas. On nomas
ta fenomeno elektromagnetika interago. L'interago inter la charji ed
elektromagnetisma feldo esas la fonto di uno di quar fu ndamentala forci. Ta
elektromagnetisma feldi, en klasika mekaniko obedias pri Maxwell-equacioni.

L'elektrala charjo povas esas direkte mezurita kun elektrometro. Lia unajo esas
coulomb. L'observita partikuli posedas di charji qua esas di integra multopli di
elementa charji qua esas fondamentala fizika konstanto. La quarki esas supozita
havar di charji qua esas multopla di triima di fundamentala charjo, ma ta
partikuli ne esas observebla. La distinta naturo di elektrika charjo
demonstrabis da Robert Millikan ole-guto experimento.

Charles Du Fay propozis ye 1733 ke elektro venis en du varii qua internihiligas,
ed expresas to en termi di du flui teorio. Kande glaso esas fricionita kun
silko, il dicas ke esas glasala elektro, e kande suciono esas fricionita kun
furo, la suciono charjabas kun rezinala elektro.



https://io.wikipedia.org/wiki/EU

L'Europana Uniono naskis per la kontrato subskribita en Maastricht, Nederlando,
la 7ma di februaro 1992. La kontrato pri l'Europana Uniono efikeskis en 1 di
novembro 1993.

L'Europana Uniono expansis su ye la 1ma di januaro 1995, kande Austria, Finlando
e Suedia membreskis.

Ye la 1ma di januaro 2002 l'Europana Uniono komencis uzar komuna monetaro,
l'Euro - tamen ne omna membri. L'Euro uzesas en Austria, Belgia, Finlando,
Francia, Germania, Grekia, Hispania, Irlando, Italia, Luxemburgia, Nederlando e
Portugal.

L’ Uniono expansis su itere ye la 1ma di mayo 2004, kande Chekia, Chipro,
Estonia, Hungaria, Latvia, Lituania, Malta, Polonia, Slovakia e Slovenia divenis
membri.

Pos finar Duesma mondomilito, Europa restis febligita. Germania devastabis, sive
pri la quanto di morti, sive pri materiala domaji. Quankam Francia ed Unionita
Rejio oficale vinkis la milito kontre Germania, amba landi anke sufris grava
perdaji (malgre min granda kam Germania) qua afektis lia ekonomii e prestijo en
nivelo mondala.

Dum la sequanta yari, la rankori e la desfido inter l'Europana nacioni,
difikultis rikoncilio. En ta kuntexto la Franca ministro di extera aferi Robert
Schuman defensis la kreado di West-Germania, rizulto di l'uniono dil tri zoni di
okupado kontrolita da ocidentala demokratii, lasanta la zono okupita dal
Sovietia. Schuman habebis tris nacionalesi (Franciana, Germana e Luxemburgiana)
dum diferenta etapi di lua vivo. Ica fakto facis a lu komprenar la kompexo di
l'Europana konflikti e developar intereso pro l'Europana unifiko.

Kin yari pos la kapitulaco di Nacional-Socialista Germania, ye la 9ma di mayo
1950 Schuman klamis West-Germania e l'Europana landi qua volis submisar sub
unika komuna autoritato la menajo di lua rispektiva produktadi di karbono e
stalo. Ca diskurso, konocata kom Deklaro Schuman, aceptesis en diferanta formi
dal Europana guverni ed esis la komenco di la konstrukturo di la uniono di
Europa, pro esar l'unesm oficala propozo pri integro di Europa. La ideo
konsistis ek submisar la dua produktadi necesega por la konstruktado di armi ad
unik autoritato, do la landi qui partoprenis en ca organizuro trovus granda
desfacileso por komencar milito inter li.

La propozo di Robert Schuman aceptesis dal kancelero di la Federala Republiko di
Germania, Konrad Adenauer. En la printempo 1951 signatesis en Paris la pakto qua
institucionaligis l'Europana karbono- e stalo-komuneso, konkretinta la propozo
di Schuman. Germania, Francia, Italia, Nederlando, Belgia Luxemburgia atingis
kompreno qua favorigis la kambio di materio prima necesega en siderurgio*,
aceleranta di ca formo l'ekonomikala dinamiko, kon la skopo di dotar Europa di
kapableso di autonoma produktado. Ica fondanta pakto serchis proximar Europana
vinkanti e disvinkanti al centro di Europa ke povus prenar lua propra destino en
lua mani, facanta se nedependanta di extera entitati. Le trado expiris en 2002,
quankam lua funciono esis obsoleta pos la fuziono di exekutiva e legifala organi
en l'Europana komuneso, qua aquiris yurala personaleso ed anke danko a
l'Europana "unika akto" di 1986.

En majo 1952, ja dum kolda milito, signatesis en Paris-kontrato qua establisis
l'"Europana komuneso di defenso" (EKD) qua permesis l'armizo di West-Germania en
l'Europan armeo. Kin membri dil EKSK ratifikis la kontrato, ma en augusto 1954,
la Franciana parlamentarii repulsis, kom konsequo dil ensembla opozado inter
gaulisti e komunisti. Ol esas tale ke l'antiqua Bruxel-kontrato di 1946
modifikesis por krear l'"ocidentala europana uniono" ke esos tala til la
validijesko dil Kontrato di Amsterdam en 1999, l'unika Europana organizuro por
la defesno e la sekureso. Quankam reforcis l'antiqua tratdo, l'OEU nun esis
simbolika ento sen povo nek reala kooperado frente al Nord-Atlantikal Uniono.
Lua precipua skopo esis la developo di nukleala forcii, asekuranta la defenso di
l'Europana landi ante hipotezal atako.

Impulso di graveso arivis en 1957 kun la signado dil traktati di Roma. Le sex
landi decidas avancar en la kooperado en ekonomikala, politikala e sociala
domeni. L'emo esis atingar "komuna merkato" qua permesus la libera cirkulado di
peroni, vari e kapitali. L'Europana Komuneso Ekonomiala esas l'internaciona
ento, di supranaciona tipo, dotata di autonoma kapableso di institucionaligita
financado pro ca pakto. Ica dokumento formacis la triesma komuneso di nefinita
durado, l'Euratom.

La Kontrato di Maastrich signatesis en februaro 1992, ed efikeskis en 1993.
Segun ol, l'Europana Uniono mantenis la komuna merkato e la EEK transformesis en
Europana Komuneso, en nova etapo en la uniono-proceso. La kontato kreis Europana
civitaneso e permisis cirkular e rezidar libere en omna landi di la komuneso, ed
anke la yuro por votar e votesar en la stato ube vivas, por Europana o lokal
elekti. Ol decidis kreado di unika monetaro, la Euro, que komencus uzesar en
2002 sub kontrolo di Europana centrala banko.

En 1999 komencis la Kontrato di Amsterdam. Ca kontrato establisis la principi di
libereso, demokratio e respekto al homala yuri, inkluzite le principi di
susteninda developo. Duo yari pose signatesis la Kontrato di Nice, qua efikigis
en 2003. Dum la yaro 2002 l'Europana Karbono- e Stalo-Komuneso extingesis, pos
finigar lua periodo di valideso (50 yari) e lua ago-sfero inglobesis en ta di
l'Europana Uniono.

La 1ma di mayo 2004 eventis la maxim granda expanso di l'Europana Uniono, kun
l'eniro di 10 nova membri: Estonia, Latvia, Lituania, Polonia, Chekia, Hungaria,
Slovakia, Slovenia, Malta e Chipro. Pose, la 1ma di januaro 2007, du altra
landi, Rumania e Bulgaria, divenis membri di EU.

Pose, la 29ma di oktobro 2004 signatesis Roma-pakto. La ratifiki di la kontrato
komencis kun l'aprobi da la parlamenti, ma ula stati kunvokis referendi en 2005.
L'unesma facesis en Hispania, ube ol aprobesis kun 76,73% di apogo. Quankam, la
ratifiko havis problemi kun la repulso di Francia e Nederlando. Le politikisti
dicis ke to inicigis "reflexiono-periodo", qua finigis en 2007 kun la signado
dil Berlin-Deklaro la 25 di martio 2007. La deklado havis kam skopo impulsar la
serchado di nova institucal akordo ante dil Europana votadi di 2009. En 2007,
l'Europana Konsilantaro akordis ke la Konstitucado faliis, malgre ke la
majoritato dil propozi inkluzabis pose en la reformo dil traktati di l'Uniono.
Tale, la 13 di decembro 2006, signatesis la traktato di Lisboa.

Ica traktato havis aspiris plubonigar la funcionado di l'Europana Uniono kun la
modifiko dil Kontrato di Maastrich e la Konstitutiva kontrato di l'Europana
Komuneso (Roma-kontrato). Ula dil maxim grava reformi dil Lisboa-kontrato esis
la la redukto dil posiblesis di stagno en la decido-facado per la voto di
qualifikata majoritato, Europana Parlamento kun plu fortio, l'elimino dil tri
koloni di l'Europana Uniono (ja obsoleta) e la kreado dil Prezisdisto di
l'Europana Konsilantaro e l'Alta reprezentanto por la komuna, extera e sekuresa
politiko di Europana Uniono por donar plu kohero e kontinueso al politiki di
l'EU. La Lisboa-kontrato, qua komencis la 1ma di decembro 2009 establisis ke la
Charto pri Fundamentala Yuri di l'Europana Uniono esis judiciale obligata por le
stati membri.

Kande Traktato di Lisboa efikeskis, la simboli di l'EU kom la flago, la devizo,
la Himno o la Dio di Europa ne esas judiciale vinkulanta, quankam omna li
uzesas. Malgre to, 16 landi membri deklaris ilia loyaleso ad simboli di
l'Europana Uniono en anexa deklaro al kontrato.

Depos la kreo di EU ye 1993, havas developita lua kompetentesi en l'areo di
judiciado ed interna aferi, komencale ad interguvernala nivelo e pose da
supranacionalismo*. Por ca skopo, agentesi havabas establisita qua koordinas
asociita agadi: Europol, por kooperado di polico-forci, Eurojust por kooperado
inter persequisti, e Frontex por kooperado inter frontiera kontrol autoritati.
EU anke operacas Schengen informo sistemo qua furnisas komuna datumaro por
polici ed enmigro autoritati. Ta kooperado partikulare developesis kun l'advento
di libera frontieri tra Schengen-konkordo e l'asociita tra frontiero krimino.

Du di originala kerno objektivi di Europana ekonomikala komuneso esis la
developado di komuna merkato, pose rinomizita la singla merkato, e dogana uniono
inter lua membrostati. La singla merkato envolvas la libera cirkulado di vari,
homi, e servadi en EU, e la dogana uniono envolvas l'apliko di komuna extera
tarifo sur omna vari eniriganta la merkato. De kande vari havabas enirigar en la
merkato to ne povus esar submisita a doganala imposti, diskriminacala taxi od
importaco quoti, pro ke to voyajis interne. Islando, Norvegia, Liechtenstein e
Suisia, qui ne partoprenas en l'Europana Uniono, partoprenas en la singla
merkato ma ne en la doganal uniono. Mez la komerco en EU kovresas da legifuro
harmoniigata da EU.

EU esas laboranta por plubonigar trafrontierala substrukturo en EU, por exemplo
tra la traeuropana reti (TEN), projekti sub TEN inkluzas Tunelo sub Angla
Kanalo, LGV est, Fréjus relo tunelo, Öresund-ponto, Brenner bazala tunelo e la
ponto super Messina-stretajo. En 2001 on kalkulis ke en 2010 la reto kovrus:
75,200 kilometri (46,700 mi) di voyi; 78,000 kilometri (48,000 mi) of fervoyi;
330 aeroportui; 270 marala portui; e 210 internala portui. La politiko pri
developanta Europana transporto kreskos la preso sur la cirkumajo en multa
regioni per l'augmentata transporto reto. En la pre-2004 EU membri, la precipua
problemo en transporto traktas kun konjestiono e polutado. Pos la recenta
inkluzo, la nova stati qua unionita depos 2004 augmentas la problemo di solvanta
acesebleso a la transporto agendo. La voyoreto di Polonia en partikulara esas en
povra kondiciono: ye aceso di Polonia ad EU, Certa nombro di voyi bezonis esar
ameliorar, specala A4 voyego, bezonanta proxim €13 biliono. Galileo situeso
sistemo esas altra EU substrukturo projekto. Galileo esas proposita satelito
navigado sistemo, konstruktor per EU e sendor da Europana spaco agencio (ESA),
ed esor operacala de 2012. Galileo projekto esis lansita parte por diminutar la
dependado di EU de Usa operacita globala situeso sistemo, ma anke por donar plu
kompleta globala kovrilo e permisar por grandega exakteso, donita l'anciena
naturo di GPS sistemo.

Eduko e cienco esas arei ube la rolo di EU limitesas a suportar nacionala
guvernerii. En edukado, la polico esis precipue developita dum la 1980a en
programi suportanta kambii e movebleso. La maxim videbla di to esis Erasmus
programo, universitato kambio programo qua komencis ye 1987. Dum unesma 20 yari
suportis internacionala kambio oportunaji por pluse 1.5 miliono universitatala e
kolegiala studenti e divenas simbolo di Europana studenta vivo. Havas nun sama
programi por skolo lernanti e docisti, por probo-tempieri en profesionala
edukado ed aprentiseso, e per adulta lernanti en dumviva lernanta programo
2007-2013. Ta programi esas designata por kurajigar plu larja konokajo di altra
landi e dissemar bona praktiki en edukado e lernanta fieldi inter UE. Tra sua
suporto di Bologna proceso UE esas suportanta komparebla standardi e konciliebla
gradi tra Europa. Ciencala developo esas faciligata inter kadro programi,
l'unesma komencis en 1984. La skopo di EU politiko en ta areo esas koordinar e
stimular serchado. La nedependanta Europana serchado konsilantaro atribuas EU
pekunii a europeala o nacionala serchado projekti. EU kadro programi traktas en
multi arei, per exemplo energio ube ambicionas developar diversa mixuro di
rinovigebla energio por cirkumajo e diminutar dependado de importacita fueli.

Ultre multa larja urbi, EU anke inkluzas multa dense populala regioni qua havas
ne singla kerno ma havas emersita de la konekto di multa urbi e nun envolvas
larja metropolala arei. La maxim populoza esas Rheno-Ruhr, havante preske 11.5
milion habitanti (Köln, Dortmund, Düsseldorf, etc.), Randstad preske 7 milion
(Amsterdam, Rotterdam, Den Haag, Utrecht, etc.), Frankfurt-am-Main metropolala
regiono preske 5.8 milion (Frankfurt, Wiesbaden, etc.), Flandriana rombo preske
5.5 milion (urbala areo inter amba Antwerp, Bruxel, Leuven e Ghent), Katowice e
lua Alta Silesian metropolala areo preske 5.3 milion ed Øresund regiono preske
3.7 milion (København, Dania e Malmö, Suedia).

La membrostati asumas responso pri linguala polico, ma EU institucuri incitas
lernanto di altra lingui. Angla esas la maxim parolata linguo en EU, ezanta
parolata da 51% di EU populo kande kontado amba indijena e neindijena parolanti.
Germana esas la maxim larja parolanta matrala linguo. Multa oficala lingui de EU
apartenas ad Indo-Europana linguaro, ecepte Estoniana, Finlandana e Hungariana,
qui apartenas a la familio di lingui Uralika, e Maltana, qua esas Afro-Aziala
linguo. Multa lingui oficala en EU skribesas kun latinal alfabeto ecepte
Bulgariana, skribita en kirila, e Greka, skribita en Grek alfabeto.

Ultre la 24 oficala lingui, existas cirkume 150 regionala e minoritata lingui,
parolata da plu kam 50 milion personi. Meze li, nur la regionala lingui de
Hispania (Kataluniana, Galisiana e Baskiana), Skota Gaelika, e Walsana povas
uzesar da civitani kun la precipua Europan institucuri. Quankam EU programi
povas suportar regionala e minoritata lingui, krear legi por protektar regionala
lingui esas afero por singla membrostato. Europana charto por regionala e
minoritato lingui ratifikita da multe EU stati furnizas generala guidolinei ke
stati povas sequar por protektar lua linguala heredo. Europana dio di lingui
kunsidas yearala ye 26 di septembro ed intencas stimular linguala lernado tra
Europa.

Segun nova inquesto pri religiozeso en EU, segun Eurobarometer en 2012
kristanismo esas la religio kun la maxim granda nombro di adepti en EU; katoliki
esas la maxim larja kristana grupo en EU, kontas 48% civitani, dum ke
protestanti esas 12%, ed eastala ortodoxi esas 8%, ed altra kristani esas 4% de
la habitantaro di EU.

Eurobarometer sondi di Eurostat indikis en la yaro 2005 ke 52% de EU-civitani
kreis en Deo, 27% en "kelka sorto di spirito o vivanta forco", e 18% havas nula
formo di kredo. Multa landi subisis falianta eklezio asistado e membreso en
recenta yari. La landi ube la min poka populo indikas religiala kredo esis
Estonia (16%) e Chekia (19%). La maxim religioza landi esis Malta (95%; precipue
katoliki) pose Chipro e Rumania, ambe kun cirkum 90%. Tra EU, kredo esis plu
alta inter mulieri, kreskas kun evo, to kun religioza edukado, to qua quitas
skolo ye 15 kun bazala docado, e to "plasizo ipsa en rekto di politikala rango
(57%)."

Quankam EU havas ne chefa autoritato en la feldo di sanesoflego, l'Artiklo 35 de
la Charto di Fundamentala Yuri dil Europana Uniono afirmas ke "alta nivelo di
homala sano protekto mustis certigar en la defino ed la laboro di omna uniono
politiko ed agesi." Omna la membrostati havas sive publike komanditita e
regulita universala sanesoflego o provizita universala sanesoflego. Europana
generala konsilantaro di komiso por sano e konsumanti ambicias koordinar
nacionala yuri pri protekto di saneso di la habitantaro, sur yuri di konsumanti.

Tota EU e multa altra Europana landi ofras gratuite a lua civitani Europana
Saneso Asekuro Karto qua, en reciproka bazo, providas asekuro por urjanteso
kuraco asekuro kande vizitanta altra participanta Europana landi. Instrukto pri
trafrontierala sanesoflego aspiras augmentar kooperado en sanesoflego inter
membrostati e faciliganta aceso a sekura ed alta qualeso trafrontierala por
Europana maladi.

Kulturala kooperado inter membrostati divenis koncerno di EU depos lua inkluzo
kom kompetenteso di la komuneso tra Maastrich-kontrato. Agado facita en la
kultural areo da EU inkluzas Kulturo 2000 7-yari programo, Europana kultura
monato, MEDIA programo, orkestri tale EU yuna orkestri ed Europana kapitalo di
kulturo programo - ube uno o multo urbi esas selektita por uno yaro por helpar
la kultura developado di ta urbo. Sporto esas precipua la responso di
individuala membrostati od altra internacionala organizuri prefere ke to di EU.
Quankam, esas kelka EU politiko qua havas kontakto sur sporto, tale ke la libera
movado di labori qua esas a la kerno di Bosman decido, qua interdiktas nacionala
futbalo federuri de impozar quoti sur exterlanda futbalisti kun Europana
civitaneso. Traktato di Lisboa oportas ula apliko di ekonomika reguli egardas la
specala naturo di sporto e lua strukturi bazata sur voluntala ageso. Ta sequenta
preseso grupo per guvernala organizuri tale internacionala olimpala komitato e
FIFA, pro objecioni pri l'apliki di libera marketo principi a sporto qua duktas
augmentanta brecho inter richa e povra klubi. EU ya furnisas pekunio por
Israelana, Jordaniana, Irlandana e Britaniana futbala karosi, kom parto dil
projeto "Futbalo por la Paco" (Footbal 4 Peace).



https://io.wikipedia.org/wiki/Dreno

Dreno esas l'evakuado naturale od artificale aquo de la surfaco o subsurfaco di
areo. Kelkafoye, ta depreno di ecesi di aquo en kelk arei bezonesas, por
permisar l'agrokultivo o l'establiso di habitanti.

Dum l'antiqueso, civilizesi an la valo dil fluvio Indo ja uzis sistemi di dreno
ed eskarto di kloakajo. Ta sistemi esis plu efikema kam la sistemi uzita dum
mez-epoko en Europa, ed anke kam la sistemi ankore uzata en India e Pakistan.

Dum la prehistorio en Europa, la regiono inter Amsterdam, Haarlem e Leiden
kovresis da multa lagi. L'extraktado di torfo dum yarcenti gradope permisis
l'uniono di multa lagi por formacar granda lago konocita kom Haarlemmermeer. De
fino di la 15ma yarcento en Nederlando uzesis sistemi di vento-muelili por movar
aquo vers dreno-kanali. Drenado finis nur dum la 19ma yarcento kande vapora
mashini komencis uzesar. La lago desaparis komplete de 1849 til 1852, e centi di
km² divenis uzebla por agrokultivo e konstrukturi.

Ultre Nederlando, altra regiono qua uzas multe dreno esas Florida, Usa, en la
regiono di plantacaji di citrusi. Pos periodi di intensa pluvi, pumpili uzesas
por drenar plantacaji ed impedar domajo di arbori.



https://io.wikipedia.org/wiki/Dek_e_tri_kolonii

Dek e tri kolonii esis la nomo qui recevas la historiala koloniala posedaji di
Britania en l'Atlantika marbordo di Nord-Amerika inter Nova Skotia e Florida,
qui fine en 18ma yarcento kunigis sub nedependa registaro por la kreado di nuna
Usa.

Britania establisis kolonii en Nord-Amerika depos 1607, kande l'unesma
permananta kolonieto fondesis dal Britaniani en Jamestown, Virginia. Dum la 18ma
yarcento la habitantaro augmentis en la kolonieto e mult altra Britaniana
kolonii fondesis, kun grand autonomio en internal aferi ma subordinita a
Britania.

En 1770a yari ya estigis plura urbala centri kun jurnali, vendeji, komercisti e
metiisti. Filadelfia, kun 28 000 habitanti, esis la maxim granda urbo, seque di
New York, Boston, e Charleston. Diferanta de altra nacioni, Usa ne havis feudal
aristokrataro segun l'Europana stilo. En la kolonial epoko la tereni esis
abundanta e la labor-povo skarsa ed omna libera homo povis atingar la prospereso
od adminime l'ekonomiala nedependo.

La kolonio militis kontre Britaniani en 1775, di quo komenca evoluo favorigis la
Britaniani ma to chanjis pos la batalio di Saratoga e pose Francia, note
furnisanta kanonopulvero e Hispania intervenis apogante la nedependentista
Usani.

Ye la 4ma di julio 1776 reprezentanti di la dek-e-tri kolonii proklamis rekatis
l'Deklaro di nedependo, per qua naskigis Usa, unesma nedependanta naciono en
Amerika. Fine en 1783, per la Traktato di Paris, Britania agnoskis la nedependo
di la kolonii.



https://io.wikipedia.org/wiki/Cristoforo_Colombo

Cristoforo Colombo (1451 til 1506) esis Italiana navigisto e la duesma
deskovristo di Amerika (ma l' unesma Leifr Eiríksson ne indikas ulo en Europa).

Depos 1485 il esforcis obtenar pekuniala moyeni por la projeto, por trovar nova
voyo ad Azia, fine ganante konkordo kun Ferdinand 2ma di Aragon e spozino
Isabella 1ma di Kastilia. Ye 3 di agosto 1492 la expediciono komencis: tri navi
departis de Hispania: Santa Maria esis 36 m de longeso e 200 tuni de graveso, e
havis 30 navani; la altra du navi esis Pinta e Niña.

Ye 12 di oktobro li deskovris insulo di nuntempa Bahama, e renkontris la
indijeni, qui esis pacoza. Ye 28 di oktobro li atingis la nord-esta di nuntempa
Kuba, e li exploris la marbordo. Li exploris la norda marbordo di Hispaniola en
januaro 1493, ube li renkontris enemikala indijeni, e du homi di Colombo esis
ocidata.

Pose li komencis retrovoyajo a Hispania, ed arivis ye 15 di marto 1493. Colombo
durante kredis ke il deskovris regiono di Azia.

Ye 24 di septembro 1493, Colombo departis de Cádiz ye la komenco di duesma
voyajo vers la Nova Mondo. Esis 17 navi, portanta 1200 koloniisti. Ye 2 di
novembro, la navi atingis Dominika e pose Guadelupa, quan Colombo exploris de 4
til 10 di novembro. Plu tarde il atingis Porto-Riko. Ye 22 di novembro il
atingis Hispaniola, e trovis ke la fortreso establisita dum la unesma vizito
esis destruktita da indijeni; kadavri di la Hispana koloniisti jacis en la
ruinaji. Ye la norda marbordo di Hispaniola il establisis nova kolonio, nomizita
La Isabela.



https://io.wikipedia.org/wiki/Charles_Darwin

Charles Robert Darwin (1809 til 1882) esis naturalisto qua esas famoza kom
originanto di evoluciono-teorio tra naturala selektado.

Il developis lua intereso pri naturala historio dum studiado unesme di medicino,
pose teologio ye universitato. Lua kinyara voyajo en navo Beagle adportis il
glorio kom geologisto e famo kom populala autoro.

La voyajo cirkum la mondo en Beagle (qua komencis en decembro 1831 e finis en
oktobro 1836) facesis precipue por hidrografiala explorado di Sud-Amerika;
Darwin asistis kom geologiisto. Ye 15 di septembro 1835 li arivis ye la
Galapagos-insuli, e Darwin studiis l'animali, inkuzante tortugi di la speco
Chelonoidis nigra ed uceli di la speco Mimus thenca. Ye 20 di oktobro 1835 la
navo departis de le Galapagos. Dum ke la navo segliris vers Tahiti pos la
departo, Darwin, skribante pri la deskovri, notis ke Mimus thenca kelke diferis
en singla insulo di le Galapagos; to, kun simila konkluzi pri la tortugi di
l'insuli, esis importanta por lua plu tarda teorio di evolucionado di vivanta
enti.

Lua biologicala observado kurajigis il studiar speci-transmuto, ed il developis
lua teorio di naturala selekto ye 1838. Il studiis anke pri hormoni.

Plene koncianta di probabla reakto, il konfidis nur proxim amiki e duris lua
sercho por juntar anticipita objecioni, ma ye 1858 l'informo, ke Alfred Russel
Wallace nun havas simila teorio, efektigis edito.



https://io.wikipedia.org/wiki/Botswana

Dum la 19ma yarcento komencis militado inter Tswana habitanti e Ndebele populo,
qua inkursis en nord-esto di la teritorio. Pos apeli di la rejulo Khama 3ma di
Batswana populo, Unionita Rejio pozis la regiono sub lua protektorato. Unesma
nomo di teritorio sub Britaniana dominio esas Bechuanalando. Lando nomizita
segun la Tswana-grupo de Bantu-tribui.

Kande la Uniono di Sudafrika formacesis en 1910, Bechuanalando, Basutolando
(nune Lesotho) e Swazilando ne esis inkluzita en la teritorio. Kande Nacionala
Partiso ganis povo en Sudafrika en 1948 e adoptis segregaso, l'ideo di unionar
la teritorii desaparis.

En junio 1964 Unionita Rejio aceptis l'ideo di propra demokratiala guvernerio en
Botswana. Lando divenis nedependanta de Unionita Rejio en 30 di septembro 1966.
Seretse Khama esis lua unesma prezidanto, rielektita du foyi. En 1984 okuris
elekto e la viceprezidanto Quett Joni Masire vinkis. Il anke rielektesis du
foyi, en 1989 ed en 1994.

Botswana esas prezidantala republiko. La prezidanto esas chefo di stato ed anke
chefo di guvernerio, ed elektesas dal parlamento (National Assembly) por 5-yara
periodo. Nuna prezidanto esas Ian Khama.

La Parlamento havas unika chambro kun 61 membri, qui elektesas dal populo por
5-yara periodo. La Supra Korto esas la maxim alta korto di judiciala povo en
Botswana. Ol povas judiciar tota kriminala e civil aferi. La prezidanto indikas
la membri di la Supra Korto.

Lua konstituco adoptesis en 30 di septembro 1966. Botswana konsideresis la min
korupta lando de Afrika.

Botswana esas la 47ma maxim granda lando dil mondo. Kun 581.730 km² lua totala
surfaco esas simila a Madagaskar. Granda parto di lua teritorio esas plano e
kovresas da Kalahari dezerto (preske 70% de totala surfaco). Min kam 5% di
totala surfaco recevas suficanta pluvo por esar kultivata.

Limpopo esas la maxim importanta fluvio di lando, ma Okavango fluvio formacas
importanta ekosistemo en la nord-westo di lando.

Botswana esas la 3ma maxim granda mondala produktanto di diamanto. La KLP per
persono kreskas plu rapide dum recenta yari: segun la Internaciona Monetarala
Fonduro lando kresis 9% omna yaro de 1966 til 1999.

La precipua rasala grupi esas Tswana, Kalanga e Bushmani. Blanke reprezentas
cirkum 3% di totala populo.

La maxim granda urbo esas Gaborone. Altra importanta urbi esas Francistown e
Malepolole.



https://io.wikipedia.org/wiki/Bettles,_Alaska

Bettles esas vilajeto en la regiono Yukon-Koyukuk, en Alaska, Usa. Segun la
demografiala kontado di 2000, ol havis 43 habitanti.

Segun l'Usana Kontado Ministerio, la urbo havas entote 4.2 km², equivalanta a
1.6 mi², di qui 100% esas lando, e nulo esas aquo.

Segun la kontado di 2000 esis 43 personi, 16 hemanari, e 9 familii qui rezidis
en la vilajeto. La denseso di habitantaro esis 10.1/km² (26.2/mi²). Esis 36 domi
kun mezvalora denseso di 8.5/km² (21.9/mi²). Segun raso, esis 76.74% Blanki,
0.00% Negri od Afrik-Usani, 18.60% indijeni Amerikana, 0.00% Aziani, 0.00%
Pacifik insulani, 0.00% de altra rasi, e 4.65% de du o plusa rasi, e 0.00% de la
habitantaro esis Hispan-Amerikani o Latinal Amerikani de irga raso.

La mezvalora revenuo per hemanaro en la urbo esis $49,375, e la mezvalora
revenuo per familio esis $65,000. Viri havis mezvalora revenuo di $47,917 kontre
$48,750 por mulieri. La revenuo per capita por la urbo esas $19,585. Vivis sub
la povreso-lineo 6.4% de la habitantaro e 10.0% de la familii. De la habitanti
evante min kam 18 yari, 11.1%, e nulu de la habitanti evante 65 yari o pluse
vivis sub la povreso-lineo.



https://io.wikipedia.org/wiki/Batalio_di_Normandia

Batalio di Normandia, kodexo-nomo Overlord, esis batalio de la duesma
mondomilito qua eventis inter trupi de westala federiti (Usa, Unionita Rejio,
Kanada, Australia, plu soldati de altra nacionalesi (Franca, Polona, Nederlanda,
Chekoslovakiana, Greka) qui vivis en Anglia) kontre nacional-socialista Germania
en la litoro di Normandia, nordo di Francia. Ta batalio esis la maxim grand
amfibia operaco de la historio, e markizis la komenco di la liberigo di Francia
de nacional-socialist okupeso.

Pos sucesoza Britanian amfibia atako kontre Saint-Nazaire ye la 28ma di marto
1942, Adolf Hitler imperis ke tota navala e submarala bazi en l'Atlantiko esus
forte defensita. Mili di koaktita laboreri konstruktis permananta fortifikuri en
la litori di Belgia, Nederlando e Francia. En la komenco di 1944 marshalo Erwin
Rommel indikesis por inspektar e plubonigar la sistemo di defenso. Rommel
konsideris la sistemo nesuficanta, e rinforcis ol kun granda bloki di betono,
mitraliosi e kanoni. Malgre to, la sistemo di defenso nulatempe esis konkluzita.

Westala federiti savis pri la sistemi di defenso, ed ante lansar atako kontre
Normandia li kreis falsa operaco nomizita "Operaco Fortitude" (subdividita en
Fortitude Nordo e Fortitude Sudo) por distraktar l'atento di Germani pri lua
reala skopi. E pos komencar desembarki ye la 6ma di junio 1944 la falsa operaci
kontinuis, por trompar duopl agenti servinta Germania e preventar la sendajo di
rinforci. Hitler pensis ke la precipua atako lansesus tra la Stretajo di Dover,
til esar plu tarda.

Ante l'invado, Franca rezisto recevis instrukti por sabotar Germana sistemi di
komuniko, fervoyi e sistemi di transsendo di energio, ed atakis Germana forci
qui povus rinforcar la sistemi di defenso. Un dio ante l'invado (la 5ma di junio
1944) Germana inform-kontoro en Francia detektis un transmito di radio de Anglia
vers Francia kun la frazo Bercent mon coeur d'une langueur monotone ("pacigez
mea kordio kun monotona langoro") ed interpretis ke l'invado esis balda. Malgre
li konsilis German armei en la regiono, la konsilo ignoresis, pro la sama frazo
detektigir un monato ante, ed eventir nula invado.

Nur en 1968 la labori di Franca rezisto ante komencar e dum la Batalio di
Normandia esis komplete konocita: 52 lokomotivi destruktesis ye la 6ma di junio,
e 500 bifurkili di la fervoyi sabotesis. Normandia divenis komplete izolita ye
la 7ma di julio.

Federiti projetis kaptar Saint-Lô, Caen e Bayeux en la sama dio dil desembarko,
ma ne sucesis nemediate: Caen nur kaptesis pos 3-monata batalio. Malgre to, li
establisis du artificala portui (konocita kom Mulberry harbours) tri dii pos la
desembarko, por faciligar la desembarko di nova trupi e provizuri. L'artificala
portuo di plajo Omaha destruktesis ye la 19ma di junio pro tempesto. Tamen,
federiti ja desembarkabis 314,517 soldati, 54,000 vehili e 102,000 toni di
equipaji. Federiti anke atakis multa avioni de Luftwaffe en sulo, e quankam la
bombardi ne destruktis multa Germana tanki, la manko di avioni desfaciligis
Germana reakto. Multa federita e Germana soldati mortis dum la kombati, e malgre
la kombati esis intensa ed eventis granda perdaji di vivi, la desembarko
stimulis la moralo di federita trupi.

Germana komanderi faliis en kontreatakar nemediate, pro problemi en la komuniko
inter lia trupi, e l'interferi di Hitler en la decidi, sen konocar la reala
situeso. Gerd von Rundstedt esis revokita de komando pos dicar a marshalo
Wilhelm Keitel: "Facez la paco, idioti!". Rommel esis severe vundita ye la 16ma
di julio pos aerala atako dal federiti. Ultre, cirkume 600,000 de un totalo di
850,000 Germana soldati rekrutesis en l'estala fronto por kombatar Stalin. Ma
kande li sendesis a Francia por kombatar westala federiti, multa demonstris esar
nefidinda: multi kapitulacis o desertis en l'unesma oportunajo.

Ye la 15ma di agosto, federiti komencis atakar Francia di Vichy de Provenco, en
operaco konocita kom "Operaco Dragono". Ta operaco kontinuis til la 14ma di
septembro, kun decidiganta vinko dal federiti, e kun la transfero di Philippe
Pétain ed altra membri dil rejimo di Vichy vers Germania.

De la 12ma til la 21ma di agosto eventis decidiganta batalio en Chambois-posho,
ed en la nokto di 21 di agosto 50,000 Germana soldati esis cernita en Chambois,
e malgre diversa probis eskapar la cerno, Germana sufris multa perdaji di homi
ed equipaji. Pos du dii, federita trupi liberigis Paris, ed ye la 30ma di agosto
1944 lasta Germana trupi abandonis la regiono dil fluvio Seine, e l'Operaco
Overlord, o Batalio di Normandia, finis.

L'atako permisis liberigar Paris de Germana okupeso ed anke kreis la "westala
fronto", revendikita da Yosif Stalin l'antea yaro. Germani obligesis movar trupi
de l'esto til westo en probo por kontreatakar.

Multa muzei (la maxim granda esas la paco-memorialo en Caen), e tombeyi quale en
Calvados, memorigas la batalio. Multa shirmili e fortifikuri de l'epoko defias
la tempo.



https://io.wikipedia.org/wiki/Bahia

Bahia esas la maxim vasta stato de Nord-Estala regiono di Brazilia. Lua vicina
stati esas:

Quankam la polemiki, Brazilia oficale deskovresis dal Portugalano Pedro Álvares
Cabral ye la 22ma di aprilo 1500. Cabral arivis en la regiono di Porto Seguro,
sude de nuna Bahia, precize en la regiono di Coroa Vermelha, ube l'unesma meso
katolika en Braziliana landi eventis. Kande Portugalani komencis explorar la
nova teritorio li deskovris l'arboro pau brasil, di qua extraktesis reda tinto
multe evaluita en Europa. Ta richeso anke atraktis kontrabandisti, specale
Franci.

Braziliana koloniigo oficale komencis en 1530 kande la sistemo di heredala
kapitanii kreesis, ma fakte developis pos 1549 kun la fondo di Salvador, qua
divenis l'unesma chef-urbo di Brazilia e nune esas la chef-urbo dil stato.
Salvador fondesis da Tomé de Sousa, e divenis chef-urbo di Brazilia til 1763,
kande la Markezo de Pombal transferis la chef-urbo vers Rio de Janeiro.

Dum la 17ma yarcento Nederlandani atakis Bahia dum l'administrado di Diogo de
Mendonça Furtado, e dominacis Salvador de 1624 til la 1ma di mayo 1625, kande li
ekpulsesis kun la helpo di Hispana trupi. En 1631 lore guberniestro, Diogo Luís
de Oliveira, decidis konstruktar fuorto en la kolino Morro de São Paulo por
protektar l'urbo. Nederlandani nove probis invadar la bayo di Todos os Santos,
ma pos la konstrukturo dil fuorto São Marcelo, nula stranjera atako eventis. Li
anke probis atakar Caravelas en 1635, e Camamu ed Ilhéus en 1637, ma sen suceso.

Pos la markezo de Pombal divenar chefministro di Portugal, li decidis
transformar l'anciena misioneyi kreita dal jezuiti en vilaji. Prado esis
l'unesma, en 1755, pose Alcobaça la sam yaro, Nova Santarém, nune Ituberá
(1758), ed altra. Segun royala decido, ye la 4ma di marto 1761 Portugalan
administrado expropriis la kapitanii di Ilhéus e Porto Seguro, por kontrolar la
kontrabando di ligno e protektar la habitanti dil sudo di la regiono kontre
l'atako di indijeni.

En 1798 eventis revolto en la regiono kontre Portugalan administrado, qua
divenis konocita en la historio kom "revolto dil taliori" (Revolta dos
Alfaiates). La chefi dil movado esis negri kun kelka studio (la taliori João de
Deus Nascimento, Manuel Faustino dos Santos Lira e la soldati Lucas Dantas do
Amorim Torres e Luís Gonzaga das Virgens) kun la partopreno di membri del elito,
quale Cipriano Barata, Moniz Barreto e Aguilar Pantoja. Tamen, nur la povri
kondamnesis a mortopuniso e mortigesis ye la 8ma di novembro 1799.

Ante la nedependo di Brazilia, eventis mikra revolti kontre Portugalani ja en
1821, en nuna urbo Cachoeira. Pos Princulo Pedro oficale deklarar la nedependo
di Brazilia ye la 7ma di septembro 1822, komence li ne sendis trupi a la
regiono, do la kombati kontre Portugalana trupi komandesis da volontarii, quale
la soldatino Maria Quitéria e la mayoro Silva Castro. Bahia restis okupita dal
Portugalana soldati, qui nur kapitulacis ye la 2ma di julio 1823.

Charles Darwin vizitis Bahia en 1832 dum lua voyajo en la navo Beagle. De la
24ma til la 25ma di januaro 1835 eventis revolto, rapide represita, di urbala
sklavi konocita kom Malês, di religio Mohamedana. Ta sklavi, di etnio hausa,
savis lektar e skribar en Araba linguo, ed organizis rebeleso por prenar
kontrolo dil urbo Salvador e mortigar blanki. Tamen, du mulieri denuncis la
revolto, qua subisis violentoza represo. Li mortigis 7 soldati, ma 70 revolteri
mortigesis. La chefi di la movado kondamnesis a mortopuniso, dum ke altra
deportesis vers Afrika.

Dum la 19ma yarcento, plantacerii di kotono, kafeo, tabako e sukrokano, ed anke
l'exploro di diamanti divenis la precipua fonti di richeso dil stato. Pos la
proklamo di la republiko en 1889 eventis la milito di Canudos, ube povra
habitanti di la vilajo Canudos, fondita da Antônio Conselheiro, mistiko
konsiderita profeto, luktis kontre l'armeo dum preske 1 yaro, de 1896 til 1897.
Nur pos la 4ma atako kontre l'urbeto, l'armeo destruktis e brulis komplete
Canudos.

Dum la 20ma yarcento kakao esis la maxim importanta ekonomiala produkturo dil
stato til la deskovro di petrolo en nuna urbo Lobato, e pose en l'urbi Catu e
Pojuca. En 1955 inauguresis la refinerio Landulfo Alves en l'urbo Mataripe, e
dum la 1970a yari inauguresis la Petrokemilala Polo di Camaçari, proxim
Salvador.

La totala surfaco di Bahia equivalas aproxime a de Francia. Ol havas la maxim
granda litoro di Braziliana stati: 1,183 km. Centre e norde del stato existas
miarida regiono nomizita Sertão, kun klimato BSh segun la klimatala klasifikuro
di Köppen, kun poka pluvi, ube la sikeso povas durar plu kam 1 yaro. An la
litoro, este del stato, existas tropikala klimato, e pluvozeso povas superirar
2,000 mm en Ilhéus. En extrema westo del stato existas savano, parto di
Braziliana cerrado.

La precipua fluvio del stato esas fluvio São Francisco, qua fluas sude til
norde. Altra du importanta fluvii esas Paraguaçu (600 km di extenso) e Fluvio de
Contas (620 km di extenso), qua fluas totale en la teritorio del stato, ed anke
la fluvio Jequitinhonha, kun 920 km di extenso totala de lua nasko en Minas
Gerais e hidrografiala baseno di 70,315 km², di qui nur 6% jacas en Bahia.

An la centro del stato existas alta platajo nomizita Chapada Diamantina. En ca
regiono naskas 90% de la fluvii e riveri de la baseni di la fluvii Paraguaçu,
Jacuípe e Contas. Existas multa kaskati en ta regiono, qua formacas naturala
balnobaseni en lua bazi. Ank en ca regiono jacas la tri maxim alta monti del
stato: Pico do Barbado (2,080 m di altitudo), Pico Itobira (1,970 m), e Pico das
Almas (1,958 m).

Nune la precipua ekonomial agadi del stato esas l'industrio (kemiala,
petrokemiala, mashinifado, automobili, cemento) qua koncentresas en la
metropolala regiono di Salvador e reprezentis 48.5% de la KLP del stato en 2004.
L'agrokultivo reprezentis 10.7% de KLP, e la precipua produkturi esas sukrokano,
manioko, fazeolo, maizo, kokoso, tabako e kakao. Soyo anke divenis importanta en
westo di stato dum recenta yari. La minado (precipue: oro, kupro, magnezo ed
anke petrolo an la kontinento ed an la maro) ank esas importanta en kelka
regioni. En l'urbo Caetité, qua jacas 640 km sudweste de Salvador, existas
l'unika mineyo di uranio de Brazilia. Bahia esas la 3ma maxim granda produktero
di minerali de Brazilia.

En Bahia jacas 3 importanta aquobarili - Paulo Afonso, Itaparica e Sobradinho -
qua furnisas elektro por Bahia ed altra stati de la nord-estala regiono di
Brazilia. En Dias d'Ávila existas termoelektrala centralo qua anke furnisas
elektro a la stato.

Turismo esas importanta ekonomial agado en Salvador ed en altra urbi del litoro
quale Porto Seguro, Ilhéus, Una, Trancoso, ed altra. An la norda litoro del
stato, la regiono Costa do Sauípe recente divenis importanta turistala loko.
L'aeroportuo di Salvador modernigesis dum recenta yari por faciligar l'arivo di
turisti nacionala e stranjera.

Granda parto di lua habitantaro - 63,4% - esas mestici di blanki kun negri,
20,3% esas blanki, 15,7% negri e 0,6% indijeni o decendanti de est-Aziani.
Precipua indijena grupi esas Pataxó, Tupinambá, Pataxó-hã-hã-hãe e Kiriri.

Bahia havas partikulara kulturo, diferanta de altra regioni di Brazilia. Baianas
esas mulieri qui uzas la konocita blanka robi kun Afrikal origino, koloroza
koliari, orea oreloringi e blanka turbani en elia kapi e vendas nutrivi en la
stradi, notinde la koquo acarajé, facita kun farino di fazeolo fritata en
palm-oleo.

Religiala festi de katolika origino, quale la Festo di Nia Sioro de Bonfim
(Nosso Senhor do Bonfim, omnayare ye la 17ma di januaro) e la Festo di Bona Ieso
di la Navigisti (Bom Jesus dos Navegantes, ye la 1ma di januaro omnayare)
atraktas multa fideli e turisti, ed anke la festo por la deino Yemanja, de la
religio kun Afrikal origino nomizita "kandombleo", qua eventas omnayare ye la
2ma di februaro. Sinkretismo inter Afrikala religii e Katolikismo esas notinda
en mult aspekti de la populara kulturo di Bahia.

Bela exempleri pri l'arkitekturo de kolonial epoko en Brazilia trovesas en la
centro di Salvador, quale l'edifici proxim Pelourinho, e la cirkume kirki de
Barok-epoko, quale la kirko di Santa Franciskus de Assisi, l'eklezio di Nia
Siorino di la Konceptado de la Plajo (Nossa Senhora da Conceição da Praia), ed
altri.

La karnavalo del urbo Salvador esas famoza por la prizentado di bandi o kantisti
en granda kamioni, nomizita trios elétricos, qua havas enorma fonobuxi ed anke
funcionas kom mobila platformi por muzikala spektakli. Proxim ula trio elétrico
qua pleas lauta muziki dum hori, personi povas dansar diversa ritmi, quale axé
music, lambada, samba, Muziko Populara Braziliana (MPB), ed altra. Anke existas
aspekto "mistika" dum karnavalo di Salvador, kun mesaji pri la "paco inter la
homi" e "ne violento" kande paradas la grupo Afoxé Filhos de Gandhy, fondita en
1949 da filii de laboristi del portuo di Salvador e kompozata nur per viri qui
vestas blanka kostumi.

Fore Salvador, existas populara religiala festi en multa urbi (exemple, por
homajar Santa Antonius, Santa Ioannes e Santa Petrus en la monati di junio) e
festi kun rurala origino, quale la nomizita vaquejada, kreita en pasinta epoki
da la pastori di bovi, kande li kunvenis por festar. Un ek la maxim konocita
vaquejada de Bahia eventas en l'urbo Serrinha.

Importanta nomi di Braziliana muziko naskis o vivis en Bahia, exemple Dorival
Caymmi, Gilberto Gil, Caetano Veloso, Gal Costa, Maria Bethânia, Daniela
Mercury, Tom Zé, Novos Baianos, Raul Seixas, Marcelo Nova, João Gilberto,
Carlinhos Brown, Ivete Sangalo, Luiz Caldas e Margareth Menezes.

Capoeira esas "ludo", o plu exakte milital arto qua semblas danso, e developesis
sekrete dal sklavi por konfrontar lia persekuteri, kande li fugis de la
plantacerii. Pose ol divenis un ek la simboli de Braziliana kulturo ed
"exportesis" ad altra landi. Existas multa grupi qui ludas capoeira en la stradi
di Salvador.

Pri literaturo, multa importanta Braziliana skriptisti naskis o vivis en Bahia,
exemple la baroka poeto Gregório de Matos, la poeto dil Romantikismo Castro
Alves, la yuristo Ruy Barbosa, e la skriptisti Adonias Filho, Jorge Amado e João
Ubaldo Ribeiro. Paralele, existas populala formo literaturo nomizita literatura
de cordel (literale: "literaturo de kordeto"), skribita en formo di versi en
libreti e vendita en la ferii de la urbeti e vilajeti di Bahia.

Quale en tota Brazilia, futbalo esas la maxim populara sporto del stato. La
maxim populara futbalo-esquadi esas Esporte Clube Bahia ed Esporte Clube
Vitoria.



https://io.wikipedia.org/wiki/Angulo

Angulo esas nociono di geometrio qua permisas prizentar la diverge inter du
direti. Ito povas esar la direti di facii di objekto (konio), la direto vizita
per raporta pri nord (angulo produktas per busolo)..

Kande du rekti sektas su, ol dividar la plano en quar porcioni : ito es l'
angula sektori. Kad la rekti esas intermixesita, ol ne definas ke du angula
sektori. Un angula sektori esas interseko di du mi-plani limitizita per di sekta
od intermixesita rekti.

L'angulo di angula sektoro esas la reala nombro ke mezuras la proporciono di
angula sektoro per raporto a totala plano. Ito es la aperto di angula sektoro,
la « rapideso » a qua foriras la rekti la un di la altro kande on forizas di
punto di interseko ; ito esas la inklineso di rekta per raporto al altra.
L'anguli esas ordinare notida per greca minuskula litero, exemple a, b, q, r...
Kande l'angulo esas a somito poligono e ke ne havas plur-senco (note ke kande
l'anguli ne esas orientizita), on uzas lore la nomo di somito vinkita di
chapelo, exemple Â.

Per evaluar ita angulo, ito « proporciono di surfaco », on prenas centra disko a
punto di interseko, ed on facas la raporto inter la areo di disko compresas en
l'angula sektoro e la totala areo di disko. On povas pri montrar ke ito es kom
igar la raporto inter la longo di delimita arko per la rekti e la cirklo-kurvo ;
ita valoro esas nomas nombro di jiro.

L'internationala uneso di mesuro di anguli esas la radiano, definas kom la
raporto inter la delimita cirklo-kurvo e la radio di cirklo. On uzas ofte la
grado nam la nombri uzita manipulas su plu facile.

En la kazo di tri punti A, B e C ne intermixesita, la definita angulo per la
mi-rekti [AB) e [AC) esas notita B A C ^ {\displaystyle {\widehat {BAC}}} . En
la kazo di du vectori u → {\displaystyle {\vec {u}}} e v → {\displaystyle {\vec
{v}}} , la definita angulo per ita vectori esas notita ( u → , v → ^ )
{\displaystyle ({\widehat {{\vec {u}},{\vec {v}}}})} .

Se la plano esas orientizita, lore l'anguli povas esar pozitiva o negativa segun
la sinso en qua ol « turnas ». Per konvenciono, on orientas la plano en la sinso
dicas « trigonometrio », esas a decir en l'inversa sinso di aguli de horlojeto
(od « anti-horala sinso »). Kad on konsideras du mi-rekti o vectori, lore la
rango en qua on citas la mi-rekti o la vectori definas la sinso di l'angulo, do
sua signo, tale :

L'anguli esas definita a integra nombro di turni preske. Tale, l'integra plano
povas esar definita per un integra cirklo en la pozitiva sinso, du integra
cirkli en la pozitiva sinso, un integra cirklo en la negativa sinso ... En
radioni, on dicas ke l'anguli esas definita a 2π preske' (« a du pi preske »).
exemple, se l'angulo a esas rekto di direto sinso, ol esas notita

Ita lasta notaciono lektas su : « alpha esas konguita a pi sur du
restajo-dividuro du pi ».

Kad la rekti divisas la plano en quar egala sektori, ol esas nomizita orto o
« perpendikli », l'angulo (o l'angula sektoro) esas dicas rekta, ol prizentas
quar di cirklo e valoras π/2 rad ou 90 °.

Kad la rekti esas intermixesita, l'angulo (o l'angula sektoro) esas dicas plato,
ol prizentas mi-cirklo e valoras π rad ou 180 °.

L'anguli di opozita angula sektoro esas egala. L'anguli di apuda esas nomizita
suplementa kad lia sume plata angulo.

Per orientar la plano, on selektas vectoro normala a plano : la plano esas lore
orientita en la trigonometria senso kande la normala vectoro puntas vers la
observanto.

Kad on havas definita bazo ( i → , j → ) {\displaystyle ({\vec {i}},{\vec {j}})}
en ita plano, lore on selektas per normala vectori i → ∧ j → {\displaystyle
{\vec {i}}\wedge {\vec {j}}} .

Per definar l'angulo inter plano e rekto, on konsideras l'angulo a inter la
rekto e sua ortogonala projekto sur la plano, od ankore la komplémenta angulo
inter la rekto e la normala a plano : on detranchas l'angulo b inter la rekto e
la normala a plano di la orto (a = π/2 - b en radiani). On definas egale la
solida anguli : on prenas un punto (kelka-foye nomizita « punto di observo ») ed
un surfaco en la spaco (l' « observa surfaco »), la solida angulo esas la
proporciono di delimita spaco par la kono havas per sumo la konsidera punto ed
apogas su sur la konturo di la surfaco. L'unajo esas la steradiano (sr en
kurtigita), l'integra spaco facas 4π sr.



https://io.wikipedia.org/wiki/Vietnam-milito

Milito en Vietnam duris cirkume 35 yari sen ula rupto. Depos duesma mondomilito
ol havis kontakto kun kolda milito inter Usa e Sovietia.

1956 - Vice-prezidanto di Usa Richard Nixon vizitas Saigon, chef-urbo di
Suda-Vietnam

1961 - Vice-prezidanto di Usa Lyndon B. Johnson vizitas Saigon e promizas plusa
helpo a Suda-Vietnam. Usa sendas plue e plue specala soldati, ed ante la fino
dil yaro la quanteso di “mentori” esas plu kam 3 000. Depos 1955 Usa donabis
helpo a Suda-Vietnam per 1 300 milioni dolari.

Ye 10 di marto 1975 Sud-Vietnamani lansis Kampanio 275, restrikta atakado kontre
l'urbo di Buôn Ma Thuột, ma l'armeo di Sud-Vietnam demonstris esar nekapabla por
atakar, e l'atako krulis la sequanta dio. Kun la falio di ataki kontre
Nord-Vietnamana e Viet Cong, refujanti komencis fugar vers Saigon sequanti la
trupi en retreto. La neferma stando di voyi impedis rapida fugo.

Ye 20 di marto, Thieu imperis ke Hue rezistas, ma ye 31 di marto Hue falis. Ye 7
di aprilo tre Nord-Vietnamana divizioni atakis Xuan Loc, 64 km este de Saigon.
Ye 29 di aprilo Usa anoncis la retreto di tota militisti e oficiri di Usan
ambasadeyo da helikopteri. Centi di Sud-Vietnamani en desespero anke invadis
l'helikopteri por fugar de lando. Finale, ye 30 di aprilo la lasta Usana soldato
livas Saigon, Suda-Vietnam.



https://io.wikipedia.org/wiki/Veneno

Veneno es en biologio, substanci qua produktas vundi, maladesi o morto di
organismi per kemiala reakto, ala molekulala skalo, Ta defino exkluzas la fizika
agenti, mem di mikra dimensiono (koagulajo, aero-bulo en la sango, elektrala
fluo, radiaco, e.c.). Certa veneni es anke toxini, e la dicernado inter ta du
termi ne es sempre facita, mem inter la cientisti.

Segun l'observado di Paracelsus, omna la substanci es, per granda dozo, di
toxini. Ibe inkluzas la maxim bezono, kom l'aquo, l'oxo, la vitamini. Kontree,
di substanci konsiderita kom veneno ultra certa dozi, povas havar interesiva
farmacologiala propraji. Per exemplo, per mikra dozo, l'oxido di arseno povas
risanigar lupuso. La plu multi di efikiva medikamenti kontre infektiva, kom
l'antibiotiki, es veneni e lua dozigado e frequeso es kalkulita pro destruktar
l'infektiva agento sen metar en dangero la vivo di kuracato. La kontre veneni
povas anke esas danjeroza, ma lua antagonismo internihiligas la toxika efekto di
singlu di du molekuli.

La studio di simptomi, di mekanismi d'ago, la kuracado e diagnozo di biologiala
veneni es nominita toxikologio.



https://io.wikipedia.org/wiki/Thor_Heyerdahl

Thor Heyerdahl (1914 til 2002) esis Norvegiana biologo, exploristo ed etnografo.

En 1933 Heyerdahl studieskis zoologio e geografio che la universitato di Oslo.
Tatempe (1933 til 1936) ilu konoceskis vasta biblioteko de Bjarne Kroepelien pri
Polinezia.

Heyerdahl mariajis kun Liv Coucheron en 1936. Li havis du filiuli, Thor
(juniora) e Björn. De 1937 til 1938 Heyerdahl studiis animalaro e plantaro en
Fatu-Hiva dil Insuli Marquesas en Polinezia. Lua intereso pri zoologio e
biologio diminutis, e de 1939 til 1940 il studiis la marala tradicioni di
Indiani en Britaniala Kolumbia che rivo di esta Kanada. En 1941 Heyerdahl
publikigis lua teorio pri l’ anciena voyaji en Pacifiko. Segun la teorio on
navigis de Amerika a Polinezia.

La duesma mondomilito interruptis la laboro di Heyerdahl. Ilu apartenis a la
movado pri rezisto kontre nacional-socialisti en Norvegia de 1942 til 1945.

Pos la milito lua laboro avan-duris. En 1947 Heyerdahl navigis per balsao-rafto
nomizita Kon-Tiki de Sud-Amerika a Tuamotu-Insuli en Polinezia. La longeso di la
voyajo esis 7.400 km. Per la voyajo il demonstris ke anciena Peruala navi esas
navigebla anke sur maro. Pos la voyajo, 1949, en Oslo apertesis muzeo por
Kon-Tiki. Samayare il mariajis kun Yvonne Dedekam-Simonsen. La paro havis tri
filini, Anette, Maria e Bettina. La voyajo di Kon-Tiki esis filmizita, e
Heyerdahl ganis Oscar-premio pro la dokumento-filmo en 1952.

Heyerdahl exploris Galápagos-Insuli de 1952 til 1953. Ibe il trovis ceramikala
fragmenti, qui havis stilala traiti de anciena kulturo di Equador e Peru. De
1955 til 1956 Heyerdahl chefesis exploreraro en Pasko-Insulo. Ibe la grupo igis
stratala detranchuri en la sulo.

Sequanta granda ago eventis erste en 1969. Ilu departis per papirisala rafto
nomizita Ra de Maroko adweste. Ilu ne esis sucesoza ed ilu mustis interruptar la
voyajo pos 5.000 km, pro ke la pupo di la rafto esis plektita nekorekte ed ol
laxeskis. En 1970 il departis per papirisala rafto Ra 2 de Safi, Maroko a
Barbados. La voyo esis 6.100 km. Tale Heyerdahl demonstris ke la navi di anciena
Egiptia, Mezopotamia e Sud-Amerika povis uzesar por navigar anke sur maro.

De 1977 til 1978 Heyerdahl navigis sur Tigris per junkala rafto konstruktita
segun la anciena Sumeriala stilo. Il navigis a Persiala gulfo, til Oman, e
de-ibe a Pakistan. Ilu avannavigis de Azia til Afrika, ensume 6.800 km, e
demonstris ke la kulturi di la areo pobable havis kontakti anke ante l’ uzo di
plankala navi.

De 1982 til 1984 Heyerdahl exkavis en Maldivi e deskovris templi di le Hinduo e
Budisti. La habitantaro di Musulmani, qua advenis en 12ma yarcento, abatabis la
traiti di la plu anciena kulturo.

Wn 1986 Heyerdahl retrovenis a Pasko-Insulo. Nun il montris ke la legendo pri
“ped-iranta” statuegi esas posibla. Lua grupo avan-movigis vertikale-standanta
statuego shanceligante ol per kordi.

Nove en Peru Heyerdahl esis de 1989 til 1994. Ibe ilu chefesis grupo di exkaveri
che Tucumen piramidi. En la piramidi ilu trovis reliefi pri junkala navi ed apud
oli mitologiala ucelo-homi fluganta. Sama-stila engraburi ilu trovabis en
Pasko-Insulo.

En 1991 Heyerdahl mariajis kun Jacqueline Beer e 1994 li translojis a Kanarii.
Thor Heyerdahl mortis en 18 di aprilo 2002, en Italia.

Omna voyaji di Thor Heyerdahl vokis granda intereso. Per lua voyaji Heyerdahl
pruvis ke surmala voyaji dum prehistorio esis posibla. Ma altralatere on ne
povas pruvar, ke ula granda migrajo transmarala di populeso eventis dum ancien
epoko. Quankam existas ula komuna traiti di kulturi en amba rivo di granda mari,
qui posible rakontas pri anciena kontakti tra mari.

Nun esas posibla pruvar, exemple, per genetiko, ke on koloniigis la areo di
Oceania de westo (de Azia) ad esto e ne adverse (de Sud-Amerika). Quankam
existas kelka traiti, qui montras, ke ula kontakti esis inter Oceania e
Sud-Amerika. Tala posibla traiti kulturala esas:



https://io.wikipedia.org/wiki/Teorio

Teorio esas spekuliva konceptajo o konoco ofte bazata pri l'observado o
l'experienco, doniga ideala reprezentata, fora de aplikadi. Kelkafoye la termino
teorio esas uzata per dezignar kelku di tempeso o ne tote vera.

En matematiko ed en logika matematiko, teorio esas ensemblo d'afirmaji do to es
d'axiomi e l'altri di demonstrebla teoremi ek de ica axiomi ed a povo di normi
de logiko. Teorio di Godel deklaras ke ulu koheranta teorio, kon linguo se ne
anke solida ke to del aritmetiko, ne povas inkluzar multi la vera afirmaji.
Altre dicas, tala teorio kontenus sempre di nedecidaja propozi.

En cienci, teorio esas modelo o kadro de laboro per la kontenajo. En fiziko,
termino de teorio dezignas generala la matematika suporto, derivata di mikra
ensemblo di principii de bazo, permete de produktar di experimentala previzioni
per donata kategorio de fizika sistemi. Exemplo povus esar la klasika
« elektramagnetala teorio », e do la distinta rezulti povas esar obtenata ek de
equacioni di Maxwell.



https://io.wikipedia.org/wiki/Soul

Soul esas muzikala jenro qua originis en Usa e kombinas elementi de rhythm and
blues e gospel-muziko. Segun afirmas la Rock and Roll Hall of Fame, soul esas
"tipo di muziko qua originis de l'experinci di nigra komuneso en Usa tra la
modifiko di gospel-muziko e rhythm and blues en sekulara funky-deklaro".

Soul en Angla signifikas "anmo", do soul music signifikas "muziko di la anmo".
Soul-muziko emfazas la forte emocala vocala ed instrumentala soli, e la muziki
povas esar lenta - exemple When a Man Loves a Woman da Percy Sledge -, o rapida
- exemple Respect, kompozita da Otis Redding e kantita da Aretha Franklin.

Kelka soul-artisti, exemple James Brown, developis la muzikala jenro funk. Altri
developis muziki kun politikala letri, inkluzite la kritiko a Vietnam-milito en
What's Going On da Marvin Gaye, lansita en 1970.

Pos la duesma mondomilito komencis periodo di granda desfacilesi specale por la
maxim povri de Usana socio, l'Afrikan-Usani. Komencis granda migradi vers la
nordo e la westo di Usa. Samatempe, nigra muzikisti komencis mixurar elementi
muzikala de blues, gospel, swing e bebop en la danso-muziki pleita por popular
asistantaro. To kreis la jenro konocita kom rhytm and blues.

Gradope mult aspekti de Afrikan-Usana kulturo komencis aceptesar dal blanki dum
la 1950a yari. Exemple, nigra aktori quale Sidney Poitier e Harry Belafonte
divenas populara, e l'aktorino Dorothy Dandridge nominesis por l'Oscar-premio.
La muzikala jenro rhythm and blues anke komencis aceptesar da la blanki, e ne
pluse restriktesis ad un unika raso.

Rhythm and blues pose evolucionis til originar rock and roll, ma lua mixuro kun
la modelo di "klamo e respondo" e la bato-ritmo de la muziko gospel kun sekulara
poemi originis la muziko soul. On konsideras la muziko soul rezultinta dil
migrado di rhythm and blues a la urbi.

La frazo "muziko soul" atestesis unesmafoye en 1961. L'uzo di la vorto 'soul' en
Afrik-Usana kulturo referas multafoye a rasala fiereso.

Sam Cooke, Ray Charles e James Brown konsideresas la pioniri dil jenro. Kelka
muziki da Solomon Burke en la fino dil 1950a e la komenco dil 1960a yari
enrejistrita da Atlantic Records, exemple "Cry to Me", "Just Out of Reach" e
"Down in the Valley", kodexigis la stilo e kreis lua bazi. Altra specalisti
konsideras la gospel-muziko sekularigita "I Got A Woman" (1954, Atlantic
Records) de Ray Charles l'unesma kansono soul de la historio.

La precipua homina kantisto di soul qua aparis dum la 1960a yari esis Aretha
Franklin. Komence el esis kantistino di gospel qua komencis kantar sekulara
muziki en 1960. El atingis suceso pos signatar laborokontrato kun Atlantic
Records, qua lansis, inter altra sucesi "I Never Loved a Man (The Way I Love
You)", "Respect" e "Do Right Woman, Do Right Man". Ante, en 1959, Motown lansis
en Detroit homina grupo The Primettes, pose rinomizita The Supremes, qua divenis
komercale la maxim sucesoza vocala femina grupo di la historio, kun 12 muziki
qui atingis #1 en la muzikala listo Billboard Hot 100. Un di la fondinti dil
grupo esis Diana Ross, qua pose lansis sua sola kariero.

La Marcho vers Washington DC pri Laboro e Libereso en 28 di agosto 1963 guidita
da Martin Luther King produktis influi en la kulturo, partikulare en la muziko:
Respect ("respekto"), enrejistrita da Aretha Franklin en 1967 e Say It Loud –
I'm Black and I'm Proud ("dicez lauta: me esas nigra e me esas fiera")
enrejistrita da James Brown en 1968 stimulis su-fido di Afrikan-Usani.

Soul anke divenis populara en Unionita Rejio, ube mult artisti facis turi dum la
fino dil 1960a yari. La vorto "soul" divenis komuna termo qua deskriptis diversa
stili qui originis de R&B — de la dansebla pop-muziko de muzikisti e grupi
(exemple The Temptations, Stevie Wonder, Marvin Gaye) lansita da Motown Records
en Detroit, til la deep soul ("grava soul") da Percy Sledge e James Carr. La
muziko Soul de diferanta urbi e regioni di Usa (exemple New York, Detroit,
Philadelphia, edc) komencis divenar notinde diferanta, ed originis lokala
subjenri di soul.

Cirkum 1968 soul-movemento komencis dividesar: kelk artisti, exemple James Brown
e Sly & The Family Stone developis funk, dum ke altra, exemple Marvin Gaye,
Stevie Wonder, Curtis Mayfield e Al Green komencis rafinar soul, inkluzite krear
letri politikale koncianta. En Detroit produktisto Don Davis verkis en la
kompanio Stax Records kun Johnnie Taylor, The Dramatics ed altr artisti. La
kompanio Hi Records kontinuis la tradiciono di Stax Records, e lansis muziki di
artisti quale Al Green, Ann Peebles, Otis Clay, O. V. Wright e Syl Johnson.

En Motown Records, artisti quale Marvin Gaye, Michael Jackson, Stevie Wonder e
Smokey Robinson kontributis por la evoluciono di soul-muziko, quankam lia muziki
konsideresis plua pop kam, exemple, la muziki di Otis Redding. Altra notora
artisti de Motown esis The Supremes, The Marvelettes, Jr. Walker & The
All-Stars, Martha and the Vandellas e The Jackson 5.

Dum la 1970a yari soul influesis da psikodelik-rock ed altra jenri. Dum ta
epoko, la kansoni lansita dal grupo The Detroit Emeralds, quale "Do Me Right"
konsideresas transito inter soul e disco. Marvin Gaye e Curtis Mayfield lansis
muziki kun sociala temi. James Brown ed altr artisti transformis soul en la
muzikala jenro funk. Versatila grupi, exemple War, Commodores ed Earth, Wind and
Fire divenis populara ta epoko. Anke dum la 1970a yari aparis la nomizita
blu-eyed soul, la soul-muziko di blank artisti, exemple Hall & Oates de
Philadelphia, e Tower of Power, de Oakland.

Televiziono-programo Soul Train debutis en 1971 e komencis lansar grupi e
muzikisti, exemple The Whispers, Carrie Lucas e Shalamar. Dum la fino dil
yardeko disco divenis populara, e soul evolucionis en la jenro nomizita quiet
storm. Kelka funk-bandi, exemple Con Funk Shun, Cameo e Lakeside lansis kelka
muziki en quiet storm-stilo.

Tamen, "quankam soul-muziko evolucionis, ol nulatempe desaparis — ne nur ol
influis super tota la R&B-muziko de la 1970a, 1980a e 1990a yari, ma sempre
existis grupi di muzikisti en tota la mondo qui pleis tradicionala soul-muziko".

La muziki lansita dal kompanio Motown, del produktisto Berry Gordy, esas ritmoze
forta, kun influo de la muziko gospel. La muziki ofte inkluzas klaki kun la
manui, violini, kloshi e kontrabaso. La kompanio havis lua propra bando, The
Funk Brothers. Motown konsideresas pioniro en l'enrejistro dil subjenro
"pop-soul", soul kun komercala intenco. Populara dum la 1960a yari ta subjenro
evolucioni vers disco dum la 1970a yari. Exempli pri artisti en ta subjenro:
Diana Ross, The Jackson 5, Stevie Wonder, Billy Preston.

La frazi deep soul e southern (sudala) soul ofte referas a l'energioza soul qua
kunfuzas l'energio di R&B kun la fono di la muziko gospel. La precipua origino
di ta subjenro esis l'urbo Memphis, Tennessee, e la kompanio Stax/Volt Records
lansis artisti e grupi quale Sam & Dave, Booker T. & the M.G.'s, Otis Redding,
The Mar-Keys, The Bar-Kays, Isaac Hayes, inter altri.

La soul de New Orleans originis klare de blues, kande artisti quale Little
Richard, Fats Domino, e Huey "Piano" Smith atingis granda suceso, e pose direte
influis en la nasko di funk. La principala "arkitekto" dil soul de New Orleans
esis la kompozisto e muzikala produktisto Allen Toussaint. Ilu verkis kun
kantisti quale Irma Thomas, Jessie Hill, Kris Kenner, Benny Spellman, e Ernie K.
Doe. Altra notora artisti qui verkis kun ilu esis Betty Harris ed Aaron Neville.

Soul produktita en Chicago havis min influi de gospel kam la de altra regioni.
La kompanio Vee-Jay Records lansis artisti quale Jerry Butler, Betty Everett,
Dee Clark, e Gene Chandler. La kompanio Chess Records produktis muziki da The
Dells e Billy Stewart. Curtis Mayfield esis altra importanta nomo de Chicago
Soul, ed ultre lansar sucesi kun lia grupo The Impressions, anke skriptis muziki
por altra artisti de Chicago, e por bandi quale The Fascinations, Major Lance, e
Five Stairsteps.

Soul kun orkestrala aranji e kanti inspirita en la stilo doo-wop. Thom Bell,
Kenneth Gamble e Leon Huff konsideresis la kreinti dil subjenro, adoptita per
bandi quale The O'Jays, The Intruders, The Delfonics, The Stylistics, Harold
Melvin & The Blue Notes, e The Spinners. Multa de lua muziki konsideresas disco.

Originis de la influi di psikodelika*-rock super kelka artisti de la kompanio
Motown. Sly & The Family Stone konsideresas la pioniri dil subjenro, kun muziki
quale "Dance to the Music" (1968), "Everyday People" (1968) e "I Want to Take
You Higher" (1969). Altra exempli pri artisti qui adoptis ta subjenro esis Edwin
Starr (kun la muziko "War", de 1970), e la kantisto, muzikisto e chefo di bando
George Clinton.

Blue-eyed soul esas R&B pleita da blanka muzikisti. La senco di blue-eyed soul
modifikesis dum la yardeki: komence ol asociesis ad artisti qui pleis soul e R&B
simile a l'artisti de Motown e Stax. La frazo kontinuis uzesir dum la 1970a e
1980a yari, specale da Britaniana jurnalaro, por referar a l'artisti qui adoptis
elementi de la muziki di Stax e Motown. Artisti quale Christina Aguilera, Amy
Winehouse, Adele e Hall & Oates konsideresas blue-eyed soul.

Soul havis granda influo super Britaniana populara muziko, inkluzite super
rock-bandi de la "Britaniana invado en Usa", quale The Beatles. Dusty
Springfield e Tom Jones esis importanta Britaniana artisti di blue-eyed soul.
Dum la 1980a yari aparis importanta artisti quale George Michael, Sade Adu, Lisa
Stansfield e la bandi Simply Red e Soul II Soul. La populareso di Britaniana
soul en Usa stimulis artisti quale Amy Winehouse e Joss Stone.



https://io.wikipedia.org/wiki/Skrubo

Skrubo esas peco mekaniko formizata di corpo ke admisas fileto di formaco
helicoida e kapo od imprimuro ke permisas d'aplikar ulo momento ; olu rezultas
du-opla movo di rotacanta e di translacanta. Skrubi permisas di desmuntebla
asemblajo. En mekaniko li ofte uzata kun del skrubino per produktar di bolti.

L'unesma apari konocita dil skrubo evas di archimedo-skrubo, developita per
Archimedo cirkum 350 aK, ja ofte uzita a ta epoquo en la Nilo-valo per elevar
l'aquo.

Dum renesanco on komenzis uzenda la skrubi kom moyeno di fixo en la horloji, la
milito-mashini ed altra mekanika konstrukti.

Leonardo da Vinci developas lore di metodi per fabrikage. Tamen, ol durus a esar
fabrikita per mano e sen normaleso, mem pos debuto dil industriala revoluciono.

Existas diferanta tipi di skrubo segun l’uzaji ke on en facas: ligno-skrubo,
gipso-skrubo ... En la materii partikulara harda kom betono, on preferas borar
truo per helpo di perforo o di manivelo-boro, en insertar stifto qua esos
expansar dil intero lore pri la penetro da la skribo.

En mekaniko, la skrubi esas asocita kun skrubino per formar di bolti, o bona ol
insertas en tapa trui (la tapaja di truo esita egale en kava di skrubo-fileto).

La skrubi havas generale hexagona kapo e plata extremajo (la peco es ja
perforita), ol klemas su kun klefo : plata klefo (angla klefo) o en tubo,
rolero-klefo. On uzas anke skrubi do la kapo es cilindrala kun kava hexagona
(skrubo kun sis kava facii), la klemo facas su lore kun Allen-klefo (de nomo di
sua inventero). Certa skrubi havas parto ne-fileta a sua extremajo, namita
« mameto ».

Maxim ofte, bolti es fabrikita sola tenuro, kun skrubino ye extremajo di fileta
stango. Ta skrubino povas esar ye facii, ye ronda kapo (kun o sen nochi per
utensilo kom visilo o klefo). En tota kazi, on indikas ta fixa skrubino per la
nomo di kapo di bolto.

Bolto permisas di klemegar peco filizita sur la fileta stango, inter sua kapo ed
un o multi movebla skribini visita, qua venas apogar sur la peco a klemegar. Una
o multa rondeti pozita hike ed ibe di la parto permezas plus bone repartisar la
kompreso-esforco ed eventuala di protektar la paco di deformeri ne dezirita.



https://io.wikipedia.org/wiki/Sanskrita_linguo

La Sanskrita esas la linguo qua duktesis en India dal Aryana konquesteri di
nord-India en periodo inter 1500 e 1000 aK cirkume. La maxim anciena verki
religiala e filozofiala dil Hinduismo le Veda redaktesis en la arkaika formo di
ca idiomo qua lore ne esis tre normigita. Tre probable la Aryani kreabis imperio
e nord-India esis provinco di ca imperio. Notinde ke la linguo di Persiana dil
Zarathustra-tempo (8ma yarcento aK esis preske sama kam olta di le Veda). La
Aryani impozis sua linguo a la Dravidana lojantaro di India ma ol evolucionis e
disdialekteskis tre rapide. Opozite la sacerdotala klaso mantenis ol en sat
bona, unesala e poke evolucioninta stando por nobla religiala e filozofiala
verki.

En cirkum la 4ma yarcento aK genioza gramatikisto nomata Panini deskriptis la
stando di la linguo lore ankore parolata ed uzata en la singladia vivo dal
sacerdotala klaso. Du yarcenti pose altra gramatikisto Patanjali establisis e
normigis defintive la gramatiko di la Sanskrita, qua atingis lore lua klasika
stando. Ye la komenco dil Kristana ero, la linguo cesis esar spontane parolata
ed divenis artificala idiomo cesinte evolucionar, simile a la Latina en Europa
dum la Mez-epoko. Plura reji ed imperiestri probabis unionar India ed impozar
sua idiomo kom komuna linguo. Li faliis. Ma la Hinduista religio esis komuna a
tota India e lua linguo esis la Sanskrita. Konseque la Sanskrita divenis la
komuna linguo di India e mem ol difuzesis a vicina landi qui esis sub la
kulturala influo di India. Lore ol esis plene helpanta linguo, por tale dicar
sucesoza Ido. Til la Mohamedismala konquesto (fino dil 12ma yarcento pK)
Sanskrita signifikas la "perfekta linguo" opozite a la dialekti veninta de ol e
qui nomizesis prakrit-i, t.e. "vulgara" idiomi.

Dum la 19ma e 20ma yarcenti, la "prakrit"-i plene acesis la literaturo ed un ek
oli, la Hindi-a idiomo divenis la oficala linguo di India. Ma la Sanskrita duras
uzesar ed havar adepti che la Brahmani. Existas ankore libri e jurnali qui
redaktesas en ca linguo e radiofonala e televizionala emisi en ol. Ed en urbeto
di 5000 habitanti ol esas parolata en la singladia vivo da lua habitanti. Ita
tradicionala linguo dil Indiala kulturo esas ankore vivanta niaepoke.



https://io.wikipedia.org/wiki/Saint_Peters,_Missouri

St. Peters esas urbo en la komtio St. Charles, Missouri, Usa. Segun la
demografiala kontado di 2000, ol havis 51,381 habitanti.

Segun l'Usana Kontado-ministerio, l'urbo havas entote 54.9 km², equivalanta a
21.2 mi², di qui Omno esas lando.

Segun la demografiala kontado di 2000, esis 51,381 homi, 18,435 hemanari, e
13,936 familii qui rezidis en la urbo. La denseso di habitantaro esis 936.7/km²
(2,425.5/mi²). Esis 18,776 domi kun mezvalora denseso di 342.3/km² (886.3/mi²).
Segun raso, esis 94.25% Blanki, 2.80% Negri od Afrik-Usani, 0.20% indijeni
Amerikana, 1.23% Aziani, 0.01% Pacifik-insulani, 0.44% de altra rasi, e 1.07% de
du o plura rasi, e 1.49% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $57,898, e la mezvalora
revenuo per familio esis $65,123. La mezvalora revenuo por la viri esis $45,497
kontre $30,295 por la mulieri. La revenuo per capita por la urbo esis $22,792.
Vivis sub la povreso-lineo 2.7% de la habitantaro e 1.5% de la familii. Ek omna
habitantaro evante min kam 18 yari, 2.6% ed ek omna habitantaro evante 65 yari o
pluse, 5.1% vivis sub la povreso-lineo.



https://io.wikipedia.org/wiki/Saint_Louis,_Missouri

Saint Louis (pronuncata /seɪntˈluːɪs/ en la Angla, /sɛ̃ lwi/en la Franca, esas
nedependanta urbo en la stato Missouri, Usa. La metropolala areo di la urbo esas
la 18ma maxim granda de Usa, entote kun 2,698,672 habitanti en 2000.

Franca exploreri Louis Joliet e Jacques Marquette unesme venis en 1673. Li nomis
la areo Louisiana por la rejo Louis la 14ma di Francia. En 1764 la unesma
edifaci konstruktesis. En 1768 la habitantaro atingis 1,000. Missouri divenis
stato en 1820 e St. Louis divenis urbo en 1822. Pos 1840 multa enmigranti venis
a St. Louis, partikulare de Germania, Bohemia ed Irlando. La habitantaro kreskis
de 20.000 personi en 1840 til 77.860 en 1850, e 160.000 en 1860.

Segun l'Usana Kontado-ministerio, l'urbo havas entote 171.3 km², equivalanta a
66.2 mi², di qui 160.4 km² (61.9 mi²) esas lando e 11.0 km² (4.2 mi², o 6.39% de
la surfaco totala) esas aquo.

Segun la demografiala kontado di 2000, esis 348,189 homi, 147,076 hemanari, e
76,920 familii qui rezidis en la urbo. La denseso di habitantaro esis
2,171.1/km² (5,622.9/mi²). Esis 176,354 domi kun mezvalora denseso di
habitantaro di 1,099.7/km² (2,847.9/mi²). Segun raso, esis 51.20% Negri od
Afrik-Usani, 43.85% Blanki, 1.98% Aziani, 0.27% indijeni Amerikana, 0.03%
Pacifik insulani, 0.80% de altra rasi, e 1.88% de du o plura rasi, e 2.02% de la
habitantaro esas Hispan-Amerikani o Latin-Amerikani de irga raso.

La mezvalora revenuo per hemanaro en la urbo esas $27,156, e la mezvalora
revenuo per familio esis $32,585. La mezvalora revenuo por la viri esis $30,106
kontre $24,987 por la mulieri. La revenuo per capita por la urbo esas $16,108.
Vivis sub la povreso-lineo 24.6% de la habitantaro e 20.8% de la familii. Ek
omna habitantaro evante min kam 18 yari, 36.4% ed ek omna habitantaro evante 65
yari o pluse, 17.4% vivis sub la povreso-lineo.



https://io.wikipedia.org/wiki/Rio_Grande_do_Norte

Rio Grande do Norte esas Braziliana stato. Ol jacas en Nor-esto di lando. Lua
vicina stati esas:

En nordo ed en esto jacas Oceano Atlantiko. La Atolo di Rocas, 260 km esto di
Natal, anke esas parto di stato.

Amerigo Vespucci vizitis la regiono (Kabo Santo Roque, 32 km norda di nuna
Natal) ye 1501, ma la regiono standas ne-kolonizita til preske fino di yarcento.
Ye 1597 la general-guvernisteso di Brazilia imperis atako a Franciana pirati,
kun suceso. La Fortreso di Reis Magos esas konstruktita por defenso di regiono.

Ye 1701 Rio Grande do Norte divenis parto di Pernambuco. Ye 1817 ol partoprenis
en Pernambukana revoluciono. Kun fiasko di revoluciono e depos la nedependeso di
Brazilia, ol divenis provinco di Braziliana Imperio. Ye 1889 kun la republiko en
Brazilia, ol divenis stato.

Dum Duesma mondomilito Natal divenis importanta aeroplano-sideyo di Unionita
Povi.

Plu kam 80% di lua surfaco jacas infre 300 m di altitudo. La klimato esas
tropikala, kun periodala sikeso en interioro.

Agrokultivo (precipue:frukti, en irigacita domeni en Chapada do Apodi regiono)
esas importanta en kuntara landala produkto di stato. Depos 1980, turismo
kreskis multe kom ekonomikala aktiveso. La precipui turistala atraktivi di stato
esas sua plaji, specale en lua chef-urbo, Natal, ma anke en altra litorala urbi
(Genipabu, São Miguel do Gostoso, ec).

Ye 1964 esas konstruktita en Parnamirim, proxim Natal (17 km) la unesma
platformo pro lansar fuzei en Amerika Latina nomita Barreira do Inferno.



https://io.wikipedia.org/wiki/Piemontana_linguo

La linguo piemontana (piemontèis en piemontana, piemontese en italiana) esas
Latinida linguo parolata a la nordo di Italia, a la regiono di la Piemont
(provinci di Turin, Cuneo, Alessandria, Asti, Vercelli e Biella), ube anke,
excepte di l'Italiana, su vorti Ocitaniana vivaroalpi, frankoprovencana e
Germana (walser).

Parolanti: cirkume 3.5 milioni, segun kelka informi. La maxim multa parolanti di
ocitaniana e frankoprovencala lingui en ca regiono semblas anke kompetenta en
piemontana.

Varietati fonetika precipua qua su produktabas en la pasato di la linguo latina
a la piemontana:

Di la piemontana, kom Galo-Latinida linguo, su vorti ankore en resoluciono di la
Koncilo di Europa (dok. 4745/12.10.81). Havas yuro regionala di la Piemont qua
agnoskas la piemontana, la prima versiono di qua esas di la yaro 1990, e qua
previdis la dociso fakultativa di ca linguo a la skolo (n. 37/97). La parlamento
piemontana, la 12/10/99, protestis unanime, a ecepto di la absteneso di unika
deputato di Refundaciono Komunista, per la indijo di agnosko di la linguo propra
per parto di la Stato italiana.

La yuro regionala numero 26, publikigita ye la 10ma di aprilo 1990, en lua
artiklo 3ma (en italiana: Conoscenza e diffusione del patrimonio linguistico
regionale), punto 1.a, dicas ke la Regiono favoras la dociso e la lerno di la
patrimonio linguistika propra. Ca norma esis modifikata per la yuro regionala
numero 37 di 17 di junio di 1997 qua en la artiklo 3.1.b garantias ke
fakultative, minime horo a la semano, le lernanti di le diferanta niveli povas
recevar kursi di historio, kulturo e linguo piemontana, okcitana,
frankoprovencana e walser, kun posteno a le prezunti regionala. Anke, la regiono
su facos posteno di la formaco di la profesoreso en ca materii.

La gramatiko normativa plu uzata, qua kodifikas la espeleso tradicionala
adoptita per la majoritato di skribisti aktuala, esas la Gramàtica piemontèisa
(1967) di Camillo Brero (Milo Bré), di qua anke existas versiono en italiana.
Ankore tale, la diskuto super la espeleso di la piemontana esas ankore questiono
viva e polemika, inter altri, per la influo di la ortografio italiana, la sola
qua esas konocata per bona parto di le piemontani.

La piemontana komuna esas "koiné" qua prenas kom bazo la dialekto di Turin, la
chef-urbo, kun quoti di la cetero di vorti. La prima kodifikeso konocata esas la
Gramatiko Piemontana (1783) di Maurizio Pipino.



https://io.wikipedia.org/wiki/Nordal_Dakota

L'unesma Europano qua arivis en la regiono di nuna Nordal Dakota esis La
Vérendrye, en 1738.

La regiono esis parto di la granda areo en la mezo di nord-Amerika, qua divenis
Usana teritorio kande ol kompresis de Francia en 1803 (la kompro di Louisiana).
Pos ke Minnesota (qua esabis parto di la regiono) divenis stato en 1858,
Dakota-teritorio esis establisata en 1861. (Dakota esis la nomo di tribuo di le
Sioux qua okupis la teritorio.) Ol komence inkluzis parti de nuna Montana e
Wyoming; en 1868, pos kreeso di nova teritorii de la regiono, le Dakota havis la
nuna formo. La veno di fervoyi augmentis la populo. Esis du centri di populo, en
la nord-esto e sud-esto di la teritorio; la teritorio esis dividata aden du
parti, e Nordal Dakota divenis Usana stato en 2 di novembro 1889, kun Sudal
Dakota, dum la guvernisteso dil prezidanto Benjamin Harrison.

La habitantaro di Nordal Dakota kontinuis kreskar rapide til la 1920a yari. En
1890 la stato havis 190 983 habitanti, nombro qua kreskis til 577 056 habitanti
en 1910. Ta augmento eventis pro l'expanso di agrokultivo ed edukado di bestii.
La habitantaro dil stato dependis de banki por financar l'expanso di la
produktado e de fervoyi por transportar la produkturo.

La relati inter farmisti e bankisti nultempe esis bona. En 1915 kreesis
l'organizuro Nonpartisan League por helpar la farmisti, qua furnisis li presti
kun basa interesti. En 1916 la guberniestro Lynn J. Frazier elektesis kun la
helpo de la Nonpartisan League. Ilu guvernis til 1921, diminutis imposti e kreis
la Industrial Comission of North Dakota qua komencis administrar sili e furnisar
krediti por helpar la farmisti.

Agrokultivo esas la precipua ekonomial agado dil stato, quankam l'extraktado di
petrolo, trakto di nutrivi e teknologial aktivesi anke esas importanta.



https://io.wikipedia.org/wiki/Nervaro

Nervaro di animalo koordinas l'agiveso di muskuli, kontrolas l'organi,
konstruktas e traktas l'informo de senci, ed inicas agivi. Precipua
partopreninta en nervaro inkludas neuroni e nervi qua rolagas en ta koordini.

En animali sen cerebro, la nervaro ne kreas o konduktas pensado ed emocado. Do
to esas la sistemo qua animas "animali" (sponjo eceptale). Kemiaji qua skopas
l'agivo di nervi generale esas maxim rapida agiva venoni, kustuma paralizesas
e/o tuas.

Nervari di vertebroza animali esas ofte dividas en centrala nervaro (CN) e
periferiala nervaro (PN). La CN konsistas en cerebro e myelino. La PN konsistas
en omna altra nervi e neuroni qua ne jacas en la CN. La granda majoritato di qua
esas kustuma nominita nervi (qua esas fakte axonala procesi di nervala celuli)
esas konsiderita esar PNS. La PN esas dividita en somatala nervaro ed autonomala
nervaro.

Autonomala nervaro esas lore dividita en simpatiala divido e parasimpatiala
divido. Simpatiala nervaro respondas ye esinta proxima danjero o despleziveso,
ed responsas pri plu rapidesas kardio-ritmo e sango preso, inter altra
fiziologikala changi, inter la senco di eciteso on perceptas pro augmenteso di
adrenalino en la sistemo. Parasimpatiala nervaro, kontraste, esas evidenta kande
persono esas restinta e standas destensita, ed responsas pri certa kozi kom la
kontrakto di pupilo, lentigas di kardio, la dilato di kardia kanali, e la
stimulo di dijestiva e jenitaurinarala sistemi.

Celuli en nervaro ofte per lua funcioni ne povas metaboliar proteini per energio
en celulala respiro, e dependas precipua de karbohidrati. Se karbohidrati
manquas, la korpo devas ruptar graso en grasa acidi e glicerolo, pose la grasa
acidi en ketono korpi la celuli povas uzar.



https://io.wikipedia.org/wiki/Nanoteknologio

Nanoteknologio esas la manipulo di materio a atomala e molekulala nivelo. La
maxim ante, plu difuzita di nanoteknologio referita a la specala teknologiala
skopo di precise manipulo atomi e molekuli por fabrikar di makroskalo produkti,
anke nun referita kom molekulala nanoteknologio.

Nanoteknologio kam definita per dimensiono esas naturale tre larja, inkluzanta
feldi di cienco kam diversa tam surfaco cienco, organika kemio, molekulala
biologio, mikonduktoro* fiziko, mikrofabrikado, e.c. L'asociita serchado ed
aplikaji esas anke diversa, extensesanta de extensesi di konvencionala aparato
fiziko a komplete nova aprochi bazita pri molekulala equipuro*, de developanta
nova materii kun dimensioni di nanoskalo a direta kontrolo di materio en atomala
skalo.

Ciencisti nuna debatas la futura implikaji di nanoteknologio. Nanoteknologio
povus esar kapebla krear multa nova materii ed aparati kun vasta rango di
aplikaji, tale medicino, elektroniko, biomaterii ed energio produktado.
Altra-latere, nanoteknologio produktas multa di sama problemi kam ula nova
teknologio, inkluzanta koncerni pri toxikeso ed circumaji influo di nanomaterii,
e lua potenciala efekti sur globala ekonomiko, ultre spekulo pri diversa cenari
katastrofo. Ta koncerni menabas a debato inter interceso grupi e guvernerii sive
specala regulo di nanoteknologio esas garantiita.



https://io.wikipedia.org/wiki/Monorelo

Monorelo esas sistemo di publika transporto qua transitas en singla relo, ke
funcionas kom lua unika suportilo e guido-voyo. La vorto orignis de Angliana
monorail, formita da mono (=singla) e rail (=relo), e datizis posible de 1897,
kande German injenioro Eugen Langen kreis l'unesma elevita sistemo di monorelo.

Sistemi di monoreli havas mediata kapaceso di transporto, kande komparata a
sistemi di autobusi (basa kapaceso) e treni o metropoliteni* (alta kapaceso). La
precipua avantajo di sistemi di monorelo esas ke lu bezonas min vertikala ed
horizontala spaco por lua konstrukturi. Lua larjeso dependas nur di la larjeso
di lua treni, e kom ol uzas elevita voyi, ol okupas poka spaco en sulo. Altra
avantajo esas ke, kom lu uzas roti di kauchuko, ol produktas min bruisi ke
konvencional treni, autobusi o metropoliteni*. Ol anke esas plu chipa por
konstruktar ke sistemi di urbala fervoyi. Finale, esas preske neposibla
ekreligar la treni di monoreli, ecepte se la voyo sufras un katastrofo.

Lua desavantaji esas okupar plu spaco en la surfaco ke subterala sistemi di
urbala fervoyi, e la desfacileso por evakuar lua treni en kazo di urjanteso. En
kazo di fairo, voyajanti mustus saltar de granda altajo por evitar bruladi.

La maxim okupata sistemo di monorelo dil mondo jacas en Tokyo, e transportas plu
kam 310,000 voyajanti omnadie. La maxim longa sistemo esas la monorelo di
Chongqing, en Populala Republiko di Chinia, kun 55.6 km di total extenso. La
maxim anciena sistemo di monorelo jacas en Wuppertal (hike akrochita), Germania,
ed esis inaugurita ye 1901.



https://io.wikipedia.org/wiki/Managua

Managua esas chef-urbo e maxim grand urbo di Nikaragua, e la 2ma maxim granda
urbo en habitantaro de Central-Amerika. Ol esas la maxim importanta industriala,
komercala, kulturala e komunikala de Nikaragua.

L'origino di lua nomo esas Nahuatl vorto Mana-ahuac, qua signifikas "cirkume
l'aquo".

Fondita en 1819 sub la nomo Leal Villa de Santiago de Managua, ol divenis
Nikaraguana chef-urbo pos William Walker destruktar Granada en 1857. De 1852 til
1930 l'urbo kreskis e plubonigis lua substrukturo. En 1876 e 1885 eventis severa
inundadi. En 1931 eventis forta ter-tremo ed en 1936 eventis granda fairo. Dum
la guvernerio di Anastasio Somoza García e lia familio (1936 til 1979) l'urbo
rikonstruktesis e komencis kreskar rapide. Nova guvernala edifici e nova
industrii konstruktesis, e nova universitati inauguresis, ma la progreso
haltesis kande ye la 23ma di decembro 1972 eventis nova forta ter-tremo, qua
destruktis 90% dil centro de l'urbo e mortigis plu kam 19,120 personi. Lokala
substrukturo sufris serioza domaji, e la korupto dil rejimo di Somoza atribuis
altra uzi por l'internaciona fundi uzebla por rikonstruktar l'urbo.

Nikaraguana revoluciono en 1979 revokis Somoza-rejimo, ma pose komencis 11-yara
interna milito kontre le Contras, qui recevis pekuniala ed armeala helpo de Usa.
Pos la partiso Unión Nacional Opositora—UNO vinkar l'elekti en 1990 la milito
finis, ma produktis granda destruktado. Por facar la situeso plu mala, diversa
naturala dizastri eventis, exemple en 1998 l'uragano Mitch.

Gradope, plu kam 300,000 Nikaraguani retroiris a Managua depos finar la milito.
Li portis kapitalo e konoco por entraprezar, l'aferi prosperis, nova domi e
skoli konstruktesis, l'aeroportuo expansesis, stradi larjigesis e nova komerceyi
inauguresis o sufris expanseso. En 2006 pos FSLN riganar povo la sistemi di
saneso, eduko e rikonstrukturo dil urbo recevis nova koloki.



https://io.wikipedia.org/wiki/Louis_la_14ma_di_Francia

Louis 14ma, kompleta nomo Louis-Dieudonné de France, (1638 til 1715) esis rejo
di Francia e Navara, surnomizita la sun-rejo, de 1643 til morto en 1715.

Il esis kronizata, evante 15 yari, ye 7 di junio 1654. En 1643 ilua patro Louis
13ma, kelka monati ante morto, establisis regenteso-konsilantaro qua regnus por
la yuna rejulo; to vice la kustumo ke la vidvino di la rejulo esas regento. Pos
la morto di Louis 13ma, ilua vidvino, rejino Anne, koaktis la parlement de Paris
abolisar la regenteso-konsilantaro, ed el divenis unika regento. El donis multa
povo a sua chefa minstro Kardinalo Mazarin. Ye la morto di Mazarin en 1661,
Louis 14ma prenis povo.

En 1648, la Westfalia-kontrato finis la Triadek-yara milito profite a Francia.
Kurtatempe pose eruptis l'intercivitana milito nomizita fronde (frondo)
eventinta de 1648 til 1653 e qua minacis l'existo ipsa di la Franca monarkio. En
1659 la kontrato dil Pirenei finis vinkoze la milito inter Francia ed Hispania
deklarita en 1635. Por konkluzar la paco, il spozigis la filiino dil rejo di
Hispania Maria Teresa.

Plura militi deskuplesis dum lua regno : 1667 til 1668, 1672 til 1678, 1688 til
1697 (dum qua la Germana regiono Pfalz incendiesis) e fine la milito pri la
sucedo di Hispania (1702 til 1714).

Lua regno esis la tempo dil maxim granda glorio e povo di Francia. Il
konstruktigis la palaco di Versailles di qua la tillore nekonocata splendideso
imitesis pose da preske omna Europana suvereni. Lua korto en Versailles esis
modelo di la cetera Europana korti.

Lua regno tamen tre perturbesis per la veneni-afero (aproxime 1680) kande
revelesis ke tre eminenta personi e mem homi proxima a la trono uzis veneni por
solvar lia problemi e frequentis sorcisti e sorcistini furnisinta a li ita
veneni e sacerdotachi advokanta la diablo dum dicar Nigra Mesi. La granda eroro
di lua regno esis la revoko di Nantes-edikto en 1685, olqua cesigis la tolero
grantita a la protestanti da lua avulo Henrikus IV en la yaro 1598. La efekti di
ta aranjuri esis katastrofatra ye ekonomiala e financala vidpunto. La Franca
protestanti qui esis anke elito dil Franca populo kontributis plufortigar Prusia
ed Anglia to quo havis plu tarde dizastroza konsequi por lua rejio.

Vauban esis la maxim famoza militistal arkitekto Franca dum la tempo di
Ludovikus (Louis) XIV. Il konstruktigis remarkinda fortresi.



https://io.wikipedia.org/wiki/Karnavalo

Karnavalo esas festal okaziono qua eventas en kelka landi e regioni ordinare
ante la karesmo. La dato dil festo varias omnayare.

Ordinare dum la festi di karnavalo personi uzas maskili e fantaziaji ed eventas
paradi e dansi en stradi. Famoza exempli pri karnavalo mondale konocata esas la
festi di Karnavalo en Venezia (Italia), Rio de Janeiro, Recife e Salvador
(Brazilia), Nova-Orleans (Usa), Santa Cruz de Tenerife e Cádiz (Hispania), Haiti
e Trinidad e Tobago (Karibiana Maro).

La posibla origino dil nomo "Karnavalo" esas Latina frazo carno vale (adio a la
karno), pro ke karno interdiktesis dum la karesmo. Altra opinionas ke carno
havas figuriziva signifiko di plezuro, pro ke la karesmo esas periodo di
penitenco.

En India du regioni havas karnavalo: Goa e Kerala. En Goa ol nomizesas Intruz,
posible kun origino en Portugalana vorto Entrudo, altra nomo anciena en
Portugalana por karnavalo. L'urbo Loutulim havas la maxim granda karnavalo en
Goa: personi uzas maskili e fantaziaji, pleas lauta muziko e dansas en stradi.
Multa turisti partoprenas en la festo.

En Kerala personi ne uzas maskili, ma on havas muziki e dansi ante
cindro-merkurdio.

En Brazilia la maxim notora karnavalo eventas en Rio de Janeiro kun paradi di
samba-skoli, de saturdio til mardio. La paradi eventas en Sambódromo, komplexo
di permanenta edifici konstruktita por havar granda nombro di personi (kapaceso:
plu kam 50.000 spektanti), specale turisti. La paradi komencas ye 20:00 o 21:00
kloki e finas pos 5:00 kloki. Samba-skoli ordinare havas plu kam 2,500
partoprenanti, di qui plu kam 100 esas muzikisti. Singla samba-skolo selektas un
temo por prizentar en lua parado - exemple, un homajo ad un urbo, loko, persono,
historiala fakto o mitologiala persono - e lua partoprenanti paradas kun
fantaziaji qua reprezentas la temi selektita da singla samba-skolo. La muziko
dum la paradi esas samba.

En Rio de Janeiro, Sao Paulo ed altra urbi, ante la komenco di karnavalo on
elektas la Rei Momo ("rejulo Momo"), ordinare un grazosa e simpatioza viro, un
"chefo" qua havas nula povo, ma funcionas kom talisman-persono. ordinare on
elektas anke la "rejino" o la "princini" dil karnavalo. Rejulo Momo anke esas
simbolala alegorio di karnavalo en altra Latinal Amerikana festi. Il simbolike
recevas la "klefo dil urbo" de l'urbestro e deklaras la komenco di karnavalo. En
Brazilia ilu povas vizitar samba-skoli de lia urbo o donar la trofeo a
samba-skolo elektita championo en karnavalo-konkursi.

La karnavalo di Rio di Janeiro influis la kreado di paradi di samba-skoli en
altra grand urbi, exemple Sao Paulo, Belo Horizonte, Santos e Florianópolis.
Gradope dum recent yari la samba-skoli di Sao Paulo kreskis multe, komencis
atraktar plusa e plusa turisti. La granda qualeso di la imaji di la parado
komencis atraktar la interesto di televizioni pri la transmiso dil evento,
simila a qua eventis kun la paradi di samba-skoli en Rio de Janeiro. L'urbo di
São Paulo konstruktis sua Sambódromo, simile a Rio de Janeiro, e la reti di
televiziono komencis transmisar la imaji por altra Braziliana regioni ed por
l'exterlando. La karnavalo-muziki en ta paradi esas samba, e simile ad Rio de
Janeiro, omnayare eventas en Sao Paulo konkurso por selektar la maxim bona
samba-skolo de l'urbo.

Rio de Janeiro, Sao Paulo ed altra urbi (exemple, Brasilia) anke havas populala
karnavali en kelka stradi, e maskobali e fantaziajo-bali en saloni. En l'urbo di
Rio de Janeiro anke eventas travestibalo qua divenis konocita kom Gala Gay.

En Olinda e Recife la muzikala ritmo di karnavali esas frevo e maracatu. Danko a
la viziti di nacionala e stranjera turisti, lua karnavali anke divenis bone
konocata. La koreografio di frevo uzas quaz-akrobatala movadi kun salti e
rotaci. Danseri ank uzas koloroza parapluvi dum lua akobatarti.

En l'urbo Salvador eventas altra famoza karnavalo di Brazilia, qua atraktas
multa nacionala ed exterlandala turisti. Ibe la karnavalo havas diferanta ritmi:
Axé, Pagode, Samba-Reggae, Lambada (ritmo kun influi de zouk e soca) ed altra,
ed ofte omna yara on kreas un nova ritmo o danso qua divenas modo en la
karnavalo di Salvador. Personi preferas dansar en la stradi e sequar un trio
elétrico, nomo donita a la granda kamioni kun enorma fono-buxi ube kantisti,
muzikisti o muzikala grupi pleas sua fanfari. La trios elétricos ordinare
paradas o stacas en specifika stradi inter la quarteri Barra ed Ondina (Circuito
Barra-Ondina), od en la quartero Campo Grande.

La karnavalo di Salvador esis ceno por lansar kelka artisti nune populara en
tota Brazilia ed exterlandi, exemple Daniela Mercury, Ivete Sangalo, Carlinhos
Brown, Cláudia Leitte, e la bandi Chiclete com Banana, Olodum e Timbalada. En
multa kazi ta artisti kreas sua propra trio elétrico e kantas e dansas por
l'asistantaro. Kelka notora internaciona artisti, exemple David Guetta,
Will.i.Am, Bob Sinclair e PSY ja vizitis la karnavalo di Salvador.

En l'anciena urbo Ouro Preto eventas la maxim tradicionala karnavalo di Minas
Gerais. Partoprenanti ordinare esas studenti qui vivas en l'urbo e laxigas de
lia studii en ta epoko. Li dansas e kantas en la historiala stradi di Ouro
Preto, animata da muzikala bandi qua pleas anciena e tradicionala
karnavalo-muziki konocita kom "marchinhas de carnaval".

En São João del Rei, altra ancien urbo kun tradicionala karnavalo, la personi
uzas maskili e fantaziaji, dansas en lua stradi ed eventas paradi di lokala
samba-skoli. Quankam ol ne havas la sama richeso e famo kam la karnavalo en Rio
de Janeiro, multa turisti prizas la tradicionala karnavali, ube ulu povas krear
sua propra fantaziajo o maskilo o simple dansar kun komuna vestaro e spensar
preske nula por obtenar bon amuzo.

En Gualeguaychú eventas karnavalo kun Afrikal influi e paradi kun alegoriala
veturi e dansistini simila a Rio de Janeiro. En l'urbo Corrientes eventas
prizentado di murgas, un populala muzikala teatro kun propra muzikala jenro qua
havis lua origino en Hispania.

En l'urbo Oruro, Bolivia, eventas la Diablada, en honoro a la patrono-santino
por la ministi, la Vírgen de Socavon (la Virgino de la Tuneli). Plu kam 50 grupi
dansas, kantas e paradas en la stradi, vestizita kom demoni, anjeli,
inkao-soldati o Hispana conquistadores. En 2001, UNESCO deklaris la karnavalo di
Oruro "Mastroverko de Parolala e Netushebla Homara Heredajo".

Quankam Hispani introduktis karnavalo en Kolumbia, la festo sufris censuro da
kolonial autoritatozi en lua precipua urbi, Cartagena, Bogota e Popayán.
Barranquilla ed altr urbeti alonge la fluvio Magdalena prezervis karnavala
tradicioni de kolonial epoko til nun. La karnavalo di Bogota rinaskis nur dum la
21ma yarcento.

En Montevideo, Uruguay, eventas paradi di murgas, ma Uruguayana karnavalo anke
havas Afrikal influi, specale bantua ed Angolana. Existas du tipi di paradi:
Desfile de Carnaval (karnavalo parado) e Desfile de Llamadas. La muziko en la
Desfile de Llamadas recevas la nomo di candombe. Karnavalo en Uruguay lastas 40
dii, la maxim longa karnavala periodo dil mondo.

L'urbo Cajamarca konsideresas la chef-urbo di Peruana karnavalo. Lokala
habitanti dansas cirkum un arboro ornita kun rubandi, baloni, frukti, ludili,
drinkajo-boteli ed altr artikli, nomizita unhsa, o yunsa.

La maxim konocata karnavalo di Usa eventas en New Orleans, Louisiana, e
konocesas kom Mardi Gras. Ol havas Franca origino. On eventas paradi kun
alegoriala veturi e partoprenanti dansas en la stradi. Ma la karnavalo di New
Orleans ne esas l'unika e ne esas la maxim anciena de Usa: en Mobile, Alabama,
karnavalo-festi komencis en 1703, t.e. 15 yari ante New Orleans esir fondita.
Altra karnavali eventas en Tampa, Florida, Biloxi, Mississippi, Saint Louis,
Missouri, ed altra. En New York eventas un karnavalo en septembro, kun Karibiana
origino, dum la Dio dil Laboro en Usa.

En Toronto eventas Caribana, karnavalo kun Karibiana origino. Pro klimatala
motivi ol eventas en somero, dum l'unesma semano di agosto. To permisas la
partoprenanti uzar Karibiana vestari dum la parado. En Quebec eventas karnavalo
dum vintro, ed un Palaco di Glacio konstruktesas. La "rejulo di karnavalo" en
Quebec esas Bonhomme Carnaval, un simpatiinda nivo-homulo qua vivas en la Palaco
di Glacio. La karnavalo di Quebec esas konsiderata la maxim granda
vintro-karnavalo dil mondo.

En Mexikia la festi di karnavalo eventas en diversa urbi. Un di la maxim anciena
esas la karnavalo di Campeche, urbo en Yukatan-peninsulo, qua havas comparsas
(grupi di kantisti e dansisti, simile ad Hispaniana karnavalo). En Cozumel
karnavalo celebresas de la 26ma di februaro til la 5ma di marto. En l'urbo
Huejotzingo la partoprenanti uzas maskili, fantaziaji, shildi e fusili por
prizentar teatrala spektaklo pri la historio dil urbo.

La karnavalo di Mazatlán, Sinaloa, nune konsideresas un di la maxim importanta
karnavali di Mexikia. On kalkulas ke dum la sundio di karnavalo la paradi
atraktas cirkum 600,000 personi por la rival avenuo "Avenida del Mar". Dum la
karnavalo on brulas granda pupei di paperopasto nomizita Monigotes, qui ordinare
reprezentas politikisti ed altr odiinda personi. Ante lua brulado, monigotes
uzesas por dekorar l'urbo.

La tradiciono dil karnavalo en Haiti komencis en 1804, pos la nedependo-deklaro.
La karnavalo en Port-au-Prince esas un di la maxim granda en Karibiana Maro ed
en Nord-Amerika Plu kam un milion personi amasigas en lua stradi por uzar
maskili e fantaziaji o nur dansar. Muzikala ritmi povas esar tradicionala Kompa
Meringue, o moderna zouk, techno, hip-hop, reggae od altra stili.

Karnavalo en Dominikana Republiko eventas dum la monato di februaro quankam en
kelka urbi ol povas eventar en marto, dum la Santa Semano od en agosto. La
kulmino dil karnavalo eventas omnayare ye la 27ma di februaro, dio di la
nedependo di Dominikana Republiko. La maskili e koloroza fantaziaji uzata
reprezentas figuri quale la demono Diablo Cojuelo, le Lechones, o la
Robalagallina (Haitiana influo). Altra personi maskas su quale indijeni.

En Trinidad e Tobago karnavalo duras du dii ante la cindro-merkurdio. Ol esas un
de la maxim importanta turistal eventi di lando. Lua muzikala ritmi esas soca e
calypso e lua danso havas Afrikal influo. Personi preferas dansar e parad-irar
en la stradi, e kelka kovras lua korpi kun fango. On elektas la Monarko dil
Calypso, qua recevas un automobilo e pekunio kom premio. Hike, la konkursi pri
fantaziaji ank esas populala.

Karnavalo en Jamaika kreesis en 1989, pro du eventi: la uragano Gilbert l'antea
yaro (do multa turisti de Jamaika ne povis irar a Trinidad e Tobago) e l'elekti
en 1989. En 1990 la karnavalo di Jamaika (nomizita Bacchanal) divenis oficala.
La karnavalo ne koincidas exakte kun l'epoko ante Karesmo, ma eventas de
februaro til aprilo, kun paradi en la stradi di Kingston. La muzikala ritmo di
Jamaikana karnavalo esas soca.

En Barbados karnavalo konocesas kom Crop Over ("fino dil rekolto") ed esas la
maxim granda festo di la lando. La tradiciono di Crop Over komencis en 1688,
komence por celebrar la fino dil rekolto di sukro-kano. Nun ol havas kantado,
danso e muziki pleata per perkut-instrumenti, gitari e violini. La festo
komencas en junio e duras til la komenco di agosto.

Dum la 1960a yari la precipua karnavali di Angola eventis en la portuala urbi di
Luanda e Lobito. Eventis paradi (corsos) kun vehili dekorita kun alegorii e
maskobali en dansosaloni. La festi sufris dekado kun l'interna milito pos la
nedependo, ma pos finar la interna milito eventis rekupero. Nune eventas
karnavalo-paradi en Luanda, e la stili di dansi e muziki di la grupi povas esar
semba, kabetula, kazukuta, rebita e kuduro.

Kelka Belgian urbi, exemple Binche, Heist, Aalst, Eupen, Malmedy e Kelmis havas
karnavalo-paradi. En Binche, la tradiciono originis dum la 14ma yarcento. Paradi
eventas dum la tri dii ante la karesmo. La precipua partoprenanti esas la
Gilles, personi qui paradas en tradicionala vestari dum la Grasa Mardio. La
karnavali de Aalst e Binche agnoskesis kom Mastroverki de Parolala e Netushebla
Homara Heredajo.

En l'urbi di Düsseldorf, Köln e Mainz eventas Karneval, festo anke konocata kom
"la 5ma sezono" (Fünfte Jahreszeit) qua komencas omnayare en 11 di novembro ye
11:11 kloko, e finas en cindro-merkurdio. On anke eventas paradi kun muzikisti,
e multa partoprenanti uzas maskili e fantaziaji e dansas en la stradi. Notora en
ta karnavalo esas l'alegorii e maskili qua parodias Europana e mondala
politikisti. La kulmino di Karneval en ta urbi eventas en lundio ante
cindro-merkurdio, e dum Krist-nasko on suspendas la festi.

En Bonn anke eventas paradi kun veturi kovrata da alegorii e prizento di dansi.
La televiziono prizentas bali qua eventas en saloni en ta epoko. De novembro dil
ta fino di la festo Germana televizioni kustumas transmisar imaji de klubi ube
eventas la Karnevalsitzung, la festi di karnavalo.

En Venezia, Italia, eventas un di la maxim notora karnavali di Europa e dil
mondo. La maxim anciena registro di Veniziana karnavalo evas de 1268. Ta
karnavalo esas notora por la bela maskili uzata da partoprenanti, e fantaziaji.
Manufakturisti di maskili (mascareri) posedis granda prestijo en Veniziana
socio, e li havis lua propra gildo.

Altra Italian urbi, quale Viareggio, Ivrea, Acireale (en Sicilia) ed altra anke
havas paradi ed atraktas turisti por lua karnavali.

Multa urbi en l'insulo Tenerife, Kanarii havas karnavali, ma la karnavalo di
Santa Cruz de Tenerife esas la maxim famoza dil arkipelago. La festo eventas
precipue en la stradi kun multa muziko, prizentado di murgas, e havas l'elekto
di "la Rejino di Karnavalo". L'apoteoso di karnavalo eventas en grasa mardio.

Altra exempli di urbi en Hispania kun karnavali esas Las Palmas en Gran Kanaria,
Cádiz en Andaluzia (kun lua chirigotas - grupi di satirusala kantisti, e
comparsas - grupi di kantisti e dansisti), e Málaga (kun lua murgas e
comparsas).

En multa regioni di Hispania, exemple Barcelona, eventas ceremonio nomizita
Entierro de la sardina ("funero di la sardino) por celebrar la fino dil
karnavalo. Ol konsistas en parado qua eventas en Cendra Merkurdio e parodias un
funero. La ceremonio finas kun la brulo di un alegorio, ofte l'imajo di un
sardino.

La maxim notora karnavalo en Francia eventas en Nice, kun lua grandioza
alegoriala veturi. Dum yarcenti existis en Paris tradicionala karnavalo kun
paradi, ma ol obliviesis komplete de 1950 til 1993. En 2007 cirkum 40,000
personi partoprenis en la parado di karnavalo en Paris, segun l'organizeri.

En Grekia karnavalo konocesas kom Apokriés, qua signifikas "adio a la karno", e
la maxim granda festo eventas en Patras, kun maskobali dum tri dii de venerdio
til sundio ante la "pura lundio", qua markizas la komenco dil karesmo en
Ortodoxa kristanismo ed en estala katolikismo.

Notora en Portugal esas la karnavali di Ovar, Loulé, Nazaré, Madeira e Torres
Vedras. En recenta yari karnavalo di Sesimbra similesas Braziliana karnavalo,
specale de Rio de Janeiro, en la fantaziaji ed en la muziko, samba.



https://io.wikipedia.org/wiki/Kanguruo

Kanguruo esas nomo uzata por la maxim granda speci di marsupiali qui vivas en
Australia e kelka regioni di Nova-Guinea.

Kangurui esas remarkinda pro la volumino di lua kaudo sur qua lu apogas lu por
saltar e sidar, e pro la granda longeso di lua dopa membri e mikreso dil avana.
Quale l'altra marsupiali, femina kangurui havas "sako" ube la yuni vivas til
evar un yaro. Lua viv-esperajo esas proxim dekeok yari.

Fosila speco di kanguruo, Procoptodon goliah, esis alta di plu kam 3 metri e
pezis cirkume 227 kg. Nune la maxim granda de la speci di kangurui ed anke la
maxim konocita esas la rufa kanguruo: la maskulo povas atingar 1,8 m e 90 kg. En
la kurado, kangurui povas saltar disti di plu kam 9 metri e altaji di preske 1.8
metri,, ed atingar 56 km/h.

Malgre havar herbivora dieti, simile a ruminanti quale bovi - qui liberigas
granda quanti di metano tra exhalo e ruktado - kangurui emisas nur 20% de la
metano emisita por bovaro por la sama quanto di nutrivi, pro la bakterii en lia
sistemo digestiva esar diferanta. Kande li digestas la nutrivi, hidrogeno esas
subprodukturo di la fermentacado, e la bakterii transformas ol en acetato, qua
lor uzesas por furnisar energio a l'animalo. Ciencisti interesas pri la
posibleso di transferar la bakterii responsiva pri la digesto de kangurui a
bovi.

Por vivar en sika regioni, kangurui anke urinifas poke e lia urino esas
koncentrata, do li perdas poka aquo.



https://io.wikipedia.org/wiki/Jean_Sibelius

Johan Julius Christian Sibelius esis Finlandana muzikisto e kompozisto. Ilu
naskis ye 8 di decembro 1865 en Hämeenlinna e mortis ye 20 di septembro 1957 en
Järvenpää. Il esis konocata kom Jean, qua devenis de Janne, qua esas Finalingua
formo de la Suedalingua nomo Johan. Anke lua onklulo esis Jean Sibelius.

La matro di Johan (Jean) esis muzikala. Dum lua yuneso Jean esis interesata da
violino e piano. Il anke kompozis mikra verki. Kun lua frati Jean formacis trio,
qua pleis en la skolala orkestro.

Ye 1885 Jean Sibelius divenis laureato ed ilu komencis studiar jurisprudenco.
Tamen pos un yaro ilu koncentris su en la muziko. De 1885 til 1889 ilu studiis
en la Muzik-instituto Helsinkiala teorio, kompozado e violino, de 1889 til 1890
en Berlin kontrapunto e de 1890 til 1891 en Wien teorio, instrumentizo e
kompozado. Ye 1892 Jean mariajis kun Aino Järnefelt (1871–1969). 1892–1900 e
1907–1910 Sibelius docis che la Muzik-instituto Helsinkiala. 1892–1897 ilu docis
che l’ Orkestro-skolo di la Filharmoniala Societo Helsinkiala. 1896–1897 ilu
docis che l’ universitato di Helsinki. Ye 1897 ilu ganis yarala stipendio e
koncentris su en la kompozado.

La simfonio no. 2 unesmafoye pleesis ye la 8ma di marto 1902 en Helsinki,
direktate da la kompozisto. Kompozado di ca verko komencis en vintro di 1901 en
Italia, ed ol esis kompletigata en Finlando. La simfonio havas grandioza finala
movimento, qua, segun supozajo di kelki, relatas la deziro pri nedependo di
Finlando. La lando esis parto di la Rusian imperio; nedependo proklamesis en
1917.

Altra konocata verki esas: Kullervo-simfonio (1902), Finlandia, Tapiola, Valse
triste, Karelia-serio. Jean Sibelius kompozis multa verki anke por sola kantisto
e por koro. La texti por lua kanto-verki il selektis de la famoza Finlandana
poeti Fina- e Suedalinguala. Sibelius ne publikigis ula verko pos 1931.

Sibelius divenis mondale konocata en la mondal expozo ye 1900 en Paris, qua esis
importanta evento anke por la developo di Ido.

Jean Sibelius esis honorumala profesoro che l' universitato di Yale (1914),
Helsinki (1914), Heidelberg (1936) ed Oxford (1947). Il esis honorumala
profesoro anke che la Muzik-universitato di Hungaria. La titulo di la profesoro
il ganis ye 1916. Ye 1935 ad il esis donita statala pensiono honorumala, e ye
1953 ilu ganis la Sibelius-premio.

Jean Sibelius esas entombigita en Ainola (en Tuusula) proxim Helsinki. Ainola
esis la hemo dil Sibelius-familio depos 1904, e nun Ainola esas en muzeal uzo.



https://io.wikipedia.org/wiki/Insuli_Marshall

L'unesma habitanti di nuna Insuli Marshall esis Mikroneziani qui arivis dum la
duesma yarmilo aK. Lia historio esas poke konocata. L'unesma Europano qua arivis
en la teritorio esis Hispana Alonso de Salazar en 1526. Pos du yarcenti, en
1786, Angla John Marshall vizitis l'insuli, qui tale nomizesis pro homajo a
Marshall.

Germana imperio okupis l'arkipelago depos 1885 ed establisis protektorato. Li
establisis komercala stapli sur l'insuli Jaluit ed Ebon. Marshallana iroij
(lokala chefi) mantenis lia lokala autoritato dum Germana dominaco.

Japonia konquestis la teritorio dum la komenco dil Unesma mondomilito ed
establisis lia guvernerio sur l'insulo Jaliut. Ye la 31ma di januaro 1944 dum la
Duesma mondomilito, Usani okupis atolo Kwajalein. Pos komplete vinkir la
Japoniani en 1945, lu komencis administrar l'insuli e granda parto di Mikronezia
kom Fidekomiso-Teritorio di Pacifiko.

De 1946 til 1958 Usa uzis l'arkipelago por probar atomobombi: eventis 67 explozi
di atomobombi en ta epoko.

En 1979 l'insuli recevis propra guvernerio, e ye la 21ma di oktobro 1986 ol
divenis nedependanta de Usa. Amata Kabua, qua guvernis pos 1979, esis l'unesma
prezidanto di la lando. En 1986 la lando signatis kontrato pri kompleta asocio
kun Usa. Til 1999 l'insuli recevis 180 milion dolari kom pekuniala kompenso pri
l'uzo di atolo Kwajalein e plusa 250 milion dolari por nukleara probi.

Segun la konstituco adoptita en 1979, Insuli Marshall esas republiko. Elekti
eventas ye singla 4ma yaro, ed omna civitani evanta 18 yari o plue povas votar.
La prezidanto, qua esas chefo di stato ed anke chefo di guvernerio, elektesas da
33 membri dil parlamento (Nitijela). Lu nominas 10 ministri, qui mustas esar
aprobata da Nitijela.

Judiciala povo havas quar sistemi di korti: supra korto, alta korto, lokala
(municipala) korti e korti tradicionala - olci traktas nur questioni pri landal
yuro.

Insuli Marshall havas libera asociuro kun Usa, qua responsas pri la defendo dil
insuli.

La lando konsistas ek 29 atoli - 24 habitata - e 5 izolita insuli. Preske 66%
dil habitanti habitas la chef-urbo Majuro ed l'urbo Ebeye. Granda parto di lua
teritorio jacas sur mar-nivelo.

Lua klimato esas varma e pluvoza. La maxim intensa pluvi eventas de mayo til
novembro.

En oktobro 2011 la lando deklaris 770 000 km² de oceano kom rezerveyo por
protektar sharki.

L'insuli havas poka naturala resursi. Agrokultivo eventas en mikra tereni. La
lando recevas ekonomiala helpo de Usa.

Cirkume 68,000 personi habitas la lando, preske 2/3 en Majuro.
Maxim-granda-parte li esas Marshallani de Mikroneziana origino.

Plu kam 50% del Marshallani apartenas a l'Unionita Eklezio di Kristo, 24,2%
apartenas a l'Asemblajo di Deo, 8,4% esas katoliki e 8,3% esas Mormoni. Koncerne
muziko, roro esas tradicionala kanto, ordinare pri anciena legendi, kantata da
mulieri dum laboro o por guidar la navigeri.



https://io.wikipedia.org/wiki/Igor_Stravinsky

Igor Fyodorovich Stravinsky (n ye la 17ma di junio 1882 apud St. Peterburg til
la 6ma di aprilo 1971 en New York) esis Rusa klasika kompozisto.

En 1909 Sergei Diaghilev komencis produktar baleti, utiligante existanta
kompozuri. Dezirante originala muziko por projetata baleto, il komisis
Stravinsky skribar La Fair-ucelo. Ye la 25ma di junio 1910 en Paris, la baleto
pleesis unesmafoye. Ol esis sucesoza, e Stravinsky esis erste egardata kom
notinda kompozisto pro ca verko; ol esis l'unesma de plura baleti skribita da
Stravinsky por Diaghilev.

Ye la 13ma di junio 1911 en Paris, la baleto Petrushka, kun muziko da
Stravinsky, pleesis unesmafoye. Stravinsky konceptis l'ideo di Petrushka kom
koncerto-peco, tamen Sergei Diaghilev, la baleto-produktanto, pensis ke ol esus
apta kom baleto. Ilu kompozis la muziko dum la vintro di 1910-1911. La karaktero
Petrushka, qua esas marioneto, pleesis da la dansisto Vaslav Nijinski en
l'unesma pleo di la baleto.

Ca baleto pleesis unesmafoye en Paris ye la 29ma di mayo 1913. Ol produktesis da
Sergei Diaghilev, kun dansadi desegnita da Vaslav Nijinski. La muziko da
Stravinsky esis por granda orkestro.

La origino di la muziko esis sonjo quan Stravinsky experiencis en 1910: en la
sonjo, il vidis solena pagana rituo; sajuli sidis en cirklo, regardante yunino
qua dansis til sua morto; el sakrifikesis a la deo di Printempo. Stravinsky
komencis skisar projetata simfonio pri ca ideo. Kande Diaghilev audis ca
skisuri, il persuadis la kompozisto krear baleto de la muziko.

Dum la sequanta yari, la muziko esis ofte pleata sen la dansado, e recevis
aklami. Pro olua aventuroza ritmii e harmonii, la muziko esis multe diskutata,
ed esis estimata kom importanta kompozuro de la 20ma yarcento.

Ye la 24ma di januaro 1946 en New York, ilua Simfonio en Tri Movementi pleesis
unesmafoye, direktata da la kompozisto. Stravinsky skribis la verko dum
1942-1945; ol esis ilua unesma notinda verko depos ke il komencis rezidar en
Usa. Il agnoskis ke la verko esis influata per l'eventi de la duesma
mondomilito. Ol anke recevis influi de altra kompozuri skribata dum ta periodo:
la unesma movemento inkluzis notinda parto por piano, prenita de
piano-koncerto-peco quan il abandonabis; la verko utiligas materio de altra
abandonita projeti.



https://io.wikipedia.org/wiki/Historio_di_cienco

Historio di cienco esas diciplino qua studias la tempala developo di la konoco
pri cienco e teknologio en homala socii, e l'influi qui ambe havis sur la
kulturo, ekonomiko e politiko.

Cienco esas la korpo di empirikala e teorikala konoco, produktita da globala
komuneso di inquestisti qui uzas partikulara tekniki por observar ed explikar la
fenomeni di naturo, sub la nomo di ciencala metodo. La historial analizo di
cienco rekursar a la historiala metodo tam dil historio di l'idei kam di sociala
historio.

La historio di cienco dum l'Antiqueso studias la protocienco dum l'Antiqueso,
antea a la developo dil cienco dum la Mez-epoko. En prehistorio, la konsilio e
la savo pasis di generaciono en generaciono trans l'orala tradiciono. La
developo dil skribo permesis ke la savo enmagazinigesez e l'agrokultivo, qua
permisis disponar di ecesajo por manjar, posibligis ke l'unesma civilizesi
developez e plu tempo por facar altra taski ke ne transvivar, kam la sercho di
savo pro kuriozeso.

Kun la divido dil Romana Imperio, l'Ocidentala Romana Imperio perdis kontakto
kun lua pasto. La librejo di Alexandria, qua sufris ek la falo dil romana
guvernerio, destruktesis en 642, pos l'Araba konquesto di Egiptia. Dum la
Bizancana Imperio mem havis centri di lernado quale Konstantinoplo, la savo di
Ocidentala Europa koncentrigis en monakeyi til la developo di mezepokala
universitati dum la 12ma e 13ma yarcenti.

Renesanco esas periodo qua situas en Europa en la fino di Mez-epoko ed en la
komenco di Moderna ero. Ol nomesas tale pro la ri-descovro dil laboro di
l'antiqua pensanti Grekiana e Romana, qua reperis la fino dil Mez-epoko e kreis
solida fondaji por la developo di nova konoci. Inter la cientisti di ta epoko
remarkesas Francis Bacon, Nikolaus Kopernikus e Galileo Galilei. Li stablis la
nomita ciencala metodo.



https://io.wikipedia.org/wiki/Historio_di_Ido

Ido kreesis en la komenco dil 20ma yarcento. Multa projeti pri konstruktita
lingui aparis ante la kreo di Ido. Inter la prekursori en ca feldo esas
mencioninda Galien, Blaise Pascal, René Descartes, Leibniz, ma precipue
Schleyer, l'inventinto di Volapük e Zamenhof, patro di Esperanto. Anke pos la
kreo di Ido aparis multega projeti: italico, latin-ido, weltdeutsch i.a.

En la komenco dil 20ma yarcento la neceseso di linguo internaciona konsideresis
da multa personi, nome inter ciencisti e filozofi. En ica periodo florifis nova
projeti pri internaciona lingui. Segun l'inicio dal Franca matematikisto Léopold
Leau en 17ma di januaro 1901 fondesis la Delegitaro por l'Adopto di Linguo
Auxiliara Internaciona kun la susteno da multa inteligenti. En 1906 la
Delegitaro recevis la susteno da plu kam 1 200 membri di diversa akademii ed
universitati de plura landi e da plu kam 200 ciencala societi..

En mayo 1907 la Delegitaro prizentis la questiono al Internaciona Asociuro di
Akademii en Wien, qua deklaris su kom esar nekompetenta per 12 voti kontre 8 ed
un absteno. Konseque la Delegitaro formacis laborokomitato, di qua la membri
elektesis per 242 voti ek 253. Ica Komitato inkluzis famoza ciencisti, exemple
linguisti Jespersen, Schuchardt e Baudouin de Courtenay ed anke kemiisto
Ostwald. Per koopto altra eminenti admisesis, exemple Italiana matematikisto
Giuseppe Peano. Léopold Leau e Louis Couturat esis la sekretarii di la komitato.

La komitato kunvenis en Kolegio di Francia en Paris en oktobro 1907 e kontemplis
multa projeti di internaciona linguo, maxim-multa-kaze prizentata da lia autori
ipsa. La komitato venis rapide a la konkluzo, ke existas nur du projeti di
internaciona linguo, qui meritas intereso: Esperanto nechanjita, en la formo
publikigita en 1887, ed Idiom Neutral, developata dal olima Akademio di Volapük.
La Delegitaro decidis fine selektar Esperanto sub la kondiciono, ke ol subisos
chanji segun la projeto "Ido".

Ica projeto, kompozita da anonim skriptisto, esis ulatipa sintezo inter
Esperanto ed Idiom Neutral. La Dana linguisto Otto Jespersen, membro dil
Komitato dil Delegitaro, yene raportis pri la afero:

Esas poka probable ke Wilhelm Ostwald ne esis kontenta kun Ido, pro ke il
ektiris dil prezidanteso dil Komisio, e kreis en 1916 la linguo konstruktita
Weltdeutsch. Ye la 29ma di septembro 1926 en la jurnalo Vossische Zeitung il
explikis la neceso di kreo di nova internaciona linguo por remplasar Ido.

La patreso dil Ido-projekto esas kontroversala. Tamen, l'atesto dil linguisto
Otto Jespersen, qua esis membro dil Komitato di laboro, pose dil Permananta
Komiso, denuncis klare, ke la skriptisto esis Louis de Beaufront. La Franciana
filozofo Louis Couturat konocis l'identeso di la skriptisto dil projekto. [?[Kom
la Ido-projekto reprenis bona numero di lua tezi pri la derivado, l'ideo
extensesis ke lu esis la skriptisto]?].

Segun Otto Jespersen la Ido-projekto prezentesis al asemblo dum la lasta kunsido
da Couturat vice la skriptisto. Nulu inter la membri dil Komitato savis altro
pri la skriptisto, ecepte ke lu ne esis nek Couturat nek Léau, nek ula membro
dil Komitato.

Beaufront esis un del pioniri di Esperanto en Francia e konsideresis la
reprezentinto di Zamenhof, qua dicabis:

En 1901 Zamenhof facis reprezentar da Beaufront apude di l'edituro Hachette por
publigar Esperantala verki. Tamen, la rankoro ganis kande Carlo Bourlet e
Théophile Cart avertis Zamenhof kontre la povi ecese extensita ke lu havis
konkordigita a Beaufront ed a Hachette.

Zamenhof esus trovita definitive ligita a Hachette, dum ke Beaufront, konsente
kun l'editero, dispozabus di yuro di regardo absoluta sur omna verki en
esperanto o rilatinda, sine gravar la skriptisto. Facanta kulbutar ta afero,
Cart e Bourlet eviktis Beaufront di lua rolo en unesma plano ed evitis ke
l'editero en esperanto ne divenez monopolio de Hachette..

Jespersen divenis prezidanto dil Akademio di Ido ed, en la revuo Progreso,
partoprenis aktive en la debati qui apuntis konstanta plubonigo di la linguo. Ma
kelka yari pose, ilua aktiveso cesis subite, nam il ne prizis la maniero en qua
Couturat e l'altri developis Ido, ma precipue nam il suspektis, ke Couturat - di
qua intriganta rolo dum la periodo dil Komitato ne klarigis pose - explotis ilua
autoritato til la punto di ne konsiderar ol kom marioneto.

La Komitato dil Delegitaro decidis nominar, ye la 24esma di oktobro 1907,
Permananta Komisiono' kun la tasko "studiar e fixigar la detali di la linguo
adoptota". La membri di ta Komisiono esis Louis Couturat, Wilhelm Ostwald, Otto
Jespersen, Baudouin de Courtenay e Léopold Leau. Louis de Beaufront esis fine
kooptita "pro lua specala kompetenteso" .

Fondesis Uniono dil Amiki di la Linguo Internaciona, inkluzite l'Akademio e
direktiva komitato, e lansesis la monatala revuo Progreso en 1908, por
publikigar linguala debati e la decidi dal Akademio di Ido. La labori dal
Permananta Komisiono pose developis la linguo, qua nomizesis Ido pos ke Zamenhof
refuzis irga nomo mencionanta Esperanto.

Esencale, l'elaborado dil linguo esis kompletigita en 1920 kun la publikado dil
unesma manuali e vortari di Ido "konforme a la decidi prenita dal Komitato e la
Komisiono", e samatempe prizentis la deklaro dil Komisiono signata da omna lua
membri. Kande lua skopo esis finigata, la Delegitaro dissolvesis regule ye la 31
di julio 1910 pos fondar l'Uniono por la linguo internaciona.

La precipua modifikuri facita ad Esperanto en l'elaborado di Ido esas ta (quale
oli esis enuncita dal Komitato dil Delegitaro):

Debato opozis la partisani di la stabileso por difuzar la linguo e li volis
finigar la linguistikala laboro. En ica kuntexto Louis Couturat defensis la meza
voyo en la revuo Progreso:

Fine, pos multa yari di intensa laboro, periodo di stabileso di dek yari
decidesis en 1914 por afin de faire connaître la langue le plus largement
possible.

Dum kreskado l'Idala movemento esis devastita da dek grava eventi ye la komenco
di agosto 1914. Louis Couturat mortis en automobila shoko ed unesma mondomilito
komencis. La desaparo di maxim importanta fondinto di Ido e la furio di
nacionalismo kun vasta destruktado febligis Ido e l'ideo di internacionala
linguo. L'Idala movemento permanis precipue en neutrala landi, exemple Suisia
(specale pro l'agado di Friedrich Schneeberger kom sekretario) e Suedia (kun Per
Ahlberg, editisto di la revuo Idala Mondo). La Progreso-revuo cesis aparar en
1914, pro ke Couturat esabis l'editisto e la chefa redaktisto.

Pos la milito, l'Idala movado rikonstruktis lente. En 1918, la Franciana
linguisto Antoine Meillet, profesoro en la Collège de France, laudis Ido, e plu
ordinare l'ideo di internaciona linguo, en ilua libro Les Langues dans l'Europe
nouvelle:

En 1920 Schneeberger, la prezidanto dil Akademio di Ido, anuncis la ripreno dil
labori dil Akademio. Louis de Beaufront publikigis en 1925 ilua « Grammaire
complète » (Kompleta Gramatiko Detaloza), qua restas ankore en la komenco dil
20ma yarcento un verko di refero sur la gramatiko di Ido. Plura Idistala
kongresi organizesis: Wien (1921), Dessau (1922), Kassel (1923), Luxemburg
(1924), Torino (1925) e Praha (1926). Plura Idala revui apareskis.

En 1927, serioza deskonkordi dividis l'Idista movado. En 1922 l'aparo di nova
helpolinguo, Occidental, e la renovigo dil dilemo inter stabileso e chanjo
febligis Ido. Vivaca debati opozis la konservemisti kun reformisti. Por sua
parto, Otto Jespersen, qua separis su del Idala movado, publikigis en 1928 lua
propra linguala projekto, Novial. Jespersen explikis la kauzi di lua foresko de
Ido:

Novial, qua prenis multa traiti dil Ido eliminanta la karakteristiki maxim
diverganta di Esperanto (fino en -o di substantivi, -a di adjektivi o la
konjugaciono en -as, -is, -os) atraktis certa nombro di Idisti quale Ahlberg di
qua Idista revuo Mondo divenis novialista revuo.

L'Idista kongreso di 1928 en Zürich signifikis la komenco dil riunigo dil Idista
movado. L'Uniono por la Linguo internaciona Ido reaktivesis ed oficala buletino
editesis. La revuo Progreso ri-apereskis depos 1931 ed aparas sen interupto til
hodie. La sekretario e redaktero Matejka deklaras pri to:

L'unesma numero di nova Progreso kontenis artikli da kelka fondinti di Ido quale
Wilhelm Ostwald o Léopold Leau. Debatesis pri l'oportuneso di nova chanji, til
ke en 1934 deklaresis nova periodo di stabileso di 10 yari. Pluse,
l'internaciona situeso redivenis nefavorabla a l'internaciona helpolingui pro
l'acenso dil fashismo, la nacionalsocialismo e la Stalinismo, sequita da duesma
mondomilito. L'unesma devo dil Idista movado divenis nun transvivor.

L'Idista movado transvivis la Duesma mondomilito. La revuo Progreso ne cesis
aparar, anke dum la milito. Pose, la linguistikala laboro rikomencis, quankam en
ritmo pasable lenta. On ya fixigabis l'esencala parto di la linguo. Nun oportis
precipue adoptar nova nomi, por sequar la developado ciencal e teknikal.

La majoritato del artikli di Progreso parolis pri diversa temi nelinguala.
Developesis importanta produktado poeziala da multa autori, inter qui la
precipua esis la Belga poeto Andreas Juste. Il preponderis en l'Idista movado en
la periodo 1960-1998, ne nur pro la importo di sua literaturala produktado, ma
anke pro la energio quan il transmisis al movado. La fonduro Andreas Juste havas
specala biblioteko kun plu kam 250 verki en o pri Ido. En 2009, responsis pri ol
l'asociuro Juste & Co.

L'Idista movado esas prizenta en l'Internet. Existas multa retsitui. Multa
diskutolisti en o pri Ido esas aktiva. L'Idista revui Progreso, Kuriero
Internaciona ed Ido-Saluto! aparas reguloze. Omnayare eventas Internaciona
Ido-konfero. Ido esas la duesma maxim parolata auxiliara linguo dop Esperanto.



https://io.wikipedia.org/wiki/Happy_Valley,_Oregon

Happy Valley esas urbo en la komtio Clackamas, Oregon, Usa. Segun la
demografiala kontado di 2000, ol havis 4,519 habitanti.

Segun l'Usana Kontado-Ministerio, l'urbo havas entote 7.0 km², equivalanta a 2.7
mi², di qui 7.0 km² (2.7 mi²) esas lando e nulo kovresas per aquo.

Segun la demografiala kontado di 2000, esis 4,519 homi, 1,431 hemanari, e 1,302
familii qui rezidis en la urbo. La denseso di habitantaro esis 646.2/km²
(1,674.2/mi²). Esis 1,500 domi kun mezvalora denseso di 214.5/km² (555.7/mi²).
Segun raso, esis 87.39% Blanki, 0.77% Negri od Afrik-Usani, 0.29% indijeni
Amerikana, 8.85% Aziani, 0.15% Pacifik-insulani, 0.44% de altra rasi, e 2.10% de
du o plura rasi, e 1.88% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $93,131, e la mezvalora
revenuo per familio esis $95,922. La mezvalora revenuo por la viri esis $68,125
kontre $43,667 por la mulieri. La revenuo per capita por la urbo esis $36,665.
Vivis sub la povreso-lineo 1.2% de la habitantaro e 0.6% de la familii. Ek omna
habitantaro evante min kam 18 yari, 1.2% ed ek omna habitantaro evante 65 yari o
pluse, 0.0% vivis sub la povreso-lineo.



https://io.wikipedia.org/wiki/Hanso-uniono

Hanso (Hansa) esis uniono di Germana urbi quo dominacis komerco cirkum Baltika
Maro ed en nordala Germania de 13ma til 15ma yarcento (en Mez-epoko). Ante
Hanso-uniono Vikingi dominacis komerco cirkum Baltika Maro, ma, povo di Vikingi
fininte, centro di komerco translojis aden Germania. En komenco komercisti
formacis neoficala karteli por defensar lua interesti. Samatempe Germani
translojis ad esto, a Polonia, kande naskis nova komerco-zono. Ye 1241
komercisti di Hamburg e Lübeck formacis uniono, altre dicante hanso, e li
abolisis doganala pagi en intera komerco.

Uniono donis komercala profito, e quik altra urbi unionis su. En komenco di 14ma
yarcento komerco- e defenso-uniono, pose hanso-uniono, ja havis tote konstanta
poziciono. Meze 14ma yarcento uniono havis c. 70 urbi kom membri, de Flander til
Rusia.

Por hanso-komerco developesis nova navo-modelo, kogo, en quo fitis multa vari.
Importanta vari exportala esis salo, stofi e spensala utensili. De Suedia on
aquiris fero, de Finlando furi e fishi, de Norvegia fishi e de Rusia furi e, por
bujii di kirki, vaxo. Pluse hanso mediacis a nord-europana influo e modo.

Hanso okupis su precipue en komerco ma ol havis anke militala povo. Ol defensis
interesti di membri, pro ke en Germania ne esis forta regno, quo povabus
garantiar sekureso di komerco. Dania prolongis propra komerco nedependanta
cirkum Baltika Maro anke depos Vikingo-ero. Dum regno di Dana rejo Valdemar 4ma
(1340 til 1377) Hanso mustis dufoye defensar kontre ataki da Dania.

Povo di Hanso-uniono finis, kande Suedia aquiris dominaco cirkum Baltika Maro en
fino di 15ma yarcento kom militala e komercala povo.



https://io.wikipedia.org/wiki/Guatemala

Guatemala esas lando en Central Amerika qua jacas inter Mexikia en nordo ed en
westo, Belize en esto, e Honduras e Salvador en sud-esto. En sudo jacas Oceano
Pacifiko. Ol anke havas mikra litoro en Karibia, este.

Homi posible ja habitis nuna Guatemala maxim frue kam 18,000 aK, segun probus
kelka obsidiana flechopinti trovita tra la lando. L'anciena habitanti ja
kultivis maizo cirkum 3,500 aK. Civilizuro Maya prosperis en la regiono de 2,000
aK til cirkum la yaro 900. Tikal, en la nordo di Guatemala esis la chef-urbo di
Maya stato.

Hispani komencis koloniigar la regiono en 1519, lore parto di Nova Hispania
(Mexikia). Hispani kreis la Generala Kapitaneso di Guatemala, e fondis lia
unesma chef-urbo, Tecpan Guatemala, ye la 25ma di julio 1524. Ye la 15ma di
septembro 1821 la Generala Kapitaneso di Guatemala (formacita da nuna Guatemala,
Salvador, Honduras, Kosta Rika, Nikaragua e nuna Mexikiana stato di Chiapas)
deklaris nedependo di Hispania ed unionis a Mexikian imperio. Kande Augustín de
Iturbide abdikis, la regioni di anciena kapitaneso (ecepte Chiapas) separis su
de Mexikia e formacis la Federala Republiko di Central Amerika, qua lastis til
1838.

En 1871 generalo Justo Rufino Barrios partoprenis en un stato-stroko qua revokis
lore prezidanto Vicente Cerna e komencis liberala reformi en lando. En 1873
Barrios divenis prezidanto, e komencis establisar l'unesma linei di telegrafo,
fervoyi e publika skoli. Dum lia guvernisteso, Guatemala adoptis lua unesma
konstituco, en 1879 (ante, guberniestri imperis tra dekreti). Anke dum ica
epoko, kafeo divenis importanta produkto en Guatemalan ekonomio.

De 1898 til 1920 diktatoro Manuel Estrada Cabrera, qua kaptis povo kun la helpo
di Usana kompanio United Fruit Company, guvernis lando. Dum lua guvernisteso,
United Fruit divenis importanta ekonomiala povo en lando. Estrada Cabrera
guvernis quar intersequinta foyi, e persequis mult enemiki dum lua guverno, ma
ye la 8ma di aprilo 1920 la Nacional Asemblajo di Guatemala deklaris ke la
prezidanto ne havis mentala kapaceso por guvernar. Lua sucedinto, Carlos Herrera
y Luna guvernis til 1921, kande stato-stroko komandita da José María Orellana
revokis lu.

Ye la 14ma di februaro 1931 generalo Jorge Ubico Castañeda asumis povo e
guvernis kom diktatoro til la 4ma di julio 1944, kande protesti forcis ilu
renuncar.

Guatemala esas prezidantala republiko. La prezidanto esas la chefo di stato e
chefo di guvernerio, ed elektesas dal populo por 4-yara periodo.

La legifala povo kompozesas ek unika chambro kun 158 membri qui elektesas direte
dal populo por 4 yari. Nuna konstituco adoptesis en 1985.

Judiciala povo kompozesas ek la konstitucala korto, la maxim alta korto di lando
kun 5 membri; da supra judiciala korto, kun 13 membri, qua havas apelo-korto kun
43 membri; ed anke da singla judiciisti di unesma instanco.

Guatemala jacas inter latitudi 13° e 18° N, e longitudi 88° e 93º W. Cirkum 2/3
de lua teritorio esas montoza, kun du montari qui krucumas ol de nordo til sudo,
paralele: Cuchumatanes montaro, e Sierra Madre montaro - ta lasta esas
kontinueso di homonima montaro en Mexikia. En la regiono di Petén la tereni esas
basa e plana. La maxim alta monto di lando esas volkano Tajumulco, kun 4,220
metri di altitudo.

Lua precipua urbi jacas en sudo di lando en la montoza regiono ed apud Pacifiko:
Guatemala-Urbo (kun plu kam 1 milion habitanti), Quetzaltenango ed Escuintla.
Lua klimato esas tropikala, kun influo dil altitudo. Lando ofte sufras kun
uragani qui anke povas trovar intensa tempesti qui provokas terkruladi, exemple
uragano Mitch en 1998, e uragano Stan en oktobro 2005, qui provokis plu kam
1,500 morti. Lando anke sufras kun ter-tremi e havas 37 volkani, di qui 4 esas
aktiva.

La maxim longa fluvio esas Motagua, qua formacas parto di la frontiero kun
Honduras. Altra importanta fluvii esas Usumacinta (qua naskas kom Negro fluvio),
Polochic, Dulce e Sarstún. La maxim granda lago di lando esas Izabal, proxim
Karibia.

Guatemala havas 1,687 kilometri di frontieri, di qui 962 kun Mexikia, 266 kun
Belize, 203 kun Salvador e 256 kun Honduras. Lando havas litori en Karibia
(cirkum 148 km) ed en Pacifiko (254 km).

Agrokultivo reprezentas 25% de KLP, 66% de la exportacaji ed employas 50% de la
labor-povo. Kafeo, sukro e banano esas la precipua produkti.

Cirkum 40-45% de Guatemalani esas mestici. Blanki esas 15-20%, decendanti
precipue de Hispani. Indijeni esas cirkum 40%. Cirkume 79.6% de la habitantaro
savas lektar e skribar.

Segun religio, en 2015 45% de la habitantaro esis katoliki, 42% esis
protestanti, 11 deklaris ne havar religio e 2% deklaris altra religii. La
konstituco deklaras ke Guatemala esas laika stato.

L'oficala linguo esas Hispana, ma 21 maya-lingui parolesas, ed anke la linguo
garifuna, qua mixas indijena vorti (de la lingui parolata dal indijeni Karib e
Arawak) kun Afrikana vorti.

Miguel Ángel Asturias, qua ganis Nobel-premio pri literaturo en 1967 esas la
maxim konocata Guatemalana skriptisto. Rigoberta Menchú esas altra Guatemalana
Nobel-laureato. Indijena reprezentero de K'iche' raso, el ganis la Nobel-premio
pri paco en 1992.

La muziko di Guatemala inkluzas diversa stili. Le Maya havis intensa muzikala
praktikado, e Guatemala esis un di la primara punti en Amerika ube Hispana
muziko introduktesis, pos 1524. Marimba esas un di la maxim tradicionala
instrumenti de Guatemalana muziko. Nuntempala populala ritmi inkluzas Karibeana
muziko, salsa, punta muziko (kun Garifuna origino), Latin pop, Mexikiana muziko
e Mariachi muziko.



https://io.wikipedia.org/wiki/Gimnastiko

Gimnastiko esas sporto qua inkluzas l'exekuto di korpala exerci qua demandas
vigoro, flexebleso, ajileso, koordineso, equilibro e gracio. Artala gimnastiko
esas la maxim konocata e la maxim populara formo di gimnastiko administrata da
Federuro Internaciona pri Gimnastiko (Fédération Internationale de Gymnastique,
FIG). Generale, artala gimnastiko envolvas l'eventi por mulieri di ne-egala
paralela stangi, trabo di equilibro, exerci sur sulo, e voltijo. Por viri
l'exerci inkluzas exerci sur sulo, arketala kavalo, ringi, voltijo, paralela
stangi, ed alta stango. Gimnastiko evolucionis de exerci uzita da anciena Greki
- qua inkluzis habileso por acensar e decensar de kavalo -, e de l'exekuto di
cirkala habilesi.

L'origino di la vorto esas Grekiana γυμναστική (gymnastike), femina formo di
γυμναστικός (gymnastikos), "afecionata da atletala exerci", de γυμνάσια
(gymnasia), "exerco", e γυμνός (gymnos), "nuda", por l'atleti konkurencis nude.

Por anciena Greki, korpala stando esis supera, ed omna urbi havis gymnasium,
loko por praktikar salto, kurado e lukto. Kande Romana Imperio acencis, Greka
gimnastiko esis remplasita da militala aprentiseso.

Ye 393, imperiestro Theodosius abolisis Olimpiala Ludi, qua lore divenis korupta
konkursi. Pro l'aboliso, gimnastiko dekadis. Pose, Kristanismo, kun lua mezepoka
kredo en la ligo inter peko e l'exposo dil korpo, obliviis la gimnastiko dum
yarcenti.

Erste dum la 18ma yarcento pro la libro Émile da Jean-Jacques Rousseau
gimnastiko riganis notoreso. Pos ica momento, edukisto kom Germaniana Friedrich
Ludwig Jahn developis skoli e moderna metodi por docar gimnastiko.

Ye 1881 esis fondita la Fédération Internationale de Gymnastique en Liège,
Belgia. Dum la fino dil 19ma yarcento gimnastiko esis sate populara por esar
inkluzita en l'unesma moderna Olimpiala konkurso ye 1896.

Til 1950 Olimpiala konkursi inkluzis altra aktivesi kom gimnastiko, exemple
sinkronigita grupala gimnastikala exerci sur sulo, acensar alonge kordo, kurado,
edc.

Dum l'Olimpiala konkurso di 1954 aparis la moderna equipaji por gimnastiko, e
Sovietana ed altra atleti de Est-Europa divenis famoza. Ye 1976 Nadia Comăneci
divenis notora gimnastikino obtenante maximala puntizado (10) en l'Olimpiala
konkurso en Montreal.



https://io.wikipedia.org/wiki/Genezo

Genezo (Hebree: בראשית) esas la 1ma libro dil Juda Anciena Testamento (Hebree:
תנ"ך). Lua nomo venas del Greka vorto γένεσις, qua signifikas "origino". Ol
traktas la kreo di l'universo e la historio dil antiqua homaro. Pose, ol traktas
preske nur la historio dil Hebrei til la morto di Iozef (filiulo di Iakob),
viziro en antiqua Egiptia. Ol esas la 1ma parto dil Pentateuko (Hebree: חומש),
qua segun la Juda tradiciono donesis da Deo al profeto Moises sur la monto
Sinai.

Yen l'unesma chapitro dil Genezo, tradukita da Gonçalo Neves e publikigita en
Progreso, 2002: 3 (326), p. 11-12:

1 En la komenco Deo kreis la cielo e la tero. 2 Or la tero esis dezerta e kaosa,
e tenebro kovris l’abismo; ma la spirito di Deo portesis super l’aqui. 3 Lore
dicis Deo: «Esez lumo». Ed aparis lumo. 4 E vidis Deo ke la lumo es bona, e
separis la tenebro de la lumo; 5 e la lumon lu nomizis jorno, e la tenebron –
nokto. Tale venis vespero, e venis pose matino: unesma dio.

6 Dicis Deo: «Esez firmamento inter l’aqui, ed ol separez aqui de aqui». Ed
eventis tale. 7 Deo do kreis la firmamento, e tale separis l’aqui subfirmamenta
del aqui superfirmamenta. 8 La firmamenton Deo lore nomizis cielo. Dume venis
vespero, e venis pose matino: duesma dio.

9 Dicis Deo: «Kunvenez unloke l’aqui subfirmamenta, ed aparez la sikajo». Ed
eventis tale. 10 La sikajon Deo lore nomizis tero, e la kolekturon dil aqui lu
nomizis mari; e lu vidis ke to es bona. 11 Dicis pose Deo: «La tero produktez
verda planti, herbi seminoza, e frukt-arbori donanta frukti seminoza segun sua
speco, sur la tero». Ed eventis tale. 12 E la tero produktis verda planti, herbi
seminoza segun lia speco ed arbori qui donas frukti seminoza segun sua speco. E
Deo vidis ke to es bona. 13 Dume venis vespero, e venis pose matino: triesma
dio.

14 Dicis Deo: «Esez astri en la firmamento, por distingar la jorno del nokto, e
li esez signi e markizez la sezoni, la dii e la yari; 15 e li brilez en la
firmamento, por lumar super la tero». Ed eventis tale. 16 Deo do kreis la granda
astri: la plu granda astro por regnar la jorno, e l’astro plu mikra por regnar
la nokto, e la steli; 17 e lu instalis li en la firmamento, por ke li lumez
super la tero, 18 e por ke li regnez la jorno e la nokto, e separez la lumo del
tenebro. E Deo vidis ke to es bona; 19 dume venis vespero, e venis pose matino:
quaresma dio.

20 Dicis Deo: «En l’aqui pululez bestii vivanta, e l’uceli flugez super la tero,
sub la firmamento». 21 E Deo kreis la granda cetacei ed omna vivanta bestii
reptera qui pululis en l’aqui, segun lia speco; ed omna uceli alizita, segun lia
speco. E Deo vidis ke to es bona,22 e benedikis li, dicante: «Fruktifez e
pululez, e plenigez l’aqui dil mari, e pululez anke l’uceli super la tero.» 23 E
dume venis vespero, e venis pose matino: kinesma dio.

24 Dicis pose Deo: «La tero produktez vivanta bestii segun lia speco, bruti e
repteri e bestii surtera, segun lia speco». Ed eventis tale. 25 Deo do kreis la
bestii surtera e la bruti e la repteri dil sulo segun lia speco. E Deo vidis ke
to es bona. 26 Lore lu dicis: «Ni kreez la homo segun nia imajo, simila a ni, e
lu dominacez omna fishi dil maro, ed omna uceli dil cielo, ed omna bruti, ed
omna bestii surtera, ed omna repteri qui reptas sursule». 27 Deo kreis la homo
segun sua imajo, segun l’imajo di Deo la homo kreesis, e lu kreis li kom viro e
muliero. 28 E Deo benedikis li, dicante: «Fruktifez e pululez, e populizez la
tero; submisez ol e dominacez la fishi dil maro e l’uceli dil cielo ed omna
bestii movanta sur la tero». 29 E lu dicis anke: «Yen ke me donas a vi omna
herbi seminoza sur la tota surfaco dil tero, ed omna arbori qui produktas frukto
e semino; to esez por vi nutrivo. 30 Ed ad omna bestii surtera, ed ad omna uceli
dil cielo, ed ad omno quo movas sur la tero e havas anmo vivanta, me donas la
tota herbo kom manjajo». Ed eventis tale. 31 Deo kontemplis omno quon lu
kreabis, e yen ke lu vidis ke omno es tre bona. Dume venis vespero, e venis pose
matino: sisesma dio.



https://io.wikipedia.org/wiki/Gary,_Indiana

Gary esas la maxim granda urbo en la komtio Lake, Indiana, Usa. Ol jacas proxim
Chicago. Segun la demografiala kontado di 2000, ol havis 102,746 habitanti. Gary
esas la hem-urbo di Michael Jackson e sua familio.

Segun l'Usana Kontado Ministerio, l'urbo havas entote 148.3 km², equivalanta a
57.2 mi², di qui 130.1 km² (50.2 mi²) esas lando e 18.2 km² (7.0 mi², o 12.25%
de la surfaco totala) esas aquo.

Segun la demografiala kontado di 2000, esis 102,746 homi, 38,244 hemanari, e
25,623 familii qui rezidis en la urbo. La denseso di habitantaro esis 789.8/km²
(2,045.5/mi²). Esis 43,630 domi kun mezvalora denseso di 335.4/km² (868.6/mi²).
Segun raso, esis 84.03% Negri od Afrik-Usani, 11.92% Blanki, 0.21% indijeni
Amerikana, 0.14% Aziani, 0.02% Pacifik-insulani, 1.97% de altra rasi, e 1.71% de
du o plura rasi, e 4.93% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $27,195, e la mezvalora
revenuo per familio esis $32,205. La mezvalora revenuo por la viri esis $34,992
kontre $24,432 por la mulieri. La revenuo per capita por la urbo esis $14,383.
Vivis sub la povreso-lineo 25.8% de la habitantaro e 22.2% de la familii. Ek
omna habitantaro evante min kam 18 yari, 37.9% ed ek omna habitantaro evante 65
yari o pluse, 14.1%, vivis sub la povreso-lineo.



https://io.wikipedia.org/wiki/Galileo_Galilei

Galileo naskis en Pisa, lore parto de la Dukio di Firenze, ye la 15ma di
februaro 1564, l'unesma de la sis filii de Vincenzo Galilei, famoza liutifisto,
kompozisto e teoriemo pri muziko, e Giulia Galilei (naskinta Ammannati) e
skribis dialogo di moderna muziko en 1581, qua partoprenis en kontroversi pri
muzikala teorio.

Galileo Galilei pruvis frue sua manuala habileso e bona observado. Infante, il
amuzeskis realizar la esbosuro di mashini qui il havis vid-eskita.

Kande Galileo evis 8 yari, lua familio movis vers Firenze, ma ilu restis kun
Jacopo Borghini dum du yari. Pose Galileo en la kuvento di Santa Maria de
Vallombrosa, 35 km sud-este de Firenze. Tamen, pro okulala maladeso il
retrovenis a Firenze en 1579.

En 1583, Galileo esis iniciita ad matematiko da Ostilio Ricci, familio-amiko,
studento di Tartaglia. Quankam Ricci esis poke reputata ciencisto, il havis la
kustumo, skarsa lore, di ligar la teorio ad praktiko per l'experimento.

Facinita da Euklid-verko, havinta nula inklineso per medicino ed ankore min per
la skolastika disputado note pri Aristoteles, Galileo reorientis lua studio vers
matematiko. Mem studanto il deskovris la lego di pendul-izokronismo, unesma
etapo pri nova cienco : mekaniko. En fluo humanisto, il redaktis anke feroca
pamfleto di lore profesoraro.

Galileo komencis per demonstrar multa teoremi pri gravitado-centro di certa
solidi en lua Theoremata circa centrum gravitatis solidum ed entraprezis ye 1586
di rikonstitucar hidrostatikala balanco di Archimede o bilancetta. Dume, il
exekutis projeto di pezanta pendulo ed inventis pulsometro. Ta aparo helpas
mezura la pulsado (dil arterii) e furnisas tempo-normo, qua ne existas lore. Il
komencis anke ilua studii pri korpi-falio.

Ye 1588, il invitesis per Academia Fiorentina prizentar du lecioni pri la formo,
la loko e la dimensiono di Dante-inferno.

Paralele lua agadi, il serchis profesor-okupado en universitato ; il juntis
lore, meze altra granda personaji la patro jezuiti Christophe Clavius,
matematik-eminento di pontifikala kolegio. Il juntas anke matematikisto
Guidobaldo del Monte. Ta lasta Galileo a duko Ferdinando la 1ma di Toskania, qua
nominis ad matematiko-siejo di universitato di Pisa per 60 oro-skudi per yara -
mizero. Ilua inaugurala leciono eventis ye 12 di novembro 1589.

Ye 1590 e 1591, il deskovris cikloido ed uzis ulo per desegnar di ponto-archi.
Il experimentis anke pri korpo-falio e skribis ilua unesma mekaniko-verko, De
motu. La realeso mem di ta experienci esis nuna larja dubitita ed esus invento
di ilua unesma biografio, Vincenzo Viviani. Ta volumo kontenas nova idei per
l’epoko, ma ol expozas ankore, evidenta la principii di antiqueso.

En 1592 Galileo iris studiar a l'universitato di Padova ; il restis ibe 18 yari.
Padova lore apartenis potenta Republiko di Venezia, to qua shirmis Galileo kun
granda intelektala liberteso, inquiziciono esis ibe poka potenta, e kun famoza
vitra industrio.

Il instruktis aplika mekaniko, matematiko, astronomio e milita arkitekturo. De
la morto di ilua patro ye 1591, Galileo devis entratenar ilua familio. Il esis
akaparita per docado-tashi : il donas multa partikulara kursi ad richa studanti
qua gastigis. Ma il esis mala jeristo e nur la financala helpo di ilua
protektanti ed amiki permisas li equilibrar ilua konti.

Ye 1593 il redaktis Trattato di Forticazioni e Trattato di Meccaniche por ilua
studenti permisas plu bona efikiveso di grava artilrio (ol pruvas qua konono
devas esar puntita ye 45° per maxima atingo-disto) sen kontesto.

Ye 1597 il emendis e fabrikis kompaso kalkulo-linealo, qua konocis granda
komerciala suceso. Il redaktis l’instrukto nur non yara pose.

Ye 1599 Galileo juntas Marina Gamba, yuna veniziana kun qua il mantenas amorala
relato til 1610 (ol ne esis mariajita e ne vivas sub la mem hemo). En 1600, lia
unesma filiino Virginia naskas sequanta per fratino Livia ye 1601 pose filiulo,
Vincenzo, en 1606. Pos la separo (ne konflikta) di paro, Galileo charjas su di
sua infanti ; il placis pose ilua filiini ad koventi.

Ripreninte al ilua studii pri movemento, Galileo montris qua la projektili
sequas parabolala trajektorii. Newton pruvis ico esar eliptika.

Ye 1606, Galileo konstruktis l’unesma equipuro per mezurar la temperaturo. Dume
sama yaro, Galileo e du amiki maladeskis sama dio di mem infektiva maladeso. Nur
Galileo transvivis, ma il restis paralizita kun reumatismi dum lua cetera vivo.

Dume la sequanta du yara, Galileo studiis l’armaturi di magneti. On povas ankore
vidar ilua labori ad historio-museo di Firenze.

Ye mayo 1609, Galileo recevis de Paris letro di Jacques Badovere, l’uno di
anciena studenti, qua konfirmis insistis pri rumoro: l’existo di teleskopo
permizinta vidar fora objekti. Konstruktita en Nederlando, ulo permizabus ja
vidar nevisebla steli kun direta okulo. Kun ita simpla deskripto, Galileo, qua
ne donis kursi por Cosimo la 2ma di Medici, konstruktis ilua unesma teleskopo.
Kontraste kun la Nederlanda, ta ne deformis la objekti e groseskis ilua sis
foya, sive duople ke lua konkurencinto. Il sucesis anke la solo obtenar rekta
imajo kun diverganta lenso.

Ye la 21ma di agosto ilua duesma lorno esis plu bona. Galileo donis ulo ad
Venezia qua esis maxim koncernita per milita apliko, mem se l'instrumento restar
prototipo. Galileo esis fine libera de financala desfacilesi.

Ye 7 di januaro 1610, il skribis letro en qua il unesmafoye mencionis la
sateliti di la planeto Jupitero, observita per teleskopo havanta duadekopla
plugrandigo. Il tatempe vidis tri sateliti, supozeble steli; pos plura semani di
observado il konstatis ke quar sateliti esis en orbito cirkum Jupitero: Io,
Europa, Ganimede e Kallisto. Ca sateliti esis nomizata la Galileana sateliti.



https://io.wikipedia.org/wiki/Funk

Funk esas muzikala jenro qua originis pos duimo di 1960a yari en Usa kande
Afrikan-Usana muzikisti kunfuzis "soul", jazo e R&B en ritmoza e dansebla nova
formo di muziko. "Funk" diminutis l'emfazo di melodio e harmonio, ed augmentis
l'importo di perkuto e di kontrabaso od elektrala baso. La muziki "funk"
generale bazesas en longa e repetata harmonio.

"Funk" muziki generale uzas elektrala gitaro, elektrala baso, Hammond orgeni e
tamburi, qua pleas akrochanta ritmi. "Funk" kelkafoye havas sufl-instrumenti,
kom saxofoni, trumpeti od altra.

La vorto funk komence signifikis "forta odoro". Ol originis de latina fumigare
("fumar"). Segun historiisto Robert Farris Thompson en lia libro Flash Of The
Spirit: African & Afro-American Art & Philosophy, jazz-muzikisti usis ta vorto
por laudar kelka personi por lua "integra, autentika" verko. Dum jazo-spektakli,
muzikisti komencis uzar la frazo: Now put some "stank"/"funk" on it (kun
signifiko proxime di "pozes kelk autentikeso en tua muziko e plubonigez la
rezulto").

Dum la 1940a yari kande R&B komencis formacar, la muzikisti de New Orleans
komencis mixurar Afro-Kuban influi en lia muziko. Dave Bartholomew e Professor
Longhair komencis uzar Afro-Kuban instrumenti e klavikordo, exemple en la
kansono Carnival Day (1949). La ritmal aprocho di Longhair kun klavikordo kreis
la bazala shablono por funk.

Little Richard kun lia saxofono konsideresis da James Brown la pioniro dil uzado
di funk en la bato di rock and roll. Kande Richard abandonis sekulara muziko e
divenis predikisto dil evangelio, lia muzikisti abandonis il e fondis The Famous
Flames en 1958. Inter altra membri de The Famous Flamis esis James Brown. Brown
lansis lia unesma suceso, "Please, Please, Please" kun The Famous Flames en
1956.

Cirkume la duimo di 1960a yari James Brown komencis pozar emfazo en l'unesma
bato di muzikala kadenco vice ke l'altra bati por distingar lia muziko. Ilu
signalis por lia bando: On the one!, "(emfazo) en l'unesma!", en la kadenco
un-du-tri-quar, vice un-du-tri-quar de tradicionala soul, kun sinkopita
gitaro-noto en la duesma e la quaresma bato. Pos developar ta ritmo, ilu lansis
"Out of Sight" en 1964, ed en la sequant yaro "I Got You (I Feel Good)" e
"Papa's Got a Brand New Bag".

Kun Brown e lia bando, funk-stilo rapide developis. Lia krianta vocali e gruni
markizis lia kansoni. Ilu lansis altra sucesi dum la yardeko, exemple "Cold
Sweat" (1967), "Mother Popcorn" (1969) e "Get Up (I Feel Like Being A) Sex
Machine" (1970). En 1966 la bando Dyke and the Blazers lansis "Funky Broadway",
l'unesma qua havis la vorto funk en lua titulo.

Brown e Sly & The Family Stone (kun "Thank You (Falettinme Be Mice Elf Agin)"
(1970) e "Family Affair" en 1971; la du atingis #1 en muzikala listi di sucesi)
konsideresas pioniri di funk. Multa jazo-muzikisti, exemple la trombonisto Fred
Wesley e la saxofonisto Meceo Parker divenis notora funk-muzikisti e pleis kun
James Brown, George Clinton e Prince.

Dum 1970a yari aparis la grupi Funkadelic e Parliament (la du, kreita da George
Clinton, pose kunfuzis en Parliament-Funkadelic), Rufus & Chaka Khan, The Isley
Brothers, Ohio Players, B. T. Express, Con Funk Shun, Kool & The Gang, Brass
Construction ed altra, e jenro ganis populareso. Anke dum la 1970a yari, kelka
muzikisti kunfuzis funk e jazo, e kreis "jazz funk", exemple Herbie Hencock e
Miles Davis.

Multa funk-bandi anke pleis soul e Disco, qua recevis grand influi de funk. La
muziki da Barry White, "I'm Your Boogie Man" da KC & The Sunshine Band, "Love to
Love You Baby" de Donna Summer, "Le Freak" de Chic ed altra klare originis de
funk-ritmo. En 1976 Rose Royce atingis #1 kun la klare funk-muziko "Car Wash".

Funk anke exportacesis ad Afrika e mixuresis kun lokala ritmi por formacar
Afrobeat. Nigeriana muzikisto e kompozisto Fela Kuti influesis per la muziko di
James Brown, e konsideresas pioniro dil Afrobeat.

Altra jenro qua originis de funk esas hip hop, anke skribita hip-hop, la
funk-muziko kun rap, o parolata rimi. Unesma muzikala grupo qua obtenis granda
suceso kun hip hop esis The Sugarhill Gang, kun "Rapper's Delight", kreita super
muzikala harmonio di la kansono "Good Times", de la grupo Chic. Altra notora
hip-hop-artisti e grupi esis Grandmaster Flash and The Furious Five, Spoonie
Gee, Kurtis Blow, Afrika Baambataa e LL Kool J. Gangsta rap esas subjenro de hip
hop. Lua rimi enfokigas kriminal agi o la nelegala trupachi de la stradi. Du di
lua pioniri esis Ice-T e Schoolly D.

Dum la 1980a yari la mixuro di sintezili kun funk originis electro funk, anke
konocita kom electro. Herbie Hancock kun "Rockit" de 1980, ed Afrika Bambaataa
kun "Planet Rock", de 1982 - kun klara influi de la muziko "Computer World" da
Kraftwerk - konsideresas pioniri dil jenro. Ante, Zapp & Roger komencis uzar
vocoders e "parolo-buxi", qui deformis la sono di la voco e produktis la
konocita "voco di roboto". Un exemplo esas la muziko "More Bounce to The Ounce".
Altra notora pioniro di electro funk esas Hashim, pseudonimo di Jerry Calliste,
Jr., qua lansis en 1983 lia suceso "Al-Naafiysh (The Soul)."

La mixuro di funk kun rock originis "funk-rock" (exemple, la muziki de Red Hot
Chili Peppers, "boogie" (anke konocita kom "electro-funk"), "funk metal"
(exemple la bando Living Colour), "G-Funk" (mixuro di "gangsta rap" e funk),
"timba" (formo di Kubana muziko) e "funk jam". Mikra parti de funk-muziki uzesis
en diversa muzikala jenri, exemple hip hop, house-muziko, e "dum-and-bass".



https://io.wikipedia.org/wiki/Fr%C3%A9d%C3%A9ric_Chopin

Frédéric François Chopin (naskinta Fryderyk Franciszek Chopin) (1810 til 1849)
esis Poloniana-Franciana kompozisto e pianisto.

Lua kompozuri, quale la funerala pianosonato e la duadek e quar études (studii),
esas large konsiderita esar inter la maxim bona repertorio pianala. Il esas ofte
konsiderita kom un de la precipua romantiki di 19ma yarcento. Il esas anke
karikatisto.

Il naskis en Żelazowa Wola, 46 km weste de Warszawa. Ilua patro, qua esis
amatora muzikanto, esis Franculo qua migrabis a Polonia en 1787. Sis monati pos
la nasko, la familio translojis a Warszawa. Frédéric havis intereso pri muziko
de frua evo, e komencis koncertar evante sep yari.

La 20ma di aprilo 1848 Chopin arivis en London por koncertoturo en Anglia. La
turo aranjesis da Jane Stirling, muliero de richa Skota familio. El esis habila
pianisto, qua divenabis studento di Chopin en 1843, ed esis dum-viva amiko di
Chopin. En 15 di mayo Chopin pleis por rejino Victoria e princulo Albert. Dum la
somero di ca yaro Jane Stirling duktis il a Skotia, ube il esis gasto ye la hemi
di diversa richa familii quin el konocis, ma Chopin, qua parolis nur la Franca e
Polona lingui, e havis mala saneso, ne juis ta experienci. Quankam esis rumori,
ke Chopin intencis mariajeso a Jane Stirling, il ne esis amorema ad el. En 16 di
novembro, en tre mala sanesala stando, il pleis lasta koncerto en London, e
retrovenis kun el a Paris en 24 di novembro.



https://io.wikipedia.org/wiki/Formiko

L'unesma konocita formiki aparabis dum fino di kretaceo ed esus vesp-evoluciono.

Ulo ecelar pri altra insekti principue per anteni kon markita kudo e per
pedunklo en perlo-formo de unesma abdomino segmenti. Ecepte dum riprodukturo,
maxim multa speci di formiki esas sen ala.

Formiko developas da kompleta metamorfoso, pasinta da diferenta sequanta
standi : unesma ovo, seque larvo, pos nimfo (kelka-foye pupo) por lasta divenar
adulto. La larva, sen gambo, esas maxim dependanta di adulto. La precipua
morfologia diferenti inter rejini e laboristi, ed inter la diferenta kasti di
laboristi kande existas, esas kreita da la nutriva rejimo dum larva etapo.

Che certa formiki, existas anke fizika kasti. Segun lia statuto, la laboristi
esas mikra, meza o granda, ta lasta parto-prenas provizar ante. Ofte la maxim
granda esas disproporcionala: kapo plu granda e mandibuli plu forta. Che kelka
speci, meza laboristi desaparis, e existas granda fizika difero inter la mikri e
la giganti, nominita kelka-foye soldati quankam la defensiva rolo ne esas necese
principue.

La komuniko inter formiki facas su principue kun kemiala vaporebla nominita
feromoni. Ta flaranta orientala sistemo esas kombinita kun vizuala kompozi
(reper-punti, sun-poziciono). Feromoni esas anke mixita kun la nutrivo kambiita
da trofalaxio, informinta omna sur la stando e nutrivuro di samspecani.

Formiki atakas e defensas su tra mordi ed en certa speci, tra lanso di formika
acido (fomicinae) qua fuzas insekt-kitino, o da pikinta kun helpo di dardo
(myrmicinae).



https://io.wikipedia.org/wiki/Finlando_kom_autonomio

Finlando esis autonomio en carala Rusia de 1809 til 1917. Dum l' epoko en
Finlando pokope evolvis omna traiti di nedependanta stato. La nacionalismo dil
populo Fina-linguala vekis per helpo di Sueda-linguala inteligenti e Finlandana
linguo divenis matura por uzo en diversa feldi di kulturo.

1809 – Finlando esas anexita a Rusia. Paco en Hamina finas la Finlando-milito.
Caro di Rusia Aleksandr 1ma donas a Finlando autonomeso dum Dieto en Hamina.

1810–1825 – Caro Aleksandr 1ma kom grand-princo di Finlando. 1812 – Gubernio di
Viipuri (t.d. Anciena Finlando) esas retrounionita a Finlando. 1812 – Helsinki
esas imperita kom chef-urbo di Finlando. 1816 – Rejimo di Finlando esas nomizita
Carala Senato di Finlando. 1819 – Kadeto-skolo esas fondita en Hamina.

1821 – Adolf Ivar Arwidsson publikigas en Turku Åbo Morgonblad, per quo il
vekigas nacionala spirito. On konsidesas la jurnalo danjeroza ed ol esas cesita
samayare. 1822 – Arwidsson esas exkomunikita de Akademio. Elias Lönnrot, Johan
Ludvig Runeberg e Johan Vilhelm Snellman komencas studiar en Akademio. 1825–1855
– Caro Nikolai 1ma kom grand-princo di Finlando. 1827 – Granda fairo en Turku.
1828 – L’ Akademio esas translacita en Helsinki e recevas nomo Carala
Universitato di Aleksandr.

1831 – Societo di Finlandana Literaturo esas fondita. 1835 – (Anciena) Kalevala
da Lönnrot esas publikigita. 1840 – Rusa rublo divenas la sola pago-moyeno e
Sueda pekunio cesas esar uzebla.

1844–1846 – Snellman publikigas en Kuopio Saima-revuo e demandas
(Sueda-linguala) inteligenturo divenar Finlandana e konstruktar Finlandana
nacionala spirito. La revuo esas cesita kom danjeroza. 1848 – Nuna nacionala
himno Maamme (Nia Lando) kantesas unesmafoye en festo. 1850 – Segun
censuro-dekreto on darfas publikigar en Fina nur religioza ed ekonomikala
literaturo. En Universitato fondesas unesma kafedro di Finlandana linguo
(profesoro Matias Alexander Castrén).

1854 – La censuro-dekreto esas benignigita. 1854–1855 – Dum Krimea-milito
Britaniana e Franca navi bombardas la rivi di Finlando. 1855–1881 – Caro
Aleksandr 2ma kom grand-princo di Finlando. 1856 – La kanalo di Saimaa
pronteskas. Finlando ganas propra posto-marki. En skoli Finlandana linguo
valoras kom docado-linguo. 1857 – La fondo di vaporo-segerii esas permisita.
1858 – Unesma Finlandana-linguala gimnazio esas fondita en Jyväskylä. 1860 – La
censuro-dekreto esas abrogita. Finlando ganas propra pekunio (markka = 100
penni).

1862 – Unesma fervoyo inter Helsinki e Hämeenlinna pronteskas. Unesma komercala
banko esas fondita. 1863 – La Dieto kunvenas. L’ ero di konsticionala novigi
komencas. Segun linguo-dekreto Fina linguo divenos oficala pos 20 yari. 1864 –
Mulieri divenas omna-yuroza. 1866 – Dekreto pri bazala skolo. 1867 – Sistemo por
alimentar soldati por armeo (de yaro 1682) cesas. 1870 – Unesma
Finlandana-linguala romano ("Sep fratuli" da Aleksis Kivi) esas publikigita.

1881–1894 – Caro Aleksandr 3ma kom grand-princo di Finlando. 1887 – On komencas
uzar metro-sistemo en Finlando. 1890 – Opreso-ero komencas. Posto di Finlando
esas subordinita a Rusiana oficisti.

1894–1917 – Caro Nikolai 2ma kom grand-princo di Finlando. 1899 –
Februaro-Manifesto da caro cesas la autonomio di Finlando.

1901 – Segun nova konskripto-lego on povas sendar Finlandana soldati extere
Finlando. 1902 – Finlandani komencas striko kontra konskripto. 1903 –
Laboranto-Partiso prenas la nomo Social-demokrata Partiso. 1904 – Eugen Schauman
shutas diktarotoza general-guberniestro Bobrikov. 1905 – Generala striko. Caro
abrogas opresanta dekreti. 1906 – Esas dekretita, ke la parlamento elektesos per
generala ed egala elekti. 1907 – Unesma elekto por parlamento. Social-demokrati
ganas 80 sideyi ek 200. 1908 – Duesma opreso-ero komencas. Caro diminutas nove
autonomio di Finlando.

1912 – Omna Rusiani ganas tala yuri en Finlando kom Finlandani havas. Hannes
Kolehmainen vinkas quar ora medali en Olimpiala Kontesti en Stockholm. 1914 –
Unesma mondomilito komencas. Rusifigo-programo esas divulgita. 1915 – Unesma
kombatisto-lernanti livas a Germania. 1916 – Social-demokrati ganas 106 sideyi
ek 200 per parlamental elekti. 1917 – Nova temporala rejimo di Rusia cesas
carala opresanta dekreti. La parlamento esas diverigita. Dextra partisi ganas
majoritato e li volas, ke Finlando esus ankore autonomio en Rusia. Ye oktobro
bolsheviki kaptas povo en Rusia, e nun dextra partisi volas ke Finlando divenus
nedependanta, e sinistri volas ke Finlando esus ankore parto en bolshevika
Rusia. 6 di decembro 1917 – Dextra-majoritatala parlamento proklamas Finlando
nedependanta de Rusia.



https://io.wikipedia.org/wiki/Epidemio

Epidemio esas morbo qua atakas, en un loko, en la sama instanto, granda quanto
de personi, ed aspektas kom dependanta de kauzo qua efikas generale.

La morbi sempre existis ed on remarkas sur skeleti evanta mili de yari
karakteriziva restanta konsequi di afekti debata a bakterii od a virusi quale la
tuberkloso, la sifiliso o la poliomielito.

Generale, la texti qui konocigas oli nomizas la epidemiala morbi per nepreciza
vorti (la plago, la malajo, la sufro, la kalamitato...) qui ne posibligas
determinar quala afekto oli aludas. On trovas icaspeca nomizo tam bone che
l'Egiptiani dil duesma yarmilo a.K. kam che la Sumeriani od en la maxim ancien
epoko di Chinia.

Plu tarde la Greki uzas la vorto loimos e la Romani uzas la vorto pestis qui
amba signifikas «plago». L'anciena Franca linguo di la Mezepoko, qua esis
latinida dialekto, anke adoptis pestis e Francigis ol per «pestes» (qua furnisis
pesto ad Ido). Ol havis lore la generala senco di omna epidemiala morbi
nedistingeble: la pesto same kam la variolo, la tuberkloso, la morbilo, la tifo,
edc.

La perdajo di vivi kande l'epidemii eventis esis tala ke dum la 4ma yarcento, la
legioni Romana precipue konstitucesis per stranjeri rekrutita por remplasar la
tro febligita Italiani. Pro ke desfortunajo rare venas sola, ye la fino dil IIma
yarcento la «pesto di Antoninus» (probable la variolo) efektigis plusa dekado di
la Romana trupi. Talgrade ke li opozis nula rezisto a la Germanali qui invadis
Italia. Ita unesma Germanal milito esis la komenco di longa serio. Altra «pesti»
plagos diversa teritorii dil Roman imperio, plufebligos ol ankore ed havos
gravega konsequi. Per faciligar la tasko a la barbara tribui - Huni, Alamani,
Ostrogoti e Wisigoti - qui invados amasale la Europana parto del Roman imperio,
ica epidemiala morbi hastigos lua krulo.

Kin yarcenti pos la granda pesto, la kolero efektigis dum la XIXma yarcento
inter 30 e 40 milion mortinti en la tota mondo. En Balkania, ube lu furiis dum
plu kam duadek yari, olu esis la nedireta jermo di la venonta konflikti per
modifikar, dum la periodo di un generaciono, la repartiso di la habitantaro e di
la nacionesi.

Ma ni retrovenez aden la pasinto e plu precize ye la fino dil 15ma yarcento. En
Hispania, la katolika reji parfinas la rikonquesto di lia lando kontre la
Mohamedani e Cristoforo Colombo departas por serchar la voyo ad India. Il trovos
ulo mem plu bona : Amerika. La Historio raportas l'epikajo di le
«conquistadores», qui, kun kelka centi de viri, submisis la vasta imperii Azteka
ed Inka ed ol alegas la taktikala superioreso qua grantis a li la qualeso di lia
komando, lia kavali e lia pafarmi. La Historio ne aludas tante entuziasmoze la
fakto ke la Hispani adportis kun su multe plu potent armo : morbijermi a qui li
ipsa esis rezistiva o nesubmisita, ma opoze a qui l'Amerikan indijeni mankis
komplete imunesal defensili. Dum periodo-tempo de kelka yardeki, la variolo, la
morbilo, la tifo, la influenzo, la malario, la tifoido, la flava febro ed altra
infektanta morbi efektigis la morto di deki de milioni Amerik-Indiani e
dezertigis Sud-Amerika.



https://io.wikipedia.org/wiki/Dominika

Insulo nomesis da Cristoforo Colombo qua deskovris ol ye sundio (en Latina
dominica), la 3ma di novembro 1493. En 1635 Francia reklamacis l'insulo kom lua
teritorio. Lore, Franca misioneri divenis l'unesma Europani habiteri dil
teritorio. Lua situeso, inter Martinik e Guadelupa faciligis Franca administrado
e koloniigo.

En 1763 kom rezulto di Sep-yara milito l'insulo divenis Britaniana posedo. En
1778 dum l'Usana revolucionala milito Francia muntis sucesoza invado kun la
koopero di lokala habitanti. Tamen, en 1783 kun Paris-kontrato, Francia
retrodonis l'insulo a Unionita Rejio.

En 1763 Britaniani establisis legifala asemblajo, qua reprezentis nur blanka
habitanti. En 1831 tre nigra habitanti komencis partoprenar l'asemblajo. En 1838
pos l'aboliso di sklaveso Dominika divenis l'unika Britaniana kolonio ube nigri
kontrolis legifantaro.

Dum la 20ma yarcento pos l'Unesma mondomilito on komencis kreskar politikala
koncio en la regiono di Karibia pri l'autonomio e nedependo. Dominika
administresis kom parto di West-Indii Federuro de 1958 til 1962, e pos un stato
asociita kun Unionita Rejio en 1967. Fine, ol divenis nedependanta ye la 3ma di
novembro 1978.

Dominika esas republiko. La prezidanto, elektata dal parlamento por 5 yari, esas
la chefo di stato. La chefo di guvernerio esas la chefministro. Nuna konstituco
aprobesis en 1978 e modifikesis en 1983 e 1984

La legifala povo havas unika chambro, la House of Assembly, kun 30 membri
elektata da populo, e 9 senatani elektata da prezidanto o da altra membri de la
House of Assembly.

En 2008 Dominika havis un di la min granda KLP per persono de la stati di Estal
Karibia. Lando preske havis financala krizo en 2003ed en 2004, ma l'ekonomio
kreskis cirkum 3.5% en 2005 e 4% en 2006 danko a turismo.

Muziko e danso anke esas importanta en la kulturo di Dominika. En la dio di la
nedependo, eventas festi kun kreola muziko, qua havas Afrikana e Kubana influi.



https://io.wikipedia.org/wiki/Disco

Disco (pronuncez: "disko"; Angle: disco music o simple Disco, France
discothèque) esas muzikala jenro naskinta de Afrik-Amerikan muziko - note "funk"
e "soul" - kun elementi di Latina muziko (specale salsa), *psikodelika muziko e
"swing", qua populareskis precipue dum la 1970a yari. Ol aparis e kreskis unesme
en Usa, en noktala klubi de la komunesi geyi, Latinal Amerikana e Afrik
Amerikana, ma balde divenis populara ank inter la blanki e heterosexuali. La
"kulturo" Disco esis anke reakto kontre la dominaco di rock e la stigmatizado da
la "kontrekulturo" kontre la muziki por danso.

Quankam l'influi de "funk", "soul", Latina muziko e *psikodelika muziko esas
notora, l'uzado di orkestri ed aranjuri de klasika muziko ank esis frequa. L'uzo
di orkestri komencesis dal ateliero Motown Records, de l'urbo Detroit, dum la
1960a yari. Inverse a la rock, l'elektrala gitaro rare uzesis en la muziko
Disco.

La noktala klubi ube eventis dansobali nomezis en Angla discotheque ed en Franca
discothèque ("diskoteko") pos la 1960a yari (ante, discotheque signifikis
"kolektajo di diski"), diminutita por disco pos 1964. Tamen, la vorto Disco nur
komencis uzesar pos 1972, kande muzikala kritikisto Vince Aletti skribis
l'artiklo "Discotheque Rock '72: Paaaaarty!" por Usana muzikala revuo Rolling
Stone. To esis l'origino di la vorto disco por nomar la muzikala jenro.

L'unesma kansono qua havis elementi de la muziko disco esis "Theme from Shaft",
muzikala temo de la 1972-filmo "Shaft", pleita e kantita da Isaac Hayes. Ma
antea kansoni, quale "Only The Strong Survive" (1968) da Jerry Butler, "You Keep
Me Hangin On" (The Supremes, 1966) o "Superstition" (Stevie Wonder, 1972)
montras l'influo di soul en la muziko Disco. Altra muzikist konsiderita
"pioniri" en la jenro Disco esas Manu Dibango, kun "Soul Makossa" (1972), Harold
Melvin & the Blue Notes kun "The Love I Lost", e The O'Jays kun "Soul Train"
(ambe de 1973). Elton John mixuris elementi de rock e Disco en la kansono
"Island Girl" (1975). En Hispania muzikala bando Barrabás lansis lua kansono
"Woman" en 1972 qua atingis internaciona suceso, inkluzite #1 en Kanada. Du yari
pose, en 1974, li lansis "Hi-jack", qua recevis versiono "plua Disco" dal Usana
flutisto Herbie Mann.

Muzikala programo Soul Train, transmisita per televiziono en Usa pos 1971 e
prizentita da Don Cornelius, relpis popularigar artisti e bandi quale MSFB (qua
pleis la muzikala temo dil programo, "TSOP (The Sound of Philadelphia)" kun
vokali dal femina grupo The Three Degrees), The O'Jays, Emotions, Shalamar, ed
altri.

En 1973 Barry White lansis "Love's Theme", kun orkestrala aranjuri. La sequanta
yaro ilu itere atingis suceso kun "You're the First, the Last, My Everything".
Ilu havis lia propra orkestro, The Love Unlimited Orchestra.

Multa altra kantisti e grupi atingis suceso kun muziki Disco dum kurta periodi,
kelkafoye kun unika kansono, quale The Hues Corporation ("Rock the Boat", 1974)
e Carl Douglas ("Kung Fu Fighting", 1974), produktita e kompozita dal Usana
muzikala produktisto Biddu. "Kung Fu Fighting" atingis #1 en Usa ed Unionita
Rejio en 1974. La muziko "Rock your Baby" da George McGrae (de 1974) divenis
l'unesma komercala suceso Disco de Anglia. En 1974 usana trio Labelle lansis la
kansono "Lady Marmalade", qua atingis #1 en Usa e vendis plu kam 1 miliono
kopiuri.

Anke en 1974, Gloria Gaynor lansis l'unesma longa enrejistrado en vinilo di un
kansono en stilo Disco: lua versiono di la kansono "Never Can Say Goodbye", ante
lansita dal grupo The Jackson 5 en 1970. L'antea yaro, Usana kantisto e
muzikisto Harry Wayne Casey (surnomo: "KC") kreabis lia bando KC and the
Sunshine Band, e komencis lansar muziki inter 1975 e 1977 qua divenis granda
sucesi, quale "Get Down Tonight", "That's the Way (I Like It)", "(Shake, Shake,
Shake) Shake Your Booty", "I'm Your Boogie Man" e "Keep It Comin' Love".

La ora epoko por Disco komencis en 1975, kande diversa kantisti e grupi gradope
komencis lansar sucesi en la jenro. Exempli di grupi qui adheres a la "fenomeno
disco mem dum kurta tempo esis Frankie Valli e lia grupo The Four Seasons, kun
"December 1963 (O What a Night)", Paul McCartney e lia grupo The Wings, qua
lansis "Silly Love Songs" en 1976, Leo Sayer ("You Make me Feel Like Dancin",
1977), e Bee Gees kun "Jive Talkin" (1975) e "You Should be Dancing" (1976).

En 1975 Usana kantistino Donna Summer, lore habitinta en West-Germania lansis
"Love to Love You Baby", produktita dal Italiana disk-jokeo e produktisto
Giorgio Moroder. En la kansono, qua havis moderema suceso en Nederlando e duris
16 minuti, Donna Summer jemis simulante orgasmi. Ank en 1975 West-Germana grupo
Silver Convention lansis la kansoni Fly Robin Fly (en 1975) e "Get Up and
Boogie" (1975). "Fly Robin Fly" nur havis 6 vorti, ridicita multafoye dal femina
korokantaro: "Fly Robin Fly, up to the sky".

Tamen, la grupo qua divenis plu konocita kom reprezentero de l'epoko Disco esis
Bee Gees. La muzikala filmo Saturday Night Fever ("La febro di la nokti di
saturdio") kun l'aktoro John Travolta en la precipua rolo, adportis suceso a la
muziki "Stayin' Alive", "Night Fever", "You Should Be Dancing", "More Than a
Woman" e "Jive Talkin". La triopla albumo di muziki de la filmo vendis plu kam
30 milioni di kopii en tota la mondo. Altra du muzikala grupi qui obtenis granda
sucesi kun muziki de la filmo esis The Trammps ("Disco Inferno") e Tavares (e
lia versiono di "More Than a Woman"), ed anke la kantistino Yvonne Elliman kun
lua versiono di "If I Can't Have You". La muziki da Tavares, The Trammps, MFSB,
McFadden & Whitehead inter altri, divenis konocita kom "Philadelphia soul" o
"Philly Soul".

En 1977 multa televiziona serii ed anke filmi por la cinemo pri policala temi o
kombati komencis uzar muziki Disco kom muzikala temi, exemple la serii CI5 The
Professionals, CHiPS e Wonder Woman, Charlie's Angels, o la filmo "Rocky, la
boxisto". Ante, en 1976 la grupo Rhythm Heritage enrejistris la muzikala temo di
la televiziono-serio S.W.A.T.. Ank en 1977 Donna Summer lansis "I Feel Love",
produktita da Giorgio Moroder, kun multa elektronikala foni produktita da
sintetizili. Ta muziko konsideresis l'origino di un subjenro nomizita
"High-Energy", o "hi-NRG", specale pos lua rimixuro dal produktisto Patrick
Cowley.

La kompanio Motown, fondita dal produktisto Berry Gordy, Jr. esis un di la
pionira kompanii qui lansis artisti de la jenro Disco. Diana Ross, membro di la
soul-grupo The Supremes dum la 1960a yari, abandonis ol en 1970 e komencis lua
sola kariero kun romantika baladi. En 1976 el esis artistino de Motown, kande
lansis "Love Hangover", lua unesma sucesso Disco. Motown anke lansis altra
notinda artisti quale Cheryl Lynn ("Got to Be Real", 1978), Evelyn "Champagne"
King ("Shame", 1978), Cher ("Take Me Home", 1979), Sister Sledge ("We Are
Family", 1979), Geraldine Hunt ("Can't Fake The Feeling", 1980), e Walter
Murphy, qua mixuris klasika muziko kun Disco en "A Fifth of Beethoven" (1976).

En 1978, inter altri, Donna Summer lansis "MacArthur Park" e "Last Dance", Chic
lansis "Le Freak", The Rolling Stones lansis "Miss You", Barry Manilow lansis
"Copacabana", Chaka Khan lansis "I'm Every Woman", Britaniana grupo Heatwave
lansis "Boogie Nights", Ringo Starr lansis l'albumo "Ringo the 4th" kun forta
disco influo, e la muzikala grupo Village People - kreita en 1976 en geya klubi
di New York dal produktisti Jacques Morali e Henri Belolo - lansis lua sucesi
"Macho Man" e "Y.M.C.A".

Sylvester James, plu konocita nur kom Sylvester, komencis kantar en drinkeyi por
la publiko geyo di San Francisco til esar deskovrita en septembro 1976 da Nancy
Pitts, spozino dil produktisto Harvey Fuqua, de Motown. Sylvester signatis
kontrato kun Fuqua por enrejistrar muziki sub l'etiketo Fantasy Records, en
1977. En septembro 1977 l'albumo Sylvester lansesis, kun la muziko "Over and
Over", de la duo Ashford & Simpson. "Over and Over" obtenis moderema suceso en
Usa, ma granda suceso en Mexikia ed Europa. En 1978 Sylvester lansis lia maxim
granda suceso, "You Make Me Feel (Mighty Real)", ed anke "Dance (Disco Heat)".

Paralele a la suceso en Usa, la jenro kreskis en populareso ank en Europa - ube
aparis inter altri l'Italiana dueto La Bionda (kun "One For You, One For Me"),
Hispana kantistino Charo (kun "Dance a Litte Bit Closer"), West-Germana Boney M.
("Daddy Cool" - de 1976, "Rivers of Babylon", "Rasputin"), Franca muzikala
produktisto Jean-Marc Cerrone (konocita simple kom Cerrone) e la grupo Santa
Esmeralda ("Don't Let Me be Misunderstood"). Cerrone atingis granda suceso en
Usa kun la muziki "Love in C Minor", "Give Me Love" e "Supernature". Ma la maxim
sucesoza Europana grupo qua adheris a Disco esis Sueda ABBA, qua lansis, inter
altri, "Waterloo" (1974), "Fernando" (1976), "Take a Chance on Me" (1978),
"Gimme! Gimme! Gimme! (A Man After Midnight)" (1979) e lia maxim granda suceso,
"Dancin' Queen" (1976). L'ensemblo ABBA divenis la 8ma maxim granda vendisto di
diski de la historio. Ja en Italia, la verki dal dueto La Bionda, e dal
produktisti Luciano Ninzatti e Stefano Pulga (qui lansis, inter altri, la grupo
Kano) kontributis por developar, pos 1979, un subjenro di la Disco konocita kom
Italo disco. La maxim multa muziki Disco enrejistrita en Europa kantesis en
Angla, quankam produktita exter Angla-parolanta landi.

La grupo The Jacksons (ante, The Jackson 5) lansis multa muziki Disco, quale
"Shake Your Body (Down to the Ground)" e "Blame it on the Boogie" (1978), e
"Lovely One" e "Can You Feel It" (1980) kun la partopreno di lia fratulo Michael
Jackson. Michael komencis sola kariero en 1979 kun l'albumo "Off The Wall",
produktita da Rod Temperton, kun la sucesi "Rock with You", "Workin' Day and
Night", "Off The Wall" e "Don't Stop Til You Get Enough".

Usana grupo Chic kreesis da Bernard Edwards e Nile Rodgers, qua definis su kom
"hippie de la stradi". Ultre "Le Freak" en 1978 la grupo lansis la sucesi "Good
Times" e "Everybody Dance". Edwards e Rodgers anke divenis produktisti di la
kantistino Diana Ross kande el lansis la sucesi "Upside Down", "I'm Coming Out"
e "My Old Piano" en 1980. Bernards ed Edwards anke produktis la kansono "Let's
Dance" por David Bowie, en 1983, qua mixis Disco e rock.

En 1979 Donna Summer recevis Grammy-premio por la muziko "MacArthur Park", e
lansis altra granda sucesi: "Bad Girls", "Heaven Knows", "No More Tears (Enough
Is Enough)", "Hot Stuff" e "On the Radio". Bee Gees kontinuis lua suceso kun
"Tragedy", Earth Wind & Fire lansis "Boogie Wonderland" kun la partopreno di
femina grupo The Emotions en la kantado, Electric Light Orchestra lansis "Last
Train To London", e la rock-bando The Kinks lansis "(Wish I Could Fly Like)
Superman". Village People kontinuis lansar sucesi, quale "In The Navy" e "Go
West", dum ke Rod Stewart lansis "Do Ya Think I'm Sexy?", qua pose deskovresis
esar plajio de la muziko "Taj Mahal" de Braziliana kantisto Jorge Benjor.

Dum l'"ora epoko" di disco, kelk artisti kreis parodii dil stilo, quale Frank
Zappa kun "Disco Boy" e Rick Dees, kun "Disco Duck" (ambe en 1976), Frank Zappa
itere kun "Dancin' Fool" (1978), e la komediisto ed aktoro Weird Al Yankovic kun
"Gotta Boogie", un kalemburo kun la vorti "boogie" (stilo di danso) e "booger"
(sika nazala muko).

Ank en 1979, quankam la granda komercala suceso di la muziko Disco - e pro ke
lua granda suceso kreabis preske "hegemonio" dil jenro en multa radiostacioni -
aparis grupi nekontenta, note inter l'admirinti di rock. Frazi quale disco sucks
("disco enoyigas") e death to disco ("morto a la muziko disco") divenis komuna.
Usana punk-kantisto Jello Biafra, de la grupo Dead Kennedys, en lia muziko
"Saturday Night Holocaust" komaparis la "kulturo Disco" kun la dekado di Germana
socio dum Weimar-Republiko. Kantisto Mark Mothersbaugh de la grupo Devo komparis
Disco kun "bela muliero kun bela korpo ma nula cerebro".

La 12ma di julio 1979 divenis konocita kom "la dio kande Disco mortis", pro
l'evento Disco Demolition Night. To eventabis dum partio di basbalo en la stadio
dil esquado Chicago White Sox, en Chicago. La disk-jokei di rock Steve Dahl e
Garry Meier kunvokis admirinti di rock a destruktar diski di muziko Disco en la
stadio. L'evento finis kun granda tumulto, multa aresti e granda destruktado en
la stadio.

Ye la 21ma di julio 1979 la 6 muziki maxime pleita en radiostacioni di Usa esis
Disco. Ye la 22ma di septembro nula esis Disco en la listo di la 10 maxim pleita
en Usa. Kelka jurnalisti anuncis la "morto di Disco" e la "rivivigo di rock and
roll".

Gradope, altra muzikala jenri quale country komencis "rivivigar" en la
radiostacioni. Emblemata exemplo di la chanjo esis kande John Travolta, la
precipua aktoro di "Saturday Night Fever" divenis la precipua aktoro dil filmo
"Urban Cowboy", en 1980.

Fonografala industrio sufris l'efekti de la Disco Demolition Night: en 1979 la
kompanio MCA Records kompris ABC Records, absorbis kelka de lia artisti, e
klozis ol. La kompanio TK Records klozesis en 1981. L'etiketo Casablanca Records
- qua apartenis a PolyGram e lansis, inter altri, Lipps Inc., Stephanie Mills e
verki da Donna Summer e Kiss - extingesis en 1986.

Kelka razoni apuntesis por la dekado di Disco, inkluzite homofobio, rasismo e
l'exhausteso kun la maniero di vivo hedonista di multa entuziasminti e
partopreninti en la movado. En januaro 1979 muzikala kritikisto Robert Christgau
dicis ke "la movado kontre-disco reprezentis "profana 'asociitaro' inter personi
qui simpatiis kun rock o kun funk, feministi, reaktemi e progresemi. Tamen, la
precipua ataki esis de rasisti, homofobiala personi ed anti-feministi".

Dum fino di la 1970a yari la precipua urbi di Usa havis diskoteki, note San
Francisco, Miami e precipue New York. La disk-jokei mixis muziki por
l'asistantaro dansar dum tota la nokto. La precipua klubi di danso havas bona
fono-equipuri e sistemo di lumi qui kreis specala efekti en la platformi ube
l'asistantaro dansis. En oktobro 1975 la precipua dansoklubi esis "Studio One"
en Los Angeles, "Leviticus" en New York e "The Library" en Atlanta. En 1977
Studio 54 apertis lua pordi en New York, e balde divenis la maxim bone konocita
noktala klubo dil mondo.

La muziko Disco anke asociesis kun l'areni por roler-sketar o dansar kun
roler-sketili dum la fino di la 1970a yari. La muziki de la filmi "Roller
Boogie" (1979) e "Xanadu" (1980) esis Disco.

Ultre l'aspekti pri la modo e la muziko, anke existis en la "kulturo Disco" la
subkulturo di la drogi, quale kokaino, ed un drogo nomizita popper en Angla, kun
kemiala formulo C5H11ONO, konsiderata sexuala stimulivo. Segun la jurnalisto
Peter Braunstein "la granda quanto di drogi uzita en diskoteki produktis la
sequanta 'kulturala fenomeno' de l'epoko: mixacheso e publika sexuala relati.
Dum ke la salono di balo esis l'"areno por sedukto", sexuala relati eventis en
tualeteyi, od altra loki exter la diskoteko".

La transito inter la muziko Disco de la 1970a yari e l'altra jenri dansebla de
la 1980a yari e pose produktesis en la muzikal atelieri. Disco gradope mixesis
kun funk e jazz, hip hop ed inkluzite New wave. Notinda exemplo di artisto qua
"transvivis" Disco ed atingis maxima suceso pose esis Michael Jackson, kun lua
albumo "Thriller", kun granda influi di funk ed anke rock (en la muziko "Beat
It"), qua vendis plu kam 38 milioni kopii. Kelka altra exempli artisti qui
modifikis lua muzikala stili e kontinuis sucesar: Diana Ross, Donna Summer,
George Benson, e la grupi Shalamar e Kool & The Gang.



https://io.wikipedia.org/wiki/Chinia

Populala Republiko di Chinia (Chiniana simpligita : 中华人民共和国; Chiniana
tradicionala : 中華人民共和國; pinyin*: Zhōnghuá Rénmín Gònghéguó), ordinare nominita
Chinia e kelkafoye Chinia populala, esas lando di Est-Azia. Kun pluse 1.3
miliardo habitanti, sive proxim sisimo di mondala populo, esas la maxim populoza
lando di mondo. Depos 1979, pro evitar tropopulozeso, strikta kontrolo di naski
esas aplikita sur Chiniana Han. Ma depos 14 di novembro 2013, ta politiko
havabas desrigidigita ad 2 pueri per familio, por tanta ke la du parenti esas
amba unika pueri. Kun 9 641 144 km2 en superfaco o 9 596 961 km2 segun la nombri
di ONU, Chinia esas anke la maxim granda lando di Est-Azia ed triesma granda
lando en mondo pos Rusia e Kanada.

Populala Republiko di Chinia esis proklamita ye 1 di oktobro 1949, sequante
China komunista partiso militala viktis Guomindang. Tamen, Chinia esas ipsa la
maxim antiqua civilizeso existanta ankore nuna, esanta ja prezenta proxim kin
mil yari. Prizentas su hodie kam "socialista republiko" ed exercas kontrolo sur
duadek e du provinci, kin autonoma regioni, quar municipi (di qua la chef-urbo,
Beijing) e du specala departementi (Hong Kong e Macao).

Chinia esas la duesma mondala ekonomikala povo e l'uno di kin permananta membri
di konsilantaro di sekureso di UN. Esas anke l'unesma mondala exportacisto e
disponas di nukleara armo, di maxim multa armeo en mondo e di duesma maxim
granda armeala budjeto. Guvernita da china komunista partiso, Chinia adoptis
"socialista ekonomiko di merkato" ube kapitalismo ed autoritatema politika
kontrolo frolas en spekala formulo. La konstituco di Populala Republiko di
Chinia definas lo kam "socialista stato di populala demokratika dictatoreso,
direktita da laborema klaso ed bazita sur la federuro di manuala laboristi ed
rurani". L'introdukto di la konstituco specigas la direktanta rolo di china
komunista partiso ed duras citar oficala marxismo-leninismo kam ideologio di
refero di stato.

Ye 19 di septembro 1931 Japoniani okupis Mandjuria, en nord-esto di lando. Ye 7
di julio 1937 Japonia komencis milito pro okupar tota Chinia, qua lastis til 9
di septembro 1945.

Pos fino di milito kontre Japonia, komencis interna milito inter nacionalisti e
komunisti pro okupar povo en lando. Komunisti, komandita da Mao Zedong vinkis e
okupis tota kontinentala Chinia. Chiang Kai-shek, chefo di nacionalisti, flugis
a l'insulo di Taiwan ube fondis la Republiko di Chinia.

Mao Zedong proklamis la Populala Republiko di Chinia ye 1 di oktobro 1949 e
establisis relato kun Sovietia ed altra socialista landi. Ye 1958 ilu komencis
la Granda Salto Adavana pro kolektivizar lando, ed ye 1966 ilu lansis la
Kulturala Revoluciono.

Mao mortis ye 1976 e lua sucedanto, Deng Xiaoping, komencis ye 1978 modernigar
rejimo. Ta yaro, Populala Republiko di Chinia e Japonia riestablisis diplomacala
relati.

Ye 1989, kom reflexo di la krulado di komunista rejimi en tota mondo, okuris
studentala protesti por demokratio e reformi en Tianmen-placo, Beijing. On
kallulas ke cirkum 100 mil personi partoprenis en la protesti. Chiniana
militisti intervenis, e on kalkulas ke okuris 400 til 800 morti.

Chinia esas depos 1949 socialista oligarkio. La komunista partiso di Chinia
havas povo. Nuna konstituco esis adoptita ye 4 di decembro 1982.

Kun 9 596 961 km² segun Encyclopaedia Britannnica, Populala Republiko di Chinia
esas la 4ma maxim granda lando dil mondo en totala surfaco, pos Rusia, Kanada ed
Usa. Ol havas la maxim longa terala frontiero dil mondo, kun 22 117 km de Yalu
fluvio (frontiero kun Nord-Korea til la golfo di Tonkin (frontiero kun Vietnam).

Lojanti (yaro): 1.286.975.468 (2003); 1.008.175.000 (1983). Chef-urbo: Beijing
Altra urbi: Shanghai, Tianjin, Chongqing, Guangzhou (Kanton), Shenyang.

Chinia exportas precipue teo, soyo, oleo, oleal produkturi, kemial produkturi,
stofi, mashini, volframo, antimono, karbono, ma anke e recente multa industriala
produkti.

La mixuro di kapitalismo kun socialismo esas nomizita da kelka ekonomikisti kom
"merkatala socialismo".

La kulturo di Populala Republiko di Chinia mixuras elementi de tradicionala
Chinia kun komunista ed altra moderna influi. Dum la Kulturala Revoluciono multa
tradicionala kulturala trezori esis destruktita, e la praktiko di multa arti
esis interdiktita. Ma pos 1980a yari oficala repudio a ta ecesi esis
komplementita da vigoroza esforci por rinovigar Chiniana kulturala tradicioni.

En moderna literaturo de 20ma yarcento (1917 til 1923) on povas dicerna nomi kom
Lu Xun (1881 til 1936), Hu Shih (1891 til 1962) e Chen Duxiu (1880 til 1942). De
fino di 1920a yari til 1930a yari Chiniana literaturo divenis kreiva, ed aparis
nomi kom la poeto e autorulo Mao Dun, e Ba Jin.

Ye 2010 Chiniana disidento Liu Xiaobo ganis la Nobel-premio pri paco, e Chinia
akuzis Liu di esar kriminozo, e deklaris ke la premio povus nocar
Chiniana-Norvegiana relati.

Chinia esas ateista stato. Tamen la populo suportas konfuceismo, budismo e
taoismo.

Kristanismo (Chiniane: 基督教) esas minoritala ma kreskanta religiono en Chinia. Ol
kreskis rapide pos 1970.



https://io.wikipedia.org/wiki/Burma

Myanmar, lando anke konocata kom Burma, jacas en Azia. Oficala nomo di stato
esas Republiko di l'uniono di Myanmar (en Burmana Pyidaunzu Thanmăda Myăma
Nainngandaw. Lua vicina landi esas:

En sud-westo jacas la Bayo di Bengala, ed en sudo jacas la Maro di Andaman.
Myanmar esas la duesma granda lando di sud-est Azia.

La lando anke konocesas kom Burma, quo havas longa historio. Homi ja habitis la
regiono cirkum 11.000 yari ante nun, ma l'unesma konocata civilizeso esis la
populi Pyu. Le Pyu vivis en Burma cirkum l'1ma yarcento aK, ed establisis
diversa rejii. Dum ta periodo, Burma esis parto di terala komercala itinerario
inter India e Chinia. On ne eventis militi inter Pyu populi.

Dum la 6ma yarcento Mon rejio di Dvaravati extendis lua frontieri vers la
regiono di Tanintharyi. Kun la submiso dil imperio Khmer de Angkor dum la 11ma
yarcento, Mon-populi movis plu weste aden nuna Myanmar. Mon-populi adoptis
Indiana kulturo e budismo kom religio.

Dum fino di la 18ma yarcento, rejulo Bodawpaya decidis expansar weste lua
imperio. Ilu konquestis Arakan en 1784, anexis Manipur en 1813 e kaptis Assam de
1817 til 1819. Lua sucedinto, rejulo Bagyidaw, probis supresar revolti stimulita
dal Britaniani en Manipur ed Assam. La konflikti kun Britaniani rezultis e
l'unesma Angla-Burma milito (1824 til 1826). La maxim kustoza milito en la
historio di Britanian india rezultis en vinko por Unionita Rejio.

Unionita Rejio militis altra du foyi kontre Burma, de 1852 til 1853 e de 1885
til 1886. L'administrado Britaniana adportis a Burma multa sociala, ekonomiala,
kulturala ed administrala modifiki.

Pos la kapitulaco di Mandalay, lando anexesis ye la 1ma di januaro 1886. Multa
Indiani arivis dum kolonial epoko kom civila servinti, soldati, laboristi por la
konstruktado di edifici, komercisti e, kune la komuneso di mestici
Angla-Burmani, dominacis komercala e civila vivo di lando. Rangoon divenis
chefurbo di la kolonio ed importanta portuo inter Kalkuta e Singapur.

Til 2011 Myanmar esis militarala diktatoreso. Ye la 18ma di septembro 1988
eventis stato-stroko e la konstituco di 1974 abolisesis. Antee ol esis
socialista stato. Ye la 10ma di mayo 2008 eventis referendo pri modifiki en la
konstituco, por permisar elekti en 2010. La modifiki aprobesis, ed ye la 30ma di
mayo 2011 Thein Sein asumis povo kom elektita prezidanto. Nova elekti eventis
kin yari pose, en 2015, e Htin Kyaw, l'unesma civilo a guvernar Myanmar,
elektesis. Ilu asumis povo ye la 30ma di marto 2016.

Internacione konocata kombatero pro homala yuri esas Aung San Suu Kyi. El ganis
Nobel-premio pri paco en 1991 e, kun la vinko di Htin Kyaw, el divenis
chef-konsilero di stato di Myanmar.

Myanmar havas entote 678 500 km², e jacas inter latitudi 9º e 29ºN, e longitudi
92º e 102ºE. An la nordo, la monti Hengduan formacas naturala frontiero kun
Populala Republiko di Chinia. La monto Hkakabo Razi, kun 5,881 metri di
altitudo, esas la maxim alta monto di lando. La precipua fluvio di lando esas
Irrawaddy.

La klimati di Myanmar varias de subtropikala humida (Cwb) en la nordo til
tropikalo di savano en la centro e la sudo di lando. En la westo di lando la
klimato sufras influi de monsono.

La maxim granda urbo esas Rangoon. Altra importanta urbi esas Mandalay,
chef-urbo Naypyidaw, e Mawlamyine.



https://io.wikipedia.org/wiki/British_Columbia

Britana Kolumbia (British Columbia, Franciana Colombie-Britannique) esas la
maxim westa provinco en Kanada. Chef-urbo esas Victoria, ma la maxim granda urbo
esas Vancouver, qua jacas proxime a Seattle en Usa.

British Columbia havis 4 353 000 lojanti ye 2007, qua esas la triesma multa
lojanti en Kanada sur 944 735 km², maxim en sud-westo.

British Columbia esis initiale komposita da du britaniana koloni:
Vancouver-insulo e nova-Kaledonia (la nuna kontinentala BC ; nekonfundebla kun
la francia teritorio di mem nomo). Amba esis kunfuzita ye 1866.

karibuo-regiono (centrala interno) subisis kiko vers l'oro en 1862-1865. To
kreas rapidesa fluxo di mineri e di koloneri, proxime 30 000 homi. Ta periodo es
memorigar en la voyeto dil kiko vers l'oro - ensemblo di historiala loki de
Lilloet til Barkerville e transe. Kelka urbi la longua di ta voyo esas numerita
segun lia disto a la fino di navigabla kanalo di fluvio Fraser, do la maxim
konocita esas 100 e 108 Mile House.

British Columbia divenas provinco di dominio di Kanada ye 20 di julio 1871,
konseque ala promeso di dominio di konstruktar ligno di fervoyo liginta la
litoro ad esto-provinci. Canadien Pacifique tra rokoza monti facis, dificile,
konstruktesas de 1875 til 1885.

Ye 1907 posdisputo dil Alaska-frontiero la nord-esto, precipue la litoro, esis
imputar a sua norda vicino.

L'etnika relacioni esis poke delikata dum duesma mondomilito kande la rezidenti
di japonia gepatri esis diplasar en koncentro-kampi.

Forestala explotado esas ankore principue ma en Okanagan la frukt-kultivado e
vit-kultivado developesas.

La granda skio-staciono Whistler (130 km norde de Vancouver) esos plu facile por
acesar per la voyo ma ne per fervoyo por Vintrala Olimpiala Ludi, 2010.



https://io.wikipedia.org/wiki/Basilikata

Basilikata esas Italiana regiono suda di lando, inter Kalabria, Kampania e
Puglia.

Homo erectus ja habitis la regiono dum Paleolitiko. Dum Greka periodo la regiono
esis parto di Magna Grekia. Greki establisis su en Siris, Metaponto ed Heraclea.

Dum Romana Imperio la regiono esis konocita kom Lukania, de Latina vorto lucus,
qua signifikas "foresto". Romani kompletigis lua okupeso di la regiono dum 2ma
yarcento aK, e komencis explorar lua foresti. Pos, Bizancani okupis la regiono e
nomizis ol Basilicata, de Basilikos ("imperiala").

Normandi e Suabi anke okupis la regiono. Dum 13ma yarcento feudismo esis
establisita en la regiono, e impedis ekonomiala rekupero di la regiono, qua
sejornis en abjekta povreso.

Pos plu kam 1 yarcento di okupeso da Rejio di la Du Sicilii en 18 di agosto 1860
ol esis anexita a Rejio di Italia.

Montala regiono reprezentas 46,8% di Basilikata. Basa tereni reprezentas nur 8%
di totala surfaco. La maxim alta monto di regiono esas Monto Pollino, kun 2 267
metri di altitudo.

Proxim litoro klimato esas mediteranea, ma mar-fora ol sufras influo di
altitudo.

Basilikata havas du provinci: Potenza (chefurbo:Potenza), e Matera (chefurbo:
Matera).

Plantacerii reprezentas 46% de l'uzo di tereni. Terpomo e maizo kultivesas en
montala regioni.



https://io.wikipedia.org/wiki/Ataki_di_novembro_2015_en_Paris

Vespere di la 13 di novembro eventis multa ataki en Paris. La eventi komencis ye
21:16 kloki (CET - la lokala tempo); tri bomb-explozi en diversa loki e sis
granda, separata, pafadi per automatala fusili. Segun la Franca prezidanto
François Hollande l'Islamana Stato responsas pri l'ataki, qui esas judikenda kom
"militala ago". Min kam un horo pose, l'Islamana Stato asumis l'autoreso dil
ataki. Ica esas la maxim mortiganta atento en Europa depos la Bomb-explozi di
2004 en Madrid, e la maxim recenta atento kontre Paris depos l'Atako kontre
Charlie Hebdo, ye la komenco di januaro, 2015.

Plu kam 120 personi ocidesis, 87 de la ocidi eventis en la teatro Bataclan.
Pluse, plu kam 200 personi vundesis e duimo de li havas serioza vunduri.

Tri bomb-explozi eventis an Stade de France en la suburbo Saint-Denis ye 21:20,
21:30 e 21:53 lokala tempo, dum amikala futbalo-konkurso. Minime 10 personi
ocidesis o vundesis pro bomb-explozi en drinkerio apud la stadio.

L'asiejo e masakro en teatro Bataclan esis la maxim mortiganta de la sep ataki.
Paferi eniris la teatro, ube 1,500 personi spektis ed askoltis pleado da l'Usana
rock-bando Eagles of Death Metal, e li komencis pafar vers la spektanti. Un de
la spektanti dicis: "Li ne cesis pafar. Sango videsis omnaloke, kadavri
omnaloke. Ni audis krii. Omnu esforcis fugar." Ilu dicis pluse ke la paferi
kaptis 20 personi e dicis a li: " Hollande responsas, via prezidanto responsas,
il devabus ne intervenar en Siria". Pos un horo, sekureso-soldati eniris la loko
ed ocidis la paferi; tri de la paferi explozigis su, e la quaresma pafero
ocidesis da la soldati. 87 ocidesis en la teatro, e la 4 atakanti.

Pos l'ataki, la policistaro trovis Siriana ed Egiptiana pasporti an la kadavri
dil odidinti. Ma on suspektas ke la pasporti esas falsa. Pos l'atako, on klozis
omna skoli, biblioteki, Turmo Eiffel, Muzeo Louvre e Disneyland. La muzik-bando
U2 esis pleonta en Paris ye la 14ma di novembro, ma lu ajornis la koncerto pro
l'ataki.



https://io.wikipedia.org/wiki/Arthur_Conan_Doyle

Arthur Conan Doyle (1859 til 1930) esis Skotian autoro, ke kreis la personajo
Sherlock Holmes.

Il divenis mediko en 1881 pos studiado ye l'universitato di Edinburgh. Il
praktis en Southsea, ye la suda litoro di Anglia; il skribis rakonti dum ke il
vartis klienti, ed en 1887 aparis ilua unesma romano A Study in Scarlet, qua
esis rakonto pri Sherlock Holmes. Plusa romani aparis, pri diversa temi; la
sequanta pri Holmes esis The Sign of Four en 1890. L'unesma kolekturo di kurta
rakonti pri Holmes esis L'Aventuri di Sherlock Holmes, qui aparis en The Strand
Magazine de julio 1891 til junio 1892.

Ye 4 di mayo 1891 detektivo Sherlock Holmes mortis ye l'aquofalo Reichenbachfall
en Suisia: tale segun la rakonto The Final Problem. Holmes, qua dum longa tempo
inquestis l'agadi di la kriminestro profesoro Moriarty, kredis ke il balde
ruptos ilua organizuro. Holmes anke konciis, ke Moriarty deziras destruktar il.
Por avancigar l'afero, Holmes voyajis a Suisia, kun kolego Watson, e li lojis ye
Meiringen. Ye la vicina Reichenbachfall, Holmes desaparis, poslasinte letro a
Watson explikante, ke il expektas renkontrar Moriarty. Segun supozajo, Holmes e
Moriarty falis til morto dum ke li luktis apud l'aquofalo. La rakonto The Final
Problem aparis en The Strand Magazine en decembro 1893.

Conan Doyle esperis ke, pos la supozata morto di Holmes, il povos skribar nur
rakonti quin il deziris skribar, pri altra karakteri. Tamen la karaktero Holmes
esis tante populara, tale ke il mustis produktar plusa rakonti pri la famoza
detektivo. La romano The Hound of the Baskervilles, aventuro pri Holmes ante
ilua morto en Suisia, aparis en epizodi, de agosto 1901 til aprilo 1902.

Por plusa kurta rakonti, esis agnoskata ke Holmes ne mortis ye Reichanbachfall
(advere, nulu spektis la finala falo di Holmes e Moriarty apud l'aquofalo); en
L'Aventuro di la Vakua Domo il aparas, pos tri yari di voyajado en diversa
landi, ye la praktikeyo di Watson.

La finala kolekturo di kurta rakonti pri Holmes, The Case-Book of Sherlock
Holmes, aparis en The Strand Magazine de oktobro 1921 til aprilo 1927.

Dum sua skribado-kariero, Arthur Conan Doyle duris produktar romani pri altra
temi. La maxim famoza esas La Perdita Mondo, qua aparis en 1912, pri expediciono
di Profesoro Challenger e kolegi ad alta planajo en Sud-Amerika, ube dinosauri
ed altra supozeble extingita animali ankore existas.



https://io.wikipedia.org/wiki/Akutan,_Alaska

Akutan esas urbo en la baronio Aleutians East, en Alaska, Usa. Segun la
demografiala kontado di 2000, ol havis 713 habitanti.

Segun l'Usana Kontado Ministerio, l'urbo havas entote 48.9 km², equivalanta a
18.9 mi², di qui 36.3 km², o 14.0 mi² esas lando, e 12.6 km² (4.8 mi², o 25.69%
de la surfaco totala) esas aquo.

Segun la demografiala kontado di 2000, 713 homi, 34 hemanari, e 17 familii qui
rezidis en la urbo. La denseso di habitantaro esis 19.6/km² (50.8/mi²). Esis 38
domi kun mezvalora denseso di 1.0/km² (2.7/mi²). Segun raso, esis 23.56% Blanki,
2.10% Negri od Afrik-Usani, 15.71% indijeni Amerikana, 38.57% Aziani, 0.28%
Pacifik-insulani, 18.23% de altra rasi, e 1.54% de du o plura rasi, e 20.76% de
la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $33,750, e la mezvalora
revenuo per familio esis $43,125. La mezvalora revenuo por la viri esis $13,988
kontre $23,750 por la mulieri. La revenuo per capita por la urbo esis $12,258.
Vivis sub la povreso-lineo 45.5% de la habitantaro e 0.0% de la familii. Ek omna
habitantaro evante min kam 18 yari, 0.0% ed ek omna habitantaro evante 65 yari o
pluse, 40.0% vivis sub la povreso-lineo.



https://io.wikipedia.org/wiki/Abruzzo

Abruzzo esas regiono di Italia, en la centro di lando. Ol jacas inter Marche en
la nordo, Lazio en la westo e sud-westo, Molise en la sud-esto, e l'Adriatiko en
l'esto.

Homi ja habitis la regiono depos Neolitiko. Dum la mez-epoko la regiono esis
konocita da Aprutium. Til 1963 il apartenis, kun Molise a la regiono Abruzzi,
qua recevis ta nomo kande ol administresis da la rejio di la du Sicilii, e havis
la nomi Abruzzo Citeriore ed Abruzzo Ulteriore I e II.

La regiono jacas en la centro di Italia. Lua maxim alta monti esas Gran Sasso,
kun 2,912 metri di altitudo, e Monto Majella, kun 2,793 metri di altitudo. La
litoro havas extensa plaji e bela peizaji. Ol konsideresas la maxim verda
regiono di Europa.

Til kelka yardeki ante nun Abruzzo esis povra regiono. Tamen ol developis rapide
depos la 1950a yari. Kande on komparas la KLP per persono de la regiono kun la
KLP de la nordo di Italia, en 1951 ol esis nur 53%, en 1971 ol esis 65%, ed en
1994 ol ja esis 76%. Quankam L'Aquila sufris forta ter-tremo en 6 di aprilo 2009
la statistiki indikas rekuperi pos 2010. La regiono esas la maxim richa dil sudo
di Italia.

Nune la precipua industrii esas medikamenti, biomedicino, elektroniko, mekanika
injeniorarto, equipaji por transporto e por telekomuniki. La produktado di vini
- di qui Montepulciano d'Abruzzo e Trebbiano d'Abruzzo esas la maxim famoza -
vit-bero, cereali, e betravo anke esas importanta.

Turismo kreskis multe dum lasta yardeko, specale de Europani. La regiono havas
21 skio-stacioni, kasteli e mezepokal urbi, plaji (exemple: Vasto e Silvi
Marina), e diversa monti por acensar.



https://io.wikipedia.org/wiki/Youngtown,_Arizona

Youngtown esas urbo en la komtio Maricopa, Arizona, Usa. Segun la demografiala
kontado di 2000, ol havis 3,010 habitanti.

Segun l'Usana Kontado Ministerio, l'urbo havas entote 3.4 km², equivalanta a 1.3
mi², di qui 3.4 km² (1.3 mi²) esas lando e nulo esas aquo.

Segun la demografiala kontado di 2000, esis 3,010 homi, 1,641 hemanari, e 746
familii en la urbo. La denseso di habitantaro esis 887.2/km² (2,296.1/mi²). Esis
1,783 domi kun mezvalora denseso di 525.5/km² (1,360.1/mi²). Segun raso, esis
88.90% Blanki, 1.36% Negri od Afrik-Usani, 0.50% indijeni Amerikana, 0.60%
Aziani, 0.27% Pacifik-insulani, 7.24% de altra rasi, e 1.13% de du o plura rasi,
e 12.72% de la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $23,164, e la mezvalora
revenuo per familio esis $29,329. La mezvalora revenuo por la viri esis $30,000
kontre $22,500 por la mulieri. La revenuo per capita por la urbo esis $16,749.
Vivis sub la povreso-lineo 13.1% de la habitantaro e 9.6% de la familii. Ek omna
habitantaro evante min kam 18 yari, 33.1% ed ek omna habitantaro evante 65 yari
o pluse, 8.5% vivis sub la povreso-lineo.



https://io.wikipedia.org/wiki/Yokohama

Yokohama esas la duesma granda urbo di Japonia en habitantaro totala, kun
3 692 588 habitanti en agosto 2011, la maxim importanta portuo di lando, e
chef-urbo di la prefektio di Kanagawa. Ol jacas apud la bayo di Tokyo ed esas
parto di metropolala areo di Tokyo.

Yokohama esis mikra urbeto til duimo di 19ma yarcento, kande komodoro Matthew
Perry arivis e demandis ke Japonia apertis portui por komercar kun westala
landi. La portuo di Yokohama esis inaugurita ye 2 di julio 1859.

L'urbo rapide divenis importanta komercala centro en Japonia. L'unesma Japoniana
jurnalo en Angliana linguo esis editita ibe ye 1861. Ye 1870 l'unesma diala
jurnalo en Japoniana anke esis editita en l'urbo. Ye 1872 sistemo di publika
lumizo a gazo esis inaugurita.

Yokohama kreskis rapide divenis importanta industrial urbo en komenco di 20ma
yarcento, ma sufris granda destrukto ye 1 di septembro 1923 da ter-tremo, qua
livis 30,771 morti.

L'urbo rikonstruktesis pos ter-tremo, ma dum duesma mondomilito ol sufris 30
aeral inkursi e bombardi. Ye la 29ma di mayo 1945 un eskadrono di Boeing B-29
Superfortress lansis fairobombi super l'urbo, qua transformis 42% de ol en
eskombri. Pos milito, Usa uzis ol por furnisar provizuri a lua trupi en
Pacifiko, specale dum Korea-milito. Ye 1972 l'urbo inauguris lua unesma urbala
fervoyo ed abolisis sistemo di tramveturi.

Industrio, specale naval industrio, bioteknologio ed elektronikala kompozanti
esas importanta aktiveso. Komerco e servadi anke esas importanta. Nissan movis
lua sideyo de Tokyo vers Yokohama ye 2010.



https://io.wikipedia.org/wiki/Volap%C3%BCk

Volapük esas artificala linguo kreita en 1879-1880 da Johann Martin Schleyer. La
linguo divenis populara dum la fino dil 19ma yarcento: en 1889 on kalkulis ke
existis 25 jurnali e 283 klubi en tota mondo en o pri Volapük, e 316 libri en 25
lingui.

L'unesma internaciona kongreso di Volapük eventis en Friedrichshafen, en 1884, e
la duesma en München, en 1887. La linguo parolita en la kongresi esis Germana,
ma dum la triesma kongreso (Paris, 1889) Volapük esis la linguo lore uzata. En
ta momenti, la linguo kreita da Scheleyer esis en lua punto di maxima
populareso, kun 283 asociuri, 25 periodala publikaji en o pri Volapük e 316
libri di texto en 25 lingui. L'Internaciona Akademio pri Volapük (Kadäm
bevünetik Volapüka) kreesis en 1887 por konservar e perfektigar la linguo.

Dum la 1920a yari Nederlandana Arie de Jong reformis la linguo kun la helpo di
lua poka parolanti, e prizentis ta reformo en 1931. La nova reformita versiono
aceptesis dal omni ed uzesas nune. De Jong simplifikis la gramatiko, eliminis
verbala formi poke uzita ed anke certa "sexuismo"* en pronomi ed verbala
desinenci. Il anke introduktis la fonemo /r/ por facar kelka morfemi plu
agnoskebla; exemple, gletik (granda) divenis gretik.

Pro la laboro di Arie de Jong, Volapük resurgis en Nederlando e Germania, ma la
represo dum naziismo esis frapo di qua Volapük ne povis rekuperar. Nune
kalkulesas ke existas poka deki di parolanti, la maxim multa Esperantisti
interesita pri l'origino di artificala lingui. Tamen, sempre existabas komunesi
di parolanti de l'epoko di Schleyer til nun, oficiale duktata per sencesa
intersequita cifals (duktisti).

a /a/, ä /æ/ od /ɛ/, b /b/, c /tʃ/ o /dʒ/, d /d/, e /e/, f /f/, g /g/, h /h/, i
/i/, j /ʃ/ o /ʒ/, k /k/, l /l/, m /m/, n /n/, o /o/, ö /ø/, p /p/, r /r/, s /s/
o /z/, t /t/, u /u/, ü /y/, v /v/, x /ks/ o /gz/, y /j/, z /ts/ o /dz/ L'acento
esas en la lasta silabo.

Volapuko II, la revizio da De Jong, adoptis la fonemo "r", e chanjis kelka (ma
ne la maxim freque uzata) vorti qua originale havis "l", pro ke li divenus plu
rikonocebla. Exemple, en l'originala Volapük "lilöm" (= "pluvo") divenis moderne
"rein" (de l'Angla "rain").

Quale Germana, la nomi en Volapük havas quar kazi: nominativo, akuzativo,
genitivo e dativo. En kompozita vorti, l'unesma parto dil kompono separas
ordinare di l'altra per genitiva terminado -a, exemple: Vola-pük "dil-mondo
linguo". Quankam, la fini di l'altra kazi (-e dativo, -i akuzativo) ulatempe
uzesas, o la radiki aglutinesas en nominativo, sine separata vokalo.

La fino di l'infinitivo di verbi esas -ön (ek la Germana -en). Por konjugar, on
suficas remplasar la dezinenco di linfinitivo por le korespondanta pronomo
nominative:

Hike, on povas vidar la verbo palenotön ("notifikesar"), konjugata (pasiva
formo).

Kande multa raidki ko-existas en sama vorto, on metas la vorto que donacas la
precipua ideo al fino. L'artikulado facas omnatempe adjuntanta la letro A (marko
di genitivo).

La cifri di 1 a 9 komencas e finas en konsonanto. La fina konsonanto esas
omnatempe l. On povas observar la sequo di a e i o u ä ö ü, nun la cifro 7 esas
eceptiono kun interpozita e.

Por formar le nombri di 10 a 99 on interpozas e (e od ed avan vorto komencanta
en konsono signifikas et):

La vorto Volapük anke signifikas "sensencajo" e "linguacho" en certa lingui
quale Dana, en la frazo Det er det rene volapyk for mig ("Ol esas pura Volapük
por me"). En Esperanto, "Volapukaĵo" esas anke termo por indikar "sensencajo" e
l'expresiono Tio estas volapukaĵo al mi ("To esas Volapükajo a me") uzesas
ulatempe quale en l'Angla frazo: "It's Greek to me".



https://io.wikipedia.org/wiki/Vidalia,_Georgia

Vidalia esis urbo e maxim grand urbo di la komtio Toombs, Georgia, Usa. Segun la
2000 kontado, la populo esis 10,491 habitanti.

Segun l'Usana Kontado Ministerio, l'urbo havas entote 45.2 km², equivalanta a
17.4 mi², di qui 44.9 km² (17.3 mi²) esas lando e 0.3 km² (0.1 mi², o 0.63% de
la surfaco totala) esas aquo.

Segun la demografiala kontado di 2000, esis 10,491 personi - di qui 160 rezidis
en la komtio Montgomery e la cetera en Toombs -, 4,167 hemanari, e 2,758 familii
qui rezidis en la urbo. La denseso di habitantaro esis 233.7/km² (605.4/mi²).
Esis 4,676 domi kun mezvalora denseso di 104.2/km² (269.8/mi²). Segun raso, esis
59.61% Blanki, 36.88% Negri od Afrik-Usani, 0.89% Aziani, 0.14% indijeni
Amerikana, 0.00% Pacifik-insulani, 1.82% de altra rasi, e 0.66% de du o plura
rasi, e 3.24% de la habitantaro esis Hispan-Amerikani o Latin-Amerikani de irga
raso.

La mezvalora revenuo per hemanaro en la urbo esis $28,365, e la mezvalora
revenuo per familio esis $40,091. La mezvalora revenuo por la viri esis $30,180
kontre $18,496 por viri. La revenuo per capita por la urbo esis $16,369. Vivis
sub la povreso-lineo 19.9% de la habitantaro e 15.4% de la familii. Ek omna
habitantaro evante min kam 18 yari, 29.5% ed ek omna habitantaro evante 65 yari
o pluse, 18.8% vivis sub la povreso-lineo.



https://io.wikipedia.org/wiki/Urbala_fervoyo

Urbala fervoyo o metropoliteno* esas elektrala sistemo di transporto per treni
kun alta kapaceso di transporto di personi, qua generale transiras subtere o sur
elevita fervoyi, precipue en tre populoza regioni dil urbi. Sistemo di urbala
fervoyo distingesas de altra transporti sur reli per ke lua voyi ne havas
fizikala intruzi de altra sistemi di transporto, exemple: de transporti di
kargajo en la sama lineo, kruco-voyi kun stradi, edc.

Generale urbala fervoyi uzas elektrala treni qua movas sur reli, ma kelka urbi
usas monoreli, o treni kun bandaji kauchuka, o sistemi di magnetala levo.

L'unesma urbala fervoyo inauguresis en London, Unionita Rejio, en 1863, e
funcionis kun vapor-lokomotivi. Til 1900 nur 7 urbi inauguris sua sistemi:
London en 1863, New York en 1870, Chicago en 1892, Budapest en 1896, Glasgow en
1896, Boston en 1897 e Paris en 1900. Nune, plu kam 160 urbi e metropolala
regioni havas sistemi di urbala fervoyi, entote plu kam 8,000 kilometri di linei
en la tota mondo, inkluzanta plu kam 7 000 stacioni.

La sistemo di urbala fervoyo kun la maxim granda nombro de stacioni jacas en New
York, kun 442 stacioni. La maxim longa sistemi segun la totala nombro de
kilometri esas Shanghai e London (431.7 e 402 kilometri, rispektive). Segun la
totala quanto de pasajeri, la maxim uzata esas l'urbala fervoyi di Seoul, Moskva
e Tokyo, qui singladie transportas 6.7 milioni, 6.55 milioni e 6.33 milioni di
pasajeri, rispektive.

La sistemi di urbala fervoyi generale uzesas en granda urbi, urbal aglomeraji o
metropolala regioni, por transportar granda nombro de personi kun alta frequeso.
Ofte li recevas granda quanto de pasajeri de altra sistemi di transporto kun plu
mikra kapaceso, exemple autobusi, tramveturi o treni. E generale existas gareyi
proxim stacioni di urbala fervoyi, ube on povas garar automobili e durar voyajar
rapide til destini en la centro dil urbo o komercala loki.

La konstrukto ed operaco dil sistemi di urbala fervoyi esas kustoza.
Maxim-multa-kaze li esas publike administrata, e multi recevas financala
subsidiajo. Nune, guvernerii generale projetas sistemi di urbala fervoyi en
regioni kun alta demando di transporto. En kelka kazi, kande nova lineo kreesas,
l'urbala administrerii interdiktas l'aceso di automobili od autobusi a centrala
regioni servata da urbala fervoyi, kun la skopo remplasigar lia uzado. De ta
remplasigo rezultas diminuto dil aerala poluto e dil tempo spensata por movadi e
perdata dum trafiko-konjestioni, importanta nedireta vantaji de ca sistemo di
transporto, quankam generale esas nefacila mezurar ol ekonomikale.



https://io.wikipedia.org/wiki/Tocantins_(stato)

Tocantins esas un ek la 27 stati di Brazilia. Ol esis un ek la maxim nova
Braziliana stati, e kreesis en 1988. Lua chef-urbo, Palmas, fondesis en 1989.

Ante l'arivo di koloniigisti, la regiono habitesis dal indijeni kayapó e dal
altra rasi. Jezuiti exploris la regiono cirkum 1625, en sercho di indijeni por
konvertar a kristanismo. Dum 1730a e 1740a yari on trovis oro en la regiono,
lore parto de la kapitanio di Goiás.

Kun la nedependo di Brazilia la regiono divenis parto di la provinco, pose
stato, di Goiás. Pro lua granda disto de regioni plu richa e pro la manko di
teknologio por kultivar lua sulo, la nordo di Goiás sempre esis plu povra kam
lua sudo. To stimulis idei pri dividar ol, unesmafoye kun Joaquim Teotônio
Segurado, qua proklamis autonoma guverno por la regiono en 1821. Pose to, nur en
1956 la judiciisto Feliciano Machado Braga lansis la ideo pri la kreado dil
stato Tocantins.

Tocantins divenis Braziliana stato depos la 5ma di oktobro 1988, kun nuna
Braziliana konstituco. Ye la 1ma di januaro 1989 José Wilson Siqueira Campos
divenis lua unesma guberniestro.

La totala surfaco di Tocantins esas poke min granda kam Equador, e poke plu
granda kam Burkina Faso e Nova-Zelando.

La stato havas 2 klimati: en nordo di paralelo 6° S la klimato esas equatorala,
kun intensa pluvi sen sika sezono. En sudo di paralelo 6° S la klimato esas
tropikala, kun sika sezono de mayo til septembro.

La vejetantaro konsistas ek Equatorala foresto al nordo di paralelo 6° S, ed en
savano (nomita cerrado en Brazilia) al sudo di paralelo 6° S.

En la sudo dil stato jacas l'insulo Bananal, kun cirkume 19,000 km² di totala
surfaco, an la fluvio Araguaia. Bananal esas la maxim granda fluvial insulo del
mondo. Parto di lua surfaco - 5,577 km² - esas protektata en un nacionala parko,
e parto esas protektata en indijena rezerveyi. Ne existas ponti por unionar
l'insulo kun la du bordi di Araguaia, ed on nur povas arivar en l'insulo per
batelo.

L'ekonomio di Tocantins dependas forte de la kreado di bovaro, ma la kultivi di
soyo ed ananaso anke esas importanta. La precipua exportacata produkto (89% de
l'exportacata produkturi) esas la soyo.

Lua precipua industrio esas la transformo di agrokultivala produkti. La
fabrikerii jacas precipue en la maxim granda urbi, quale Palmas, Araguaína,
Gurupi, Porto Nacional e Paraíso do Tocantins. La precipua agadi di komerco e
servadi jacas en Palmas ed en altra urbi situita en la marjino di la choseo
BR-153, qua krucumas la stato de norto til sudo, ed en urbi situita en la
marjino di la choseo BR-226, qua unionas la stato kun Rio Grande do Norte.

Gradope augmentas turismo en la stato, note en la regiono di Jalapão, kun lua
diferanta peizaji.



https://io.wikipedia.org/wiki/Talent,_Oregon

Talent esas urbo en la komtio Jackson, Oregon, Usa. Segun la demografiala
kontado di 2000, ol havis 5,589 habitanti.

Segun l'Usana Kontado-Ministerio, l'urbo havas entote 3.3 km², equivalanta a 1.3
mi², di qui 3.3 km² (1.3 mi²) esas lando e nulo kovresas per aquo.

Segun la demografiala kontado di 2000, esis 5,589 homi, 2,324 hemanari, e 1,426
familii qui rezidis en la urbo. La denseso di habitantaro esis 1,712.6/km²
(4,433.6/mi²). Esis 2,420 domi kun mezvalora denseso di 741.6/km² (1,919.7/mi²).
Segun raso, esis 87.30% Blanki, 0.54% Negri od Afrik-Usani, 1.06% indijeni
Amerikana, 0.36% Aziani, 0.11% Pacifik-insulani, 7.91% de altra rasi, e 2.74% de
du o plura rasi, e 12.40% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $29,063, e la mezvalora
revenuo per familio esis $33,333. La mezvalora revenuo por la viri esis $24,781
kontre $21,213 por la mulieri. La revenuo per capita por la urbo esis $16,271.
Vivis sub la povreso-lineo 15.4% de la habitantaro e 12.4% de la familii. Ek
omna habitantaro evante min kam 18 yari, 21.3% ed ek omna habitantaro evante 65
yari o pluse, 8.4% vivis sub la povreso-lineo.



https://io.wikipedia.org/wiki/Sao_Paulo_(stato)

Sao Paulo esas Braziliana stato qua jacas en Sud-Westa Regiono. Lua vicina stati
esas Minas Gerais en nordo ed nord-esto, Rio de Janeiro en nord-esto, Paraná en
sudo, e Mato Grosso do Sul en westo. En esto ed en sud-esto jacas Oceano
Atlantiko.

Kun plu kam 44 milion habitanti, qua reprezentas 22% de tota habitantaro di
Brazilia, esas la maxim populoza stato di Brazilia. La habitantaro dil stato
rezultas de la mixo inter Italiani, Portugalani, indijeni, Afrikani e personi
qui venis de altra regioni di lando. Altra enmiganti, quale Hispani, Arabi,
Japoniani, Germani, Koreani e Chiniani anke kontributis por la kompozuro di
lokala habitantaro.

Unesma habitanti dil stato esis indijeni de diversa rasi, qui ja habitabis la
regiono cirkume 12,000 yari aK. Unesma Portugalano qua vivis en la regiono esis
João Ramalho, trans-vivanto de naufrajuro qua eventis posible en 1510. Kande
Martim Afonso de Sousa fondis São Vicente en la litoro en 1532, ilu trovis
Ramalho, qua vivis rn la regiono e ja esis mariajita kun indijenino. En 1553
João Ramalho klimis la platajo di Serra do Mar e fondis nuna urbo di Santo
André.

La sequanta yaro, en 25 di januaro 1554, jezuiti Manuel da Nóbrega e José de
Anchieta fondis nuna urbo di Sao Paulo. En 1600 l'urbeto havis cirkum 1 500
habitanti e 150 domi. Poka vari produktesis ibe. La habitantaro di Brazilia
koncentrabis en Nord-estala regiono, ube produktabis sukro. Pro la manko di
vivomoyeni, la habitanti di Sao Paulo komencis explorar nova teritorii sude e
weste, por kaptar indijeni por sklavigar. La exploreri, organizita en grupi
konocita kom bandeiras divenis konocita da la nomo bandeirantes, e helpis
expansar la frontieri di Portugalana kolonio en Sud-Amerika. Li anke deskovris
oro e diamanto en kelka regioni di nuna Minas Gerais.

Ye la 7ma di septembro 1822 la nedependo di Brazilia proklamesis en Sao Paulo
dal princulo Pedro, qua divenis imperiestro Pedro la 1ma di Brazilia. Tamen, la
habitantaro di la provinco di Sao Paulo - nuna stato di Sao Paulo - restis mikra
til la duimo di la 19ma yarcento, kande l'augmento dil kultivado di kafeo e
l'inauguro di l'unesma fervoyo, Sao Paulo Railway de Santos til Jundiaí en 1867,
stimulis l'arivo di l'unesma Europana enmigranti, specale Italiani, ma anke
Portugalani, Hispaniani ed altra.

Kun la proklamo di la republiko en 1889 la provinco di Sao Paulo, richa danko a
la kultivado di kafeo, divenis stato. Pos du militarala prezidanti kun origino
en Nord-esto di Brazilia, Deodoro da Fonseca e Floriano Peixoto, til 1930 civila
prezidanti kun origino en la du maxim richa stati, Sao Paulo o Minas Gerais,
guvernis Brazilia. To nomizesis Política Café-com-Leite ("kafeo-kun-lakto
politiko"). Sao Paulo, chef-urbo dil stato, komencis kreskar rapide kom centro
di komerco. En 1901 inauguresis en l'urbo di Sao Paulo la fervoyala staciono
Luz, konstruktita dal Angliani.

Pos la duesma duimo dil 19ma yarcento gradope augmentis la nombro di industrii
en la stato, kun importanta augmenti en 1914 pro la desfacileso por importacar
manufakturi dum l'unesma mondomilito, e pos 1930 por la desfacileso di
exportacar kafeo ed obtenar rekursi por importacar vari. Ma politike, la
mez-klazo qui suportis la revoluciono di 1930 komandita da Getúlio Vargas,
komencis demandar rapide nova konstituco por lando e l'adopto di sekreta votado.
En 1932 komencis revolto qua evolucionis til militarala konflikto kontre
centrala guvernerio, e lastis de la 9ma di julio til la 2ma di oktobro ta yaro.
Ta revolto, sufokita da centrala guvernerio, divenis konocita kom Revolução
Constitucionalista de 1932 ("konstitucala revoluciono di 1932"). Quankam Sao
Paulo perdis milito kontre centrala guvernerio, Getúlio Vargas cedis, e kunvokis
konstitucal asemblajo, qua promulgis nova konstituco en 1934.

L'industrio dil stato kontinuis kreskar dum la duesma mondomilito kun la
desfacileso por importacar e la demando por furnisar vari a militanta landi. Dum
1950a yari nova industrii, specale automobil industrio stimulis l'enmigro di
Braziliani de altra stati, specale de Nord-estala regiono e Minas Gerais. Ultre
Sao Paulo, Santo André, São Bernardo do Campo, São Caetano do Sul e Diadema
(regiono konocata kom ABCD), Osasco e Guarulhos recevis por furnisar
vento-shildi,roti, metalifala ed elektrikala kompozanti por automobil indutrii.
En 1960 la totala habitantaro di Sao Paulo superigis Rio de Janeiro e divenis la
maxim granda di Brazilia. Kun vicina urbi formacis Metropolala Regiono di Sao
Paulo.

De la 1960a til la 1970a yari guberniestri dil stato inauguris infrastrukturi
fora de chef-urbo, kom nova voyi, aquobareli por furnisar elektro, e
l'universitato di Campinas (UNICAMP, qua fondesis en 1966), por stimular
l'ekonomio di regioni stagnita pos la falio di l'ekonomio bazita en kafeo. Dum
fino di 1970a til 1980a yari l'expando di produktado di sukrokano por produktar
alkoholo uzata kom fuelo trovis nova richeso a multa regioni. En poka tempo urbi
kom Campinas, Ribeirão Preto, São Carlos, Sorocaba, São José dos Campos, São
José do Rio Preto e Taubaté divenis industrialita e prospera. Nune, stato havas
tri metropolala regioni: lua chef-urbo kun 38 altra urbi (metropolala regiono di
Sao Paulo), metropolala regiono di Campinas, e metropolala regiono di litoro
(Santos e vicina urbi).

Sao Paulo esas la 13ma maxim granda stato di Brazilia, e la 2ma maxima granda de
Sud-estala regiono. Preske 85% de lua surfaco jacas inter 300 e 900 metri di
altitudo. La maxim alta monto di stato esas Pedra da Mina, kun 2,798.4 metri di
altitudo.

Lua klimato esas tropikalo e subtropikala, kun influi dil altitudo. En l'urbo
Campos do Jordão (qua jacas 1,600 metri di altitudo) temperaturi povas falar
infre 0 °C en kolda dii dil vintro.

Lua fluvii partoprenas a 3 hidrografiala baseni. La precipua esas la dil fluvio
Paraná, qua separas Sao Paulo de Mato Grosso do Sul e recevas diversa altra
fluvii. Fluvio Grande naskas en Minas Gerais e pos separar Minas Gerais e São
Paulo ekfluas en la Paraná. La fluvio Tietê, kun 1,136 km di extenso, esas la
maxim granda qua naskas e fluas komplete en la teritorio dil stato. Altra
importanta fluvio esas Paranapanema, qua naskas en Sao Paulo e formacas la
naturala frontiero inter Sao Paulo e la stato Paraná. L'altra du hidrografiala
regioni esas la nomizita "regiono hidrografiala dil Atlantiko sud-westo" (lua
precipua fluvio esas Paraíba do Sul) e la "regiono hidrografiala dil Atlantiko
sudo" (la precipua fluvio esas Ribeira de Iguape).

La chef-urbo dil stato, anke nomizita Sao Paulo, esas la maxim populoza urbo di
Sud-Amerika ed un di la maxim populoza urbi dil mondo.

Ultre esar la maxim populoza stato di Brazilia, São Paulo havas la maxim granda
quanto di industrii. Lua produktado totala konstitucas plu kam 30% de la kuntara
landala produkto di Brazilia, ed esas la maxim granda di lando.

Lua precipua industrii esas metalifo, mashinifado, alimenti, drinkaji, stofi,
kemiala produkti, plastiki, automobili ed aeroplanifi (la fabrikerii di Embraer
en São José dos Campos e Gavião Peixoto). La precipua industriala regioni esas
la Metropolala Regiono di la chef-urbo, la regiono di Campinas, la valo dil
fluvio Paraíba do Sul (exemple São José dos Campos e Taubaté), e la regioni di
Ribeirão Preto e São Carlos.

Ol esas la precipua financala centro di Latinal Amerika. En Sao Paulo jacas la
sideyi di importanta banki Braziliana e stranjera kun branchi en Brazilia.
L'avenuo Paulista esas exemplo di ta financala centro: ibe jacas la sideyi di
banki Itaú (la duesma maxim granda privata banko di Brazilia), Santander e
Citibank, ed anke la sideyo di la povoza FIESP, la federuro di la industrii de
la stato. BOVESPA, la Borso dil stato, esas la maxim importanta de Latinal
Amerika.

Quankam havante poka relevanta partopreno en lua KLP, la stato anke havas
moderna agrokultivi di oranjo e kafeo qua esas precipue exportata, di sukrokano
por produktar sukro ed alkoholo uzata kom biofuelo, e kotono. Altra frukti,
quale avokado, mandarino, pasifloro e aquomelono, ed anke legumi kultivesas por
l'interna merkato.

Lua kreado di bovaro anke esas un di maxim moderna di Brazilia. Bovaro kreesas
precipue en Araçatuba, Andradina, Presidente Epitácio ed altra regioni en westo
dil stato. Segun Braziliana Instituto pri Statistiko (IBGE) la stato havis en
2009 11 197 605 bovi, 380 333 kavali 60 572 bufali, 7 432 asni, 43 988 muli e
1 938 647 porki La sam yaro la stato produktis 1 583 882 000 litri di lakto de
1,426,820 bovini, 854,890 dozeni di ovi de hanini e 2,103,341 kilogrami di
mielo.

La granda quanto di bona hoteli ank atraktas la "turismo di aferi" notinde a la
chef-urbo dil stato, ma anke a Campinas ed en minora quanto ad altra urbi. Omna
yari la lasta automobilo-konkurso pri "Formula 1" eventas en l'urbo Sao Paulo,
ed atraktas multa viziteri inkluzite de altra stati. Note dum recenta yari, ofte
eventas muzikala spektakli kun notora naciona od internaciona artisti, quale la
kantisto Roberto Carlos, la kantistino Katy Perry e la bando Pearl Jam en 2015.



https://io.wikipedia.org/wiki/Roman_imperio

Roman imperio (Latine: IMPERIVM ROMANVM) esis l'etapo dil Romana civilizado dum
Klasik antiqueso, posa Romana Republiko e karakterizita da autokratala
guvernerio, qua extensis lua kontrolo cirkum Mediteraneo. Sub l'imperiala etapo,
la dominii di Roma augmentis til arivar a lua maxima ampleso dum la regno di
Trajanus. Ta surfaco esis di 6.5 milion km².

Gaiseric, rejulo di la Vandali, prenis Kartago, parto di la Roman imperio la
19ma di oktobro 439. Kande il divenis rejulo en 428, la Vandali rezidis en nuna
Andalusia en Hispania. Il duktis sua populo a nord Afrika, probable invitita da
Bonifacius, Romana guberniestro en nord Afrika, qua esis akuzata por trahizo en
Roma e bezonis militala helpo de la Vandali. Tamen Gaiseric vinkis la armeo di
Bonifacius, e vinkis la armei di la estala e westala Roman imperii qui pose
arivis en norda Afrika. En 435 ilu paktis kun la Roman imperiestro Valentinianus
3ma: Gaiseric agnoskesus kom rejo di la recente ganita teritorii en Afrika, se
il ne atakus Kartago. Tamen il pose prenis Kartago dum ke la Roman armeo esis
okupata en Gallia; to esos grava evento por la Roman imperio.



https://io.wikipedia.org/wiki/Rio_Grande_do_Sul

Rio Grande do Sul esas stato de la Suda regiono di Brazilia. Ol esas vicino di
Santa Catarina en nordo, Arjentinia en westo ed Uruguay en sudo. En esto jacas
Oceano Atlantiko. Chef-urbo: Porto Alegre.

Unesma habitanti di nuna Rio Grande do Sul esis indijeni de rasi Minuani,
Charrua e Caaguara. Kande Hispaniani e Portugalani dividis lua zoni por
koloniigo da Tordesillas-kontrato en 1494 la regiono jacis sub Hispana domeno,
ma l'exakta frontiero inter la du teritorii esis necerta. Hispana Jezuiti
penetris en la regiono de nuna Uruguay por katekizar indijeni e fondis l'unesma
misioni en 1627, dum ke Portugalani e Paulistas (personi naskinta en nuna Sao
Paulo) penetris en la regiono de la nordo, por arestar indijeni ed uzar kom
sklavi. L'exodo di indijeni de la regiono komencis en 1637 pos ataki komandita
dal Portugalano António Raposo Tavares.

En 1680 Jezuiti abandonis la regiono ed establisis la misioni an la westala rivo
dil fluvio Uruguay, ma en 1687 li establisis sep kolonii (São Francisco de
Borja, São Nicolau, São Luiz Gonzaga, São Miguel Arcanjo, São Lourenço Mártir,
São João Batista, Santo Ângelo Custódio) an l'estala rivo, en la regiono nune
konocita kom Sete Povos das Missões. En la regiono existis bovala bestiaro en
misovaja stando. Introduktita da Hispani dum la komenco di la koloniigo,
l'animali fugis dum l'ofta ataki kontre la misioni, e nutris su de la naturala
pasturajo di la regiono. L'animali anke atraktis l'interesto di Portugalani e
Braziliani, qui kaptis ol e vendis la karno, la ledro o la viva animali por uzar
kom transporto-moyeno en lore recente deskovrita mineyi en Minas Gerais.

Rio Grande do Sul esis strategiala regiono inter Portugalana kolonio en Colonia
del Sacramento e l'urbeto Laguna, lor la maxim sudala urbo di Brazilia. En 1737
Portugal sendis militala expediciono por okupar la regiono, ed, en 1742 l'urbo
Porto dos Casais, nune Porto Alegre, fondesis kun la helpo di Acoriana
koloniigisti. En 1777, tra la kontrato di Sant-Ildefonso, Portugal recevis
definitive la regiono.

Kun Braziliana nedependo, Rio Grande do Sul divenis provinco di Braziliana
Imperio. En 1835 eventis la milito di Farrapos: la provinco kombatis la centrala
guverno di regenteso. La milito duris dum dek yari, til 1845.

Depos 1889 kun la republiko, Rio Grande do Sul divenis stato. En 1930 Getúlio
Vargas, lore guberniestro dil stato, komandis stato-stroko qua revokis l'Olda
Republiko, politikale komandita da Sao Paulo e Minas Gerais.

La surfaco totala di Rio Grande do Sul - 281,730.3 km² - aproxime equivalas a de
Equador. Cirkume 70% de ol jacas infre 300 metri di altitudo. L'unika alta
regiono del stato, nomizita Serra Gaúcha - ube l'altitudi superiras 600 metri -
reprezentas 11% de la surfaco totala. La tereni esas basa an la nordwesto,
centro, sudo ed anke an la litoro del stato, dum ke l'alta tereni existas an lua
nordesto. An la nordo del stato existas l'abrupta ravinego Itamimbezinho. La
maxim alta monto di Rio Grande do Sul esas Pico do Monte Negro, kun 1,410 metri
di altitudo.

La stato havas du klimati: humida subtropikala ed temperema oceanala. Pluvozeso
esas plu intensa (mezvalore 1,900 mm omnayare) en la regiono di la Serra Gaúcha.
Povas nivar en alta regioni dum kelka dii dil vintro.

La vejetantaro formacesas per naturala pasturaji en la sudo, centro e westo del
stato (an la regiono konocita kom pampa gaúcho), per la boski di Araucaria
angustifolia (konifero Braziliana, anke konocita kom "pino-de-Parana", qua duras
existar en kelka alta regioni), la boski subtropikala konocita kom Mata
Atlântica proxim la litoro e la Serra Gaúcha til la frontiero kun Santa
Catarina, e la vejetantaro del litoro, alonge la plaji del stato.

La triimo de lua teritorio apartenas a la baseno dil fluvio Plata. Fluvio
Uruguay, weste del stato, esas la naturala frontiero kun Arjentinia. La fluvii
en l'altra dua triimi del teritorio apartenas a la baseni di la lagegi Lagoa dos
Patos ed Lagoa Mirim ed altra, min granda kam la du. Ultre Uruguay, altr
importanta fluvii esas Jacuí, Taquari, Caí, Gravataí, la lago Guaíba e la fluvio
Rio dos Sinos.

La precipua ekonomikala produkturi di agrokultivo del stato esas rizo (5.2
milion toni) soyo (7 milion toni), maizo (6 milion toni), manioko (1.3 milion
toni), sukrokano, oranjo, alio e kelka plantacerii di frumento. L'edukado di
bestii ank esas importanta: bovi furnisas ledro por shua fabrikerii an la
regiono dil valo del fluvio Rio dos Sinos, dum ke mutoni furnisas lano e karno.
Vit-beri (specale de varietati Chardonay, Cabernet Sauvignon e Merlot) anke
kultivesas por produktar vino.

Rio Grande do Sul havas erci di karbono e kalkopetro. L'extraktado di mineral
aquo ank esas importanta: esas 92 milion litri omnayare.

L'industrio esas koncentrada en Porto Alegre e lua metropolala regiono (l'urbi
Canoas, Novo Hamburgo, Gravataí, São Leopoldo e Viamão). Nutrivi e drinkaji
(inkluzite vino produktita en la Serra Gaúcha), mashinifado (inkluzite
automobili), mobli, shui e metalurgio esas la precipua.

An la litoro, jacas turistala urbi Torres, Capão da Canoa e Tramandaí, kun plaji
qui recevas dum la somero turisti del stato ed anke de Santa Catarina e de
vicina landi, Arjentinia, Uruguay e Paraguay.

La Nacionala Parko di Aparados da Serra, ube jacas la ravinegi Itaimbezinho e
Fortaleza, atraktas personi qui prizas ekoturismo.

En la Serra Gaúcha (la maxim alta regiono di stato, kun kolda vintri) jacas
l'urbi fondita dal Italiani (Caxias do Sul, Garibaldi, Bento Gonçalves) e da
Germani (Canela, Gramado, Nova Petrópolis). L'urbi havas bela naturala peizaji
(exemple l'aquofalo Caracol, an l'urbo Canela) e historiala konstrukturi de
jezuiti (la ruinuri di la Sep Populi de la Misioni) e de l'unesma enmigranti
Italiana e Germana. Notinda en Gramado esas la festo Natal Luz, kun noktala
paradi de meze decembro til meze januaro en homajo a Kristnasko. En Bento
Gonçalves, Caxias do Sul e Garibaldi on povas vizitar la vitoberi e la
fabrikerii di vino, e la Festo dil Vino di Caxias do Sul.

Multa turisti vizitas l'alta regioni del stato por vidar nivo dum kelka kolda
dii del vintro.

Segun la raso, nune 82,3% de la habitantaro deklaras esar blanki, 11,4% mestici,
5,9% negri e 0,4% Aziani od indijeni.



https://io.wikipedia.org/wiki/Republiko_Kongo

Republiko Kongo esas lando en central Afrika inter Kamerun, Gabon, Demokratial
Republiko Kongo (Zaire), Angola (regiono di Kabinda) che l' Atlantiko.

Unesma habitanti di nuna Republiko Kongo esis pigmei, pos absorbita da bantui.
Bakongo-populo, originita de bantui, formacas la bazo di nuna habitantaro di la
Republiko Kongo, ed anke existas en Angola, Gabon e Demokratial Republiko Kongo.

Portugalan explorero Diogo Cão arivis en la delto di Kongo-fluvio en 1484.
Portugalani establisis komercala relati kun bantua rejii mar-fore, exemple la
rejio di Loango, qua existis de la 16ma yarcento til fino di la 18ma yarcento.

La 10ma di septembro 1880 la regiono subisis Franca suvereneso unesme kom
protektorato, pro la verki di Pierre Savorgnan de Brazza. La 30mqa di novembro
1882 ol oficale divenis kolonio di Francia sub la nomo Franca Kongo. En 1901 la
kolonio enkorpigis Gabon, ma en 1906 Gabon nove separesis de la kolonio.

En 1910 Francia organizis la Franca Equatoral Afrika qua inkluzis la regioni di
nuna Republiko Kongo, Gabon, Chad ed Oubangui-Chari (nuna Centrafrika).
Brazzaville divenis chefurbo di la kolonio. En 1911 Francia cedis kelka
teritorii ("Nova Kamerun", qua nune formacas l'esto di Kamerun) a Germanian
imperio, ma dum l'unesma mondomilito en 1916 ol riokupis ta teritorii.

Kongo-Brazzaville ganis autonomio en 28 di novembro 1958, ed en 15 di agosto
1960 ol divenis nedependanta. Fulbert Youlou esis l'unesma prezidanto di lando.
Il guvernis dum exakte 3 yari, ma un sedicio qua lastis 3 dii ekpulsis il.
Militisti renversis il ed instalis civila guvernerio, komandita da Alphonse
Massemba-Débat. Sub la 1963 konstituco, Massemba-Débat esis elektita por 5-yara
periodo. La guvernerio adoptis "ciencala socialismo" kom statala ideologio.

En 1965 lando establisis relati kun Sovietia, Populala Republiko di Chinia,
Nord-Korea e Nord-Vietnam. Massemba-Débat esis nekapabla por rikonciliar diversa
institucala ed ideologiala grupi, ed ye agosto 1968 lia rejimo sufris
stato-stroko. Marien Ngouabi, partoprenanta en la stato-stroko, asumis povo en 1
di januaro 1969. Ngouabi proklamis la Populala Republiko di Kongo en 1970, e
guvernis til esar asasinita en 16 di marto 1977. Un komitato kun 11 militisti
asumis povo, ed indikis Joachim Yhombi-Opango por prezidanto di la republiko. Du
yari pose, Opango koaktesis ad abandonar povo, e Denis Sassou Nguesso divenis
prezidanto.

Sassou Nguesso aliniis lando kun Sovietia ed altra socialista landi. Nguesso
uzis politikala represo plu kam la komplezo. Lia sucedanto, l'anke socialista
Pascal Lissouba, ne facis multa chanji en politiko. Situeso kontinuis la sama
til 1997 kande Nguesso e Lissouba luktis por povo.

La Republiko Kongo esas prezidantala republiko. La prezidanto esas la chefo di
stato ed anke chefo di guvernerio. Nuna prezidanto, Denis Sassou Nguesso asumis
povo en 1997. Sassou Nguesso suspensis la konstituco aprobita en 2000, ed
adoptis altra en 2002. Segun la 2002-konstituco, la tempo di ofico por la
prezidanto esas 7 yari. Ye la 27ma di marto 2015 Sassou Nguesso anoncis ke lia
guverno facos referendo pri modifiki en la konstituco por permisar ilu
konkurencar por la triesma foyo a la prezidanteso.

De 7 di januaro 2005 til 15 di septembro 2009 existis l'ofico di chefa ministro,
qua esis la chefo dil ministraro. Isidore Mvouba esis l'unika chefa ministro di
lando.

Legifala povo kompozess da du chambri: la Senato (Sénat) kun 72 membri (6 por
singla regiono) qui elektesas por 6 yari, e la Nacional Asemblajo (Assemblée
Nationale) kun 153 membri, qui elektesas dal populo por 5-yara periodo.

Quankam l'atempti por censurar informi, la rejimo di Nguesso sufras akuzi di
korupto. Un inquesto trovis plu kam 110 banko-konti e dozeni di ecesanta
propraji en Francia. Nguesso negis, e deklaris ke ta akuzi esis "rasisti".

Lando havas 201 km di frontieri kun Angola, 523 km kun Kamerun, 467 km kun
Centrafrika, 2,410 km kun Demokratial Republiko Kongo, e 1,903 km kun Gabon. Lua
litoro havas 169 km. Cirkum 70% di lua habitantaro vivas en Brazzaville,
Pointe-Noire od alonge la fervoyo inter ta du urbi.

La sud-westo di lando formacesas da plana tereni dum ke la centro de lando
formacesas da alta planajo. Lua foresti sufras intensa exploto.

La klimato di lando esas Equatorala, kun intensa pluvi, qui povas superigar
2,000 mm en la centro di lando. Kongo esas lua precipua fluvio.

L'ekonomio di lando mixuras agrokultivo por nutrivaro, kun moderna petrolo
industrio. Publika sektoro sufras kun budjetala problemi ed ecesiva stabo.

La maxim granda urbo esas la chefurbo, Brazzaville, kun 1,292 milion habitanti
en 2009. Altra importanta urbi esas Pointe-Noire e Loubomo.

Soukous esas muzikala genero qua originis en Republiko Kongo ed anke en
Demokratial Republiko Kongo. Ol esas populala en tota Afrika.

En la literaturo notora skriptisti esas Alain Mabanckou e la poeto Léopold
Congo-Mbemba.



https://io.wikipedia.org/wiki/Reconquista

Reconquista (Hispana vorto qua signifikas "rikonquesto") esas periodo en la
historio di Iberia qua duris dum cirkume 770 yari. Duma ica periodo, mikra
katolika rejii gradope komencis unionar su e vinkar Mohamedana kalifii, til ke
li sucesis ekpulsar la Mohamedani de la peninsulo. La koncepto pri "rikonquesto"
milde aparis dum la 9ma yarcento, e til la 20ma yarcento, la Hispana e
Portugalana katolika historiografio emfazis l'existo di fenomeno konsistanta en
ke kristana rejii de Iberia kombatis kontre e konquestis Mohamedana kalifii,
konsiderita lia komuna enemiko, qua asiejis militale la teritorio kristana.
Tamen, komence la diferi inter mezepokala Katolika e Mohamedana rejii ne esis di
klara opozo, ed ofte Katoliki e Mohamedani interkombatis.

La Reconquista-epoko komencis aproxime en 722 kun la Covadonga-batalio - kande
Asturiana trupi komandita dal rejulo Pelayo vinkis Umayyad-armeo komandita da
kalifo Munza -, e finis en 1492 - kande la nomizita "katolika reji" (Fernando
2ma di Aragon ed Isabel 1ma di Kastilia) konquestis la rejio di Granada, lasta
Islamana rejio en Iberia.

Pos ke la Mohamedani invadis la peninsulo en 711, pos la Guadalete-batalio
kontre visigoti, nur nordala parto dil peninsulo restis sub la kontrolo da
kristani.



https://io.wikipedia.org/wiki/Racion-epoko

Racion-epoko kulturala ed intelektuala movado di intelektuali de 18ma yarcento
en Europa - specale Francia ed Anglia - ed Usa. Ol stimulis cienco ed
intelektuala debato di idei, ed opozis superstico, netolero e ecesi de l'eklezio
o de la guverni. Ol developesis de fino di 17ma til la komenco di Franca
revoluciono, quankam en ula landi prolongis su dum l'unesma yari di 19ma
yarcento. La 18ma yarcento divenis konocita kom l'yarcento di lumi.

Ek l'Unionita Rejio, ubi uli di l'esencala traiti dil movado aparis ante ke en
altra lonki, Racion-epoko asentis su en Francia, ube anglofilia avancigis da
Voltaire, e produktis hike lua ideologiala korpo, enciklopedismo, e lua plu
reprezentiva personi (Montesquieu, Diderot, Rousseau, edc.). Anke aparis,
okazione autonome ma altra da l'influo da Anglia o Francia, en altra arei di
Europa (Nederlando, Italia, Hispania, Polonia, Rusia, Germania, edc.) o en
l'Amerikala kolonii. To esis kondicionita da grado di ideologiala e
socio-politikala developo aquirita en la momento di nasko di nova ideologio e
pro inter proceso sequita dum lua developado.



https://io.wikipedia.org/wiki/Pozitivismo

Pozitivismo esas sistemo filozofiala bazata en l'experienco e en la konoco
empirikala di la fenomeni naturala. Tale, Pozitivismo konsideras metafiziko e
teologio kom sistemi de konoco neperfekta e ne-exakta.

La vorto "pozitivismo" utiligesis unesmafoye dal Franca filozofo Auguste Comte,
autorulo dil verko qua inauguris ica penso-kuro, Kurso pri filozofio pozitiva (6
volumi, 1830 til 1842). Tamen, ula konceptaji pozitivista su retroiris al
filozofi Britaniana David Hume, Franca Claude Henri de Rouvroy, Komto de
Saint-Simon, e Germana Immanuel Kant.

Comte selektis la vorto "pozitivismo" por emfazar la pragmato e la tendenco
konstruktiva qua ilu reklamis da la aspekto teoriala di ilua doktrino. Ordinare
ilu interesis su pri la reorganizado dil vivo sociala, por la boneso dil homaro
tra dil konoco ciencala e, tale, dil kontrolo dil forci naturala. Le du parti
precipua dil pozitivismo, la filozofio e la guvernado (o programo di konduto
individuala e sociala), esis plu tarde unigita.

Comte havis konceptajo pri religio en qua la homaro esas la kult-objekto. Tamen,
multa dicipuli di Comte ne aceptis ica developo religial de ilua penso, pro ke
olu semblis kontraparolar la filozofio pozitivista originala. Multa dil doktrini
di Comte esus plu tarde adaptata e developata da le filozofisti sociala Britana
John Stuart Mill e Herbert Spencer, tale kom da la filozofisto e fizikisto
Austrian Ernst Mach.

A komenco di 20ma yarcento, grupo de filozofisti interesita en la evoluciono dil
cienco moderna refuzis le tradicionala idei pozitivista (qua konsideris ke la
bazo dil vera konoco esas en la experienco personal) e emfazis la ento
importanta dil verifiko ciencala e diluzo dil logiko formala. Dil teorii de ica
pensisti (inter le qua su renkontris la Austrian Ludwig Wittgenstein e la
Britani Bertrand Russell e George Edward Moore) naskis asertita pozitivismo
logika. La Tractatus logico-philosophicus (1921), verko di Wittgenstein,
rezultis havar influeso decidema en la rejeciono dil doktrini metafizikala da
ilua indijo de senco e en la acepto dil empiriko kom postulo logika.

Nune, la filozofi pozitivista preferas su denominar "empirikisti logika", por
desasociar su del ento importanta qua donis le prima pensisti dil pozitivismo
logika al verifiko ciencala. Mantenis ke la principo de verifiko en su sama esas
ne-verifikebla en la kampeyo filozofiala. Tale, autori tam reprezentativa kom
Rudolf Carnap proponabas nova senci dil tradicionala principo di verifiko
neopozitivista.



https://io.wikipedia.org/wiki/Poliomielito

Poliomielito esas virulenta morbo. Ol prenas precipue ad infanti, ma ank adulti
esas maladeskebla. La kauzo di la poliomielito esas viruso, qua traumatizar la
centrala nervo-sistemo.

On protektas su kontre poliomielito per vacino. Bonega protekto bezonas sis-foya
vacino de evo di 6 monati til la evo di 18 yari. La vacinajo kontenas
desaktivizita, altre dicante mortigita, virusi.

Ek maladeskinta ma senvacinizita infanti 0,1–1 % havas simptomi di paralizo. Ek
li 5–10 % mortas, kande respir-organi paralizas su. La morbo kauzas anke
deformuri od atrofiuri di la limbi.

Poliomielito expansas tra kontaminata aquo. Komuna infekto-fonti esas
nedesinfektita drink-aquo e legumi, qui esas rinsita per leda aquo. L’ evito di
la mencioniti supre e bonega higieno personala diminutas la risko di la
maladesko.

La maxim mala situaciono esas en central Afrika. Ye 2004 ibe esis c. 300
maladeskinti. Ank en Azia la morbo esas trovita. En la tota kontinento di
Amerika la morbo esas extingita ye fino di 20ma yarcento, ed en Europa (en
Bulgaria) la maxim lasta kazo esis ye 2001.



https://io.wikipedia.org/wiki/Pensacola,_Florida

Pensacola esas urbo en la komtio Escambia, Florida, Usa. Segun la demografiala
kontado di 2000, ol havis 56,255 habitanti. Tamen, lua metropolala regiono havis
412,153 habitanti.Ol esas la maxim granda metropolala regiono di Florida.

Pensacola esis marala portuo che la bayo di Pensacola Bayo, qua iras a la Gulfo
di Mexikia.

Pensacola havas altra nomo, "La Urbo di Kin Flagi" pro la kin flagi qui uzesis
en olua historio: la flagi di Hispania, Francia, Granda Britania, la Kunfederita
Stati di Amerika, ed Usa.

Segun l'Usana Kontado Ministerio, l'urbo havas entote 102.7 km², equivalanta a
39.7 mi², di qui 58.8 km² (22.7 mi²) esas lando e 43.9 km² (17.0 mi², o 42.77%
de la surfaco totala) esas aquo.

Segun la demografiala kontado di 2000, esis 56,255 homi, 24,524 hemanari, e
14,665 familii qui rezidis en la urbo. La denseso di habitantaro esis 956.8/km²
(2,478.7/mi²). Esis 26,995 domi kun mezvalora denseso di 459.2/km²
(1,189.4/mi²). Segun raso, esis 64.91% Blanki, 30.58% Negri od Afrik-Usani,
1.77% Aziani, 0.52% indijeni Amerikana, 0.06% Pacifik-insulani, 0.54% de altra
rasi, e 1.61% de du o plura rasi, e 2.07% de la habitantaro esis
Hispan-Amerikani o Latin-Amerikani de irga raso.

La mezvalora revenuo per hemanaro en l'urbo esis $34,779, e la mezvalora revenuo
per familio esis $42,868. La mezvalora revenuo por la viri esis $32,258 kontre
$23,582 por la mulieri. La revenuo per capita por la urbo esis $21,438. Vivis
sub la povreso-lineo16.1% de la habitantaro e 12.7% de la familii. Ek omna
habitantaro evante min kam 18 yari, 26.2% ed ek omna habitantaro evante 65 yari
o pluse, 9.2% vivis sub la povreso-lineo.



https://io.wikipedia.org/wiki/Para%C3%ADba

Paraíba esas Braziliana stato. Lua vicina stati esas Rio Grande do Norte en la
nordo, Ceará en la westo, e Pernambuco en la sudo. En esto jacas Oceano
Atlantiko.

Ante Portugalani arivar en la regiono, nuna Paraíba habitesis da indijeni de
rasi Tupi e Kariri, la lasta anke nomizita Tapuia. Le Tupi dividesis en du
populi: Tabajara e Potiguara, qui esis enemiki inter li. Le Tabajara esis
pacifika e vivis en la litoro. Le Potiguara vivis en mikra regiono inter Rio
Grande do Norte e Paraíba, dum ke le Kariri, vivis en la westo.

Dum kelka tempo pos l'arivo di Pedro Álvares Cabral en 1500, Portugalani havis
poka intereso pri koloniigar Brazilia, pro la komerco kun India esir plu multe
profitoza. Do pirati, note Franci, komencis extraktar la ligno Caesalpinia
echinata , uzita en Europa por produktar tinto reda. La pirati divenis amiki del
indijeni e kambiis vari per la ligno.

Por kombatar la pirateso e koloniigar la regiono, Portugalana krono dividesis
Brazilia en 15 heredala kapitanii, meze li la kapitanio di Itamaracá, donita a
Pero Lopes de Sousa, qua sendis Francisco Braga por administrar ol. Francisco
Braga ne administris ol bone, e remplasesis per João Gonçalves, qua fondis
vilajo ed instalis plantacerii di sukrokano e fabrikerii (engenhos) por
produktar sukro.

En 1574 pos atako dal indijeni a la kapitanio, rejulo Sebastião la 1ma di
Portugal decidis dividar Itamaracá e krear la Royala Kapitanio di Paraíba e
sendar expedicioni por kombatar la Franci e lia federiti indijeni. Pos la
kinesma expediciono, fine en 1584 Franci ekpulsesis, e Portugalani konstruktis
du fortui e pose fondis l'urbo Nossa Senhora das Neves. En 1588 Frutuoso
Barbosa, lore kapitano-chefo di la kapitanio di Paraíba, rinomizis l'urbo
Filipeia de Nossa Senhora das Neves, en homajo a Felipe la 2ma di Hispania, lore
anke rejulo di Portugal.

Dum la 17ma yarcento Nederlandani invadis la regiono e rinomizis l'urbo kom
Frederiksstad. Li ekpulsesis de la regiono dum la 1650a yari.

En 1755 la kapitanii di Paraíba e Ceará anexesis a la kapitanio di Pernambuco.
En 1756, pro impero dal Markezo de Pombal, la kapitanio sendis ligno di bona
qualeso por rikonstruktar Lisboa. En 1799 Paraíba itere separesis de la
kapitanio di Pernambuco.

Pos la nedependo di Brazilia, la provinco Paraíba (antee kapitanio) partoprenis
en la revolto konocita kom Kunfederuro dil Equatoro. La revolto faliis e lua
chefi mortigesis. De 1848 til 1849 altra revolto, konocita kom Praieira eventis
en la regiono sub influo de la revolti di 1848 en l'Europa, ma anke ne havis
suceso.

Lua klimato esas tropikala, kun intensa suno en sumero e intensa pluvi en
vintro. En sertão regiono (westo di stato) la klimato esas mi-arida. La sikesi
en ca regiono povas durar plu kam un yaro.



https://io.wikipedia.org/wiki/Objekto_(programifo)

En informatiko, objekto es simbolala ed autonoma kontenilo qua kontenas informi
e mekanismi pri temo, manipulati en programo. La temo es ofte ulo di tushebla
dil reala mondo, . Ico es la centrala koncepto dil objekt-orientizita
programifo.

En objekt-orientizita programifo, objekto kreesas de modelo nomizita klaso o
prototipo, de qua olu heredas la konduti e la traiti. La konduti e la traiti
tipe apogesas sur la propri al kozi qui inspirabas l'objekto: persono (kun olua
civil stando), dosiero, produkturo.

La nociono di objekto introduktesis kun la programifo-linguo Simula, kreita a
Oslo inter 1962 e 1967 por faciligar la programifo di programi di simulado. Kun
ica programifo-linguo, la traiti e la konduti dil objekti a simular deskriptesas
en la fonta kodexo (source code).

La linguo di objekt-orientizita programifo Smalltalk kreesis da la centro di
exploro Xerox ye 1972.

L'objekt-orientizita programifo divenis populara ye 1983 kun l'ekiro dil
programifo-linguo C++, objekt-orientizita linguo, e l'uzado di olu volate
similesas al populara linguo C.

L'unesma objekt-orientizita datumari komercaligesis ye 1993, e lia teknologio ne
arivis a matureso ante la fino dil 20ma yarcento.

La linguo di objekt-orientizita programifo Java kreesis da Sun Microsystems ye
1995, e precipue destinesis al programifo dil reto-aplikaji, la teknologio di
olu esis en plena evoluciono dum la yari 1990.

En ula objekt-orientizita lingui, la metodi, la propraji e la stando di objekto
es manipulabla de altra objekti unike se li explicite deklaresas quale public.
Ico es la mekanismo di enkapsulaciono.

Inter la diversa teknologii qui gravitas cirkum la objekti, esas la lingui di
objekt-orientizita programifo e la datumari objekt-orientizita. La nociono di
objekto egale uzesas en la programifo di kompozanti di programaro ed anke en la
koncepto di programaro.

Objekt-orientizita datumaro permisas la permananta provizuro di objekti, al
helpo di sistemo di direktado di datumaro ed adaptata programifo-linguo.

La Object Management Group es internaciona konsorto di normalizado e di susteno
dil teknologii apogata sur la objekti.

Kreita da la Object Management Group, CORBA es normo relativa al arkitekturo di
programi qui kambias su kun objekti.

Kreita da la World Wide Web Consortium, la Document Object Model es normo
relativa al manipulo dil elementi di reto-pagino per linguo di
objekt-orientizita programifo quale JavaScript.

L'objekt-orientizita programifo es skribo-stilo dil fonta kodexo, propra ad ula
programifo-lingui. En ica stilo, la fonta kodexo es serio di deskripturi di
klasi o di prototipi, kun la deskripturo di lia traiti ("propraji") e di lia
konduti ("metodi"). Smalltalk, Python, Java e C++ es lingui di
objekt-orientizita programifo.



https://io.wikipedia.org/wiki/Nizhny_Novgorod

Nizhny Novgorod (kurte Nizhny) esas la quaresma maxim grand urbo di Rusia, kun
cirkume 2 milioni habitanti. Ol esas la centro di la vasta ekonomikala regiono
di Volga-Vyatka, ed anke l'administrativa centro di la samnoma regiono.

L'urbo fondesis da la granda duko Yuri la 2ma en 1221 kunfluanta amba precipua
riveri, Volga ed Oka. Lia nomo signifikas Infra nov-urbo, por ecelar per anciena
Novgorod. precipua fortreso da frontierala protekto, prenis avantajo di naturala
marsho.

Quale Moskva e Tver, Nizhny Novgorod esis inter l'urbi itere fondita pos la
Mongola devasto, e plugrandigis en granda centri di rusa politikala vivo dum
l'epoko Tatar yugo. Lua importa kreskis kande la chef-urbo di la povoza princio
di Suzdal instalesis ibe, en 1350. Granda duko Dmitry Konstantinovich
(1323-1383) probis facar lia chef-urbo rivalo Moskva : konstruktis
petro-citadelo e multa kirki e esis historist-kliento. L’unesma exista
manuskripto di Rusa unesma kroniko, Laurentian Codex, esis skribita per il da
lokala monako Laurence en 1377.

Pos urb-enkorpigo en Moskvia 1392 lokala princi prenas la nomo Shuisky ed
instalis su a Moskva, ube ul esis importanta en la korto e breva acesis al trono
kon la persona di Vasili 4ma. Nizhny Novgorod esis regardita da moskvini chefa
kom granda fort-punto en sua militi kontre Tatars di Kazan. Maxim granda
kremlin, uno di plu forta ed unesma prezervita citadeli en Rusia, esis
konstruktita ye 1508 til 1511, sub superviziono di Peter l’Italiano. La fortreso
esis sata forta rezistar Tatar sieji ye 1520 e 1536.

Ye 1612 su-dicanta nacionala militia, reunita da lokala komercisto Kuzma Minin e
komandita da Knyaz Dmitry Pozharsky ekpulsis polona trupi de Moskva, lore
finitis trubl-epoko ed instalinta la normo di Romanov dinastio. precipua placo
ante la kremlin es nomizita de Minin. Pos sequa yarcento urbo prosperis e esis
selektita da Stroganov (la maxim richa familio di Rusia) kom baza per sua agi.
Partikula stilo di arkitekturo e piktala ikoni, konocita kom Stroganov stilo,
developis ube dum turno 17ma e 18ma yarcento.

En 1817 la ferio Makariev, un ek la maxim viva en mondo, transferesis a Nizhny
Novgorod, e nune ol atraktas milioni di viziteri omnayare. De la duimo di la
19ma yarcento, multa industrii progresanta developis, e turno 20ma yarcento to
es maxim granda industria centro anke.

Tre mala vivo di proletariat esis deskriptita reala en la Maxim Gorky noveli,
qua naskis ube ye 1868. Dum lia vivo, urbo esis renamita Gorky sequinta lia
returno en Sovietia ye 1932 e gardas ta nomo til 1991. Tale epoko urbo esis
klozita por stranjeri per sekurito di milita reserchi. Fizikisti Andrei Saharov
esis koaktita ibe til 1986 da limitar kontakto kun stranjeri.



https://io.wikipedia.org/wiki/Monto_Blanka

Monto Blanka (Franciana: Mont Blanc, Italiana: Monte Bianco) esas la maxim alta
monto en west-Europa kun 4,810 metri di altitudo, e la kinesma sur la plano
kontinentala. Ol jacas inter Alta-Savoya (Francia) e la valo di Aosta (Italia),
objeto di litijo inter la du landi, e la punto kulminanta di la kateno dil Alpi.

La tunelo, simpla tubo, jacas inter Chamonix Francia (alt. 1274 m) e Courmayeur,
valo di Aoste, Italia (alt. 1381 m) alonge 11,6 km. Ol pasas exakte sub
l'aiguille du Midi.

La tunelo apertesis ye la 19ma di julio 1965. L'incendio ye la 24ma di marto
1999 produktis 39 morti pro la fairo en kamiono kun kombustivo esir tro varma e
ne povis extingesar rapide. Pumpisti prenis 53 horis por kontrolar la fairo. Pos
kriminala proceso finita en 2007, 12 personi kondamnesis por neglijo, ed indemno
di 34-milioni Euri pagesis a la familii di la viktimi. La tunelo klozesis dum 3
yari e mult ameliori en lua substrukturo ed en la reguli pri sekureso facesis,
inkluzite subtera voyo por evakuar personi sub la choseo. Nun organizuro
kunlaboras inter du lateri e la normi esas plu restriktiva.



https://io.wikipedia.org/wiki/Mongola_lingui

Mongola lingui esas un grupo en Altaika linguaro. En evoluciono di Mongola
lingui dicernesas tri periodi:

I. La periodo di anciena Mongola finis c. 1200. Ne existas anciena texti, ma
esas konkluzita ke esis du precipua dialekti, de qui un divenis la bazo di
Libro-Mongola.

II. De periodo di Meza-Mongola (1200–1500) esas prezervita multa linguala
materiali. Dum Chingiz-kano e sua propaginti Mongola esis en poziciono di
mondala linguo. Per estala dialekto skribita dokumenti esas komparate multa, ed
esas prezervita Araba-Mongola e Persiana-Mongola vortari, quin Islamana eruditi
kompilis ye 13ma e 14ma yarcenti. De sudala dialekto ne existas ula literaturala
traci.

III. Periodo di nuna Mongola komencis kun Buddhana renesanco, qua produktis
ampla literaturo. Mongoli turnis a Buddhani c. 1575, e pose komencis tradukar
verki ek Sanskritana, Chiniana e Tibetana. Nuna lingui dividas su en estala e
westala grupi.

2 Branchi: Estal-Mongola brancho e Westal-Mongola brancho Estal-Mongola brancho:



https://io.wikipedia.org/wiki/Mondala_Kupo_di_Futbalo_2014

La Mondala Kupo di Futbalo en 2014 esis futbalo-championkonkurso qua eventis en
Brazilia de 12 di junio til 13 di julio 2014, kun la partopreno di 32 esquadi,
inkluzite la Braziliana. Lore a Mondala Kupo di Futbalo eventis en Brazilia
duesmafoye. L'unesma esis en 1950.

Entote eventis 64 partii til la finala en la Maracanã-stadio ye la 13ma di julio
2014, inter Arjentinia e Germania. Germania vinkis la partio per 1-0 e divenis
championo di futbalo por la 4ma foyo en lua historio. James Rodríguez de
Kolumbia esis la maxim efikiva atakanto: entote ilu facis 6 goli dum la Kupo.

Dek e du urbi Brazilian aceptis la partii: São Paulo, Rio de Janeiro, Brasília,
Belo Horizonte, Salvador, Recife, Fortaleza, Porto Alegre, Manaus, Curitiba,
Natal e Cuiabá. Sep urbi konstruktis nova stadii, e la kin cetera (Rio de
Janeiro, Fortaleza, Salvador, Curitiba e Porto Alegre) reformis stadii.

L'urbi amelioris lua substrukturi, precipue transportala e voyala, por bone
aceptar la turisti. Dum la Mondala Kupo di Futbalo la lando aceptis cirkume 1
milion stranjera turisti de 202 landi, e la festi organizita da FIFA aceptis
entote 5 milion personi.



https://io.wikipedia.org/wiki/Michael_Jackson

Michael Joseph Jackson (1958 til 2009) esis notora Usana kantisto di r&b e pop,
ed anke kompozisto e muzikala produktisto.

Naskinta en Gary, Indiana Michael esis la 8ma di dek infanti. Lia matro,
Katherine Esther Scruse, esis devocoza di Jehova testi, e lia patro Joseph
Walter "Joe" Jackson laboris en un fabrikerio. Michael havis 3 fratini: Rebbie,
La Toya e Janet, e 5 fratuli: Jackie, Tito, Jermaine, Marlon, e Randy. Un
fratulo, Brandon, mortis balde pos naskar

Ye 1964 Michael e Marlon unionis en la grupo The Jackson Brothers - formita da
fratuli Jackie, Tito e Jermaine - kom suport-kantisti e muzikisti. Evanta 8
yari, Michael komencis dividar la precipua vokali dil grupo kun Jermaine, e la
grupo esis rinomizita The Jackson 5. La grupo atingis suceso en fino di 1960a
yari. Motown enrejistris l'unesma fonografuri dil grupo.

Ye 1979 Quincy Jones produktis por Michael lia unesma disko solo, Off the Wall.
Malgre la komercala suceso, Michael decidis superigar Off the Wall kun lia
sequanta albumo, e Thriller (1982) atingis 29 milioni di kopii en Usa e, til nun
110 milioni di kopii en tota mondo. Ye 1983 Michael rijuntis lia fratuli por
homajar la 25 yari di Motown. La spektaklo esis prezentita ye 16 di mayo 1983
por 47 milioni di personi da televiziono.

Ye 27 di januaro 1984 dum la rekordo di un anunco por Pepsi, Michael sufris
acidento kun petardeto, qua incendiis lia haro, e sufris ekimoso en lia
kranio-pelo. Jackson nulatempe rekuperis su de ta acidento.

Ye 1985 il skribis We Are the World kun Lionel Ritchie, por helpar la povri en
Usa ed en Afrika. La muziko vendis 30 milioni di kopii, e ganis 4 Grammy la
sequanta yaro.

Ye 1986 la tabuletatra jurnali lanis la historio ke Michael dormis en
hiperpresada oxo chambro. Malgre esis mentio, Michael propra dissemis ta rumoro.
Sequanta yaro, Michael lansis l'albumo Bad, qua vendis til 2008 30 milioni di
kopii. Ye 1991 il lansis Dangerous, qua vendis 7 milioni di kopii til 2008.

Ye 1993 Michael Jackson esis akuzita por unesma foyo di esar pedofilo. La
sequanta yaro il mariajis en sekreto kun Lisa Marie Presley, filiino di Elvis
Presley. Ye 1995 il lansis l'albumo HIStory, qua vendis 20 milioni di kopii.

Ye 2001 il lansis l'albumo Invincible. Ye 2003 il nove esis akuzita di
pedofilio, ed esis absolvita ye 2005.

Ye marto 2009 Michael Jackson anoncis en London un serii di retroveno koncerti
kun la titulo "This is It". L'iniciala ideo esis 10 koncerti en London, ed anke
en Paris, New York e Mumbai, e la koncerti komencus ye 13 di julio 2009 e finus
ye 6 di marto 2010. Min ke 3 semani ante la komenco, Michael Jackson mortis pro
kordiala aresto en lia domo, ye 25 di junio 2009.



https://io.wikipedia.org/wiki/Martinik

Martinik (France: Martinique) esas insulo en Karibiana Maro qua apartenas a
Francia. Cristoforo Colombo desembarkis en l'insulo ye la 15ma di junio 1502,
lore konocita kom "Jouanacaëra-Matinino"da la indijeni. La Karib nomezis ol
"Jouanacaëra", quo signifikus "l'insulo di l'iguani". Pos la deskovro, la nomo
evolucionis vers Madidina ("l'insulo di la flori"), Madiana, e pose Matinite.
Martinique (la nomo en Franca, evolucionis de Matinite.

Unesma habitanti di Martinik esas indijeni Arawak. Cirkum la yaro 1200 arivis la
Karib indijeni. Cristoforo Colombo vidis l'insulo unesmafoye en 1493 e nur
desembarkis en ol ye la 15ma junio 1502, ma Hispania havis pouca interesto em la
teritorio.

Ye la 15ma di septembro 1635 Pierre Belain d'Esnambuc, Franca guberniestro di
Santa Kitts, desembarkis en la portuo do Saint Pierre kun 150 kolonigiisti.
D'Esnambuc postulis l'insulo en nomo di la Franca rejulo Louis 13ma.

Karib indijeni atakis la kolonigiisti la sequanta yaro, ma Franca trupi forcis
ol retretar vers l'esto dil insulo. Kande en 1658 li revoltis kontre Franciana
koloniigo, Franca guberniestro Charles Houel de Petit-Pré deklaris milito kontre
li. Multa indijeni mortigesis, e la transvivanta ekpulsesis de l'insulo.



https://io.wikipedia.org/wiki/Mace_Windu

Mace Windu (72 BBY - 19 BBY) esas fiktiva karaktero en l'universo di Star Wars.
Lu pleesis da Samuel L. Jackson en la filmi Episode I: The Phantom Menace,
Episode II: Attack of the Clones e Episode III: Revenge of the Sith.

Windu esas Jedi Maestro kun legendala stando ed un di la lasta membri di la Jedi
Koncilo ante la Granda Purgo di la Jedi. Lu posedas extensiva savo pri Jedi
historio e filozofio, ed esas diplomacisto; tamen, la Klonulo-milito igis lu
questionar sua kredi pri to. Kom tam respektinta Jedi kam Maestro Yoda, Windu
esas seniora membro di la Jedi Koncilo. Lua sajeso e povo esas legendala, tale
anke la pezeso di sua vorti. Lu esas ecelenta chefa mentoro ed esas pensata kom
saja e povanta Konsulal/Gardistala Maestro di la Ordeno di Jedi.

Ne nur sua reputo por sajeso e povo, Windu esas anke un la la maxim habila
espado-uzanti en la Ordeno. Lu kreis Vaapad, duelo-tekniko en la sepesma formo
di lumo-sabrala kombato qua kontenas certena elementi di praktiki en la
Tenebroza Latero. Multi dicis ke nur Yoda esis plu habila kam lu pri la uzado di
la lumo-sabro.

Mace Windu unesme venas de la planeto Haruun Kal. Pos la morto di sua genitori
kande lu evis nur sis monati, lu eniris la Jedi Ordeno. Lu komisesis a la Jedi
Konsilo a la evo di duadek-e-ok, tatampe la maxim yuna Jedi qua eniris aden la
Konsilo (tamen, kelka yari pose, Anakin Skywalker eniris la Konsilo a la plu
yuna evo di 23).

Ye 32 BBY, Qui-Gon Jinn ed Obi-Wan Kenobi aparas avan la Konsilo kun Anakin
Skywalker, yuna esklavo de Tatooine, qua li asertas esar la un selektita en la
predico di la Jedi, qua adportos equilibro a la Forco per destruktar le Sith.
Kun Yoda, Windu havas grava dubiti, sentante tenebroza nubo cirkum la futuro di
ta puero, ed interdiktas la entreno di lu da la du Jedi. Tamen, kande Jinn
mortigesis da Darth Maul dum la Batalio di Naboo, ante mortar Jinn dicis a
Kenobi ke lu entrenez Skywalker kun sua lasta respiro. Pose Kenobi dicis ke lu
entrenos la puero kun o sen la permiso di la Konsilo; lore li abandonis
interdiktar la entreno. Yoda e Windu grande perturbesis pri la retroveno di Sith
Sinioro, enemiko qua ne trublis la galaxio dum plu kam un yar-milo.

Dum la dek-yarala periodo inter The Phantom Menace ed Attack of the Clones,
Windu konstruktas specala elektrumo lumo-sabro kun rara ametisto-kolorizita
kristalo.

Dum la eventi irante a la Batalio di Geonosis, Windu deskovris kun granda
konsterno, ke sua antea mentoro ed amiko, Komto Dooku, turnis su kontre le Jedi
e kidnapis Kenobi, la adulteskita Skywalker, e Padmé Amidala, la antea Rejido di
Naboo qua divenis senatano. Windu duktis cirkum 200 Jedi por salvar li ek
Geonosis-ala exekuto administrita da Komto Dooku. Windu afrontis Dooku ye
balkono sur la areno, ma esis ekpulsata da Jango Fett qua gardis Dooku. Dum la
sequinta batalio, tamen, Windu deskapigis Fett, qua ja ocidis multa Jedi,
inkluzante Coleman Trebor. Windu lore duktis la klonulo-armeo a vinko dum la
batalio.



https://io.wikipedia.org/wiki/M%C3%A9decins_Sans_Fronti%C3%A8res

Mediki Sen Frontieri en Ido, od en Franciana Médecins Sans Frontières (MSF)
(pronunco [medsɛ̃ sɑ̃ fʁɔ̃tjɛʁ]) esas organizuro fondita en Francia qua nune
agas en tota la mondo, por furnisar humanala helpo a regioni devastita da militi
o subdevelopita landi qui afrontas endemii. Lua sideyo esas en Genève, Suisia.

L'organizuro fondesis en 20 di decembro 1971 da un grupo di mediki e jurnalisti,
inter li Bernard Kouchner e Jacques Mabit. Multa de ta mediki e jurnalisti
laboris en Reda Kruco e vidis la rezulto dil masakro di Ibo populo en Biafra. Li
ne aceptis mantenar silenco pri la masakro.

Li notis ke pos la deskoloniigo di Afrika ed Azia traktar la maladi ne esis
suficanta: on mustis anke denuncar la violado di homala yuri, mobilizar publika
opiniono tra komuniko-moyeni, e profesionaligar la helpo. Li kredis ke tota la
habitanti di la Tero havis la yuro por kuraco nedependante de raso, religio o
politikala kredo.

En 1999 l'organizuro ganis la Nobel-premio pri paco. Nune ol havas plu kam 5
milion socii en cirkum 70 landi e plu kam 34,000 kunlaboranti, e mantenas
operacala sideyi en Paris, Amsterdam, Bruxel, Barcelona e Genève. En 2010
l'organizuro recevis 943.3 milion Euri di qui 91% originis de privata donacaji.



https://io.wikipedia.org/wiki/Liquido

Liquido es forma di fluido : la molekuli es feble ligilita, to qua retro-donas
la liquidi es perfekte deformabla. Ma, inverse di gazo, ul es omni di mem
ligita, molekulo ne povas forirar multo di altra to qua facas ke la liquida
materio havas kohero ke ne posedas gazo (e kom en solidi, la molekuli es tre
proxima l'uni l'altri, to qua retro-donas la liquidi dificile kompresebla.

La korpi, segun la kondicioni di tempo e di preso. povas esar sube
liquido-formo, gazo o solido (videz fazo-diagramo). La liquida formo korespondas
a formo di min energio ke gazo (la kineta energio di molekuli di liquido es
ne-suficanta per ruptar la forci qua materialigas per la superfaca tensiono) ma
di supera energio ala solida formo (kontre di solido, la kineta energio di
molekuli suficas facenda li diplasar su spontane l’uni da raporto l’altri).

La liquida karakterizas su da sua viskozita, qua mezuras juste la ligeso di
molekuli l’uni a l’altri e do la rezisto pri korpo qua tra-irus la liquido.
Pluse la viskozita es granda, pluse la liquido similesas pri solido. Ol havas do
tota gamo di mediacanta esti (pasto), qua retro-donas la distingo dificile inter
la liquido e la solido. En fakto la plu bona testo es to di la rupturo : solido
ruptas su e fend-etas, e restas li ; liquido fendas su e retro-iras pos la
des-aparo di la kozo di rupto, sen lasas altra traco ke ondo.

Not-izar ke certi opinionas ke vitro ne es solido, ma sole fluido tre viskozita,
e ke la tre olda glasi es plu dika infra ke supra to qua esus la pruva ke vitro
fluas lente vers infrajo. Ta es falsa ; la profilo en formo di piro di olda
vitro-folio dum multi yar-centi, ma procedo di fabrikado. To qua es vera, to es
ke vitro ne es kristalatra]] (solido aranjita uniforme), ma solido « amorfo »
(vortopa « sen formo »), en qua la pozeso di molekuli es fixa ma hazardala, kom
en fluido observita lor donita momento.

Liquido enkarcerigita per solida matrico nomas su frosto. Liquido enkarceriginta
granda quanto di gaz-bulo e en esto di importanta viskozita nomas su moso.



https://io.wikipedia.org/wiki/Lane,_Kansas

Lane esas vilajeto en la komtio Franklin, Kansas, Usa. Segun la demografiala
kontado di 2000, ol havis 256 habitanti.

Segun l'Usana Kontado Ministerio, la vilajeto havas entote 0.6 km², equivalanta
a 0.2 mi², di qui 0.6 km² (0.2 mi²) esas lando e nulo kovresas per aquo.

Segun la demografiala kontado di 2000, esis 97 hemanari, e 71 familii qui vivis
en la vilajeto. La denseso di habitantaro esis 449.3/km² (1,177.8/mi²). Esis 105
domi kun mezvalora denseso di 184.3/km² (483.1/mi²). Segun raso, esis 96.48%
Blanki, 0.39% Negri od Afrik-Usani, 0.39% indijeni Amerikana, 0.39% Aziani,
0.00% Pacifik-insulani, 0.00% de altra rasi, e 2.34% de du o plura rasi, e 0.39%
de la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $41,500, e la mezvalora
revenuo per familio esis $42,500. La mezvalora revenuo por la viri esis $32,031
kontre $21,429 por la mulieri. La revenuo per capita por la vilajeto esis
$19,144. Vivis sub la povreso-lineo 12.0% de la habitantaro e 11.4% de la
familii. Ek omna habitantaro evante min kam 18 yari, 13.1% ed ek omna
habitantaro evante 65 yari o pluse, 0.0% vivis sub la povreso-lineo.



https://io.wikipedia.org/wiki/Kornwalana_linguo

La Kornwalana linguo esas Britonika linguo, parolata en Kornwal. Ol havas 80%
simileso kun la Bretoniana ed 75% kun la Walsana, parolata en sama insulo.

Du mil yari ante nun, la habitanti en Britania, exter norda Skotia, parolis en
simila varianti di Kelta linguo. Cirkume 9ma yarcento, la linguo en sud-westa
Britania, en Kornwal, divenis distingata de la Walsana linguo. La frua stando di
la Kornwalana linguo ne esas bone konocata, ma en 15ma yarcento ol esis
retretinta avan la Angliana linguo; en la westo on parolis nur Kornwalane, ma
esta Kornwal esis bilingua. Existis kelka Kornwalana literaturo: oli precipue
konsistis de religiala teatraji, qui docis naraci ek la Biblo. Nula Kornwalana
tradukuro di la Biblo existis.

La Kornwalana linguo konsideresis kom linguo di la basa klasi. Kande imprimita
libri apareskis, on produktis nula libri en la Kornwalana. En 1547, dum la regno
di Edward 6ma, impero publikigesis ke esez nur Angla oficii en kirki en Kornwal.
Lo efektigis rebeleso da Korwalani qui refuzis la nova oficii. La rebelanti
vinkesis, e la evento probable hastigis la desaparo di la linguo. Cirkume 1600,
nur poka personi en la extrema westo di la peninsulo konocis nulo de la Angla
linguo.

Esis ula eruditi qui parkomprenis lore ke la linguo balde extingesos, e li
studiis ol ed olua skarsa literaturo. Parti de la Biblo tradukesis, ed en 1707
aparis gramatiko-libro. Tamen ca atenco esis tro tarda por rivivigar la linguo.
En 1777 mortis Dolly Pentreath, qua segun legendo esis la lasta indijeno qua
parolis Kornwalane. Pose, la linguo esis konocata nur segunquante kelka personi
rimemoris vorti e frazi de sua genitori.

Tamen la linguo esis nultempe tote obliviata; esis kelka entuziasmanti en la
19ma yarcento qui studiis la skribata linguo; ol esas nuntempe ankore studiata e
parolata da kelki.



https://io.wikipedia.org/wiki/Komintern

Komunistala Internacionalo (komintern) anke konocita kom Triesma Internacionalo
esis komunist organizuro qua existis de 1919 til 1943, kun skopo di "renversar
l'internaciona borgezaro per tota posibla moyeni, e krear internaciona sovieta
republiko kom transitala fazo ante la kompleta aboliso dil Stato.

Komintern diskutis pri la questiono pri Esperanto en olua 2ma kongreso, 6 di
agosto 1920, kande hispana delegito Pestana propozis, „ke omna oratoro en int.
kongreso“ parolez en la por lu maxim facila linguo e ke de omna parolado esez
facata nur un tradukuro en helpanta linguo Esperanto.“ La propozo esis
transdonita al Exekutanta Komitato por studieso. Simila propozo prizentis al
Komintern skribo-forme, Raymond Lefebvre, Bombacci e 23 altra subskribinti.
Rezulte la sekretariaro di Komintern formacis specala studio-komisiono
konsistanta de J. Pogany (exkomisario en Hungara Sovietrepubliko), Henri
Guilbeaux e Hans Itschner. En la 3ma kongreso di Komintern, 12 di julio 1921, la
questiono pri L.I. itere esis traktata ed on itere komisis l'afero al Exekutiva
Komitato. Sub influo dil idisto Itschner, sekr. di la studio-komisiono, ta lasta
nemulte studiis. Per du voti di Itschner ipsa e Guilbeaux, malgre reteno di la
prez. Pogány la komisiono decidis aprobar Esperanto ed Ido sama-tempe; ma
rekomendis ad omna komunisti lernar prefere Ido kom „plu perfekta“ kam
Esperanto. Ta „decido“, nulafoye aprobesis da komintern ipsa, esis blufe uzita
dal idisti por propagando di Ido en komunistala rondi e sur olua bazo kelka
komunistala. partisi, ex. Chekoslovakana, Mexikiana, Greka, Luxemburgiana, Reda
Sport-Internacionalo, Int. Laboristala Helpo e. a. organizuri aceptis rispektiva
rezolvi. Balde tamen la sekretarieyo di ex. komitato di Komunistala
Internacionalo oficale desformacis la komisiono sen adopto di irga decido pri
Esperanto nek pri Ido. Depos ta fush-afero la questiono pri L. I. nulafoye esis
ritushata en la kongresi di Komunistala Internacionalo, ma olua sekretarieyo
ofte interesesis pri la movemento.



https://io.wikipedia.org/wiki/Jules_Verne

Jules Gabriel Verne, (1828 til 1905) esis Franciana skriptisto e poeto, do
granda parto di verki de steampunk cienco-fiktivajo (note televiziono).

Il komencis skribar libreti. En 1858 ilu renkontris Pierre-Jules Hetzel,
importanta editisto, qua adjuntis komika acenti, chanjis trista finiti en
feliceso, e dolcigis diversa politikala mesaji.

Ilu esis geografiisto e pasionita per navi e posedis multa belaji. Lua precipua
personaji esis Skotiani.

Il komencis skribar dum yuneso. En 1847 ilua patro, qua esis legisto, sendis
Jules a Paris por studiar lego. En Paris il renkontris skribisti e dramatisti,
qui iniciis lua kariero kom skribisto. En 1858 il renkontris Pierre-Jules
Hetzel, importanta editisto, qua adjuntis komika acenti, chanjis trista fini a
felica, e dolcigis diversa politikala mesaji.

Ilua unesma romano esis Cinq semaines en ballon, qua aparis en 1863. Voyage au
centre de la Terre aparis en 1864; il duris reguloze produktar romani di
aventuri, kun ciencala temi, dum sua vivo.



https://io.wikipedia.org/wiki/Internaciona_kriminala_korto

Internaciona kriminala korto (en Franciana cour pénale internationale, en
Angliana International Criminal Court) esas internaciona organizuro kreita por
judiciar individui pro krimini di genocidio, krimini kontre homeso, milito
krimini ed atako-militi, quankam nune ol ne povas exercar judiciala resortiso
pri atako militi.

En oktobro 2009 110 landi esis membri di la korto, e 38 altra landi signatis la
pakto ma ne ratifikis ol til ta dato.

La korto establisesis en 1998 ma komencis funcionar en 1 di julio 2002. Lua
sideyo jacas en Den Haag, Nederlando.

Til nun, la korto komencis inquesti en 4 kazi: pri la nordo di Uganda, pri
Demokratial Republiko Kongo, pri Centrafrika e pri Darfur, Sudan. La korto
akuzis 14 personi: 7 sejornas fuganta, 1 spontane aparis antee en la Korto, 2
mortis e 4 enkarcerigesis. L'unesma persono judiciita da la Korto esis Thomas
Lubanga de la Demokratial Republiko Kongo.

L'ideo di establisar internaciona korto por judiciar milito-krimini aparis en
1919 dum la konfero pri paco en Paris. La questiono prizentesis a la Ligo di la
nacioni en 1937 ma nulo facesis. En 1948 dum la Nürnberg judicio l'ideo aparis
nove, por judiciar nacionalsocialisti.

En 1989 Arthur Napoleon Raymond Robinson, lore chefministro di Trinidad e Tobago
prizentis l'ideo di un internaciona kriminala korto por kombatar la komerco di
drogi. Dum verki en la esbosuro di la statuto di la korto, internaciona komuneso
komencis judiciar milito krimini en Yugoslavia e Rwanda e ta judicii demonstris
la neceseso di un permananta internaciona kriminala korto. Til la 11ma di aprilo
2002 60 landi ratifikis l'Estatuto di Roma, e la pakto efikeskis.



https://io.wikipedia.org/wiki/Independence,_Oregon

Independence esas urbo en la komtio Polk, Oregon, Usa. Ol jacas apud la westa
rivo di la rivero Willamette. Segun la demografiala kontado di 2000, ol havis
6,035 habitanti.

Segun l'Usana Kontado-Ministerio, l'urbo havas entote 6.3 km², equivalanta a 2.4
mi², di qui 6.0 km² (2.3 mi²) esas lando e 0.2 km² (0.1 mi², o 3.72% de la
surfaco totala) esas aquo.

Segun la demografiala kontado di 2000, esis 6,035 homi, 1,994 hemanari, e 1,425
familii qui rezidis en la urbo. La denseso di habitantaro esis 1,000.1/km²
(2,585.8/mi²). Esis 2,131 domi kun mezvalora denseso di 353.1/km² (913.1/mi²).
Segun raso, esis 73.69% Blanki, 0.41% Negri od Afrik-Usani, 1.49% indijeni
Amerikana, 0.58% Aziani, 0.36% Pacifik-insulani, 19.64% de altra rasi, e 3.83%
de du o plura rasi, e 30.12% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $36,790, e la mezvalora
revenuo per familio esis $40,466. La mezvalora revenuo por la viri esis $30,253
kontre $22,527 por la mulieri. La revenuo per capita por la urbo esis $13,933.
Vivis sub la povreso-lineo 16.9% de la habitantaro e 14.6% de la familii. Ek
omna habitantaro evante min kam 18 yari, 22.5% ed ek omna habitantaro evante 65
yari o pluse, 7.4% vivis sub la povreso-lineo.



https://io.wikipedia.org/wiki/Independence,_Missouri

Independence esas urbo e sideyo di la komtio Jackson, Missouri, Usa. En 2000 ol
havis 113,288 habitanti.

Harry S. Truman vivis en Independence e retrovenis a l'urbo pos du termi kom
prezidanto.

Seguna la Usana Kontado-Ministerio, l'urbo havas entote 203.2 km², equivalanta a
78.4 mi², di qui 202.9 km² (78.3 mi²) esas lando e 0.3 km² (0.1 mi², o 0.17% de
la surfaco totala) esas aquo.

Segun demografiala kontado di 2000 esis 113,288 homi, 47,390 hemanari, e 30,566
familii qui rezidis en la urbo. La denseso di habitantaro esis 558.4/km²
(1,446.3/mi²). Esis 50,213 domi kun mezvalora denseso di 247.5/km² (641.1/mi²).
Segun raso, esis 91.87% Blanki, 2.59% Negri od Afrik-Usani, 0.70% Aziani, 0.64%
indijeni Amerikana, 0.46% Pacifik-insulani, 1.43% de altra rasi, e 2.31% de du o
plura rasi, e 3.69% de la habitantaro esis Hispan-Amerikani o Latin-Amerikani de
irga raso.

La mezvalora revenuo per hemanaro en la urbo esis $38,012 dolari, e la mezvalora
revenuo per familio esis $45,876. La mezvalora revenuo por la viri esis $34,138
kontre $25,948 por la mulieri. La revenuo per capita por la urbo esis $19,384.
Vivis sub la povreso-lineo8.6% de la habitantaro e 6.4% de la familii. Ek omna
habitantaro evante min kam 18 yari, 11.8% ed ek omna habitantaro evante 65 yari
o pluse, 6.7% vivis sub la povreso-lineo.



https://io.wikipedia.org/wiki/Ido-konfero_2001

Inter 17ma e 21ma di junio 2001 en Nürnberg eventis internaciona Ido-renkontro
kun partoprenanti de kin landi. Pro diversa kauzi ca renkontro esis l’ unesma
internaciona Ido-kunveno depos internaciona Ido-renkontro 1998 en Polonia. La
partoprenanti: Günter Anton (Germania), Frank Kasper (Germania), Marion Kasper
(Germania), Zmitro Lapcionak (Belarusia), Manfred Magin (Germania), Jean
Martignon (Francia), Alfred Neussner (Germania), Heidi Neussner (Germania), Brad
Philpot (Nederlando), profesoro doktoro Wolfgang Quies (Germania), Eberhard
Scholz (Germania), Hans Stuifbergen (Nederlando), Vlado Yakovenko (Polonia),
Wanda Yakovenko (Polonia).

La partoprenanti arivis de la 16ma til la 18ma di junio. Kun plezuro Frank
Kasper salutis ye la vespero dil 16 di junio Idisti en Nürnberg. Ilu kordialege
bonvenigis en Nürnberg Jean Martignon de Francia, Hans Stuifbergen e Brad
Philpot de Nederlando.

Preske omna altra gasti arivis ye 17 di junio. Arivis samideani Zmitro de
Bielorusia e le Yakovenko de Polonia. Fine esis 14 gesamideani de quar landi.
Omni bone interkomprenis en Ido qua esis l’ unika posibla komunikilo. On
promenis tra la bela anciena urbo Nürnberg, sub tre chanjema vetero.

La renkontro komencis dum la matino dil 18 di junio kun veho per la specala
treneto tra la belega anciena urbo di Nürnberg. Pose konferani promenis a la
kastelo di Nürnberg e de ibe a la centro dil urbo, ube on dejunis.

Dum la posdimezo komencis la diskuti. Antee ankore jurnalisto di la regionala
jurnalo Nürnberger Nachrichten vizitis la rondo ed interviuvis la prezidanto e
viceprezidanto dil ULI e Frank Kasper kom organizero dil renkontro. Lu tre
interesis audar pri Ido e fotografisto facis kelka fotografuri de nia rondo.
Artiklo pri la renkontro fine aparis dum saturdio la 24 di junio en mencionita
jurnalo.

La ne-Germana samideani uzis l' okaziono por asistar paralele la programo dil
Ido-renkontro eventita renkontro dil Esperanto-Grupo Nürnberg ed ibe prezentar
Ido kom alternativo por Esperanto. Samatempe en l' Ido-renkontreyo eventis
kunveno di la Germana Ido-Societo. Fine ye 22.00 kloko konferani eniris l’
Ido-babileyo e dum preske un horo diskutis ibe kun kelka samideani.

Matine la 19 di junio esis ped-exkurso tra l’ urbo. Ye 12.00 konferani vartis e
sucesis observar la Irado di Viri an la kirko di Nia Muliero. Sub la turmo dil
kirko apertesis du pordeti e sep apostoli trifoye rondiris cirkum la rejo.

Matine 20 di junio esis la lasta komuna kunsido dum la renkontro. Komence on
diskutis pri la futuro dil Ido-movado.

Diskuto pri Ido-flago. On venis a konkluzo, ke esas necesanta havar flago ed
uzor ol dum renkontri, precipue en publika loki. Alfred Neussner sendos un
exemplo a Frank Kasper, qua facos ordinatrala modelo. Pose on povos imprimar la
desegnuro e produktar papera flageto. Esas tre bona ideo havar e vestar T-kamizi
kun menciono pri Ido, propoganda-skope.

Pri insigni. Semblas, ke insigni ne esas nun tre populara, ma on ne devas
obliviar anke ica moyeno demonstrar Ido. Necesesas questionar la Britaniana
Ido-societo, ka la societo havas insigni (esas menciono en la listo di vendebla
libri), ka la insigni esas ri-produktebla.

Pri Ido-renkontro en yaro 2003. Frank Kasper propozis organizor ol ankorafoye en
Germania. La lando esas tre bone acesebla por multa homi, do, existas plu granda
kauzo por Idisti elektor ol. En Großbothen (apud Leipzig) eventos kongreso
honore a Wilhelm Ostwald Nobel-laureto pri kemio, ma ante omno anke pioniro e
kunkreanto di Ido. Frank vizitos la urbeto, exploros diversa varianti e propozos
bela programo. Ultre la dato-reveno di Ostwald, anke la turistala questiono
mustas konsideresar.



https://io.wikipedia.org/wiki/Historio_di_Siria

Dum Neolitiko, cirkum 10,000 yari aK, populi qui vivis en nuna Siria praktikis
agrokultivo ed edukado di bestii. Objekti de obsidiano qui trovesis en la
regiono probis l'existo di komerco kun Anatolio.

La vorto Siria originis de Greka Σύριοι Syrioi, nomo donita a multa Asiriana
populi. L'urbo di Ebla, fondita cirkum 3000 aK probable komercis kun Sumeriani,
Amoriani e kun Egiptiana faraoni.

Romani anke konquestis la regiono e, dum la 2ma e la 3ma yarcenti, kelka Roman
imperiestri esis naskinta en Siria.

En 640 Islama generalo Khalid ibn al-Walid konquestis la regiono. En 1260
Mongoli arivis kun armeo di 100,000 soldati. Dum la 16ma yarcento la regiono
divenis parto di Otoman imperio.

Dum l'Unesma mondomilito Franci e Britaniani projetis dividar ed okupar la
regiono. Pos milito, Francia okupis Siria e Libano. Kun la falo di Franca
guvernerio en 1940 dum la Duesma Mondomilito, Siria divenis parto di la Francia
di Vichy til 1941, kande Britaniani okupis ol. Siria deklaris nedependo en 1941
kom republiko, ma nur la 1ma di januaro 1944 lua nedependanta guvernerio
agnoskesis.

Quankam l'ekonomio kreskis forte pos la nedependo, la politiko ne havis
stabileso: de 1946 til 1956 Siria havis 20 chefministri e 4 konstituci. Dum ta
periodo, Siriana judi ekmigris de lando vers Israel. En novembro ta yaro Siria
signatis pakto kun Sovietia por permisar komunista influo super la guvernerio
kambie avioni, tanki ed altra militaral equipuri. Ta augmento di Siriana
militarala povo desquietigis Turkia, qua timis ke Siria probis okupar
İskenderun, historiala litijo inter la lu landi.

Politikala nestabileso di Siria pos 1954, lua paraleleso kun Egiptia pri extera
politiki, e l'apelo di exterala chefeso di Gamal Abdel Nasser dum Suez-krizo
kreis suporti en Siria pri l'uniono kun Egiptia. En 1 di februaro 1958 Nasser e
Siriana prezidanto Shukri al-Quwatli anuncis l'uniono di la du republiki e la
kreado di Unionita Araba Republiko. Tota politikala partisi en Siria, inkluzite
komunista, cesis aktivesi.

Tamen, l'uniono kun Egiptia ne esis sucesoza. Ye la 28ma di septembro 1961
militarala stato-stroko komandita da Abd al-Karim al-Nahlawi riestablisis Sirian
Araba Republiko. Ye la 8ma di marto 1963 eventis nova stato-stroko, qua
renversis lore prezidanto Nazim al-Kudsi. Salah al-Din al-Bitar divenis
chefministro di lando, e la partiso Baath asumis povo. Ye la 23ma di februaro
1966 itere eventis stato-stroko, e Salah al-Din revokesis dal milististi de
sinistra partiseto del partiso Baath, komandita dal generalo Salah Jadid.

En 1967 eventis sis-dia milito kontre Israel, e Siria perdis la kolini di Golan.
Ye la 12ma di marto 1971 Hafez Al-Assad asumis povo e guvernis til lia morto la
10ma di junio 2000. Lia filiulo, Bashar al-Assad asumis ta yaro e guvernas til
nun.



https://io.wikipedia.org/wiki/Hesia

Hesia esas Germaniana stato qua jacas sude de lando. Esas vicino di
Rhenlando-Palatenio, Bavaria, Turingia, Nordrheno-Vestfalia, Badenia-Wurtemberg
e Infra-Saxonia.

La regiono di Hesia ja habitesis de Paleolitiko. Danko a favorebla klimato,
populi ja vivis ibe cirkum 50,000 yari ante num, dum lasta glacial epoko.

Segun funera restaji trovita en Glauberg, Kelti vivis en la regiono cirkum 500
yari aK. Romani havis militala bazo en Dorlar, ed en Wetzlar existis Romana
urbeto. Probable Romani abandonis l'urbeto cirkum la yaro 9, pos devastanta
batalio en la foresto di Teutoburg.

Dum mez-epoko la regiono apartenis a la Franki, qui havis un Gau (provinco) en
la regiono. En la 12ma yarcento la regiono apartenis a Turingia. Pos milito en
la 13ma yarcento ol divenis parto di Santa Romana Imperio.

La precipua fluvii di la regiono esas Fulda ed Eder en nordo, Lahn en la centro
dil stato, e Main e Rheno en la sudo. La maxim alta monto dil stato esas
Wasserkuppe, kun 950 matri di altitudo, en Rhön-monti.

La majoritato dil habitantaro di Hesia vivas en la sudo di la regiono. Lua maxim
gand urbi esas Frankfurt am Main, Wiesbaden, Kassel, Darmstadt, Offenbach,
Hanau, Gießen, Wetzlar e Limburg an der Lahn en la metropolala regiono di
Frankfurt-Rheno, Fulda en la esto, e Kassel e Marburg am der Lahn en la nordo.

Hesia esas un di la maxim granda e maxim richa ekonomii de Germania. Hesia, se
nedependanta, havus la 38ma maxim grand ekonomio dil mondo. Kemiala e farmaciala
industrii, exemple Sanofi-Aventis, Merck KGaA, Heraeus, Messer Griesheim e
Degussa, esas la precipua dil stato. En la mekanika sektoro remarkesas la
fabrikerio di Opel en Rüsselsheim.

Frankfurt am Main esas importanta financala centro. La sideyi di Europana
Centrala Banko e di Deutsche Bundesbank jacas ibe.

En 2013 67% de la habitantaro di Hesia esis kristani, di qui 40% esis
protestanta e 25% katolika. Sen religio esis 26%, e 4% esis mohamedani.



https://io.wikipedia.org/wiki/Gustav_Mahler

Dum ilua vivo il esis notenda direktisto di operi. Il anke kompozis plura granda
simfonii qui esis influiva ed esas durante famoza.

Ilua Simfonio no. 2 esis unesmafoye pleata en kompleta versiono en Berlin ye 13
di decembro 1895, direktata da la kompozisto. Ol divenis sucesoza dum la vivo di
Mahler. Il kompozis la unesma de la kin movimenti en 1888 kom separita verko; il
plu tarde decidis skribar plusa movimenti. La lasta movimento, qua duras plu kam
mi-horo, inkluzas koro, qua kantas versi de la poemo Die Auferstehung (La
Rivivigo) da Friedrich Gottlieb Klopstock, e plusa versi skribita da Mahler. La
simfonio, nomizita la Rivivigo-simfonio, duras cirkume 90 minuti.

Ilua Simfonio no. 5 esis unesmafoye pleata ye 18 di oktobro 1905 en Köln,
direktata da la kompozisto. Il komencis kompozar ol dum somero 1901 ye ilua
vakancala dometo ye Maiernigg en Karintia, Austria, ed ol esis kompletigata en
1902. Dum ta periodo il renkontris Alma Schindler, e li esis mariajata en marto
1902. La simfonio havas kin movimenti: la unesma esas funero-marcho; la quaresma
esas la famoza adagietto por harpo e kordeti, kontrastanta a la altra movimenti;
la lasta esas joyoza ed orkestrale komplexa konkluzo.

Ilua Simfonio no. 8 esis unesmafoye pleata ye 12 di septembro 1910 en München,
direktata da la kompozisto. La verko postulas granda orkestro, du adulta kori ed
un koro de yuni, e sis kantisti. La unesma de la du parti traktas 9ma-yarcenta
himno por Pentekosto, Veni creator spiritus; la duesma parto traktas la lasta
ceno di Faust da Goethe. La pleado esis bona recevata. Ol esis la lasta de la
simfonii di Mahler qui esis pleata dum ilua vivo.

Ye 21 di februaro 1911 il direktis sua lasta koncerto, en Carnegie-halo, New
York. Il direktabis koncerti ed operi en New York depos januaro 1908,
retrovenante singla-somere ad Europa. Il esis malada dum la lasta koncerto, e
pose esis enlitigata dum kelka semani. La maladeso relatis ilua debila kordio.
Ye 8 di aprilo Mahler e familio departis de New York, voyajante ad Europa. Il
mortis ye 18 di mayo, kelka dii pos arivo en Wien.



https://io.wikipedia.org/wiki/Guangzhou

Guangzhou, en Chiniana 广州, historiale konocita kom Kanton o Kwangchow, esas la
3ma maxim granda urbo de Populala Republiko di Chinia en totalo di habitanti.
Lua habitantaro esis 11 070 654 en 2010 (12.78 milioni en lua metropolala
regiono). Lua totala surfaco esas 3 843 km².

Ol jacas cirkum 120 km nord-nord-weste de Hong Kong, ed esas importanta portuo
en la fluvio di Perli.

Lua anciena nomo esis Panyu (番禺) e lua historio komencis kante Qin dinastio
konquestis la regiono. En 206 aK ol divenis chef-urbo di la dinastio Nanyue. En
111 aK Han dinastio konquestis l'urbo, e transformis ol en chef-urbo di la
provinco.

En 758 Araba e Persiana pirati spoliis l'urbo. Araba e Persiana mulieri vivis en
l'urbo de la 10ma til la 12ma yarcento.

Unesma Europani qua arivis en l'urbo esis Portugalana komercisti, en 1514. Li
nomezis l'urbo Cantão ed establisis komercala monopolo en la portuo en 1517, ma
pose ekpulsesis de la regiono. Tamen, li grantis l'uzado di Makau kom komercala
bazo kun Guangzhou en 1557, e mantenis preske un komercala monopolo til l'arivo
di Nederlandani dum la 17ma yarcento.



https://io.wikipedia.org/wiki/Generala_relativeso

Generala relativeso esas geometriala teorio pri gravitado publikigita da Albert
Einstein en 1916, ed esas la deskripto pri la gravitado nune aceptita en la
moderna fiziko. Generala relativeso generaligas specala relativeso e lego di
universala gravitado di Newton, furnisanta unigita deskripto pri gravitado kom
geometriala proprajo di spaco e tempo, o spacotempo. Specifike, la kurviguro di
spacotempo esas direte relatita al energio e momento di irge qua materio e
radiaco esas prezenta. La relato esas explikita per la feldo equacioni di
Einstein, sistemo di partala diferencialo equacioni.

Kelka predici di generala relativeso diferas signifikante de ta di klasika
fiziko, specale pri la paso di tempo, la geometrio di spaco, la movo di korpi en
libera falo, e la movado di lumo. Exampli di tala diferanti inkludas gravitala
tempo dilato, gravitala lenso, gravitala angule fixigo vers reda di lumo, e la
gravitala tempo fristo, La predici di generala relativeso havabas konfirmita en
omna observi ed experimenti a nuna dio. Quankam generala relativeso ne esas
l'unika relativala* teorio di gravito, esas la maxim simpla teorio qua esas
nevarianta kun experimentala datumo. Tamen, nerespondizita questioni esas ankore
pruvenda, la maxim fundamentala esanta quale generala relativeso povas esar
konciliita kun la legi di quantumo fiziko por produktar a kompletar e su
konsistanta teorio di quantumo gravito.



https://io.wikipedia.org/wiki/Fyodor_Dostoyevski

Il eniris l' injenior-skolo di St. Peterburg en 1838 e divenis jeni-oficiro. Tri
yari pose il demendis sua retreto per povar konsakrar su ad literaturo e
skriptis sua unesma romano «La povra homi».

Fyodor arestesis ed enkarcerigesis en 1849 pro sua agado kontre la caro. Pos
mortig-simulo, sua verdikto transformesis a multa-yara exilo en Siberiala
laborokampo. Sua peno terminis en 1854 kande il engajis su a la
Siberia-regimento a Semipalatinsk (Kazakstan).

En 1860, il retrovoyajis a St. Peterburg, ube il iniciis sen suceso en jurnalo
kun sua frato. Fyodor esis devastita pro la morto di sua spozino en 1864,
sequita por la morto di lua fratulo poke tempo pose. Il esis kovrita da debi e
devis helpar la familio di lua fratulo. Il dronesis en granda depresuro,
komencis debar multe pro ludo ed akumulis joyoze la perdi.

Per eskapar lua krediteri en St. Peterburg, Dostoyevski voyajis en west-Europa.
Il probis sua amoro kun Apollinaria (Pollina) Suslova, yuna studento, ma el
refuzis sua propozomariajo. Fyodor angoris ma il renkontris Anna Snitkin,
19-yara femino kun el ilu mariajis en 1867 e vivis en Staraya Rusa. To es lore
ke skribis sua maxim bona romani.



https://io.wikipedia.org/wiki/Franz_Schubert

Franz Peter Schubert (1797 til 1828) esis grandega germana muzikisto qua
kompozis cirkume 600 lieder (kurta e mikra kansono skriptita en la germana
linguo ed akompanata preske sempre da la piano.)

Il havis triadek gefrati ed il esis la duadekesma de li. Ilua patro esis
instruktisto ed il volis ke Franz Schubert anke esez instruktisto, ma Franz
Schubert amis la muziko. Il esis lernanto di Antonio Salieri, ca lasta
universale konocata pro ilua disputi kun Wolfgang Amadeus Mozart.

Kande ilu evis dek e quar yari, il komencis kompozar lieder. Multa ek ilua
lieder inspiresis da la famozega Germana poeto Goethe.

Quankam nun il esas un ek grandega muzikisti dil historio, dum ilua vivo, il
subisis hungro e dum multa tempo il vivis kun e per multa amikala helpo. On
ignoras kad il havis spozino o gefilii, ma ilua amiki esis vera amiki dum ilua
tota vivo. Fakte, kelka dii ilu renkontris kun la Germana muzikisto por plear
ilua muziko. Ca asembli nomesis “schubertiade”.

Dum ilua vivo, Schubert editis nula verko nek orkestrala nek operala. Ilua maxim
konocata verki esas la lieder “La bela muelistino”, la kordeto-quarteto “La
morto e la servistino” ed anke non sinfonii, la okesma ne finita.

Pos ilua morto, la manuskripto di la Simfonio en C (No. 9) deskovresis da Robert
Schumann en 1838. Schubert kompozis la simfonio en 1825. Robert Schumann,
vizitante Wien, vidis la manuskripto di la simfonio ye la Gesellschaft der
Musikfreunde. Il portis kopiuro a Leipzig, ube Felix Mendelssohn esis direktisto
di la Orkestro di la Gewandhaus. La simfonio esis unesmafoye pleata en koncerto
ye 21 di marto 1839, direktata da Mendelssohn.

Ye 17 di decembro 1865 en Wien, ilua ne-kompleta Simfonio no. 8 esis unesmafoye
pleata. La manuskripto di la simfonio, di qua nur du movimenti esis kompleta,
esis posedata depos 1822 da amiko di Schubert, Anselm Hüttenbrenner. Il revelis
la manuskripto a nulu til 1865, kande il savigis muzikisto Johann von Herbeck,
qua direktis la unesma pleado di la simfonio.

Schubert kompozis la operi Alfonso und Estrella en 1822, e Fierrabras en 1823;
li amba esis ne pleata dum la vivo di la kompozisto. Il anke kompozis la verko
Die Zwillingsbrüder (La Jemela Fratuli), qua esis opero di un akto. Ol esis
unesmafoye pleata ye 14 di junio 1820 ye la Kärntnertortheater en Wien. Ol esis
ne sucesoza: esis judikata ke la temo di la opero esis tro lejera por la alta
qualeso di la muziko.



https://io.wikipedia.org/wiki/Elias_L%C3%B6nnrot

Elias Lönnrot (1802 til 1884) esis Fina filologiisto e kolektisto di
tradicionala Fina oralpoemo. Lu konocesas bone pro kompozar Kalevala, la Fina
nacional epikalpoemo.

Lu studiis medicino en l' Akademio di Turku. Misfortunoze la yaro ke lu adjuntis
su esis la yaro di Grand Incendio en Turku, qua brulis miurbo e l' universitato.
Lönnrot (e la majoritato di la resto dil universitato) diplasesis vers Helsinki,
ube lu gradizis su ye 1832. Lu laboris kom distriktal doktoro di Kajaani (en
nord-esta Finlando) dum la famino en la distrikto. La famino eventigis la
renunco di la precedanta doktoro, quo permisis lu obtenar tala pozeso, malgre ke
lu esis doktoro tro yuna.

Lua vera pasiono jacis en lua matrala Fina linguo. Lu skribeskis pri l' antiqua
Fina ye 1827 e kolekteskis folklor-rakonti de la tatempa rurani.

Dum lua kariero kom mediko, Lönnrot voyajis multafoye tra la ruri di Finlando,
Laponia, e la proxima parti di Rusa Karelia por suportar lua kolektant esforci.
Co produktis kolektaji di libri: Kantele 1829-1831 (kantele esas Finlandana
tradicional instrumento); Kalevala 1835-1836 (forsan Lando di Heroi; bonege
konocis kom la «anciena» Kalevala); Kanteletar 1840 (la Kantele Dameto);
Sananlaskuja 1842 (Proverbi); expansata duesma edituro di Kalevala, 1849 (la
«nova» Kalevala); e Finsk-Svenskt lexikon 1866-1880 (Fina-Sueda Vortaro).

Lönnrot rikonocesas pro lua parto en la prezervado di Fina oral-tradicioni per
sua laboro por Fina Literaturo en sua katedro di l' universitato di Helsinki. Lu
mortis la 19 di marto ye 1884 en Sammatti, en Uusimaa-provinco.

Botanikisti lun rimemorigas pro skribir l' unesma Flora Fennica – Suomen
Kasvisto en Fina ye 1860; lore ol esis famoza tra Skandinavia, pro esir inter l'
unesma ciencala texti en komuna-linguo. La duesma expansata versiono,
kun-autoresis per Thiodolf Sælan, publikigesis en 1866. La Flora Fennica esus
komparative nesignifikanta se ne esus pro la fakto ke Lönnrot, ultre versi por
la Kalevala, anke kolektis uzi di planti en lua voyaji. Lua Flora Fennica
inkluzas multa notaji pri plant-uzi inter deskriptaji di flori e folii.

Fina grafik-artisto Erik Bruun uzis Lönnrot kom sua motivo por bilieto di 500
marki en sua bilieto kolektaji.



https://io.wikipedia.org/wiki/Edward_Sapir

Edward Sapir naskis en 1884, mortis en 1939) esis Usan antropologo e linguisto,
guida figuro en l'Usana strukturismo. Il naskis en Lauenburg, Germania (qua nun
estas Lębork en Polonia. Il studis sub Franz Boas, instruisto di Benjamin Whorf.

Il esis profesoro en l'Universitato di Chicago e pose en Universitato Yale. Il
esis unu de l'unesma explorinti dil rilati inter linguistiko ed antropologio.

Sapir studis multa lingui e populi, inkluzive plura Atabaskana lingui, la
chinuka, la dinea, la nutka e la pajuta.

Ja unuflanke Sapir parolas en ilua verko linguo, enkonduko en parolstudo, en
l'enkonduko, pri:

Sapir interesigis pri alpreno di internaciona helplingui. En artiklo aperinta en
1925 "The Function of an International Auxxiliary Language" ("La funciono di
Internaciona Helpolinguo") il analizas la neceso di internaciona helpolinguo,
montras ke quankam l'Angliana, segun il, jam esis o tre balde esas farigonta
l'universala helpolingo, ol ne omne bone fitas. Il por to argumentas per
l'ambigueso di Angliana vorti qua povas esas senchanje ka nomi ka verbi, e per
manko di sistemala derivsistemo, qua ifas l'Angliana multe plu desfacile regebla
di exterlandi kam unesmevide supozite. Il aspiras al internaciona planlinguo e
ne konsideras Esperanto esas la maxim apta. Il opinionas ke cientisti devas
explorar por interkonsentar pro qua esez la maxim fita planlinguo. Li
konsequence prezidis en 1930 kaj 1931 IALA (International Auxxiliary Language
Association) qua en 1951 esis publikigonta Interlingua da Alexander Gode. Tamen
Sapir ne rekte rilatas a Interlingua qua esis kreita plura yari pos ilua morto.



https://io.wikipedia.org/wiki/Edmond_Halley

Edmond Halley (8 di novembro 1656 til 25 di januaro 1742; en la Juliana
kalendario 29 di oktobro–14 di januaro) esis Angliana astronomo, geofiziko,
matematikisto, meteorologiisto e fizikisto. Il esas nun konocata de la kometo a
qua esas nomizita segun lua nomo, Kometo di Halley.

Il havis intereso pri matematiko ye fruo evo, e de 1673 il studiis ye la
Universitato di Oxford. En 1675 il divenis helpanto di la unesma Rejala
Astronomo John Flamsteed, e sucedis il en ta ofico en 1720.

En 1705 Edmond Halley, pos konsidero di astronomiala observi di la antea du
yarcenti, konstatis ke ula sama kometo aparis ye periodo di 75 o 76 yari. Ca
kometo ye 66 esis videbla de januaro til aprilo di ta yaro, ed ol havis
perceptebla kaudo. Ol esis mencionata da Cassius Dio (Romana konsulo e
historiisto, 150–235) e Suetonius Tranquillus (Romana historiisto, 69–122). Li
skribis ke, dum la vivo di la imperiestro Vespasianus, kometo aparis dum longa
tempo; la Romana populo pensis ke la aparo esas auguro di la morto di
Vespasianus.



https://io.wikipedia.org/wiki/Easton,_Kansas

Easton esas urbeto en la komtio Leavenworth, Kansas, Usa. Segun la demografiala
kontado di 2000, ol havis 362 habitanti.

Segun l'Usana Kontado Ministerio, l'urbeto havas entote 0.4 km², equivalanta a
0.1 mi², di qui 0.4 km² (0.1 mi²) esas lando e nulo kovresas per aquo.

Segun la demografiala kontado di 2000, esis 362 homi, 117 hemanari, e 87 familii
qui rezidis en l'urbeto. La denseso di habitantaro esis 998.3/km² (2,523.5/mi²).
Esis 138 domi kun mezvalora denseso di 380.6/km² (962.0/mi²). Segun raso, esis
94.48% Blanki, 1.10% Negri od Afrik-Usani, 0.83% indijeni Amerikana, 0.28%
Aziani, 0.00% Pacifik-insulani, 0.83% de altra rasi, e 2.49% de du o plura rasi,
e 1.93% de la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en l'urbeto esis $26,818, e la mezvalora
revenuo per familio esis $29,000. La mezvalora revenuo por la viri esis $26,625
kontre $19,375 por la mulieri. La revenuo per capita por l'urbeto esis $12,751.
Vivis sub la povreso-lineo 18.1% de la habitantaro e 22.1% de la familii. Ek
omna habitantaro evante min kam 18 yari, 24.2% ed ek omna habitantaro evante 65
yari o pluse, 4.9% vivis sub la povreso-lineo.



https://io.wikipedia.org/wiki/Duluth,_Minnesota

Duluth esas urbo en la komtio St. Louis, Minnesota, Usa. Segun la demografiala
kontado di 2000, ol havis 86,918 habitanti. Ol esas marala portuo jacante alonge
Lago Superior. Lua nuna urbestro esas Herb Bergson.

Duluth esas en la sama area di Superior, Wisconsin, e la du urbi nomesas Twin
Ports, e la du havas la sama portuo.L'urbo anke havas internaciona aeroportuo.

La fervoyo venis a l'urbeto dum la 1860a yari. En januaro 1869 ol habitesis da
nur 14 familii, ma dum la sama yaro plu kam 3,500 altra venabis a la regiono.

Segun l'Usana Kontado Ministerio, l'urbo havas entote 226.2 km², equivalanta a
87.3 mi², di qui 176.1 km² (68.0 mi²) esas lando e 50.0 km² (19.3 mi², o 22.11%
de la surfaco totala) esas aquo. Duluth esas la duesma maxim granda urbo di
Minnesota segun la surfaco totala, nur infre Hibbing.

Segun la demografiala kontado di 2000, esis 86,918 homi, 35,500 hemanari, e
19,915 familii qui rezidis en la urbo. La denseso di habitantaro esis 493.4/km²
(1,278.1/mi²). Esis 36,994 domi kun mezvalora denseso di 210.0/km² (544.0/mi²).
Segun raso, esis 92.65% Blanki, 1.63% Negri o Mestici, 2.44% indijeni Amerikana,
1.14% Aziani, 0.03% Pacifik-insulani, 0.29% de altra rasi, e 1.82% de du o plura
rasi, e 1.06% de la habitantaro esis Hispan-Amerikani o Latin-Amerikani de irga
raso.

La mezvalora revenuo per hemanaro en l'urbo esis $33,766, e la mezvalora revenuo
per familio esis $46,394. La mezvalora revenuo por la viri esis $35,182 kontre
$24,965 por la mulieri. La revenuo per capita por la urbo esis $18,969. Vivis
sub la povreso-lineo 15.5% de la habitantaro e 8.6% de la familii. Ek omna
habitantaro evante min kam 18 yari, 15.4% ed ek omna habitantaro evante 65 yari
o pluse, 9.5% vivis sub la povreso-lineo .



https://io.wikipedia.org/wiki/Defenso_personala

La defenso personala od autodefenso esas diciplino qua grupas la principi uzata
por stopar ago ofensiva exekutata kontre irga persono.

La tekniki di defenso personala esabas obtenita en principo del milital arti
tradicionala e perfektigata e purigata kun la skopo di ameliorar lua efikiveso e
di adaptar li al hipotezo di konflikto en la kondicioni aktuala di vivo.

La defenso kun palmo ne armizata, povas komplementar ipsa kun armi propra o
nepropra, o kulteli o paf-armi od irga elemento al qua on povas asentar en
l'instanto del konflikto.

En l'ambito civila on atentas reduktar l'adverso di modo sekura e sen provokar
damaji ecesa donanta la responsebleso civila del ago defensala kande on ecesas
la limiti del defenso legitima. La defenso personala ipsa bazas en la fundamenti
di ula sporti o milital arti kom judoo*, aikido, Muay Thai o karate. La
karaktero precipua del defenso personala esas l'evito del forco, dum ke,
generale, la adversi povas esar individui di dimensioni plu ampla o kun forci
muskulala plu granda kam nia. Esas por ica motivo, ke tekniki bazala kom la
frapi unika (oli qua on exekutas kontre l'adverso kun zono specifikal di nia
korpo) kom l'uzo del palmo del manuo, l'artiki del fingri e la fingri en zoni
mola o genu-frapi, pasanta en plu da tekniki plu profesionala kom diferanta tipi
di frapi di pedo, ed anke plu avanirata kom desequilibrigi o nemobilizi (on
kustumesas uzar li en defenso personala di policio od en modalesi sportala kom
la karate) esas l'aplikesi en oli qua komprenas la defenso personala.



https://io.wikipedia.org/wiki/Dallas,_Oregon

Dallas esis sideyo di la komtio Polk, Oregon, Usa. Segun la demografiala kontado
di 2000, ol havis 12,459 habitanti.

Segun l'Usana Kontado-Ministerio, l'urbo havas entote 11.5 km², equivalanta a
4.4 mi², di qui 11.5 km² (4.4 mi²) esas lando e nulo kovresas per aquo.

Segun la demografiala kontado di 2000, esis 12,459 homi, 4,672 hemanari, e 3,326
familii qui rezidis en la urbo. La denseso di habitantaro esis 1,081.0/km²
(2,797.7/mi²). Esis 4,912 domi kun mezvalora denseso di 426.2/km² (1,103.0/mi²).
Segun raso, esis 93.27% Blanki, 0.18% Negri od Afrik-Usani, 1.78% indijeni
Amerikana, 0.55% Aziani, 0.10% Pacifik-insulani, 1.39% de altra rasi, e 2.72% de
du o plura rasi, e 4.01% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $35,967, e la mezvalora
revenuo per familio esis $45,156. La mezvalora revenuo por la viri esis $34,271
kontre $22,941 por la mulieri. La revenuo per capita por la urbo esis $16,734.
Vivis sub la povreso-lineo 9.8% de la habitantaro e 7.8% de la familii. Ek omna
habitantaro evante min kam 18 yari, 13.2% ed ek omna habitantaro evante 65 yari
o pluse, 5.8% vivis sub la povreso-lineo.



https://io.wikipedia.org/wiki/DDR

Demokratiala Republiko di Germania (en Germana, Deutsche Demokratische Republik,
abreviuro DDR), anke konocita kom Est-Germania esis lando qua jacis en centrala
Europa. Lua vicina landi esis:

Dum Yalta e Potsdam konferi, Sovietia, Usa, Unionita Rejio e Francia akordigis
komune administrar Germania til restauro di lua suvereneso. Sovietiana zono di
okupeso inkuzis kin Germana stati: Mecklenburg-Westa Pomerania, Brandenburg,
Saxonia, Saxonia-Anhalt e Turingia.

Kande westala regioni de anciena nacional-socialista Germania, okupita da
westala federiti (Usa, Unionita Rejio e Francia) unionis su por konstitucar
West-Germania, Est-Germania kreesis en respondo, en 1949. Wilhelm Pieck divenis
l'unesma prezidanto di Est-Germania.

En 16 di junio 1953 Est-Germana laboristi qui konstruktis l'avenuo Stalinallee
revoltis kontre l'augmento di la quoto di laboro. La revolto expansis tra altra
urbi la sequanta dio, ed en poka dii cirkum 1 milion personi strikis en 700 urbi
ed urbeti. Sovietian armeo e Est-Germana polico represis la revolti. Cirkum 50
personi mortis e 10,000 esis enkarcerigita.

Dum la nokto de 12 til 13 di agosto 1961 on konstruktis Berlin-murego por
atemptar evitar la fugi vers West-Berlin.

Demokratiala Republiko di Germania, anke konocita kom Est-Germania esis
komunista republiko.Lua unesma chefo di stato, kun la titulo "prezidanto" esis
Wilhelm Pieck. Pos la morto di Pieck, la titulo di la chefi di stato divenis
"chefo di la konsilantaro di stato" - l'unesma esis Walter Ulbricht. La chefo di
guvernerio esis la chefministro, unesme Otto Grotewohl. Komunista Partiso esis
la precipua partiso di lando.

La maxim grand urbo di lando esis Est-Berlin. Altra importanta urbi esis
Karl-Marx-Stadt, Potsdam e Rostock.



https://io.wikipedia.org/wiki/Biblioteko_di_Kongreso

La Biblioteko dil Kongreso di Usa (Angle: United States Library of Congress)
situesas en Washington DC ed okupas tri edifici (Edifico Thomas Jefferson,
Edifico John Adams ed Edifico James Madison). Ol esas un ek la maxim granda
biblioteki del mondo, kun plu kam 138 milioni dokumenti.

La kolektajo di la Biblioteko di Kongreso inkluzas plu kam 30 milioni libri en
470 lingui, plu kam 61 milioni di manuskripti e la maxim granda kolektajo di
rara e prizata libri, inkluzite un ek l'unika quar kopii dil Biblo da Johannes
Gutenberg, e la klado di la Deklaro di Nedependo di Usa. Ultre, ol kontenas plu
kam 1 milion edituri del guverno di Usa, 1 milion jurnali de diferanta parti dil
mondo publikigita dum la lasta tri yarcenti, 500 000 cilindri di mikrofilmifi,
6 000 tituli di komiki, la maxim granda kolektajo di legala dokumenti, filmi,
cirkume 5 milioni di mapi, particioni e plu kam 13,7 milioni di graburi e kopii
di fotografuri. La maxim anciena dokumento esas petrala etajero de 2040 aK. Ol
anke havas arto-verki, arkitekturala desegni e valoroza musikal instrumenti.



https://io.wikipedia.org/wiki/Bethel,_Alaska

Bethel esas urbo en la demografiala regiono Bethel, en Alaska, Usa. En 2004 ol
havis 5,595 habitanti.

Segun l'Usana Kontado Ministerio, l'urbo havas entote 126.4 km², equivalanta a
48.8 mi², di qui 113.3 km² (43.8 mi²) esas lando, e 13.1 km² (5.1 mi², o 10.39%
de la surfaco totala) esas aquo.

En 2004 esis 5,595 homi, 1,792 hemanari, e 1,187 familii qui rezidis en la urbo.
La denseso di habitantaro esis 49.3/km² (125.0/mi²). Esis 2,310 domi kun
mezvalora denseso di 17.6/km² (45.5/mi²). Segun raso, esis 26.83% Blanki, 0.93%
Negri od Afrik-Usani, 61.78% indijeni Amerikana, 2.87% Aziani, 0.16%
Pacifik-insulani, 0.51% de altra rasi, e 6.91% de du o plura rasi, e 1.70% de la
habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $56,931, e la mezvalora
revenuo per familio esis $62,431. La mezvalora revenuo por la viri esis $44,921
kontre $39,010 por la mulieri. La revenuo per capita por la urbo esis $20,267.
Vivis sub la povreso-lineo 11.2% de la habitantaro e 10.6% de la familii. Ek
omna habitantaro evante min kam 18 yari, 9.9%, ed ek omna habitantaro evante 65
yari o pluse, 17.9% vivis sub la povreso-lineo.



https://io.wikipedia.org/wiki/Batalio_di_Waterloo

Waterloo-batalio desvolvesas ye 18 di junio 1815. Finas per la decidema vinko
per du armei : ta di federati kompozita precipue di Britaniani e Nederlandi,
komandita da duko de Wellington, e ta di Prusiani, komandita da marshalo
Blücher ; omna du opozita a Franc armeo nominita di Nordo duktita da la cezaro
Napoleon 1ma. Waterloo markizita la fino di periodo konocita kom 100 dia.

La batali-agro es en nuna Belgia, circkum 12 km SSE di Bruxel, e 2 km di urbo di
Waterloo. La situo es nuna dominacita da granda ter-amaso, Butte du Lion.

Ye 13 di marto 1815, sis dii ante ke Napoleon atingita Paris, la povi a Kongreso
di Wien deklaris ke lu esas proskribito. Quar dii pose, Unionita Rejio, Rusia,
Austria e Prusia mobilizita armei pro vinkar Napoleon. Ta konocas ke kande lua
atenti a despersuadanta uno o plu di Sep Koalisuro federati de invadar Francia
faliis, lua sola chanco per restar en povo es atakar ante la Koalisuro
mobilizita. Se il povas destruktar l'existanta forci suda di Bruxel ante esos
rinforcita, es posibla retropulsar la Britani a la maro ed ekpulsar la Prusiana
di milito.

La komencala aranji di Wellington es intencata kontre-agar la menaco di Napoleon
encirkligar les armei di Koalisuro per movanta tra Mons ad la sud-westa di
Bruxel. Ta havus ruptar komuniki kun lua bazo en Ostend, ma proximar lua armeo
di ta di Blücher. Napoleon manipulita la timo di Wellington per perdar lua
provizo-kateno de kanalo portui kun nevera informo. Il separas lua armeo kun
sinistra alo komandita da Michel Ney, la rekto alo komandita da Emmanuel
Grouchy, e rezerv-armeo, komandita ipsa (quankam omna tri elementi restas sat
cirkum per suportar l'una l'altra). Transiranta la frontiero apud Charleroi ante
auroro ye 15 di junio, la Franciani quik glutas avanposteni di Koalisuro,
sekuranta la prefera mez poziciono inter amba enemika armei.

Napoleon decidas atakar unesma la Prusiana kande Ney kaptas la krucovoyo en
Quatre Bras dum Ligny-batalio. Napoleon ganas ma ne destruktas ta trupi ke
retretas omni vers Waterlo.

Pluvis tota nokto; la tereno es dilutita. La lokizo dil artilrio en la fango, es
dificila. La debuto di atako es plutardigita. Pose, l'efiko di pafi es
diminutita (la kuglegi penetras en la sulo vice risaltar per rikochi).
L'avancado dil infantrio e kavalrio ne es facila.



https://io.wikipedia.org/wiki/Arthur_Schopenhauer

Lia filozofio (konocita pose kom Germanian idealismo) influis Friedrich
Nietzsche, Ludwig Wittgenstein ed altra.

Destinita a comerciala kariero da patro, facis kun il multa voyaji en tota
Europa. Pos la morto di lasto en 1806, Arthur studiis sequante literaturo,
medicino e filozofio. Lia matro Johanna apertis literaturala salono en Weimar e
skriptis romani. Il asistis en 1810 ad kursi di Fichte en Berlin e revelis su
sat kritika vice ulo. En 1813 sustenis tezo kun titulo La Quaropla Racino di
principo de suficinta razono ad Yena-universitato. La sam yaro, il renkontris
Goethe en Weimar pro diskutar kolor-teorio.

En 1814 il deskonkordis de lia matro e lojeskis sole a Dresden. En 1819 esas
charjita di kursi ad Berlin-universitato ube instruktis Hegel ke il kritikis
forte e qua okupis tota filozofiala atenco en Germania lore 19ma yarcento. Ito
esas nur proxim viv-fino ke la importanta di verko agnoskesis e ke la atenco di
filozofi deturnir su preske komplete de Hegel-filozofio. Arthur demisionis pos
sis monati. Publikigis unesma-foye en 1819 Mondo kom volo e kom reprezento ube
la principo esas ke « La singula individuo-volo havas nur iluziona existo, ul
esas de omna parti imersita en la nefinita ed absurda ludo di realo qua
superiras li e finita da destruktita. ». La du komencala edicioni ne vendis bone
ma en 1825 Arthur povis vivar de ulo. Il retro-iris a Frankfurt en 1833.



https://io.wikipedia.org/wiki/Aragonana_linguo

Dum la Reconquista, la linguo expansis sude. L'uniono dil Rejio di Aragon kun la
Komtio di Barcelona por formacir la Krono di Aragon, havis granda influo inter
Aragona ed Hispana.

Aragonana linguo naskis cirkume la 8ma yarcento kom unu de multa Latinida
dialekti developita en centrala e nordala Pirinei, ed esto di valo di Ebro en La
Rioja, sudo ed esto di Navara e Alta Aragon.

La teritorio di Aragonana e Navarana lingui expansis pro la Reconquista - to
divenis plu facila por existir altra linguo, parolita dal kristani qui vivis
islamana zono, qua semblis tre multe a l'Aragonana, kun poka diferi inter la du.
Tamen, pro l'expanso di l'Aragonan, ol komencis recevar influi de altra Latinida
lingui, exemple Okcitana, Hispana e Kataluniana. L'Aragonana parolita en La
Rioja e Soria komencis desaparar dum ta epoko.

La fonemi esas inter obliqua stangi / /, Pronunco di la fonemi esas inter
quadrata krampi [ ], l'ortografio esas en kursivo ol adaptesas a l'ortografio di
l'Akademio di l'Aragonana Linguo.

L'Aragonana, kom multa Latinida lingui, konservas la Latina formi ENDE ed IBI en
l'adverbiala pronomi: en/ne e bi/i/ie.

Inverse ke en la Hispana, la Latina -B- restas en la imperfekta di indikativo en
la duesma e triesma konjugado: teniba (angl. "he had", hisp. tenía, Kat. tenia,
Okc. teniá/tienèva, Gal. tiña, Port. tinha)



https://io.wikipedia.org/wiki/Zhao_Ziyang

Zhao Ziyang esis Chiniana politikisto. Il naskis ye la 17ma di novembro 1919 en
la provinco Henan.

Evante 20 yari il koheris komunista partiso. En 1949 komunisti vinkis interna
milito en Chinia, ed a Zhao donesis plu importanta standi. Dum kulturala
revoluciono di Mao Zedong dum la 1960a yari il esis forsata translojar a rural
areo por “lernar de agrokultivisti”, ma ganis quik retroe sua stando en partiso.

Zhao divenis konocata en Chinia, kande il laboris kom partisestro en Sichuan. La
provinco esis tre povra, ma Zhao fortigis l'industrio ed l' agrokultivo dil
areo. Il divenis vice-chefministro ye aprilo 1980 e chefministro kin monati
pose. Dum sep yari il duktis signifikanta novigi en ekonomio.

En 1987 Zhao nominesis kom prezidanto dil partiso pos suplantita Hu Yaobang.
Tamen dum sequanta yaro inflaciono diminutis lua favoro. La regresiva
partisestri decidis suplantar Zhao, kande il opozis sangoza represo dil
studento-movemento en la Placo di Cielala Paco (Tianmen-placo) ye nokto inter
3ma e 4ma di junio 1989. Pos la suplanto Zhao divenis ne-existanto en Chinia.

Lasta foyo ke Zhao Ziyang videsis publike esis la 19ma di mayo 1989. Il esis en
hemal aresto en Beijing til sua morto. Ilu mortis ye la 17ma di januaro 2005.



https://io.wikipedia.org/wiki/White_Plains,_Georgia

White Plains esas urbo en la komtio Greene, Georgia, Usa. Segun la demografiala
kontado di 2000, ol havis 283 habitanti.

Segun l'Usana Kontado Ministerio, l'urbo havas entote 11.9 km², equivalanta a
4.6 mi², di qui 11.9 km² (4.6 mi²) esas lando e nulo esas aquo.

Segun la demografiala kontado di 2000, esis 283 homi, 108 hemanari, e 72 familii
qui rezidis en la urbo. La denseso di habitantaro esis 23.8/km² (61.5/mi²). Esis
126 domi kun mezvalora denseso di 10.6/km² (27.4/mi²). Segun raso, esis 55.83%
Blanki, 44.17% Negri od Afrik-Usani, 0.00% indijeni Amerikana, 0.00% Aziani,
0.00% Pacifik-insulani, 0.00% de altra rasi, e 0.00% de du o plura rasi, e 3.18%
de la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $33,906, e la mezvalora
revenuo per familio esis $36,136. La mezvalora revenuo por la viri esis $22,143
kontre $15,781 por viri. La revenuo per capita por la urbo esis $12,328. Vivis
sub la povreso-lineo 24.6% de la habitantaro e 16.3% de la familii. Ek omna
habitantaro evante min kam 18 yari, 36.6% ed ek omna habitantaro evante 65 yari
o pluse, 20.9% vivis sub la povreso-lineo.



https://io.wikipedia.org/wiki/West_Union,_Minnesota

West Union esas urbeto en la komtio Todd, Minnesota, Usa. Segun la demografiala
kontado di 2000, ol havis 87 habitanti.

Segun l'Usana Kontado Ministerio, l'urbeto havas entote 0.9 km², equivalanta a
0.3 mi², di qui 0.9 km² (0.3 mi²) esas lando e nulo kovresas per aquo.

Segun la demografiala kontado di 2000, esis 87 homi, 31 hemanari, e 19 familii
qui rezidis en l'urbeto. La denseso di habitantaro esis 98.8/km² (252.8/mi²).
Esis 32 domi kun mezvalora denseso di 36.3/km² (93.0/mi²). Segun raso, esis
100.00% Blanki, 0.00% Negri od Afrik-Usani, 0.00% indijeni Amerikana, 0.00%
Aziani, 0.00% Pacifik-insulani, 0.00% de altra rasi, e 0.00% de du o plura rasi,
e 0.00% de la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en l'urbeto esis $24,643, e la mezvalora
revenuo per familio esis $39,375. La mezvalora revenuo por la viri esis $24,167
kontre $19,375 por la mulieri. La revenuo per capita por l'urbeto esis $10,441.
Vivis sub la povreso-lineo 23.1% de la habitantaro e 15.8% de la familii. Ek
omna habitantaro evante min kam 18 yari, 36.4% ed ek omna habitantaro evante 65
yari o pluse, 15.0% vivis sub la povreso-lineo.



https://io.wikipedia.org/wiki/West_Union,_Iowa

West Union esas urbo en la komtio Fayette, Iowa, Usa. Segun la demografiala
kontado di 2000, ol havis 2,549 habitanti.

Segun l'Usana Kontado Ministerio, l'urbo havas entote 7.0 km², equivalanta a 2.7
mi², di qui 7.0 km² (2.7 mi²) esas lando e nulo kovresas per aquo.

Segun la demografiala kontado di 2000, esis 2,549 homi, 1,107 hemanari, e 660
familii qui rezidis en la urbo. La denseso di habitantaro esis 365.9/km²
(947.8/mi²). Esis 1,198 domi kun mezvalora denseso di 172.0/km² (445.4/mi²).
Segun raso, esis 97.41% Blanki, 0.24% Negri od Afrik-Usani, 0.24% indijeni
Amerikana, 0.71% Aziani, 0.00% Pacifik-insulani, 0.20% de altra rasi, e 1.22% de
du o plura rasi, e 1.37% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $34,515, e la mezvalora
revenuo per familio esis $45,128. La mezvalora revenuo por la viri esis $30,246
kontre $20,677 por la mulieri. La revenuo per capita por la urbo esis $17,937.
Vivis sub la povreso-lineo 9.1% de la habitantaro e 6.0% de la familii. Ek omna
habitantaro evante min kam 18 yari, 5.9% ed ek omna habitantaro evante 65 yari o
pluse, 17.5% vivis sub la povreso-lineo.



https://io.wikipedia.org/wiki/West_Melbourne,_Florida

West Melbourne esas urbo en la komtio Brevard, Florida, Usa. Segun la
demografiala kontado di 2000, ol havis 9,824 habitanti.

Segun l'Usana Kontado-Ministerio, l'urbo havas entote 20.3 km², equivalanta a
7.8 mi², di qui 20.3 km² (7.8 mi²) esas lando e 0.1 km² (0.04 mi², o 0.26% de la
surfaco totala) esas aquo.

Segun la demografiala kontado di 2000, esis 9,824 homi, 4,497 hemanari, e 2,693
familii qui rezidis en la urbo. La denseso di habitantaro esis 485.0/km²
(1,255.7/mi²). Esis 4,874 domi kun mezvalora denseso di 240.6/km² (623.0/mi²).
Segun raso, esis 93.68% Blanki, 1.40% Negri od Afrik-Usani, 0.13% indijeni
Amerikana, 2.08% Aziani, 0.03% Pacifik-insulani, 1.21% de altra rasi, e 1.47% de
du o plura rasi, e 3.84% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $37,391, e la mezvalora
revenuo per familio esis $46,486. La mezvalora revenuo por la viri esis $38,693
kontre $27,040 por la mulieri. La revenuo per capita por la urbo esis $24,006.
Vivis sub la povreso-lineo 7.8% de la habitantaro e 4.9% de la familii. Ek omna
habitantaro evante min kam 18 yari, 9.9% ed ek omna habitantaro evante 65 yari o
pluse, 6.8% vivis sub la povreso-lineo.



https://io.wikipedia.org/wiki/Warrenton,_Oregon

Warrenton esas urbo en la komtio Clatsop, Oregon, Usa. Segun la demografiala
kontado di 2000, ol havis 4,096 habitanti.

Segun l'Usana Kontado-Ministerio, l'urbo havas entote 43.3 km², equivalanta a
16.7 mi², di qui 31.9 km² (12.3 mi²) esas lando e 11.3 km² (4.4 mi², o 26.15% de
la surfaco totala) esas aquo.

Segun la demografiala kontado di 2000, esis 4,096 homi, 1,621 hemanari, e 1,087
familii qui rezidis en la urbo. La denseso di habitantaro esis 128.3/km²
(332.2/mi²). Esis 1,799 domi kun mezvalora denseso di 56.3/km² (145.9/mi²).
Segun raso, esis 92.53% Blanki, 0.22% Negri od Afrik-Usani, 1.32% indijeni
Amerikana, 1.76% Aziani, 0.07% Pacifik-insulani, 1.27% de altra rasi, e 2.83% de
du o plura rasi, e 2.91% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $33,472, e la mezvalora
revenuo per familio esis $42,946. La mezvalora revenuo por la viri esis $31,654
kontre $21,133 por la mulieri. La revenuo per capita por la urbo esis $16,874.
Vivis sub la povreso-lineo 14.2% de la habitantaro e 11.9% de la familii. Ek
omna habitantaro evante min kam 18 yari, 19.4% ed ek omna habitantaro evante 65
yari o pluse, 11.7% vivis sub la povreso-lineo.



https://io.wikipedia.org/wiki/Waldo,_Florida

Waldo esas urbo en la komtio di Alachua, Florida, Usa. Segun demografiala
kontado di 2010, ol havis 1,015 habitanti.

Segun la Usana Kontado Ministerio, l'urbo havas entote 4.5 km², equivalanta a
1.7 mi², tote kovrata per lando e nulo per aquo.

Segun la demografiala kontado di 2000, esis 821 homi, 347 hemanari, e 207
familii qui rezidis en la urbo. La denseso di habitantaro esis 184.3/km²
(477.5/mi²). Esis 407 domi kun mezvalora denseso di 91.4/km² (236.7/mi²). Segun
raso, esis 76.61% Blanki, 15.23% Negri od Afrik-Usani, 0.49% indijeni Amerikana,
0.49% Aziani, 0.00% Pacifik-insulani, 0.73% de altra rasi, e 6.46% de du o plura
rasi, e 2.07% de la habitantaro esis Hispan-Amerikani o Latin-Amerikani de irga
raso.

La mezvalora revenuo per hemanaro en la urbo esis $24,028, e la mezvalora
revenuo per familio esis $34,643. La mezvalora revenuo por la viri esis $25,083
kontre $20,956 por la mulieri. La revenuo per capita por la urbo esis $15,397.
Vivis sub la povreso-lineo 16.7% de la habitantaro e 13.6% de la familii. Ek
omna habitantaro evante min kam 18 yari, 23.0% ed ek omna habitantaro evante 65
yari o pluse, 14.2% vivis sub la povreso-lineo.



https://io.wikipedia.org/wiki/Voyager_2

Voyager 2 esas inter-planetala automatika kosmoprobilo lansita ye 20 di agosto
1977 por explorar la plu distanta planeti de sunala sistemo: Jupitero, Saturno,
Neptuno ed Urano. Ol vizitis ed exploris le planeti e kelka di lua luni. La
Voyager-projeto di Usa konsistis ek ca sondilo e Voyager 1.

Ye 9 di julio 1979, Voyager 2 atingis maxim proximeso, 570.000 km, a la planeto
Jupitero. La sondilo fotografis la tempesto di la Granda Reda Makulo, e altra
tempesti en la nubi; ol deskovris volkanala aktivesi sur la satelito Io, ed
interesiva lineala traiti sur la satelito Europa.

Ye 24 di januaro 1986, la kosmosondilo, ja facinta pasi di Jupitero e Saturno,
atingis minima disto de la planeto Urano; ol esis 81.500 km super la nubi di la
planeto. Dum la paso, ol deskovris plura sateliti di la planeto, e studiis la
satelito Miranda, qua havas notende aspera surfaco. Ol trovis ke la radiado-zono
di la planeto havas intenseso quante ta di Saturno, ed ol deskovris ke Urano
havas magnetala feldo, di qua la kaudo esas deformata pro la granda axala
inklineso di la planeto.

Ye 24 di agosto 1989, Voyager 2 facis finala paso di planeto, ante ke ol livis
la sunala sistemo. Ca vehilo pasis e studiis Jupitero en 1979, Saturno en 1981
ed Urano en 1986. Ye ca dio en 1989, pasante proxim Neptuno, ol flugis cirkume
4950 km super la nubi di la planeto. La instrumenti di la sondilo ankore
funcionis dum la renkontro kun Neptuno: observante la atmosfero, ol notis venti
di 1100 km/horo; la atmosfero kontenis metano, qua donas la blua aspekto a la
planeto, e hidrogeno. Ol studiis Triton, la maxim granda satelito di Neptuno,
fotografante 40% di la surfaco.



https://io.wikipedia.org/wiki/Voyager_1

Voyager 1 esas kosmosondilo, lansita ye 5 di septembro 1977, por explorar la
planeti di la extera sunala sistemo. La Voyager-projeto di Usa, propozata dum la
1960-yardeko, konsistis ek ca sondilo e Voyager 2.

Voyager 1 proximeskis Jupitero en januaro 1979 e komencis prenar fotografuri;
multa fotografuri prenesis dum 48 hori cirkum 5 di marto, kande minima disto de
Jupitero atingesis, cirkume 349.000 km. Partikulare notenda esis la satelito Io
qua havas agiva volkani: tala volkani ne antee esis vidata en la sunala sistemo
exter Tero.

Ye 12 di novembro 1980 la sondilo atingis mimina disto de Saturno. Ol fotografis
komplexa strukturi di la ringi di la planeto, e studiis la satelito Titano. Por
atingar Titano, Voyager 1 mustis livar la ekliptiko di la sunala sistemo, do ol
ne vizitis plusa planeti.

Ye 14 di februaro 1990, Voyager 1, dek yari pos ke ol preterpasis Saturno, e
cirkume 6.000 milion km de Tero, prenis fotografuro di la sunala sistemo. La
fotografuro, kompozata de plura imaji, montras sis planeti, inkluzanta Tero, qua
esis perceptata kom pala blua punto. Ol esis la lasta fotografuro prenita da
Voyager 1, nam la kameri pose esis klozata por konservar povo por altra mezurala
equipajo di la sondilo. La mezurala equipajo nuntempe ankore funcionas.



https://io.wikipedia.org/wiki/Vicksburg,_Mississippi

Vicksburg esas urbo en sideyo di la komtio Warren, Mississippi, Usa. Segun la
demografiala kontado di 2000, ol havis 26,407 habitanti.

Enkorpigita en 1825, Vicksburg kreesis ek la komuneso di Walnut Hills e
nomizesis pro Newet Vick, frua enmigranto. En 1863 eventis ibe la Batalio di
Vicksburg dum l'interna milito di Usa.

Segun l'Usana Kontado Ministerio, l'urbo havas entote 91.3 km², equivalanta a
35.3 mi², di qui 85.2 km² (32.9 mi²) esas lando e 6.2 km² (2.4 mi², o 6.78% de
la surfaco totala) esas aquo.

Segun la demografiala kontado di 2000, esis 26,407 homi, 10,364 hemanari, e
6,612 familii qui rezidis en la urbo. La denseso di habitantaro esis 310.1/km²
(803.1/mi²). Esis 11,654 domi kun mezvalora denseso di 136.9/km² (354.4/mi²).
Segun raso, esis 37.80% Blanki, 60.43% Negri od Afrik-Usani, 0.15% indijeni
Amerikana, 0.61% Aziani, 0.02% Pacifik-insulani, 0.41% de altra rasi, e 0.59% de
du o plura rasi, e 1.04% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $28,466, e la mezvalora
revenuo per familio esis $34,380. La mezvalora revenuo por la viri esis $29,420
kontre $20,728 por la mulieri. La revenuo per capita por la urbo esis $16,174.
Vivis sub la povreso-lineo 23.0% de la habitantaro e 19.3% de la familii. Ek
omna habitantaro evante min kam 18 yari, 34.8% ed ek omna habitantaro evante 65
yari o pluse, 16.5% vivis sub la povreso-lineo.



https://io.wikipedia.org/wiki/Vestavia_Hills,_Alabama

Vestavia Hills esas urbo en la komtio Jefferson, Alabama, Usa. Ol esis preurbo
de l'urbo Birmingham.

Segun l'Usana Kontado Ministerio, l'urbo havas entote 37.9 km², equivalanta a
14.6 mi², di qui 37.9 km² (14.6 mi²) esas lando e 0.07% esas aquo.

Segun la demografiala kontado di 2000, esis 24,476 homi, 9,841 hemanari, e 6,878
familii qui rezidis en la urbo. La denseso di habitantaro esis 645.9/km²
(1,672.7/mi²). Esis 10,523 domi kun mezvalora denseso di 277.7/km² (719.1/mi²).
Segun raso, esis 94.46% Blanki, 1.85% Negri od Afrik-Usani, 0.11% indijeni
Amerikana, 2.47% Aziani, 0.10% Pacifik-insulani, 0.35% de altra rasi, e 0.67% de
du o plura rasi, e 1.36% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $70,623, e la mezvalora
revenuo per familio esis $89,746. La mezvalora revenuo por la viri esis $72,837
kontre $37,083 por la mulieri. La revenuo per capita por la urbo esis $40,392.
Vivis sub la povreso-lineo 3.1% de la habitantaro e 2.2% de la familii. Ek omna
habitantaro evante min kam 18 yari, 1.6% ed ek omna habitantaro evante 65 yari o
pluse, 4.5% vivis sub la povreso-lineo.



https://io.wikipedia.org/wiki/Umatilla,_Florida

Umatilla esas urbo en la komtio Lake, Florida, Usa. Segun la demografiala
kontado di 2000, ol havis 2,214 habitanti.

Segun l'Usana Kontado-Ministerio, l'urbo havas entote 7.9 km², equivalanta a 3.1
mi², di qui 6.6 km² (2.5 mi²) esas lando e 1.3 km² (0.5 mi², o 16.99% de la
surfaco totala) esas aquo.

Segun la demografiala kontado di 2000, esis 2,214 homi, 867 hemanari, e 582
familii qui rezidis en la urbo. La denseso di habitantaro esis 336.5/km²
(871.4/mi²). Esis 987 domi kun mezvalora denseso di 150.0/km² (388.5/mi²). Segun
raso, esis 93.54% Blanki, 3.52% Negri od Afrik-Usani, 0.23% indijeni Amerikana,
0.32% Aziani, 0.00% Pacifik-insulani, 0.95% de altra rasi, e 1.45% de du o plura
rasi, e 3.93% de la habitantaro esis Hispan-Amerikani o Latin-Amerikani de irga
raso.

La mezvalora revenuo per hemanaro en la urbo esis $29,628, e la mezvalora
revenuo per familio esis $37,500. La mezvalora revenuo por la viri esis $25,500
kontre $21,741 por la mulieri. La revenuo per capita por la urbo esis $17,739.
Vivis sub la povreso-lineo 11.9% de la habitantaro e 7.2% de la familii. Ek omna
habitantaro evante min kam 18 yari, 13.9% ed ek omna habitantaro evante 65 yari
o pluse, 17.9% vivis sub la povreso-lineo.



https://io.wikipedia.org/wiki/Tutankhamon

Tutankhamon (o Tutenkhamun, Tutenkhamen) ("Rejo Tut") esis faraono di anciena
Egiptia, qua regnis kurte de 1336 aK til 1327 aK.

La tombeyo di Tutankhamon esis deskovrata dum arkeologiala exkavadi financale
sustenata da George Herbert, 5ma Komto di Carnarvon e facita da arkeologiisto
Howard Carter.

Ye 16 di februaro 1923 la sepulto-chambro di Tutankhamon oficale apertesis,
koram plura distingita gasti. Unesmafoye pos plu kam tri mil yari, la sarkofago
di Tutankhamon esis videbla. L' Egiptiisto Howard Carter deskovrabis gradi
duktanta a la sepulteyo, ye 26 di novembro 1922. Balde ilu trovis plura chambri
di la tombo. Ne quale altra tombi, la kontenajo ne esis furtita en antiqua
epoko. L' avanchambro kontenis multa objekti, inkluzanta la elementi di quar
chari. La nura ornizita chambro esis la sepultochambro, en qua pikturi montris
la rejo kun diversa dei. Quar orizita ligna santuarii cirkondis la sarkofago.
Interne di la granita sarkofago esis tri sarki di diminutanta grandeso, e
l'internala sarko esis ora e kontenis la kadavro di la rejulo.



https://io.wikipedia.org/wiki/Topeka,_Kansas

Topeka esas chef-urbo di Usana stato Kansas. Ol jacas en la komtio Shawnee.
Segun la kontado di 2000, la populo esis 122 377 habitanti.Lua totala surfaco
esis 147,6km²

Ye 1854 l'urbeto fondesis kun la nomo "Topeka Town Association." Ibe vivis viro
nomizita Cyrus K. Holliday, qua divenis l'unesma urbestro e fondero di la
ferovoyala kompanio Atchison, Topeka and Santa Fe Railroad.

L'urbo esis la hemo di Charles Sheldon, autoro di In His Steps. Topeka esis la
loko ube la famoza questiono, "What would Jesus do?", aparis, dum diskutado che
l'eklezio Central Congregational Church.

Segun l'Usana Kontado-Ministerio, l'urbo havas entote 147.6 km², equivalanta a
57.0 mi², di qui 145.1 km² (56.0 mi²) esas lando e 2.5 km² (1.0 mi², o 1.70% de
la surfaco totala) esas aquo.

Segun la demografiala kontado di 2000, esis 122,377 homi, 52,190 hemanari, e
30,687 familii qui rezidis en la urbo. La denseso di habitantaro esis 843.6/km²
(2,185.0/mi²). Esis 56,435 domi kun mezvalora denseso di 389.0/km²
(1,007.6/mi²). Segun raso, esis 78.52% Blanki, 11.71% Negri od Afrik-Usani,
1.31% indijeni Amerikana, 4.06% de altra rasi, e 3.26% de du o plura rasi, e
8.86% de la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $35,928, e la mezvalora
revenuo per familio esis $45,803. La mezvalora revenuo por la viri esis $32,373
kontre $25,633 por la mulieri. La revenuo per capita por la urbo esis $19,555.
Vivis sub la povreso-lineo 12.4% de la habitantaro e 8.5% de la familii. Ek omna
habitantaro evante min kam 18 yari, 16.7% ed ek omna habitantaro evante 65 yari
o pluse, 8.2% vivis sub la povreso-lineo.



https://io.wikipedia.org/wiki/Talladega_Springs,_Alabama

Talladega Springs esas urbeto en la komtio Talladega, Alabama, Usa. Segun la
demografiala kontado di 2000, ol havis 124 habitanti.

Segun l'Usana Kontado Ministerio, l'urbeto havas entote 3.3 km², equivalanta a
1.3 mi², di qui 3.2 km² (1.2 mi²) esas lando e 0.79% esas aquo.

Segun la demografiala kontado di 2000, esis 124 homi, 57 hemanari, e 38 familii
en la urbeto. La denseso di habitantaro esis 38.6/km² (99.7/mi²). Esis 65 domi
kun mezvalora denseso di 20.2/km² (52.3/mi²). Segun raso, esis 91.13% Blanki,
6.45% Negri od Afrik-Usani, 0.81% indijeni Amerikana, 0.00% Aziani, 0.00%
Pacifik-insulani, 0.00% de altra rasi, e 1.61% de du o plura rasi, e 1.61% de la
habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en la urbeto esis $35,833, e la mezvalora
revenuo per familio esis $41,250. La mezvalora revenuo por la viri esis $36,042
kontre $14,167 por la mulieri. La revenuo per capita por la urbeto esis $29,556.
Vivis sub la povreso-lineo 17.2% de la habitantaro e 11.1% de la familii. Ek
omna habitantaro evante min kam 18 yari, 38.5% ed ek omna habitantaro evante 65
yari o pluse, 29.6% vivis sub la povreso-lineo.



https://io.wikipedia.org/wiki/Taiwan

Republiko di Chinia (anke nomizita Taiwan e Formoza) esas republiko en
Est-Chiniana Maro, formacita da insulo di Taiwan ed altra mikra insuli, inter
kontinentala Chinia e Hong Kong. Oficale Taiwan ne esas konsiderata kom stato,
ma kom parto di Chiniala teritorio. Quankam ol funcionis kom nedependanta stato
depos 1949, kande komunisti ganis povo en kontinentala Chinia.

Taiwan unionesis al kontinento dum Pleistoceno, til l'elevo di marala nivelo
cirkum 10,000 yari ante nun. Kelka homala restaji de Paleolitiko (20,000 til
30,000 yari ante nun) trovesis en l'insulo.

Plu kam 8,000 yari ante nun Austroneziani koloniizis l'insulo. La linguo di lua
decendanti, konocita kom Taiwanana aborijeni, apartenas ad Austroneziana grupo,
qua inkluzas Malayo-Polineziana lingui.

L'insulo esis konocita da Chiniani pos Kristana Epoko, ma nur okupesis da
Chiniani dum la 17ma yarcento. Ante, en 1590, Portugalani establisis komercala
bazo en l'insulo, qua divenis konocata kom Formosa. Pos, Hispaniani okupis ol,
ma ekpulsesis dal Nederlandani en 1642.

En 1662 Zheng Cheng-gong vinkis Nederlandani ed okupis l'insulo en nomo di Ming
dinastio. Taiwan divenis parto di Chinian imperio til 1895, kande Japonia sizis
lu. Japonia sukombis en Duesma mondomilito, e pos milito en Chinia komencis
interna milito inter povo di Kuomintang e komunisti. En l'interna milito la
komunisti vinkis en 1949 e Chiang Kai-sek kun sua armeo e Kuomintang-partiso
fugis a Taiwan.

Taiwan duris esar kom Republiko di Chinia ed ol ganis anke la membreso di
Unionita Nacioni. Segun nova Populala Republiko di Chinia, Taiwan esas nur
teritorio di (Republiko Populala di) Chinia.

En 1971 Taiwan perdis lua sideyo en Unionita Nacioni a komunista Chinia. Do
Taiwan falis en diplomatal izoleso. En 1979 Usa ligis diplomacala relati kun
Chinia, ma samatempe Usa promisis suportor la defenso di Taiwan.

Dum existeso di du Chinii, la relato inter la parti esabas tensa, ma nula milito
komencis. Quankam anke nun centi di fuzei apuntas la kontrea rivo che
Taiwan-stretajo. En 1992 komencis kurta periodo amikala inter Chinii: la du
parti aceptis l'ideo di un Chinia, ma amba parti havis sua kontenajo dil penso.
Amikala periodo finis 1999, kande prezidanto Lee demandis ke on mustus procedar
kam stato relate Taiwan.

Taiwan esis unpartisala (mi)stato til 1988, kande politikal opozantaro
permisesis dal nova prezidanto Lee Teng-hui. En 2000 la periodo di Kuomingtang
en povo finis, kande Chen Shui-bian elektesis prezidanto. Chen Shui-bian
suportas l'ideo di du Chinia.

Populala Republiko di Chinia alegas ke la guverno di la Republiko di Chinia esas
nelegitima, e referas ad ol kom "l'autoritato di Taiwan". Tamen, la Republiko di
China havas lua propra konstituco, lua propra prezidanto e lua propra armeala
forco, e konsideras su suverena stato. Populala Republiko di Chinia nulatempe
kontrolis lua teritorio.

La konstituco di la Republiko di Chinia adoptesis la 25ma di decembro 1946 e
divenis efikiva la 25ma di decembro 1947. Kande ol adoptesis, la Republiko di
Chinia kontrolis multa teritorii en la kontinento, ante perdar l'interna milito
kontre la komunisti e lua guverno refujar su en Taiwan.

Segun la konstituco di 1947 la chefo di stato de la republiko esas la
prezidanto, qua elektesas dal populo por 4-yara periodo. La chefministro
elektesas dal prezidanto. Lasta revizo di la konstituco eventis en 2004.

La parlamento (立法院, Lìfǎ Yuàn) havas unika chambro kun 113 membri, qui elektesas
dal populo por 4-yara periodo. De la sideyi en la parlamento, 6 rezervesas por
aborijeni.

La Republiko di Chinia esas kompozita da Taiwan insulo e di vicina mikra-insuli.
La klimato esas subtropikala en granda parto e tropikala en sudo.

Lua maxim granda urbo esas Taipei. Altra importanta urbi esas Tainan e
Kaohsiung.

Taiwan havas kapitalista ekonomio. Moderna industrio developis rapide, e Taiwan
esas konsiderita un di 4 Aziana Tigri.

La kulturo di Taiwan decendas di la tradiciona kulturo de kontinentala Chinia
kun Japoniana kulturo, Konfuciana kredaji e Ocidentala kulturo. Pos instalar su
en Taiwan, Kuomintang impozis oficala interpreto di tradicionala Chiniana
kulturo. Tradicionala kaligrafio, pikto, teatro, folkloro ed opero Chiniana
adoptesis. Un di la granda turistal atraktivi di Taiwan esas la muzeo dil
Nacionala Palaco, establisita en 1925, qua kontenas plu kam 650,000 objekti ed
artal objekti Chiniana, de paleolitiko til Qing-dinastio.

Pos la 1970a yari komencis granda debati pri la developo di propra Taiwanana
literaturo, en pri l'acepto dil uzado di Taiwanana Hokkien-linguo en la libri.
Inter la skriptisti qui adoptis Hokkien-linguo esas Yang-Min Lin e Li
Kuei-Hsien. Kompozisto Tyzen Hsiao (1928-2015) anke skribis kansoni en Taiwanana
Hokkien.

Basketbalo esas la maxim populara sporto di lando. Basbalo introduktesis dum
Japonian okupeso, e nune lando exportacas basbalisti por Usan e Japonian
esquadi. Futbalo ne esas tam populara kam basketbalo e basbalo, quankam lua
esquado havas suceso en Aziana konkursi.



https://io.wikipedia.org/wiki/Ta-Yuan

Ta-Yuan (大宛, pinyin: dàwǎn, Dayuan o Dawan, lit. “Granda Yuan”) esis populo di
Ferghana en Central Azia, qui mencionesis en la Chiniana kronikli Shiji ed en la
Chiniana olima Dinastio Han historio Han Shu, pos la voyaji di Zhang Qian en 130
aK e la nombroza ambasadi qui sequis lu pose.

Segun ta kronikli, la Ta-Yuan esis urbana habitanti kun Indo-Europan aspekto,
qui habitis en muragita urbi e kun "kustumi la sama kam ol di la
Greko-Baktriani", rejio qua regnis Baktria en la nuna Afganistan. La Ta-Yuan
esis fabrikisti ed amis vino.

La Ta-Yuan probable esis la decendanti di la Greka kolonii establisita da
Alexandros la Magna en Ferghana en 329 aK, e prosperis en la Helena areo di la
Seleucidi e Greko-Baktriani, til li izolesis da la ekmigri di la Yueh-Chih
cirkum 160 aK. Ol anke esas posibla ke la nomo "Yuan" simple esas transliterigo
di la vorti "Yona" o "Yavana" uzata en anciena Azia por referar pri Grekiana
("Ioniani"), do la vorto Ta-Yuan (lit. Granda Yuan) signifikus "Granda Ioniani".



https://io.wikipedia.org/wiki/Swazilando

Swazilando, oficale la Rejio di Eswatini, esas mikra lando en sudal Afrika,
cirkondata per la teritorii di Mozambik este, e Sudafrika, norde, weste e sude.
La nomo di la lando originis de la 19ma-yarcenta rejulo Mswati la 2ma, qua
expansis ed unionigis la nuna rejio.

La lando nomesis pro la populo Bantuo Swazi, e por la rejulo Mswati la 2ma.
Swazi esis olima chefo, e lua nomo signifikas 'la vergo'. La regiono habitesis
de la prehistorio. On trovis objekti qui indikis l'existo di homala grupi 200
mil yari ante nun. Pikturi de 25 mil yari ante nun povas trovesar en multa loki
de la lando.

Pos diversa konflikti kun populi qui vivis en la regiono di nuna Maputo,
Mozambik, le Ngwane (altra nomo por la populo Swazi) establisis su en la regiono
konocita kom Zululando en 1750. Pro le Ngwane esir min povoza kam la populo
zuluo, li translojis su norde dum la 1810ma e 1820ma yari. Sub la regno di
Sobhuza la 1ma la populo Swazi establisis su en la regiono di nuna Swazilando.

Kontakti kun Britaniani komencis dum la 19ma yarcento. En 1881 Britaniani
subskribis pakto qua agnoskis la nedependo di Swazilando. Tamen, dum la rejio di
Mswati la 2ma, l'unesma blanki - Buri, de Transvaal - establisis su en la
teritorio di la lando. En 1902 Britaniani eniris la teritorio di la rejio e
proklamis lua dominacajo e resortiso super Swazilando, komence kom parto di
Transvaal. En 1906 Britaniani separis la kolonio di Swazilando de Transvaal.

De 1906 til 1968 Swazilando administresis da rezidanta guberniestro, qua
guvernis segun dekreti de l'alta komisito por Sudafrika. Lando divenis
nedependanta de Unionita Rejio ye la 6ma di septembro 1968.

Swazilando esas absoluta monarkio. La chefo di stato e chefo di guvernerio esas
rejo Mswati la 3ma. La chefa ministro, nune Barnabas Sibusiso Dlamini, nur esas
la chefo dil ministraro.

La parlamento havas 2 chambri: Senato, kun 30 membri, e Domo di Asemblajo (House
of Assembly), kun 65 membri.

Quankam lua mikra surfaco - nur 17 364 km² - Swazilando havas quar geografiala
regioni. L'altitudo influas en la klimato e la peizajo.

Alonge la frontiero kun Mozambik jacas Lubombo, kateno di monti kun mezvalora
altitudo di 600 metri. La valo di tri fluvii brechizas ta kateno: Ngwavuma,
Usutu e Mbuluzi. En ta regiono di vali konocita kom Lowveld la precipua
ekonomiala agado esas l'edukado di bovaro. An la westala frontiero kun Sudafrika
jacas montoza regiono konocita kom Highveld, kun mezvalora altitudo di 1 200
metri. En ta regiono jacas la chef-urbo di lando, Mbabane. Inter ta regiono e la
valo jacas Middleveld, regiono kun mezvalora altitudo di 700 metri.

Pluvas plu freque dum la monati di somero, ofte forte. La sika sezono eventas
dum la vintro. La mezvalora pluvozeso esas plu alta an la regiono Highveld (1000
til 2000 mm omnayare). Este, an la vala regiono Lowveld, la mezvalora pluvozeso
yarala varias de 500 mm til 900 mm. La vejetantaro varias de pluvala foresto an
la nordo til savano este e nordeste de la lando.

La demografio di Swazilando afektesas pro la granda mortado per AIDS. La
viv-expekto esas infre 35 yari.

Tradicionala kulturo di Swazilando permisas poligamio por la viri. La chefulo di
familio komandas tra exempli e konsideresas la provizanto por omna familio.

La precipua tradicionala ceremonio esas "Incwala", qua eventas la 4ma dio pos la
plena luno maxim proxima de la 21ma di decembro. La maxim bona tradukuro por
"Incwala" esas "la ceremonio dil rejeso". Ol nur eventas kande lando havas
rejulo - sen rejulo ne eventas "Incwala". La rituali kontrolesas da sacerdoti
nomizita Bemanti ("populo de la aquo") o Belwandle ("populo de la maro") nam li
adportas aquo de la maro o de la fluvii por plufortigar la rejulo.



https://io.wikipedia.org/wiki/Stroboskopo

Stroboskopo esas instrumento uzita por facar ciklale movanta objekto aparar esar
lente, o stacionare. La principo esas uzita por la studio di rotacanta,
alternanta, ocilanta o vibranta objekti. Mashinala parti e vibranta kordi esas
komuna exempli.

La rotacanta rapideso esas ajustita tale ke divenas sinkronigata kun la movado
di observita sistemo, qua semblas lentigar e haltar. L'iluziono esas produktata
da temporala krenelizo, ordinare konociat kam stroboskopala efekto.

En elektronika versioni, la perforata disko esas substitucata da lampo kapabla
di emisanta kurta e rapida flashi di lumo. Kustume gaso lanso o solida stato*
lampo esas uzita, pro ke esas kapabla di emisanta lumo proxim instante kande
povo esas aplikita, ed extinganta jus tale quick kande povo esas supresita.

Per komparo, inkandecanta lampo havas kurta varmigo kande energiizata, sequanta
per koldiga periodo kande povo esas supresita. Ta fristi rezultas en indutanta e
nebulizanta di detalo di objekto partale lumizita dum la varmiga e koldiga
periodi.

La frequenco di la flasho* esas ajustata tale ke esas egala a, od fraciono
unitara di ciklika rapideso di objekto, a ta punto l'objekto esas vidita esas
sive stacionare o movanta lenta dope o fore, dependanta segun la flasho
frequenco.



https://io.wikipedia.org/wiki/Sanremo

Sanremo o San Remo esas urbo an la Mediteranea marbordo di westa Liguria en
nordwesta Italia.  Fondita dum la Romana epoko, ol havas habitantaro de 57.000,
e konocesas kom turisto-loko an la Italiana Riviera.  Ol esas hosto di multa
kulturala eventi, quala la Muziko-Festivalo di Sanremo e la Milan–San Remo
biciklo-konkurso.

La nomo dil urbo esas fonetikala kontrakturo di Sant'Eremo di San Romolo, quo
referas Romulus di Genoa, la sucedanto di Syrus di Genoa.  Ofte asertesas en
moderna folkloro ke Sanremo esas tradukuro di "Saint Remus", mortinta santo.  En
la Liguriana, lua nomo esas San Rœmu.  La espelo San Remo esas sur omna anciena
mapi di Liguria, la anciena Republiko di Genoa, Italia dum la Mezepoko, la Rejio
di Sardinia, e la Rejio di Italia.  Ol uzesis en 1924 en oficala dokumenti sub
Mussolini.  Ica formo dil nomo aparas ankore sur ula strado-signi e, rare, en
neoficala turist-informo.

La Mediteranea klimato di Sanremo ed atraktiva marbordala loko an la Italiana
Riviera popularigas ol kom turisto-loko.  Ultre turismo, la urbo esas aktiva en
produkto di oliv-oleo, kun protektata regionala "indiko di origino"
(D.O.P., Denominazione di Origine Protetta).  Ol esas un ek la agrikultivala
vari en westa Liguria ed aparte en la provinco Imperia.  Sanremo konocesas kom
la Urbo di Flori (la Città dei Fiori), altra importanta elemento dil ekonomio
dil urbo.  La proxima urbi Arma di Taggia, Bordighera ed Ospedaletti anke
kultivas flori por la internaciona floro-merkato di Sanremo.

La Municipal Kazino, konstruktita en 1905, esas exemplo di Art Nouveau.  La
Ariston-Teatro ofras yarala serio de koncerti, operi e teatraji.  La
Simfonio-Orkestro esas un ek la dekedu tala orkestri agnoskata dal stato di
Italia; ol pleas 120 koncerti tra la yaro, grandaparte en la Opero-Teatro
dil Municipal Kazino.

La Ariston-Teatro esas hosto dil celebrata yarala Muziko-Festivalo di Sanremo,
tre populara kanson-konkurso qua eventas en la urbo depos 1951.  Ica festivalo
inspiris la Eurovision Kansono-Konkurso, quo komencis en 1956, e dum yari la
Sanremo-festivalo selektis la italiana konkurencanti.  La internacione
remarkinda kansono Nel blu dipinto di blu, anke konocata kom Volare, esis
unesmafoye pleata che ca festivalo da Domenico Modugno en 1958.  La festivalo
esas tante populara che italiani ke ol ofte referesas simple kom "Il Festival"
(La Festivalo).  Altra eventi inkluzas la Tenco-Premio (autuno), kanson-konkurso
por autori dedikita al memoro di Luigi Tenco; la Flori-Parado en
januaro/februaro; e la somerala Internaciona Pirotekniko-Konkurso Ferragosto en
la duesma semano di agosto.

Sanremo esas la fineyo dil klasika Milan–San Remo biciclo-konkurso.  Ol
egardesas kom "monumento" - un ek la kin maxim importanta un-dia konkursi dil
biciklo-sezono.  Milan–San Remo tradicionale eventas en marto ed esas un ek la
unesma granda eventi dil biciklo-sezono.  Ye longeso 298 kilometri, ol esas la
maxim longa profesionala un-dia konkurso en biciklo-sporto, pro quo ol
havas unika karaktero.



https://io.wikipedia.org/wiki/Roraima

Roraima esas un ek la 27 stati di Brazilia. Ol jacas an la Norda regiono di
lando. Lua vicina stati esas Pará en esto, ed Amazonas en sudo ed en sud-westo.
Lua vicina landi esas Venezuela, en westo ed en nordo, e Guyana en esto.

Ol esas la min populoza stato di Brazilia, kun 505 665 habitanti en 2015. Ank
esas la stato kun la min granda denseso di habitantaro di Brazilia: nur 2.25
habitanti per km².

Angli e Nederlandani ja explorabis la regiono ante l'arivo di Portugalani.
Hispani anke venis de Venezuela por explorar la regiono. Portugal nur establisis
lua suvereneso super la regiono dum la 18ma yarcento, kande religiozi Karmeliti
komencis konvertar indijeni en la regiono, pos 1725.

Pos la duimo dil 18ma yarcento Portugalana krono decidis establisar la royala
kapitanio di São José do Rio Negro por haltar la konstanta invado dal Hispani en
la regiono. La kapitanio formale kreesis ye la 3ma di marto 1755. En 1755 li
konstruktis la fuorto São Joaquim en la regiono. Ultre haltar la invadi, altra
motivo por krear la kapitanio esis pro ke pos la Kontrato di Madrid en 1750
Portugal recevis la regiono e mustis koloniigar ol. Li komencis edukar bovaro e
kavali en la regiono en 1789.

Angli invadis la regiono dum un yaro, de 1810 til 1811. Li ekpulsesis dal
komandero dil fuorto São Joaquim. La frontiero inter Brazilia e Guyana bezonis
ridetermino, pro la konstanta invadi dal Angli. La koloniigo stimulivesis en
1830 kun la kreado di la nacionala farmeyi São Bento, São José e São Marcos, qui
okupis tota l'alta regiono dil fluvio Branco.

Nur en 1890 kreesis l'urbo Boa Vista, lore kun nur 1.000 habitanti, qua nune
esas la chef-urbo dil stato. Ye la 13ma di septembro 1943 la regiono separesis
del stato Amazonas por krear la Federala Teritorio di Rio Branco, pose
rinomizita federala Teritorio di Roraima en 1962.

Kun Konstituco di 1988 en Brazilia, Roraima divenis stato. L'unesma provizora
guberniestro dil stato pos lua kreado esis Romero Jucá Filho. En 1990 eventis
l'unesma direta elekti por guberniestro dil stato, e Ottomar de Souza Pinto
elektesis por guvernar de januaro 1991 til decembro 1994.

Kun 224 300,5 km² - di qui cirkume 104 018 km² esas indijena landi - la surfaco
totala di Roraima esas poke min granda kam Minnesota. L'Equatoro trairas la
stato, e Rio Branco esas l'unika chefurbo Braziliana norde de Equatoro.

Cirkum 60% de la surfaco dil stato havas altitudi infre 200 metri. Altra 25%
havas altitudi de 200 m til 300 m. Nur 1% de lua surfaco superiras 900 metri di
altitudo. L'altitudo kreskas proxim la frontiero kun Venezuela e Guyana. La
maxim alta monto dil stato esas Monto Roraima, an la frontiero kun Venezuela e
Guyana, kun 2,875 metri sur la marala nivelo.

La klimato dil stato esas tropikalo, kun 26 °C di mezavalora temperaturo. Granda
parto di lua teritorio kovresas per equatorala foresto, e per savano este del
stato.

La precipua choseo dil stato esas BR-174, qua unionas Boa Vista kun Manaus
(Amazonas) sude, e kun Pacaraima (an la frontiero kun Venezuela) e, de ibe, til
Caracas. Altra importanta choseo, BR-401, unionas Boa Vista kun Normandia, an la
frontiero kun Guyana.

Quankam la KLP di Roraima kreskas plu rapide kam altra stati, lua KLP esas la
min granda di Brazilia: nur R$ 9.027 miliardi en 2013. La stato havas importanta
minerala erci di oro, diamanto, stano, aluminio e kupro. La precipua ekonomikal
agado esas servado (qua reprezentas cirkume 47.3% de KLP), pose industrio ed
agrokultivo. La precipua exportacaji dil stato esas ligno segata (39.13% de la
exportacaji) e soyo (33.29%).

Til la duimo di la 1990a yari Roraima havis grava problemi pro la manko di
elektro. En 2001 inauguresis l'aquobarilo Guri/Macaguá, an la frontiero kun
Venezuela, qua furnisas elektro a la du landi.



https://io.wikipedia.org/wiki/Romana_mitologio

Romana mitologio esas ensemblo di tradicionala naraci apartenanta al legendala
origini di antiqua Roma ed a lua religiala sistemo, kom reprezentesas en Romana
literaturo ed arto. Ol anke povas referar a moderna studo di ta reprezenti.

La studo dil Romana religio e miti esas komplikita per frua influo di Greka
religio en l'Italiana peninsulo dum prahistorio di Roma, e per l'artistikala
imitado di Greka literaturala modeli da Roman autori. En temi di teologio, la
Romani identifikis lia dei kun ta dil Grekiani (interpretatio graeca) e
ri-interpretis naraci pri Grekiana dei kun lia Romana kontre-parti. La frua miti
e legendi di Roma anke havas dinamika rilato kun Etruska religio, min
dokumentita kam olta dil Grekiani.

Quankam Romana mitologio mankas korpo di divina naraci tam extensa kom ta qui
povas trovesar en Greka literaturo, Romulus e Remus suganta la volfino esas tam
konocata kom ula imajo dil Greka mitologio ecepte la kavalo di Troya. Nam la
Latina literaturo esi plu konocata kam la Greka dum Mezepoko ed en Renesanco,
l'interpreti di Greka miti dal Romani ofte havis la maxim influo en naracala e
piktala reprezenti di "klaika mitologio" kam Greka fonti. Specifika, la versioni
di Greka miti en la "Metamorfosi" da Ovidius, skribita dum la regno da Augustus,
esis regardita kom kanonala.



https://io.wikipedia.org/wiki/Rochester,_Minnesota

Rochester esas urbo en la komtio Olmsted, Minnesota, Usa. Segun statistiki de
2005 vivis ibe 97,806 habitanti. Ol esis la triesma maxim granda urbo de la
stato. Rochester jacas 125 km sudeste de Minneapolis e Saint Paul.

Segun l'Usana Kontado Ministerio, l'urbo havas entote 103.0 km², equivalanta a
39.8 mi², di qui 102.6 km² (39.6 mi²) esas lando e 0.4 km² (0.1 mi², o 0.35% de
la surfaco totala) esas aquo.

Segun la demografiala kontado di 2000, esis 85,806 homi, 34,116 hemanari, e
21,493 familii qui rezidis en la urbo. La denseso di habitantaro esis 836.4/km²
(2,166.3/mi²). Esis 35,346 domi kun mezvalora denseso di 344.5/km² (892.4/mi²).
Segun raso, esis 87.51% Blanki, 3.57% Negri od Afrik-Usani, 0.30% indijeni
Amerikana, 5.63% Aziani, 0.04% Pacifik-insulani, 1.16% de altra rasi, e 1.79% de
du o plura rasi, e 2.99% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $49,090, e la mezvalora
revenuo per familio esis $60,754. La mezvalora revenuo por la viri esis $40,380
kontre $30,136 por la mulieri. La revenuo per capita por la urbo esis $24,811.
Vivis sub la povreso-lineo 7.8% de la habitantaro e 4.7% de la familii. Ek omna
habitantaro evante min kam 18 yari, 8.8% ed ek omna habitantaro evante 65 yari o
pluse, 10.2% vivis sub la povreso-lineo.



https://io.wikipedia.org/wiki/Rio_de_Janeiro_(stato)

En esto ed en sudo jacas Oceano Atlantiko. Lua chefurbo anke havas la nomo Rio
de Janeiro, ed esas notora turistala loko en la mondo. Ultre la chef-urbo, la
stato anke havas altra 91 urbi.

Amerikala kontinento ja habitesis ante 10,000 aK. Cirkum la yaro 1000 indijena
populi di raso Tupi, qui vivis en Amazonana regiono, invadis tota la litoro di
nuna Rio de Janeiro, ecepte l'ekflueyo di Paraíba do Sul.

Pos la deskovro di Brazilia, la regiono di nuna stato di Rio de Janeiro
dividesis inter la kapitanii São Vicente e São Tomé. De 1555 til 1567, la
regiono atakesis dal Franci, qui intencis instalar kolonio en Brazilia nomizita
France Antarctique. Por defensar la regiono kontre Franci, en 1 di marto 1565
Estácio de Sá fondis l'urbo Rio de Janeiro.

Dum la 17ma yarcento, edukado di bovaro e kultivo di sukrokano mantenis
l'ekonomio di regiono. Pos Portugalani prenar itere la kontrolo di Angola de la
manui di Nederlandani en 1648, sklavi adportesis a la regiono di Rio de Janeiro
por augmentar la produktado di sukrokano. Portugalani konstruktis plura fuorti
por protektar la regiono, quale la fuorto São Mateus, en nuna Cabo Frio,
konstruktita en 1618.

En 1710 e 1711 Franci itere probis invadar Rio de Janeiro. En 1710, 6 navi kun
1,700 homi komandita da Jean-François Duclerc probis invadar la bayo di
Guanabara, ma lokala autoritati ja savis pri l'arivo di Franci, e la bombardi de
la fortresi Santa Cruz da Barra e São João repulsis l'invaderi, qui unesme fugis
vers l'insulo Ilha Grande, e pose probis invado, per desembarko en Guaratiba e
marcho til la centro dil urbo, ma repelesis per l'armizita habitanti, qui
mortigis 400 Franci. La sequanta yaro, ye la 12ma di decembro 1711, Franca
korsaro René Duguay-Trouin komandis 17 o 18 navi qui eniris la bayo di Guanabara
sen sufrar bombardo de la fortresi, pro la generala-guberniestro Francisco de
Castro Morais recevir falsa informo, dicinta ke l'invado ne eventus. Pos
konfrontar nur 3 personi, René Duguay-Trouin facile kaptis l'urbo, e liberigis
ol nur pos pago di ransono: 610,000 moneti, 100 buxi di sukro e 200 bovi.

Dum la 17ma yarcento komence la portuo di Parati e pose la portuo di Rio de
Janeiro komencis exportar l'oro extraktita de mineyi en nuna stato Minas Gerais.
Dum la 18ma yarcento l'exportaco di oro kreskis, ed en 1763 la chef-urbo di
kolonio transferesis de Salvador vers l'urbo Rio de Janeiro.

De 1763 til 1808, Rio de Janeiro anke esis sideyo dil Vice-Rejio di Brazilia.
Kun l'arivo di Portugalana Royala Familio en 1808, l'urbo recevis multa
benefici, exemple hospitali, publikala agenterii, l'unesma Braziliana banko -
Banco do Brasil - e l'unesma Braziliana jurnalo, Gazeta do Rio de Janeiro.

Por administrar Brazilia sen konfliktar kun administro di la provinco di Rio de
Janeiro, en 1834 kreesis la Neutrala Municipo di Rio de Janeiro, formacita nur
dal urbo Rio de Janeiro. La chef-urbo di la provinco di Rio de Janeiro
transferesis vers nuna Niterói, lore Vila Real da Praia Grande. Kun la
republiko, la provinco di Rio de Janeiro divenis la stato di Rio de Janeiro.

Braziliana chef-urbo transferesis vers Brasília en 21 di aprilo 1960, e l'urbo
di Rio de Janeiro divenis la stato di Guanabara. Fine ye la 15ma di marto 1975
Guanabara e Rio de Janeiro kunfuzesis, Guanabara desaparis kom stato, e l'urbo
Rio de Janeiro divenis chef-urbo di nuna stato Rio de Janeiro.

La stato havas 3 precipua geografiala regioni: Baixada Fluminense, kompozata per
basa tereni (infre 200 m), la montoza regiono qua jacas supre 200 m, ube jacas
la montaro Serra dos Órgãos en la centro dil stato, kun monti qui superiras 700
m, e l'izolita monti proxim litoro, quale Corcovado e la Sukra Pano. La maxim
alta monto del stato esas Agulhas Negras, kun 2,791 metri sur la marala nivelo.

La fluvio Paraíba do Sul esas la precipua del stato. Ol naskas en Sao Paulo ed
ekfluas en l'Atlantiko. An la litoro existas multa lagi, laguni e lagegi (quale
lagegi Feia, Araruama, Saquarema, edc.) formacita per la klozado di anciena bayi
kun sablo transportita per venti o per l'oceano dum mili di yari.

La klimato esas tropikalo en litoro, e tropikalo di altitudo kun moderema
temperaturi dum somero e kolda dum vintro en montoza regioni.

L'ekonomio dil stato esas la 2ma maxim granda de Brazilia. Komerco e servadi
esas lua precipua ekonomial agadi, e reprezentas 62.1% de lua KLP. La sideyi di
importanta telekomunika entraprezi, exemple Tim, Oi, Telemar ed Embratel, jacas
en la stato. Turismo esas altra importanta ekonomikal agado: en la chef-urbo, en
montoza urbi quale Teresópolis, Petrópolis, Nova Friburgo ed Itatiaia, ed en
litora urbi (Parati, Angra dos Reis, Rio de Janeiro, Cabo Frio, Búzios, Arraial
do Cabo).

Lua precipua industrii esas metalifo, stofi, robi, mashinifado, e konstruktado
di navi. Industrio esas importanta ekonomikal agado en l'urbi proxim a la
chef-urbo (en la regiono konocita kom Baixada Fluminense: Duque de Caxias, Nova
Iguaçu, Queimados, ed altra) ed en Vale do Paraíba-regiono (Volta Redonda,
Resende, Porto Real). En Volta Redonda, urbo en Vale do Paraíba regiono, jacas
l'unesma ed un di maxim importanta forjerii di stalo de Brazilia: Companhia
Siderúrgica Nacional, fondita en 1943. En Resende jacas la fabrikerio di kamioni
de Volkswagen, e pos 2014 anke la fabrikerio di automobili de Nissan. En la
vicina Porto Real jacas la Braziliana fabrikerio di automobili de
Peugeot-Citroën.

Dum recenta yari l'industrio di petrolo e la produktado di petrola platformi
anke developesis multe. L'industrio reprezentas 37.5% de la KLP dil stato.

Fine, l'agrokultivo (precipue sukrokano) e l'edukado di bovaro esas importanta
en urbi quale Campos dos Goitacases e Natividade. Ta sektoro responsas por 0.4%
de KLP.

En 2010 la stato havis plu kam 15 180 636 habitanti, qui reprezentis 8.38% de la
totala habitantaro di Brazilia. Inter la demografiala kontadi en 2000 ed en 2010
la totalo di habitanti kreskis 11.13% Rio das Ostras esis l'urbo qua kreskis plu
rapide inter la du kontadi: de 36 419 habitanti en 200 til 105 757 habitanti en
2010, un kresko di 190.30% en dek yari.

La maxim granda urbo esas la chef-urbo, Rio de Janeiro. Altra importanta urbi
esas São Gonçalo, Duque de Caxias e Nova Iguaçu.



https://io.wikipedia.org/wiki/Red_Lake_Falls,_Minnesota

Red Lake Falls esas urbo en la komtio Red Lake, Minnesota, Usa. Segun la
demografiala kontado di 2000, ol havis 1,590 habitanti. Red Lake Falls divenis
urbo en 1898.

Segun l'Usana Kontado Ministerio, l'urbo havas entote 5.5 km², equivalanta a 2.1
mi², di qui 5.5 km² (2.1 mi²) esas lando e nulo kovresas per aquo.

Segun la demografiala kontado di 2000, esis 1,590 homi, 608 hemanari, e 380
familii qui rezidis en la urbo. La denseso di habitantaro esis 289.6/km²
(749.7/mi²). Esis 652 domi kun mezvalora denseso di 118.7/km² (307.4/mi²). Segun
raso, esis 94.53% Blanki, 0.00% Negri od Afrik-Usani, 4.53% indijeni Amerikana,
0.13% Aziani, 0.00% Pacifik-insulani, 0.31% de altra rasi, e 0.50% de du o plura
rasi, e 0.44% de la habitantaro esis Hispan-Amerikani o Latin-Amerikani de irga
raso.

La mezvalora revenuo per hemanaro en la urbo esis $30,536, e la mezvalora
revenuo per familio esis $41,413. La mezvalora revenuo por la viri esis $29,792
kontre $20,185 por la mulieri. La revenuo per capita por la urbo esis $15,177.
Vivis sub la povreso-lineo 11.4% de la habitantaro e 8.3% de la familii. Ek omna
habitantaro evante min kam 18 yari, 11.3% ed ek omna habitantaro evante 65 yari
o pluse, 16.9% vivis sub la povreso-lineo.



https://io.wikipedia.org/wiki/Ransom,_Kansas

Ransom esas urbeto en la komtio Ness, Kansas, Usa. Segun la demografiala kontado
di 2000, ol havis 338 habitanti.

Segun l'Usana Kontado Ministerio, l'urbeto havas entote 0.9 km², equivalanta a
0.3 mi², di qui 0.9 km² (0.3 mi²) esas lando e nulo kovresas per aquo.

Segun la demografiala kontado di 2000, esis 338 homi, 141 hemanari, e 83 familii
qui rezidis en l'urbeto. La denseso di habitantaro esis 395.5/km² (1,036.3/mi²).
Esis 179 domi kun mezvalora denseso di 209.4/km² (548.8/mi²). Segun raso, esis
99.41% Blanki, 0.00% Negri od Afrik-Usani, 0.00% indijeni Amerikana, 0.00%
Aziani, 0.00% Pacifik-insulani, 0.30% de altra rasi, e 0.30% de du o plura rasi,
e 0.59% de la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en l'urbeto esis $31,771, e la mezvalora
revenuo per familio esis $43,333. La mezvalora revenuo por la viri esis $28,542
kontre $18,906 por la mulieri. La revenuo per capita por l'urbeto esis $18,123.
Vivis sub la povreso-lineo 5.2% de la habitantaro e 2.8% de la familii. Ek omna
habitantaro evante min kam 18 yari, 0.0% ed ek omna habitantaro evante 65 yari o
pluse, 13.3% vivis sub la povreso-lineo.



https://io.wikipedia.org/wiki/Rainier,_Oregon

Rainier esas urbo en la komtio Columbia, Oregon, Usa. Segun la demografiala
kontado di 2000, ol havis 1,687 habitanti.

Segun l'Usana Kontado-Ministerio, l'urbo havas entote 6.8 km², equivalanta a 2.6
mi², di qui 4.2 km² (1.6 mi²) esas lando e 2.6 km² (1.0 mi², o 38.40% de la
surfaco totala) esas aquo.

Segun la demografiala kontado di 2000, esis 1,687 homi, 667 hemanari, e 460
familii qui rezidis en la urbo. La denseso di habitantaro esis 404.6/km²
(1,044.8/mi²). Esis 733 domi kun mezvalora denseso di 175.8/km² (453.9/mi²).
Segun raso, esis 92.83% Blanki, 0.06% Negri od Afrik-Usani, 1.48% indijeni
Amerikana, 0.36% Aziani, 0.24% Pacifik-insulani, 1.36% de altra rasi, e 3.68% de
du o plura rasi, e 2.85% de la habitantaro esis Hispan-Amerikani o
Latin-Amerikani de irga raso.

La mezvalora revenuo per hemanaro en la urbo esis $41,949, e la mezvalora
revenuo per familio esis $46,759. La mezvalora revenuo por la viri esis $45,179
kontre $23,036 por la mulieri. La revenuo per capita por la urbo esis $18,511.
Vivis sub la povreso-lineo 10.4% de la habitantaro e 8.4% de la familii. Ek omna
habitantaro evante min kam 18 yari, 16.9% ed ek omna habitantaro evante 65 yari
o pluse, 6.4% vivis sub la povreso-lineo.



https://io.wikipedia.org/wiki/Pyotr_Chaikovski

Pyotr Ilyich Chaikovski (Пётр Ильи́ч Чайко́вский) (n. 7 di mayo / Jul. 25 di
aprilo 1840– m. 6 di novembro / Jul. 25 di oktobro 1893) esis Rusiana
kompozisto.

Ye 9 di marto 1877 ilua orkestrala verko Francesca da Rimini esis unesmafoye
pleata, en Moskva, ye koncerto di la Rusa Muzikala Societo, direktata da Nikolai
Rubinstein. La verko esis bone recevata. La ideo por la verko sugestesis a la
kompozisto da ilua fratulo Modest, en letro di julio 1876. La kompozuro esis
balde kompleta; la orkestrizado esis kompletigata ye 17 di novembro. La fonto di
la verko esis epizodo en la poemo Inferno, de la Divina Commedia da Dante
Alighieri. La epizodo esas tale: en la duesma cirklo di la inferno, Dante
partikulare observas en la ventovortico du tormentata anmi, Francesca e Paulo;
Francesca naracas sua historio a Dante: el, desvoluntante mariajita kun la
fratulo di Paulo, deskovresis da sua spozulo dum ke el expresis sua amoro di
Paulo; la spozulo poniardagis li amba til morto. Pos ca naraco, la anmi di
Francesca e Paulo esas for-tirata da la ventovortico.



https://io.wikipedia.org/wiki/Porto

Porto (qua signifikas portuo en Portugalana) esas urbo en la nordo di Portugal.
Lua totala habitantaro esis 240.000 en 2008. Lua totala surfaco esas 41,3 km².
Lua metropola areo (Granda Porto) havis 2,089 km² e 1.679.854 habitanti en 2007.

Porto esas centro di la maxim populoza urbala zono di Portugal e la nonesma
maxim granda di Europa. Porto esas savata kam Chef-urbo di Nordo o Nevinkita
Urbo.

Dum Romana periodo, la regiono di nuna Porto (kun nomo Portus Cale) developis
kom komercala urbo inter Olissipona (nune Lisboa) e Bracara (nune Braga). En 711
ol invadesis da Islamana mauri, de Nord-Afrika. En 868 rejulo Alfonso la 3ma di
Leon sendis komto Vímara Peres, sua vasalo, a rikonquestar la regiono de mauri.
Kande Vímara Peres rikonquestis la regiono, ilu establisis l'unesma Portugalana
komtio: Condado de Portucale.

Dum 13ma yarcento, komencis la transporto di vit-bero en la fluvio Durio. En
1387 rejulo João la 1ma di Portugal mariajis su kun Filipa di Lancaster, e
politikala alianco di Portugalana reji kun Anglia komencis.

En 1703 Methuen-kontrato establisis komercala relati inter Portugal e Anglia. En
1717 Angliani establisis unesma komercala posto en l'urbo.

Dum Napoleona invado en Portugal, Franciana trupi esis ekpulsita de Porto da
Britaniana marshalo Arthur Wellesley, 1ma Duko di Wellington.

En 1958 e 1960, automobilo-konkurso eventis en la stradi di Porto. En 1996,
UNESCO deklaris la centro di urbo Kulturala Heredajo di Mondo. En 2001, ol esis
deklarita Europana Chef-urbo di la Kulturo.



https://io.wikipedia.org/wiki/Porcelano

Porcelano inventesis en Chinia. On komencis produktar porcelano cirkume du
yarmil ante nun. Por Europani la sekreteso di fabrikar porcelano detekteskis
erste 18ma yarcento.

L'unesma ceramika objekti produktesis en Valo dil Flava Fluvio dum Zhou-dinastio
cirkume (1120 aK – 249 aK). La produkto dil precipua porcelano komencis dum
Han-dinastio cirkume (206 aK – 221 pK), kande on facis nigra- e verda-glezita
porcelano. Dum Tang-dinastio, cirkume (221–681), Chiniani deskovris marala voyo
ad India, Persia e For-Esto, e verda-glezita porcelano divenis tre demandita
exportacajo.

Ye la fino di Tang-dinastio, on komencis produktar anke blanka objekti
porcelana. Por la produkto di diversa poti, vazi, eskudeli, edc., on uzeskis la
maxim delikata blanka argilo, nome, kaolino. Dum la Song- e Yuan-dinastio
(960–1368) la parkoquala e glezala tekniko developesis, ed en la manui dil
habila ceramikistin naskis klasika porcelan-objekti. La formo, glezuro ed
ornamenti suportis una l’altra. Dum Yuan-ero on komencis uzar figurativa e
ornamentala motivi. La kolori esis blua e reda.

L’ero dil blua-blanka porcelano komencis dum la Ming-dinastio, cirkume
(1368–1644). La poti e vazi esis ornamentizita per flori e viti. Ye la 16ma
yarcento on piktis sur porcelano Araba e Persiana citati, uceli ed altra
animali, peizaji ed anke miti e legendi.

Ye komenco di Qing-dinastio (1644–1911) on exportacis ad Europa tre multa
Chiniana porcelano. Anke la qualeso dil produkturi pluboneskis. Dum 17ma
yarcento Europani konoceskabis kafeo e teo, qui ne esis konvenanta drinkar per
metala kupi. Pro to, on komencis exportacar de Chinia anke kafeala servici, qui
esis en formo Europala ma en ornamenturi Chiniana. On prenis la modelo por la
porcelana objekti de arjenta objekti barokala. Generale la porcelana objekti
esis blua-blanka ma on produktis anke multakolora vazi, poti, kupi, e pleti.



https://io.wikipedia.org/wiki/Pirateso

Pirateso esas furto exekutita en maro od anke en lando, da un persono o grupo
sen procuraco di ula suverena stato (lor korsaro).

L'unesma dokumenti ke mencionis ataki di pirati datizas de 13ma yarcento aK.
Grekiani mencionis ataki di pirati en Egea Maro. Dum Mez-epoko, Vikingi atakis
nuna Anglia ed Europana kontinento, til Italia en sudo e Rusia en esto.

En Karibeano, la periodo di klasika pirateso esis de aproxime 1560 til 1760, e
sua periodo di maxim suceso esis de 1640 til 1680. Famoza pirati de Karibeano
esis Edward Teach (konocita kom "Nigra Barbo"), Francis Drake, Henry Morgan,
William Kidd, Bartholomew Roberts, ed altre. Kelka pirati uzis l' insulo di
Tortuga kom bazo di operaci.

Moderna pirateso uzas bateleti por atakar granda navi en maro od anke en portui
por furtar valoroza produkti. Generali, mikra grupi kun 4 til 10 personi atakas
un batelo, ma grupi kun 70 personi en plu di uno bateleto povas atakar un granda
navo. La stretajo di Malaka e la litoro di Somalia esas hodie konocita regioni
di moderna ataki di pirati.



https://io.wikipedia.org/wiki/Piau%C3%AD

En la Nacionala Parko Serra da Capivara trovesis restaji qui probas homala
prezenteso en Piauí cirkume 40,000 yari ante nun. La maxim olda ceramika
utensilo di Amerika, evante 10,000 yari, trovesis ibe.

L'unesma koloniigisti, quale Domingos Jorge Velho, naskinta en la kapitanio di
Sao Paulo, arivis en la regiono dum la 17ma yarcento. Li adportis l'unesma bovi
por la regiono. Altra explorero esis Domingos Afonso Mafrense, de Portugal, qua
fondis nuna urbo Oeiras, en la centro dil stato, en 1695.

En 1811 la teritorio divenis separita de Maranhão. Kande Braziliana divenis
nedependanta en 1822, Piauí kontinuis divenar Portugalana kolonio. Portugal
sendis militisto João José da Cunha Fidié por mantenar la kolonio, ma ye la 19ma
di oktobro 1822 la Chambro Provincala di Parnaíba deklaris nedependo de
Portugal. Trupi komandita da Fidié vinkis la batalio di Jenipapo, tamen li
sufris granda perdaji. Fidié kaptesis en Caxias pos kombato, e la regiono
divenis provinco dil imperio Braziliana. Poka yari pose, kombati kontre la
Kunfederuro dil Equador (en 1824) e kontre la revolto Balaiada (1838 til 1841)
eventis en lua teritorio.

En 1852 la chefurbo dil stato transferesis de Oeiras a Teresina, e komencis
periodo di ekonomiala kresko. Depos 1889, kun la republiko, Piauí divenis stato.

Piauí havas mikra (60 km) litoro, kande komparita kun altra stati. Ol havis la
min granda litoro di Brazilia.

La klimato dil stato esas tropikalo, e la maxim alta mezvalora temperaturi di
Brazilia enrejistresis en Piauí.



https://io.wikipedia.org/wiki/Olinda

Olinda esas urbo en Braziliana stato di Pernambuco. Lua totala habitantaro esis
375 559 personi en 2010. Lua totala surfaco esas 40,8 km².

L'urbo fondesis ye la 12ma di marto 1535 dal Portugalano Gonçalo Coelho. Segun
legendo, il klamis en Portugalana: Oh, linda situação para se construir uma
vila! ("Ho! Bona loko por konstruktar un vilajo!"), e ta esis l'origino dil nomo
Olinda. L'urbo esis la sideyo di la kapitanio (regiono administrita da privata
reprezentisto di la rejio di Portugal) di Pernambuco dum kelka yari, ma
destruktesis da Nedernandani kande li invadis Nord-estala regiono di Brazilia.
Kande Nederlandani ekpulsesis en 1654 l'urbo itere divenis chef-urbo di la
kapitanio, ma l'administestri vivis en Recife.

En 1800 l'urbo ganis religiala skolo ed en 1828 ol ganis un fakultato di yuro.
En 1837 la chef-urbo di lore provinco di Pernambuco transferesis vers Recife.
Nune lua karnavalo atraktas turisti de tota Brazilia ed exterlande, por kantar
e/o dansar la ritmo frevo en lua stradi, od admirar paradi kun giganta pupei.



https://io.wikipedia.org/wiki/Olimpiala_Ludi_en_Stockholm,_1912

L'Olimpiala Ludi en Stockholm, 1912, od oficale la 5ma Olimpiala Ludi, esis
internaciona plursporta konkurso qua eventis en 1912 en Stockholm, Suedia.
Unesma-foye partoprenis atleti de omna 5 kontinenti.

La Ludi komencis ye la 5ma di mayo e finis ye la 22ma di julio 1912. Partoprenis
2.407 atleti (48 mulieri e 2.389 viri) de 28 landi. Esis 102 eventi de 14
sporti. Suedia ed Usa ganis la maxim granda quanto de medalii. Entote Suedia
recevis 65 medalii. Usa recevis entote 63 medalii, ma plu multa ora medalii kam
Suedia: 25 ora por Usa kontre 24 ora por Suedia.

Ye la 6ma di mayo 1909 l'Olimpiala Komitato di Suedia prizentis preliminara
skisuro pri l'Olimpiala Ludi en Stockholm. Segun la projeto, la tota kusto por
organizar l'evento amontus a cirkume 415,000 Suediana Kroni, nune equivalanta a
48,000 Euri. La Sueda guvernerio, inkluzite la rejulo, aceptis ol. Ye la 28ma di
mayo dil sama yaro, l'Internaciona Olimpiala Komitato asemblesis en Berlin ed
aceptis l'ofro da Stockholm, pro ke nula altra urbo prizentis kandidateso. Dum
l'asemblo, Pierre de Coubertin opinionis ke «oportas prezervar l’atletala pureso
di la Ludi; li mustas esar plu digna, plu diskreta, plu konforma a klasika ed
artala postuli, plu intima e, precipue, plu chipa».

Kande la selekto di Stockholm divenis konocota, la Sueda populo recevis
l'informo kun entuziasmo. Viktor Balck, qua prizentabis la nomo di Stockholm a
l'Olimpiala Komitato, elektesis prezidanto di l'organizanta komitato. Princulo
Karl de Västergötland, responsanto pri la Sueda kavalrio, organizis personale la
konkurso pri kavalk-arto.



https://io.wikipedia.org/wiki/Olimpiala_Ludi_en_Rio_de_Janeiro,_2016

L'Olimpiala Ludi en Rio de Janeiro, 2016, od oficale la 31ma Olimpiala Ludi,
esas internaciona plursporta konkurso qua eventis en 2016 en Rio de Janeiro,
Brazilia. Lore unesmafoye Sud-Amerikana lando gastigis l'Olimpiala Ludi.

La Ludi komencis ye la 5ma di agosto e finis ye la 21ma di agosto 2016.
Partoprenis 11,551 atleti de 206 landi e teritorii, ed anke nedependanta
esquado, kompozita da atleti qui esis refujinti de militi. Esis 306 eventi pri
28 sporti. Konkursi pri rugbio* por 7 ludisti e pri golfo inkluzesis unesmafoye
en la Ludi.

La kandidatesi dil urbi por gastigar la Ludi oficale prizentesis unesmafoye ye
la 16ma di mayo 2007. Sep urbi - Chicago, Rio de Janeiro, Doha, Tokyo, Baku,
Madrid e Praha - prizentis lia kandidatesi ye septembro dil sama yaro, e de li
quar urbi selektesis por konkursar: Chicago, Madrid, Rio de Janeiro e Tokyo.

La lasta votado eventis ye la 2ma di oktobro 2009 en København, Dania, ed IOK
tandem anuncis Rio de Janeiro kom eventeyo di l'Olimpiala Ludi.

Rio de Janeiro subisis granda modifiki en lua urbala substrukturo pos lua
selekteso kom eventeyo, quala l'inauguro di lua triesma lineo di metropoliteno*,
la konstruktadi di l'Olimpiala vilajo por gastigar l'atleti, di la velodromo, di
du nova stadii por teniso e por natado, e la restuaro di domajita spaci en lua
centro, quala la placo Praça Mauá, qua recevis la nova Muzeo pri Arto di Rio de
Janeiro (MAR), kayo por recevar navi kun pasajeri, nova spaci kovrata per arbori
e herbi, e moderna tramveturo-lineo qua juntas ol al aeroportuo Santos Dumont.
Tamen, la diminuteso di 80% de la poluto en la bayo di Guanabara (loko por la
konkursi pri windsurf e pri diversa klasi di seglobateli) ne eventis, e recevis
severa kritiki dal sportisti e da lia sportala federuri.

Ultre Maracanã, futbal-stadii di plusa kin urbi gastigis la konkursi pri
futbalo, sive por viri, sive por mulieri: Arena Amazônia en Manaus; Arena
Corinthians en Sao Paulo; Mineirão en Belo Horizonte; stadio Mané Garrincha en
Brasília; ed Arena Fonte Nova en Salvador. La partii di futbalo por mulieri
komencis ye la 3ma di agosto e por viri ye la 4ma di agosto, ante
l'inauguro-ceremonio. La stadio Engenhão en Rio de Janeiro, en la quartero
Engenho de Dentro, adaptesis por recevar la konkursi pri atletismo.

En 2013 Rusa atletino Yuliya Rusanova recevis 2-yara suspenseso de
l'internaciona konkursi pro l'uzo di substanci interdiktita. Ye la sequanta
yaro, el ed elua spozulo Vitaly Stepanov decidis revelar detali pri l'uzo di
*dopado dal Rusa esquadi.

Ye la 9ma di novembro 2015, divulgesis 323-pagina inquesto pri l'uzo di drogi
dal Rusa atleti. La inquesto montris quale atleti, entrenisti, kelk arbitreri,
kelka personi qui facis la testi pri uzo di drogi, e mem kelka membri di la
Federuro Internaciona pri Atletismo - IAAF - rispektive uzis, furnisis, falsigis
la kolekto di specimeni por testar l'uzo di drogi, falsigis la rezulti di testi
ed/od omisis la pruvi pri l'uzo di drogi en diversa okazioni. Segun l'inquesto,
la Ministerio Rusa pri la Sporto "komandis, kontrolis e direktis" la falsigo di
la rezulti pri l'exameni di urino de l'atleti. Ye la 1ma di novembro 2015
l'ex-prezidanto de IAAF, Lamine Diack, arestesis e restas sub inquestado pro
korupteso e pro pekunio-lavado. Segun l'akuzi, Diack recevis 1,2 milion dolari
de la Rusa Federuro pri Atletismo por celar pruvi pri dopado di adminime 6
atleti en la yaro 2011.

Pro la skandalo, komence l'IAAF decidis interdiktar nur l'atletismo Rusa de
l'Olimpiala Ludi en Rio de Janeiro. Pose la puniso afektis omna Rusa esquadi por
omna sportala konkursi. Erste du dii ante l'inauguro-ceremonio en Rio de
Janeiro, l'Internaciona Olimpiala Komitato - IOK - divulgis la nomi di la
sportisti Rusa qui povis partoprenar la Ludi. Entote 271 sportisti povis
konkursar, dum ke 118 interdiktesis pro la skandalo.

Inter l'atleti qui ne recevis la permis-atesto por konkursar esis Yelena
Isinbayeva, atletino dufoye premiizita per ora medalii por stango-salto, en
Athina (2004) e Beijing (2008), ed unfoye premiizita per bronza medalio, en
London, 2012. Ye la 18ma di agosto 2016 Isinbayeva elektesis membro di la
komitato di atleti dal Internaciona Olimpiala Komitato. El decidis aceptar la
nomineso, quankam el forte kritikis la decido da IOK ne permisir el partoprenar
la Ludi, ed el anuncis elua retreto de la partopreni kom atletino lor la futura
sportala konkursi.

Cirkume 78.000 personi esis en stadio Maracanã por l'inauguro-ceremonio.
Unesmafoye esquado kompozita nur per refujant atleti - entote 10 personi -
konkursis en la Ludi, sub l'Olimpiala Flago. Inter la 37 chefi di stati e
guvernerii qui asistis l'inauguro-ceremonio esis Franca François Hollande,
Arjentiniana Mauricio Macri, Lituaniana Dalia Grybauskaitė, Nederlandana rejulo
Willem-Alexander e la chefministro Mark Rutte, e la chefministro Italiana Matteo
Renzi.

Por simbolizar la repulso di prejudiki kontre homeosexuali e transsexuali,
l'organizuro dil evento selektis Léa T., transsexuala modelo Braziliana, por
duktar la triciklo qua transportis la plako kun la nomo di la Braziliana
delegitaro. Por portar la Braziliana standardo avan la delegitaro selektesis
l'atletino Yane Marques, serjento de Brazilian armeo, qua ganis bronza medalio
por moderna pentatlo en London, 2012.

Gustavo Kuerten, Braziliana ex-tenisisto trifoye championo en Wimbledon, eniris
la stadio tenante l'olimpiala flamo. Ilu pose transdonis ol a Hortência Marcari,
Braziliana ex-basketbalistino, qua fine transdonis ol al ex-maratonisto
Vanderlei Cordeiro de Lima, l'unika Brazilian atleto qua ganis la Medalio Pierre
de Coubertain. Vanderlei acendis l'Olimpiala Rogo (fakte kaldrono).

Quankam la budjeto por l'inauguro-ceremonio esis nur 10% de la budjeto por
l'inauguro-ceremonio di 2012 en London, la spektaklo recevis laudi de
l'internaciona jurnalaro. Exemple Washington Post, qua dicis ke "adminime dum un
nokto, Rio de Janeiro montris lo maxim bona quon ol facas, to esas: festi".
Ultre la historio di la rasi e populi quin formacis la Braziliana populo, la
precipua temo di la ceremonio esis la protektado dil *ambiento. La mesajo esis:
"avancigar la paco en la mondo esas la bazo dil Olimpial idealo, e nun on
bezonas anke urjante avancigar la paco kun nia planeto". Por simbolizar
l'ambientala* sucio, mem l'Olimpiala kaldrono projetesis por emisar poka
karbobioxo.

Por la konkursi pri natado konstruktesis provizora Stadio Olimpiala por Aquala
Sporti en la quartero Barra da Tijuca, dum ke la 10-kilometra aquala maratono
eventis en la maro e finis an la fuorto di Copacabana. Eventis konkursi pri 35
sporto-speci, de qui Usa ganis l'ora medalio pri 16, Australia ed Hungaria ganis
3 ora single, Japonia e Nederlando ganis du ora single, ed Unionita Rejio,
Populala Republiko di Chinia, Kanada, Italia, Suedia, Dania, Hispania, Kazakstan
e Singapur ganis 1 ora single.

Dum la Ludi, Usana natisto Michael Phelps ganis entote 6 Olimpiala medalii, de
qui 5 ora e 1 arjenta. Dum lua kariero, ilu ganis 28 olimpiala medalii en quar
Olimpiala Ludi, de qui 23 ora e 3 arjenta, e divenis la maxim premiizita atleto
dum la historio dil Olimpiala Ludi. En Rio de Janeiro ilu ganis l'unesma ora pos
helpar Usana esquado en la 4x100-metra relaya natado libera-stila por viri. La
duesma ganesis por 200-metra natado segun papiliono-stilo, dum ke la triesma
ganesis por la 4x200-metra relaya natado libera-stila.

La 4ma medalio ganita da Michael Phelps en Rio de Janeiro esis arjenta, por
100-metra natado segun papiliono-stilo kun altra du atleti: Chad le Clos e
László Cseh. En la sama konkurso, Joseph Schooling de Singapur ganis la ora.
Phelps ganis ora anke por la 200-metra natado libera-stila, e por la 4x100-metra
natado libera-stila.

Anke pri natado por viri, Japoniana Kosuke Hagino ganis l'ora medalio por la
400-metra natado mixita-stila. Usana Ryan Murphy ganis l'ora por la 100-metra
dorso-natado.

Pri natado por mulieri, Hungara Katinka Hosszú ganis 4 Olimpiala medalii, de qui
3 ora ed 1 arjenta. Lua unesma ora medalio en Rio de Janeiro esis por la
400-metra natado mixita-stila. Hosszú ganis ora medalio anke por la 100-metra
dorso-natado, e por la 200-metra natado mixita-stila. El ganis l'arjenta pri la
200-metra dorso-natado.

Sueda Sarah Sjöström ganis lua unesma ora medalio en l'Olimpiala Ludi, e ruptis
la rekordo mondala por la 100-metra natado segun papiliono-stilo por mulieri.
Altra Olimpiala rekordo ruptesis da Dana natistino Pernille Blume, por la
50-metra natado libera-stila por mulieri.

La konkursi pri plunjado por mulieri e por viri, pri sinkronigata natado (nur
por mulieri) e pri aquala poloo* eventis en la stadio por aquala sporti Maria
Lenk, anke en Barra da Tijuca. Populala Republiko di Chinia ganis 6 ek la 7 ora
medalii di la konkursi pri plunjado, ed anke du arjenta por mulieri ed 1 bronza
por viri. Pri sinkronigata natado, Rusia ganis l'ora medalio, Populala Republiko
di Chinia ganis l'arjenta e Japonia ganis la bronza.

Pri aquala poloo* por viri, Serbia vinkis Kroatia en la finala partio e ganis
l'ora medalio. Italia ganis la bronza pos vinkar Montenegro.

La maxim multa konkursi pri atletismo eventis en la stadio João Havelange, anke
konocota kom Engenhão, en la quartero Engenho de Dentro, en la norda parto dil
urbo. La stadio João Havelange inauguresis en 2007 por la Tot-Amerika Ludi ed
uzesis precipue por futbalo-konkursi ante adaptesar por atletismo-konkursi.
L'unika konkursi qui ne eventis en Engenhão esis la maratoni por mulieri e por
viri, qui komencis e finis en la Sambódromo pos parkurir la stradi dil centro di
Rio de Janeiro; e la konkursi pri atletala marcho, qui komencis en la
peninsuleto Pontal e parkuris stradi en la quarteri Barra da Tijuca e Recreio
dos Bandeirantes, til arivar en placo Tim Maia.

Pri la 10.000-metra kurado por mulieri Etiopiana Almaz Ayana ganis l'ora medalio
e ruptis la mondala rekordo pri ta konkurso. Keniana Vivian Jepkemoi Cheruiyot
ganis l'arjenta, ed altra Etiopiano, Tirunesh Dibaba, ganis la bronza. Pri la
5.000-metra kurado por mulieri, unesmafoye Kenia ganis l'ora e l'arjenta en la
sama konkurso, rispektive Vivian Cheruiyot e Hellen Onsando Obiri, dum ke
Etiopiana Almaz Ayana ganis la bronza.

Usain Bolt de Jamaika ganis lua triesma ora medali pri 100-metra kurado por
viri. Usana Justin Gatlin ganis l'arjenta e Kanadana Andre De Grasse ganis la
bronza. Bolt konkursis anke por la 200-metra kurado e por la 4x100-metra
relayo-kurado e ganis plusa 2 ora medalii. Por la 200-metra kurado, Kanadana
Andre De Grasse ganis l'arjenta e Cristophe Lemaitre de Francia ganis la bronza.
Por la 4x100-metra kurado, la Jamaikana esquado ganis l'ora, la Japoniana
esquado astonante arivis duesma-range e ganis l'arjenta, e quankam l'Usana
esquado arivis triesma-range, pro eroro dum pasigar la bastoneto a Justin Gatlin
l'esquado exkluzesis del konkurso, e Kanada ganis la bronza.

Pri la 400-metra kurado por viri Wayde van Niekerk de Sudafrika ganis la ora e
ruptis la rekordo por ta konkurso. Kirani James de Grenada ganis l'arjenta, ed
Usana LaShawn Merritt ganis la bronza.

Pri la heptatlo (konkurso qua existas nur por mulieri), Belga Nafissatou Thiam
ganis l'ora medalio, Britaniana Jessica Ennis ganis l'arjenta, e Brianne
Theisen-Eaton de Kanada ganis la bronza.

Pri stango-salto por viri, Braziliana Thiago Braz da Silva ganis l'ora medalio
pos saltar 6.03 metri, e ruptis l'Olimpiala rekordo por ica sporto-speco. Franca
Renaud Lavillenie saltis 5.98 metri e ganis l'arjenta, e Sam Kendricks de Usa
saltis 5.92 metri e ganis la bronza. Pri la stango-salto por mulieri, Greka
Ekaterini Stefanidi ganis l'ora medalio pos saltar 4.85 metri. Sandi Morris de
Usa ganis l'arjenta, e Eliza Mccartney de Nova-Zelando ganis la bronza.

Pri la maratono por mulieri, Jemima Sumgong ganis la ora medalio por Kenia,
Eunice Kirwa - naskinta en Kenia ma konkursanta por Bahrein ganis l'arjenta, ed
Etiopiana Mare Dibaba ganis la bronza. La konkurso komencis e finis en
Sambódromo, la stadio ube dum la karnavalo eventas paradi di samba-skoli.

La maratono por viri - la lasta atletismo-konkurso qua eventas dum l'Olimpiala
Ludi, komencis sub pluvo. Pos 2 hori, 8 minuti e 44 sekundi, Keniana Eliud
Kipchoge arivis unesma-range e ganis l'ora medalio. Etiopiana Feyisa Lilesa
ganis l'arjenta, ed Usana Galen Rupp ganis la bronza.

La konkursi pri biciklismo en Rio de Janeiro eventis en 4 loki: L'Olimpiala
treko por BMX-konkursi konstruktita en la quartero Deodoro, la centro por
montala biciklismo (ank en Deodoro), la velodromo (en la quartero Barra da
Tijuca), e por la konkursi pri biciklismo sur choseo uzesis la stradi qui iras
de la fuorto Copacabana til la quartero Recreio dos Bandeirantes.

Nederlandana Anna van der Breggen ganis ora medalio pri biciklismo sur choseo,
pos parkurar 136.9 km en la stradi di Rio de Janeiro. Emma Johansson de Suedia
ganis l'arjenta medalio ed Italiana Elisa Longo Borghini ganis la bronza. Greg
Van Avermaet, de Belgia, ganis l'ora medalio en la sama kategorio por viri.

En l'individuala biciklo-kurado kontre-horloja por mulieri, Usana Kristin
Armstrong ganis l'ora medalio, Olga Zabelinskaya de Rusia ganis l'arjenta, e
Anna van der Breggen ganis la bronza por la sama konkurso. En la simila konkurso
por viri, Suisa Fabian Cancellara ganis la ora.

La konkursi pri sporta pafado eventis en la Nacionala Centro por (Sporta)
Pafado, konocata anke kom Olimpiala Centro por (Sporta) Pafado, inaugurita en
2007 en quartero Deodoro, proxim la geografiala centro di Rio de Janeiro.

Pri la 10-metra sporta pafado kun pistolo per kompresita aero por viri,
Vietnamana Hoàng Xuân Vinh ganis l'ora medalio, Braziliana Felipe Almeida Wu
ganis l'arjenta, e Pang Wei de Populala Republiko di Chinia ganis la bronza.
Duesma-foye en la historio di la Ludi Brazilia ganis medalio pri sporta pafado -
l'unesma esis en 1920. En la konkurso por mulieri por la sama sporto-speco,
Mengxue Zhang de Populala Republiko di Chinia ganis la ora medalio, Vitalina
Batsarashkina de Rusia ganis l'arjenta, e Anna Korakaki de Grekia ganis la
bronza.

En la 10-metra pafado per karabino per kompresita aero por viri, Italiana
Niccolò Campriani ganis l'ora.

Kuwaitana sporto-pafisto Fehaid Al-Deehani ganis l'ora medalio por pafado per
eskopeto. Tamen, ilu ne konkursis por Kuwait, pro ke ta lando exkluzesis de la
Ludi dal Internaciona Olimpiala Komitato. Vice, ilu konkursis kom "nedependanta
sportisto" sen portar flago, pro ne aceptir konkursar sub l'Olimpiala Flago.
Al-Deehani ganis l'unika du (bronza) medalii de la historio di Kuwait en
l'Olimpiala Ludi, ed en 2016 ilu ganis la ora, kom nedependanta atleto.

Altra Kuwaitana sportisto qua konkursis kom nedependanta en Rio esis Abdullah
Al-Rashidi, qua ganis la bronza medalio pri pafado skeet (kontre ceramika
pladi). Al-Rashidi konkursis kontre Italiana Gabriele Rossetti, qua ganis l'ora
medalio, e kontre Marcus Svensson de Suedia, qua ganis l'arjenta pri la sama
sporto-speco.

La klozo-ceremonio eventis en la stadio Maracanã de la 20:00 kloki til la 22:50
kloki (UTC-3) ye la 21ma di agosto 2016. Eventis kulturala prizentadi de
Brazilia e de Japonia, pro ke l'eventeyo por la sequanta Olimpiala Ludi esos
Tokyo.

Yen la listo di landi qui recevis adminime 1 bronza medalio en Rio de Janeiro en
2016. Entote, 87 landi o esquadi ganis adminime 1 bronza medalio.



https://io.wikipedia.org/wiki/Olimpiala_Ludi_en_Beijing,_2008

L'Olimpiala Ludi en Beijing, 2008, od oficale la 29ma Olimpiala Ludi, esis
internaciona plursporta konkurso qua eventis en 2008 en Beijing, Populala
Republiko di Chinia. Lore unesmafoye la Ludi eventis en Chinia.

La Ludi komencis ye la 8ma di agosto e finis ye la 24ma di agosto 2008.
Partoprenis 10.942 atleti (4.637 mulieri e 6.305 viri) de 204 landi e teritorii
qui havas Olimpiala komitati. Esis 302 eventi de 28 sporti.

La kandidatesi dil urbi por gastigar la Ludi oficale prizentesis unesmafoye ye
la 1ma di februaro 2000. Ye la 13ma di julio 2001 elektesis l'eventeyo di
L'Olimpiala Ludi en 2008. Beijing ganis kontre Toronto, Paris, Istanbul ed
Osaka. Antee, Beijing prizentabis lua kandidateso por gastigar l'Olimpiala Ludi
di 2000, ma perdis por Sydney.

Beijing komencis modernigar o konstruktar 37 loki por recevar la konkursi en
2007, ed anke 59 entreneyi. De la 37 loki, 12 esis tote nova. L'aeroportuo dil
urbo modernigesis e 7 linei de lua metropoliteno inauguresis, kun entote 80 nova
stacioni. Chiniana guvernerio spensis plu kam US$ 42 miliardi dolari por
preparar l'urbo por gastigar la Ludi. Severa kontroli pri aerala poluto ank
adoptesis, exemple limitizar la cirkulado di automobili omnadie segun lua
matrikuli.

L'organizo dil Olimpiala Ludi en Chinia sufris forta kritiki de l'organizuri pri
defendo di la homala yuri, inter altra motivi por Chinian okupeso en Tibet.
Altralatere, kelk altra organizuri avertis pri ne mixar politikala problemi kun
sporti.



https://io.wikipedia.org/wiki/Oakland_Park,_Florida

Oakland Park esas urbo en la komtio Broward, Florida, Usa. Segun la demografiala
kontado di 2000, ol havis 30,966 habitanti.

Segun l'Usana Kontado-Ministerio, l'urbo havas entote 17.9 km², equivalanta a
6.9 mi², di qui 16.3 km² (6.3 mi²) esas lando e 1.6 km² (0.6 mi², o 8.70% de la
surfaco totala) esas aquo.

Segun la demografiala kontado di 2000, esis 30,966 homi, 13,502 hemanari, e
6,940 familii qui rezidis en la urbo. La denseso di habitantaro esis 1,897.8/km²
(4,914.7/mi²). Esis 14,509 domi kun mezvalora denseso di 889.2/km²
(2,302.7/mi²). Segun raso, esis 65.98% Blanki, 22.65% Negri od Afrik-Usani,
0.23% indijeni Amerikana, 1.94% Aziani, 0.13% Pacifik-insulani, 4.45% de altra
rasi, e 4.62% de du o plura rasi, e 17.94% de la habitantaro esis
Hispan-Amerikani o Latin-Amerikani de irga raso.

La mezvalora revenuo per hemanaro en la urbo esis $35,493, e la mezvalora
revenuo per familio esis $38,571. La mezvalora revenuo por la viri esis $30,269
kontre $25,514 por la mulieri. La revenuo per capita por la urbo esis $18,873.
Vivis sub la povreso-lineo16.5% de la habitantaro e 13.3% de la familii. Ek omna
habitantaro evante min kam 18 yari, 22.1% ed ek omna habitantaro evante 65 yari
o pluse, 11.3% vivis sub la povreso-lineo.



https://io.wikipedia.org/wiki/Nehalem,_Oregon

Nehalem esas urbeto en la komtio Tillamook, Oregon, Usa. Segun la demografiala
kontado di 2000, ol havis 203 habitanti.

Segun l'Usana Kontado-Ministerio, l'urbeto havas entote 0.6 km², equivalanta a
0.2 mi², di qui 0.6 km² (0.2 mi²) esas lando e nulo kovresas per aquo.

Segun la demografiala kontado di 2000, esis 203 homi, 84 hemanari, e 58 familii
qui rezidis en l'urbeto. La denseso di habitantaro esis 326.6/km² (860.6/mi²).
Esis 121 domi kun mezvalora denseso di 194.7/km² (513.0/mi²). Segun raso, esis
98.03% Blanki, 0.00% Negri od Afrik-Usani, 0.00% indijeni Amerikana, 0.00%
Aziani, 0.00% Pacifik-insulani, 0.00% de altra rasi, e 1.97% de du o plura rasi,
e 1.48% de la habitantaro esis Hispan-Amerikani o Latin-Amerikani de irga raso.

La mezvalora revenuo per hemanaro en l'urbeto esis $40,250, e la mezvalora
revenuo per familio esis $47,679. La mezvalora revenuo por la viri esis $30,000
kontre $27,813 por la mulieri. La revenuo per capita por l'urbeto esis $15,408.
Vivis sub la povreso-lineo 7.7% de la habitantaro e 9.0% de la familii. Ek omna
habitantaro evante min kam 18 yari, 5.5% ed ek omna habitantaro evante 65 yari o
pluse, 3.0% vivis sub la povreso-lineo.



https://io.wikipedia.org/wiki/Meteoro

Meteoro esas fenomeno qua eventas en atmosfero: ciel-arko, pol-auroro, pluvo,
roso, nivo, vento, trombo, e.c.

Bolido esas meteoro fairatra, akompanata da traco-linei, lumoza, fumuro, detono
ed adterfalo di aeroliti.

Ye 29 di junio 3123 aK, grandega meteoro shokis la tero ye Köfels, en nuntempa
Austria; dum ke ol flugis super la mez-Oriento vers olua destinata loko, olua
fairoza plumo esis suficante intensa por acendar vesti e hari, e tale multi esis
ocidata; de ta evento fondesis la legendo di la destrukto di la urbi Sodom e
Gomorra. Omno to esas teorio; sur ula argila skrib-tabeleto, (la
Planisphere-tabeleto, recente deschifrita), facita cirkume 700 aK en lora
Asiria, esas skribita kopiuro di noto-libreto di astronomo de plu frua epoko,
qua sorgoze deskriptis la pasado di meteoro tante granda, tale ke on povis
dicernar olua formo. La trajektorio di ca meteoro, relate la steli, esis
deskriptata. Ol konkordas kun supozata explozo ye Köfels, ube existas evidentajo
di tala evento: grandega ter-krulado, diametro cirkume kin km, ma nula kratero,
pro ke la meteoro venis de basa direciono.

Ye 10 di mayo 1879 en Iowa, Usa, granda meteoro falis proxim la vilajo
Estherville; ante ke ol atingis la tero, ol explozis aden multa parti. La
explozo esis spektata da rezidanti di Estherville, qui trovis tri granda parti
dum sequanta dii, e trovis cirkume 5000 mikra fragmenti dum sequanta monati. La
maxim granda parto, levita de 5 m di slamo, pezis cirkume 200 kg; ol esis nigra
kun metala cintili. La tipo di ca meteoro esas mesosiderite: rara tipo qua
kontenas nikelo-fero e silikato.

Ye 30 di junio 1908, grandega explozo eventis proxim la fluvio Podkamennaya
Tunguska, en ne-populizita areo di Siberia. Ol abatis cirkume 80 milion arbori
en areo de 2150 quadrato-km. La energio di la explozo esis forsan 1000-foye di
la energio di la bombo qua falis adsur Hiroshima. Esis supozata ke la kauzo esis
meteoro qua kolizionis kun la tero. En 1927 esis expediciono di la Rusa
minerologiisto Leonid Kulik, por trovar la loko di la koliziono, ma nula kratero
esis trovata; posa expedicioni anke donis nula rezultaji. La precipua nuntempa
supozajo esas ke meteoro explozis en la atmosfero, kelka kilometri super la
tero, pro la varmigiva efekto di koliziono kun la atmosfero.

Ye 9 di februaro 1913 ne-ordinara manifestado di meteori observesis en Kanada,
nord-est Usa, Bermuda e plura navi en la Atlantiko. La meteori semblante ne
venis de ula partikulara punto di la cielo, ma oli progresis trans la cielo en
procesiono, di qua la dureso esis cirkume 5 minuti. Observanti raportis cirkume
50 brilanta fairo-buli en la procesiono. La plu multa raporti venis de Kanada,
nam nord-est Usa havis nuboza cielo. Astronomi, analizante la raporti, sugestis,
ke la meteori esis de objekto qua esabis kaptata da la graviteso di la tero. Pos
ula tempo en orbito la objekto divenis desagregata.



https://io.wikipedia.org/wiki/Mato_Grosso_do_Sul

Mato Grosso do Sul esas Braziliana stato, qua jacas en Centr-Westala Regiono.
Lua vicina stati esas:

Unesma habitanti dil stato esis indijeni. En 1524 Portugalana Aleixo Garcia, qua
verkis por Hispania trairis la regiono til la fluvio Paraguay, proxim nuna
Corumbá. En 1537 e 1538 Juan Ayolas e Domingo Martínez de Irala anke atingis
Corumbá. En 1579 Hispaniani fondis l'urbeto Xerez, destruktita dal indijeni de
raso Guaykuru.

Jezuiti de Hispaniana instalis misioni en la regiono, ma dum 1630a e 1640a yari
l'exploreri konocita kom bandeirantes (Portugalani e Braziliani) atakis ol por
kaptar indijeni por uzar kom sklavi. En 1648 Antônio Raposo Tavares komandis
finala atako. Plu kam un yarcento pose la kapitanio di Mato Grosso - formacita
da teritorii di nuna Mato Grosso do Sul, Mato Grosso e Rondônia - separesis de
la kapitanio de Sao Paulo. La Kontrato di Madrid, e pose la kontrato di San
Ildefonso (1778) determinis Portugalana dominio super la regiono. En 28 di
februaro 1821 la kapitanio di Mato Grosso divenis provinco.

Dum la Milito di Paraguay, la sudo di la provinco di Mato Grosso, nune Mato
Grosso do Sul, subisis atako de Paraguayani, ed eventis violenta batalii en
Coxim e Laguna (nuna urbo di Bela Vista). Kande milito finis, ye la 1ma di marto
1870 multa urbeti restis destruktita e kun poka habitanti. Gradope komencis
riokupeso di la regiono, kun l'expanso dil edukado di bovaro e kultivo di mateo.

Kun la republiko en 1889 Mato Grosso divenis stato. Dum unesma yardeki de 20ma
yarcento la konstrukturo di fervoyo unionis sudo di Mato Grosso kun Sao Paulo.
Gradope l'ideo pri dividar la stato en du kreskis. Fine en 1977, Nacionala
Kongreso di Brazilia aprobis e la prezidanto Ernesto Geisel sancionis ye la 11ma
di oktobro sam yaro la lego qua separis Mato Grosso do Sul separesis de Mato
Grosso. Mato Grosso do Sul komencis existar kom separita stato ye l'1ma di
januaro 1979. Tatempe, lore Braziliana prezidanto Ernesto Geisel indikis Marcelo
Miranda Soares por esar l'unesma guberniestro dil stato.

La sequanta yaro, Miranda Soares revokesis dal prezidanto João Baptista
Figueiredo. Kun ta substituco, Figueiredo probis faciligar la vinko dil partiso
PDS (Partido Democrático Social) en l'elekti por guberniestri di la stati dum la
sequanta yaro. Tamen, Wilson Barbosa Martins, del lore opozinta partiso PMDB,
vinkis l'elekto.

Kun 357 124,9 km², qua reprezentas 22.2% de la totala surfaco di la
Centro-westala regiono e 4.2% de la totala surfaco di Brazilia, Mato Grosso do
Sul esas poke min granda kam Germania.

La tereni dil stato ordinare esas plana, kun altitudi inter 200 e 600 metri. Ne
existas alta monti en la stato.

Lua fluvii apartenas a du hidrografiala baseni, Paraná en l'esto dil stato, e
Paraguay en la westo. Du basa montari, Bodoquena e Maracaju, dividas l'aqui di
la riveri qui fluas vers un od altra baseno. La precipua enfluanti di Paraná
esas la riveri Sucuriú, Verde, Pardo ed Ivinhema, dum ke la precipua enfluanti
di Paraguay esas la fluvii Taquari, Aquidauana e Miranda.

L'ekosistemo inundebla di Pantanal kovras la westo dil stato, ma granda parto di
lua teritorio kovresas da cerrado, la savano Braziliana. Existas mikra regioni
kovrata dal tropikala floresto Mata Atlântica, e dal naturala pastureyi di
Pampa.

La klimato di Mato Grosso do Sul havas du sezoni: sika dum vintro e pluvoza dum
somero. Januaro esas la maxim varma monato, e la mezvalora temperaturo en ta
monato atingas 34ºC. En l'extrema sudo dil stato la klimato esas subtropikala.
Dum vintro povas eventar frosti, qui domajas plantacerii.

Servadi esas la precipua ekonomial agado dil stato, e reprezentis 46.1% de la
KLP dil stato en 2004. L'agrokultivo (precipue soyo, maizo, kotono, rizo e
sukrokano) e edukado di bovaro reprezentis 31.2% de KLP, dum ke l'industrio
reprezentas 22.7%.

La granda biodiverseso dil stato stimulas ekologiala turismo en la regioni dil
Pantanal, Bonito, Jardim e Bodoquena.



