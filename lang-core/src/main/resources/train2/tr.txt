https://tr.wikipedia.org/wiki/Sivas_Katliam%C4%B1

Sivas Katliamı, Madımak Katliamı ya da Madımak Olayı, 2 Temmuz 1993 tarihinde
Sivas'ta Pir Sultan Abdal Kültür Derneği tarafından organize edilmiş olan Pir
Sultan Abdal Şenlikleri sırasında Madımak Oteli'nin Radikal islamcılar
tarafından yakılması ve çoğunluğu Alevi 33 yazar, ozan, düşünür ile 2 otel
çalışanının yanarak ya da dumandan boğularak hayatlarını kaybetmesi ile
sonuçlanan olaylardır. Ayrıca dışarıda toplanan göstericilerden de iki kişi
hayatını kaybetmiştir.

Pir Sultan Abdal Şenlikleri kapsamında, pek çok sanatçı ve fikir insanı dönemin
Sivas valisi Ahmet Karabilgin'in özel davetlisi olarak bu kente geldi. Kültür
Merkezi içindeki karşıt grupla çıkan taşlı sopalı çatışma, polis tarafından
fazla büyümeden, zor kullanılarak önlendi.

Binlerce kişiden oluşan karşıt grup, Kültür Merkezinden yeniden Hükümet
Meydanı'na geldi. Hükümet Konağını taşlamaya ve slogan atmaya başlayan grup
ardından Madımak Oteli civarına ulaşarak, slogan atmaya devam etti. Grup önce
Madımak Oteli önündeki araçları ateşe verdi ve oteli taşladı. Madımak Oteli
tutuşturulan perdeler ve alt katta bulunan eşyalarla birlikte yakıldı. Otele
sığınmış olan kişilerden, aralarında Asım Bezirci, Nesimi Çimen, Muhlis Akarsu,
Metin Altıok ve Hasret Gültekin'in de bulunduğu 35 kişi yanarak veya dumandan
boğularak yaşamını yitirdi. Aralarında Aziz Nesin'in de bulunduğu 51 kişi de
olaylardan kendi olanaklarıyla, ağır yaralarla kurtuldu. İtfaiye merdiveniyle
kurtarılmaya çalışılan Aziz Nesin, merdivendeki görevli tarafından darp edilip,
merdivenden itfaiye aracı etrafında toplanan karşıt görüşlü kalabalığa doğru
itildi. Başından yaralanan Aziz Nesin'i linç girişiminden araya giren polisler
kurtardı. Yaralılar, polis arabalarıyla Tıp Fakültesi Hastanesi`ne götürüldü.

Olaydan bir gün sonra 35 kişi gözaltına alındı. Daha sonra gözaltına alınanların
sayısı 190'a çıktı. Gözaltına alınan 190 kişiden 124'ü hakkında "laik anayasal
düzeni değiştirip din devleti kurmaya kalkışma" suçlamasıyla dava açıldı, geri
kalanlar serbest bırakıldı. Kamuoyunda Sivas Davası olarak bilinen davanın ilk
duruşması, Ankara 1 No'lu Devlet Güvenlik Mahkemesi'nde 21 Ekim 1993 günü
yapıldı. 26 Aralık 1994'te karara bağlanan dava sonucunda, 22 sanık hakkında
15'er yıl, 3 sanık hakkında 10'ar yıl, 54 sanık hakkında 3'er yıl, 6 sanık
hakkında 2'şer yıl hapis cezası, 37 sanık hakkında da beraat kararı verildi.

Müdahil avukatlar, Devlet Güvenlik Mahkemesi'nin kararını "taraflı, hukuka ve
adalete aykırı" olarak niteleyerek, ayrıntılı bir savunmayla temyize gittiler.
Yargıtay 9. Ceza Dairesi katliamın "Cumhuriyete, laikliğe ve demokrasiye yönelik
olduğunu" belirterek Devlet Güvenlik Mahkemesi'nin kararını esastan bozdu.
Ankara 1 No'lu Devlet Güvenlik Mahkemesi, Yargıtay'ın bozma kararına uyarak
yargılamayı yeniden başlattı.

28 Kasım 1997'de açıklanan kararda, 33 sanık Türk Ceza Yasası'nın 146/1
maddesine göre idama ve 14 sanık 15 yıla kadar değişen hapis cezasına mahkûm
edildi. Yargıtay 9. Ceza Dairesi 24 Aralık 1998'de hapis cezalarını onadı, 33
idam cezasını ise usul noksanlıkları nedeniyle bozdu. Şubat 1999 tarihinde usul
eksikliklerinin giderilmesi için başlayan yargılama sonucunda 16 Haziran 2000'de
33 sanık Devlet Güvenlik Mahkemesi'nce yeniden idam cezasına çarptırıldı. 2002
yılında idam cezasının yürürlükten kaldırılmasıyla idam cezası hükümlülerinin
cezaları müebbet ağır hapis cezasına çevrildi.

Sanıkların avukatlığını üstlenenler arasında olan Refahyol iktidarının Adalet
Bakanı Şevket Kazan, bakanlığı sırasında onları hapishanede ziyaret etti. Geniş
avukat listesinde çok sayıda Refah Parti üyesi ve yöneticisi olması eleştiri
konusu oldu. Bu avukatlar ilerleyen yıllarda AKP ve Saadet Partisi'ne katıldılar
ve içlerinden üst yönetim görevlerine yükselenler oldu. 26 kişilk bu listede
biri bakan olmak üzere 4 AKP milletvekili de bulunmaktadır.

Geçen bu zaman zarfı içerisinde sanık sayısı tahliyelerle 33'e düştü. Olayın
kilit ismi olarak nitelendirilen, dönemin Sivas Belediye Meclisi üyesi Cafer
Erçakmak ve Yargıtay'ın 1997'deki bozma kararından sonra firar eden 8 sanık ise
halen yakalanamamıştır. Davanın firari olan 5 sanık ile ilgili kısmı, 13 Mart
2012 tarihinde zaman aşımından düşürülmüştür.

Sivas Davası İstiklal Mahkemeleri sonrasında tek bir davada bu kadar çok idam
cezasının verildiği ilk davadır.

Genco Erkal'ın yazıp yönettiği Sivas '93 adlı belgesel tiyatro oyunu, 11 Ocak
2008'de yoğun güvenlik altında Muammer Karaca Tiyarosu'nda sahnelendi.
Belgelerden yararlanarak yazılan oyunun anlatıcıları arasında Genco Erkal'la
beraber Meral Çetinkaya, Yiğit Tuncay, Nilgün Karababa, Murat Tüzün, Çağatay
Mıdıkhan ve Şirvan Akan yer aldı. Oyunun müziğini Fazıl Say besteledi.

Ulaş Bahadır'ın yazıp yönettiği Madımak: Carina'nın Günlüğü (Sivas 93) adlı
sinema filmi, 25 Eylül 2015 Pazar günü vizyona girdi. Katliamın yaşandığı sırada
otelde konaklayan 23 yaşındaki Hollandalı Carina Cuanna Thuijs Leiden
Üniversitesi tezi için Türkiye'ye gelmiş ve Hollanda'da da olduğu gibi günlük
tutmaya devam etmiştir. Carina Cuanna Thuijs'in günlüğünde anlatılanlara göre
yazılan filmin oyuncuları ise Erdal Tosun, Selin Yiğit, Perihan Erener, Melek
Şahin, Serkan Genç, Ulaş Bahadır, Barış Ordu, Can Varlı, Cihan Özdeniz, Denise
Ankel, Füsun Demirel, Rıza Akın, Hakan Erekli, Muhlis Asan, Umut Kurt, Meray
Ülgen ve Mustafa Alabora'dır.

17 Haziran 2010 tarihinde Madımak Oteli’nin kamulaştırılması sürecinin başladığı
Sivas Valisi Ali Kolat tarafından duyuruldu. Otelin kamulaştırılması bedeli
konusunda otel sahipleri ile Sivas İl Özel İdare Sekreterliği'nin kamulaştırma
bedeli üzerinde uzlaşmaya varılamaması nedeniyle son kararı Sivas Asliye Hukuk
Mahkemesi’nden çıkacak karar belirledi.. Sivas 2. Asliye Hukuk Mahkemesi'nin 23
Kasim 2010'da aldığı kararla Madımak Oteli'nın bilirkişi raporu doğrultusunda 5
milyon 601 bin lira bedel ile kamulaştırılmasına karar verildi.



https://tr.wikipedia.org/wiki/Osman_Gazi_K%C3%B6pr%C3%BCs%C3%BC

Osmangazi Köprüsü ya da İzmit Körfez Köprüsü, Otoyol 5 kapsamında İzmit
Körfezi'nin Dilovası Dil Burnu ile Altınova'nın Hersek Burnu'nu bağlayan, orta
açıklığı 1.550 metre ve toplam uzunluğu ise 2682 metre olan asma köprü. Dünyanın
dördüncü en uzun açıklıklı asma köprüsüdür.

Gebze-Orhangazi-İzmir Otoyolu projesi dahilinde içinde Osman Gazi Köprüsü'nü
içeren 384 kilometre otoyol ve 49 kilometre bağlantı yolu yapılmaktadır. Sadece
köprü kullanarak körfez geçişi 2 saatten 6 dakikaya, projenin tamamı
tamamlandığında ortalama 8 saat süren İstanbul-İzmir yolculuğu 3,5 saate
düşecektir. Yeni yapılacak otoyol ile mevcut devlet yolundan 95 kilometre daha
kısa mesafede ve köprü ile 1,5 saat süren yaklaşık 88 kilometre yol yerine köprü
geçişi kullanılması ile yapılan tasarruf yolculuk süresini indiren başlıca
nedenlerdir. Mevcut devlet yolu birçok şehir merkezinden geçtiği için, otoyol
hız kuralları uygulanamamaktadır.[kaynak belirtilmeli]

Proje tamamlandığında yılda 650 milyon dolar ulusal tasarruf sağlanacaktır.
Köprünün maliyeti 1,2 milyar dolar olmuştur. Köprü ve otoyolun tamamının
maliyeti 6,9 milyar dolar olup, bunun tamamı Otoyol A.Ş tarafından karşılanacak.

Gebze - İzmir otoyolu projesinin 2008 yılı başında yayınlanan ihale ilanında,
İzmit Körfez köprüsü üzerinde üç gidiş, üç dönüş şeritli (toplam altı şeritli)
karayolu ve bir gidiş bir dönüş iki demiryolu hattı planıyla yer almıştı. Lakin
Ağustos 2008'de “1 numaralı zeyilname” ile demiryolu hatları kaldırıldı ve 27
Eylül 2010 günü demiryolsuz Körfez köprüsü ile Gebze - İzmir otoyolu sözleşmesi
imzalandı.

21 Mart 2015 tarihinde köprüdeki ana kabloları taşıyacak olan ve Catwalk (kedi
yolu) olarak adlandırılan kılavuz kablolardan biri koptu. Kopan halatın montajı
31 Mayıs-4 Haziran tarihlerinde yapıldı. Halatın kopmasından kendisini sorumlu
tutan Japon mühendis Kishi Ryoichi, kazayı onur meselesi olarak nitelendirdi ve
intihar etti. İnşaat aşamasında 8000 işçi çalıştı.

Köprü, 30 Haziran 2016 akşamında Türk motosiklet pilotu Kenan Sofuoğlu
cumhurbaşkanı Recep Tayyip Erdoğan ve başbakanı Binali Yıldırım'ın da katıldığı
törenle açılmıştır.

Trafiğe açılmasını takip eden ilk on gün içinde köprü trafiğinin en az %95'ini
1. sınıf araçlar oluşturmuştur. Köprünün ücretsiz olduğu dönemde günlük ortalama
100.000 araç hizmet verirken ücretli hizmete başladığı dönemde günlük ortalama
6.000 araç köprüyü kullanmıştır. Taahhüt edilenden daha az araç geçişinin
devlete ortalama haftalık maliyeti 10 milyon dolardır.

Yıllık 14,6 milyon otomobile eşdeğer miktarda trafik garanti edilmiştir. Daha az
geçiş olması durumunda, devlet tarafından aradaki fark ödenecektir.

21 Haziran 2016 günü, yapılan indirim çalışması ile fiyatlar %25 oranında
düşürülmüştür.



https://tr.wikipedia.org/wiki/Kadir_Gecesi

Kadir Gecesi (Arapça: لیلة القدر), İslam inancına göre Kur'an'ın, Allah
tarafından Cebrail aracılığıyla Muhammed'e vahyedilmeye başlandığı gece.

Kadir Gecesi'nden Mekke devrinde nazil olan ve Kur'an'ın doksan yedinci sûresi
olan beş ayetlik Kadir Suresi'nde bahsedilir. Bu surede Kur’an’ın indirildiği
Kadir Gecesi'nden bahsedildiği için bu sureye Kadir Suresi denmiştir. Kadir,
'azamet' ve 'şeref' demektir. Kur’an’ı Kadir gecesinde indirdiğini ve bu gecenin
bin aydan daha hayırlı olduğunu bildirmiştir. Bakara suresinin 185. ayetinde de
Kur’an’ın Ramazan ayında indirildiği beyan edildiği için Kadir gecesinin Ramazan
ayında bulunduğu net bir şekilde anlaşılmaktadır.

1. Şüphesiz ki biz Kur’ân’ı kadir gecesinde indirdik. 2. Kadir gecesi nedir,
nereden bileceksin? 3. Kadir gecesi, bin aydan hayırlıdır. 4. O gecede,
Rablerinin izniyle melekler ve Ruh (Cebrail), her iş için inerler de inerler. 5.
O gece, esenlik doludur. Ta fecrin doğuşuna kadar.

Kadir Gecesi'nin hangi gece olduğu kesin olarak bilinmemekle birlikte, halk
arasında yaygın olarak bilinen anlayışla alakalı Ramazanın 27. gecesi olduğuna
dair kesin bir delil de aslında yoktur. Kadir gecesi ile ilgili hadislere
bakıldığında İslam nebisinin mü’minlere tavsiyesi, Kadir gecesini Ramazanın son
on gününde ve özellikle de tek gecelerinde aramaları şeklinde olmuştur. Buna
göre Kadir gecesi Ramazanın yirmi bir, yirmi üç, yirmi beş, yirmi yedi veya
yirmi dokuzuncu gecelerinden herhangi biri olabilir. Yani Kadir gecesi,
zamanımızda Müslümanlarca ihya edilmeye çalışıldığı gibi herkesçe bilinen sabit
bir gece olmayıp, aksine gizlenmiştir. Konuyla ilgili sahih rivayetlerden
anlaşıldığına göre İslam nebisi dahi Kadir gecesinin Ramazanın kaçıncı gecesi
olduğunu bilmiyordu!

“Allahım! Sen affedicisin, cömertsin. Affetmeyi seversin. Beni de
affet.”[Tirmizî, Daavât, 84.]'

İslam inancına göre Allah Kur'an'ın ilk ayetlerini Cebrail isimli melek
aracılığıyla İslam dininin Peygamberi Muhammed'e Nur Dağı Hira Mağarası'nda
göndermiştir. İndirilen ilk ayetler Alak Suresi'nin ilk 5 ayetidir.

Muhammed, 40 yaşına yaklaştığında toplumdan uzaklaşarak Mekke’nin kuzeyinde, Nur
dağı'ndaki Hira mağarasında inzivaya çekilmeyi ve burada vakit geçirmeyi adet
edinmiş, bu durum 1-2 yıl devam etmiştir. 610 yılında bir Ramazan gecesi (Kadir
gecesi) hırkasına bürünüp Hira Mağarasında tefekküre daldığı bir sırada ilk
vahyi almıştır. Muhammed'in 610 yılından başlayarak, vefat ettiği yıl olan
632'ye kadar aldığı vahiyler Kur'an'ı oluşturur.



https://tr.wikipedia.org/wiki/Gregory_van_der_Wiel

Gregory Kurtley van der Wiel (d. 3 Şubat 1988, Amsterdam), Hollandalı futbolcu.
Defans pozisyonunda görev alan futbolcu, Süper Lig ekiplerinden Fenerbahçe
forması giymektedir.

Hollanda Millî Takımı'nda da forma giyen van der Wiel, millî formayla ilk maçına
Şubat 2009'da çıktı. 2010 FIFA Dünya Kupası'nda da millî formayı giydi ve
takımıyla gümüş madalya kazandı. Millî takım arkadaşı John Heitinga tarafından
gelecekteki Michael Reiziger olarak görülmektedir.

Van der Wiel, Ajax formasıyla ilk maçına 11 Mart 2007'de, 4-1 kazanılan Twente
deplasmanında çıktı. 2007-08 sezonunda, 1-0 kazanılan PSV Eindhoven maçında
forma giydi ve kariyerinin ilk kupası olan Hollanda Süper Kupası'nı kazandı.

2008–09 sezonunda, takımın yeni teknik direktörü Marco van Basten, van der
Wiel'i ilk on birde oynatmaya başladı. Önceleri stoper pozisyonunda oynayan
oyuncu, sağ beke adapte edildi. 17 Aralık 2008'de, Slavia Prag ile oynanan UEFA
Kupası maçında, şanssız bir şekilde topu kendi ağlarına yollayarak maçın 2-2
bitmesine neden oldu. Van der Wiel, Eredivisie'deki ilk golünü, 1 Mart 2009'da,
2-0 kazanılan Utrecht maçında kaydetti. Kısa süre sonra, 22 Mart 2009'da NAC
Breda ile oynanan ve 3-0 kazanılan maçta ise ligdeki ikinci golünü attı. 2008–09
sezonu sonunda van der Wiel, toplamda 40 maça çıktı ve "Ajax'ta Yılın Yeteneği"
ödülünü aldı.

2009–10 sezonuna, takımın yeni teknik direktörü Martin Jol yönetiminde başlayan
van der Wiel, 8 Ağustos 2009'da ligdeki üçüncü, Amsterdam ArenA'daki ilk golünü
kaydetti. Luis Suárez'in üç gol attığı maç, RKC Waalwijk'e karşı 4-1'lik
galibiyetle sonuçlandı. 25 Ekim 2009'da, AZ Alkmaar ile oynanan ve 4-2 kazanılan
maçta, aynı sezonun ikinci golünü attı. 1 Kasım 2009'da, van der Wiel, 5-1
kazanılan Feyenoord derbisinde attığı golle, ligdeki gol sayısını üçe yükseltti.
6 Mayıs 2010'da Hollanda Kupası finalinde Feyenoord'a attığı golle takımının
4-1'lik galibiyetinde pay sahibi oldu. Sezon sonunda van der Wiel, Yılın Genç
Oyuncusu ödülünü kazandı. Eylül 2012'de futbolcu PSG'ye transfer olmuştur.

2 Temmuz 2016 tarihinde, Fenerbahçe oyuncuyu İstanbul'a çağırdı ve öğlen
saatlerinde Kamuoyu Aydınlatma Platformu'na kendisinin transferi konusunda
görüşmelere başladığını bildirdi. Fenerbahçe'de ilk resmî maçına 27 Temmuz
2016'da UEFA Şampiyonlar Ligi 3.ön eleme turunda Monaco karşısına çıktı.
Fenerbahçe'nin 2-1 galibiyetiyle sonuçlanan maçta takımının ikinci golünün
asistini yaptı.

Van der Wiel, 2007 Toulon Turnuvası'nda Hollanda 21 Yaş Altı Millî Takımı
formasını giymeye başladı. Hollanda formasıyla ilk maçına 11 Şubat 2009'da,
Tunus ile oynanan maçta, takım arkadaşı John Heitinga'nın yerine oyuna girerek
çıktı. 28 Mart 2009'da, 2010 Dünya Kupası elemelerinde oynanan ve 3–0 kazanılan
İskoçya maçında ise ilk kez resmî bir maçta millî formayı giydi. 1 Nisan
2009'daki 4-0 kazanılan Makedonya maçında ise 90 dakika sahada kaldı.

Van der Wiel, teknik direktör Bert van Marwijk tarafından hazırlanan 23 kişilik
2010 Dünya Kupası kadrosuna dahil edildi. Van der Wiel, 2-0 kazanılan Danimarka
ve 1-0 Japonya maçları ile ilerleyen turlarda 2-1 kazanılan Slovakya, aynı
skorla kazanılan Brezilya ve finalde 1-0 kaybedilen İspanya maçlarına ilk 11'de
başladı.

Ekim 2009'da van der Wiel, Ajax'ta yaşadığı sakatlığını bahane ederek, millî
takımının Avustralya'daki kampına katılmadı. Fakat oyuncu, takım arkadaşları
Avustralya'dayken Lil' Wayne konserine gitti ve rapçiyle çektirdiği fotoğrafı
Twitter sayfasına ekledi. Hollanda futbolunun önde gelen isimlerinin eleştirdiği
van der Wiel için, millî takım teknik direktörü Bert van Marwijk; "Bana sakatlık
problemleri yaşadığı ve Ajax'ın doktorları tarafından uçağa binmesinin yasak
olduğu söylendiği halde konsere gitmesi şaşırtıcı." şeklinde açıklamada bulundu.
Ajax teknik direktörü Martin Jol ise oyuncusunu savunarak, olayın medya
tarafından abartıldığını ve bunun millî formaya saygısızlık olarak görülmemesi
gerektiğini söyledi. Van Marwijk, bu olayın, van der Wiel'in millî takımdaki
konumunu etkilemeyeceğini söyledi ve van der Wiel'i tekrardan kadroya dahil
etti.



https://tr.wikipedia.org/wiki/G%C3%B6khan_G%C3%B6n%C3%BCl

Gökhan Gönül (d. 4 Ocak 1985; Bafra, Samsun), Sağ bek mevkinde forma giyen Türk
millî futbolcu. Süper Lig ekiplerinden Beşiktaş'ta ve Türk Millî Takımı'nda
forma giymektedir.

Gökhan Gönül, 4 Ocak 1985 tarihinde kuaför baba ve ev hanımı annenin en büyük
çocuğu olarak dünyaya geldi Aslen Bafralı ailenin çocuğu olarak doğan Gökhan'ın
ailesi Gökhan 6 yaşında iken Bursa'ya taşındı. Mahallede top oynarken ağabeyleri
onu Bursa Yolspor'a götürdü ve bu takımda seçmelere kısa boyuna rağmen
başlangıçta kaleci olarak başladı. Bir gün denenmek için çok sayıda kaleci
gelince antrenör ona "Geç ileride oyna" dedi. Performansımı gördükten sonra da
"Bundan sonra kaleci değilsin" dedi. O düzeyde hangi mevkide oynadığı belli
olmadığından Gökhan topu alıp herkesi çalımlayarak rakip kaleye kadar gidiyordu.
Sadece boş zamanlarında top oynamak için gidiyordu takıma. Ama hocası Mehmet
Kirazoğlu üzerine çok düştü. Normal antrenmanların dışında akşamları ona özel
çalışmalar yaptırdı. Bir gün A takımın antrenörü ise "Yarın A takımın maçı var,
sen de oynayacaksın" dedi. Gönül için 14-16 grubunda oynamak bile büyük bir
olaydı, çünkü henüz 13 yaşındaydı. Orada ise 30 yaşında futbolcular oynuyordu.
Selam vermeye bile çekindiği insanlardı. Ama o dönemki hocası Ramiz Hoca onu o
takımda oynattı. 14-16 takımında libero, genç takımda orta saha, A takımda ise
forvet ve orta saha oynuyordu. Genç ve A takımda oynamaya başlayınca 14-16
takımının kaptanı oldu. O dönemki takımı ise Play-off'ta Bursaspor'la 3-3
berabere kaldı. Bursaspor'la ilk defa berabere kaldı ve libero oynamasına rağmen
üç golü de Gönül atmıştı. Hasan Bora Gökhan'ı beğendi ve Bursaspor'a istedi. Ama
arkadaşları arasında oraya gidip de başarılı olamayan örnekler bulunduğu için
kabul etmedi. O maçtan sonra Galatasaray da oyuncuyu istedi. Takımın başında
Fatih Terim vardı. İstanbul'a gitti, görüştü. Ailesinden izin almak için
Bursa'ya döndü. Ama o sırada Gençlerbirliği devreye girdi ve 2002 yılında onu
transfer ettiler.

2003-04 sezonunda Hacettepe SK (Gençlerbirliği ASAŞ Spor)' a kiralandı. 3.
lig'de yer alan bu takımda ise 27 maça çıkıp 5 gol attı ve takımı ile sezonu
şampiyon bitirdi ve bir üst lige katıldı.

2005-06 sezonu öncesinde Gençlerbirliği'nde dönen Gönül, Ziya Doğan döneminde
takımın ilk maçı Fenerbahçe maçıdır.Hoca "Bende isim değil çalışan oynar, şu
anda kadroda sadece Gökhan'ın yeri garanti" demişti. Ama bir sakatlık yaşadı ve
3-4 ay oynayamadı. Kendine gelmesi için OFTAŞ'a gönderildi. Takım Lig A'ya
çıkınca "Kadroyu bozmayalım. Hiç olmazsa küme düşmeyelim. Devre arasına kadar
kal. Nasıl olsa maddi açıdan Gençlerbirliği futbolcularıyla aynı imkâna
sahipsin" denildi. Ama devreyi lider bitirince hedef büyüdü ve şampiyonluk
hedefine giden takımda kalmayı tercih etti. Nitekim de şampiyon oldu ve Lig B'de
o sezon 17 maça çıkan Gönül, 3 gol attı ve takımı ile şampiyonluk yaşadı ve Lig
A'ya yükseldi. O dönem Giray Kaçar ve İlhan Eker ile takımın vazgeçilmezi oldu.

2006-07 sezonu başındaysa Oftaş ile üstüste şampiyonluklar yaşayan Gönül, Süper
Lig'de oynayan Gençlerbirliği kadrosuna dahil edildi. 2006 yılında
Gençlerbirliği Oftaş'ta oynarken Galatasaray, Gönül'ü 19 yaşında iken istemiş,
fakat İlhan Cavcav'ın Gökhan için 2.5 milyon Euro gibi, Galatasaray tarafından
çok fazla bulunan bir miktar istemesi transferi gerçekleştirmemiştir ve Gökhan
bir sene daha Gençlerbirliği Oftaş'ta forma giymiştir. Takımıyla 28 lig maçına
çıkan Gönül, 4 gol atarken 2 de kupa maçına çıktı.

2007-08 sezonu öncesinde 3.000.000 Euro bedel ile 6 yıllığına Fenerbahçe'ye
transfer oldu. Sezonun ilk maçında Deniz Barış sağ bekde görev yapsa da ikinci
maçta Zico tarafından sağ bek oynatılan isim Gökhan Gönül oldu ve ilk lig maçına
Gaziantepspor maçında çıktı. 2 Ekim 2007 günü ise Gönül ilk UEFA Şampiyonlar
Ligi maçına CSKA Moskova karşısında çıktı. Sezonun başlarında forma şansı
bulamayan Gökhan Gönül teknik direktör Arthur Zico tarafından sürpriz bir
kararla Fenerbahçe'nin Şampiyonlar Ligi'nde oynayacağı PSV Eindhoven maçında
sahaya ilk 11 çıkmıştır. Sezon boyunca ligde 24 maç 5 asist, Şampiyonlar
Ligi'nde 8 maç ve Türkiye Kupası'nda 4 maça çıktı ve 1 gol atıp 1 asist yaptı.
Fenerbahçe o sezon Şampiyonlar Ligi'nde Çeyrek final'e kadar çıkma başarısı
gösterse de Chelsea FC'ye elendi. GOAL dergisinin 2008 yılı için yaptığı en iyi
15 bek oyuncusu sıralamasında kendine 14. sırada yer bulmuştur. Fenerbahçe'deki
ilk golünü 2007 - 2008 Fortis Türkiye Kupası çeyrek final rövanş mücadelesinde
Galatasaray'a karşı atmıştır.

2008-09 sezonu öncesi ise takımın başına Luis Aragonés getirildi. Roberto Carlos
ile takımın beklerinde oynayan ikili, hücum bindirmeleriyle dikkat çekti. Gönül
o sezon 29 maça çıkıp 2 asist yaparken Kupa'da 7 Şampiyonlar Ligi'nde ise 10
maça çıktı ve 2 asist yaptı.

2008-09 sezonunda Türkiye Kupası finalinde Beşiktaş'a elenen Fenerbahçe, 2009-10
sezonu öncesinde Süper Kupa maçında yine Beşiktaş ile karşılaştı ve Gökhan'ın 90
dakika sahada kaldığı maçı takımı 2-0 kazandı ve Gökhan'da Fenerbahçe ile ilk
kupasını kazanmış oldu. O sezon Christoph Daum yönetiminde ilk maçına
Denizlispor karşısında çıkan Gönül ilk asistini de bu maç yaptı. Fenerbahçe
formasıyla ilk lig golünü de ligin 3. haftasında Diyarbakırspor'a attı. Gönül o
sezon 30 maç 3 gol 3 asist gibi bir lig performansı gösterirken Kupa'da 5 maç 1
asist, UEFA Avrupa Ligi'nde ise 9 maç 2 asistlik istatistikle oynadı. Sezon sonu
Fenerbahçe ligi 2. tamamladı.

2010-11 sezonunda ise Gökhan Gönül, ligin ilk haftasında Antalyaspor maçında ilk
golünü attı. Ligde 30 maça çıkan Gönül, 3 gol ve 8asistlik performansla oynadı.
Avrupa kupalarında 3 ve Türkiye Kupası'nda da 2 maça çıktı. Fenerbahçe Aykut
Kocaman yönetiminde ise lig şampiyonu oldu ve Gönül'de ilk Süper Lig
şampiyonluğunu gerçekleştirdi.

2011-12 sezonunda ise 31 maç 1 gol 5 asist lig performansı gösteren Gökhan,
Türkiye Kupası'nda ise 2 maça çıkmış ve takımı uzun sürenin ardından kupayı
müzesine götürmüştür.

2012-13 sezonunda 7.haftada oynanan 3-0 kazanılan Beşiktaş derbisinde 2 gol
atarak maçın yıldızı olmuştur. Ayrıca bu maçla beraber Gökhan, lig kariyeri
boyunca ilk kez bir maçta 2 gol birden atmıştır. Gökhan 17 Şubat akşamı
deplasmanda oynanan, takımının 3-0 kazandığı Trabzonspor maçında, maçtaki 3.
golü kaydetmiştir. Bu gol onun 2012-13 sezonunda Süper Lig'deki 3. golü
olmuştur. Gökhan, 12 Mayıs'ta oynanan Galatasaray derbisinde, takım arkadaşı
Pierre Webo'ya asist yaparak, takımının maçı kazanmasında pay sahibi olmuştur.
Sezonu 27 lig maçı 3 gol 5 asist, 17 Avupa maçı 4 asist ve 4 kupa maçı 1 gol 1
asist ile tamamlamıştır. Türkiye Kupası'nı müzesine götüren Fenerbah.e, UEFA'da
ise yarı finale çıkmıştır. Süper Lig'de ise şampiyon bir sene önceki gibi
Galatasaray olmuştur.

Fenerbahçe sezona ilk olarak Portekizli teknik adam Vítor Pereira ardından Robin
van Persie, Luis Nani gibi yıldızları kadrosuna katarak başladı, 8 hazırlık
maçında 7 galibiyet 1 mağlubiyet aldılar. Gökhan bu maçların tamamında
oynadı.Ancak Şampiyonlar ligi 3. Tur Shakhtar Donetsk ile oynanacak maç öncesi
kasığından sakatlanarak bu önemli müsabakayı kaçırmıştır. Kasığından sakatlanan
Gökhan Gönül, ligin ilk 4 haftasında kadroya giremedi, Avrupa elemelerinde
Atromitos Athen ile yapılan 2 maçta da kadroda yer almadı. 5.Hafta Bursaspor
maçıyla birlikte kadroya dönen maç boyunca yedekte bekledi. 6.Hafta Beşiktaş
deplasmanında yeniden kadroya alınmadı. Ligde ilk kez 9.Hafta Galatasaray
derbisinde ilk 11 şansı buldu. Bu sezonda ilk golünü 14.Haftada Gaziantepspor
deplasmanında 49.Dakikada ceza sahasının dışından düzgün bir vuruşla
kaydetmiştir. Haziran 2016'da sözleşmesi sona ermiş ve Fenerbahçe ile yeni
sözleşme imzalamamıştır.

2016-17 sezonu öncesinde 9 yıldır formasını giydiği ve kaptanı olduğu
Fenerbahçe'den maddi konularda anlaşamaması üzerine ayrıldı. Kendi yaptığı
açıklamada Beşiktaş başkanı Fikret Orman ile ocak ayında lig devam ederken
görüşmelere başladığını belirtti. 30 Haziran 2016 tarihinde Çeşme’den özel
uçakla İstanbul'a gelip Beşiktaş'a 4 yıllık imza attı. Gökhan Gönül, Beşiktaş'ta
77 numaralı formayı giyecek. Gökhan Gönül, Beşiktaş'ın yeni Stadyumu Vodafone
Arena’da 13 Temmuz 2016 tarihinde törenle sözleşme imzaladı. Aynı zamanda
Beşiktaş'ın yeni stadındaki ilk imza töreni olarak tarihe geçti. "Burada İmzalar
Kağıtlara Değil, Gönüllere Atılır !" sloganıyla açıklanan Gökhan Gönül
transferinde, BJK TV'den Cihangir Gökdoğan röportajının sonunda, Gökhan
Gönül'den, köpükle hibrit çime imza atması istendi. Gökhan Gönül de bu isteği
kırmayarak Vodafone Arena stadına ilk imzasını köpükle attı.

Millî formayla ilk maçına 17 Kasım 2007'de Norveç'e karşı çıkmış ve ilk maçında
bir de asist yapmıştır. Maç sonrasında duygularını "Sadece ufak bir heyecanım
vardı. Onu da topla ilk buluşmamda üzerimden attım. Kendime güvenim vardı."
diyerek ifade etmiştir.

Gönül'ün 2008 Avrupa Futbol Şampiyonası öncesi sakatlanıp turnuvayı kaçırması
ise kendisi ve hem de Türkiye için büyük bir şanssızlık oldu. Gökhan, 2007-08
sezonu sonlarında Fenerbahçe'nin oynadığı maçlarda sahaya sakat olarak çıktığı
için ağrıları nüksetmiş ve tedavisi Euro 2008'e yetişemeyerek Millî Takım
kadrosundan çıkarılmıştır.



https://tr.wikipedia.org/wiki/William_Shakespeare

William Shakespeare, (26 Nisan 1564 (vaftiz) – 23 Nisan 1616), İngiliz şair,
oyun yazarı ve oyuncudur. İngilizce dilinde yazan en büyük yazar ve dünyanın en
seçkin drama yazarı olarak kabul edilmektedir. Sıklıkla İngiltere'nin ulusal
şairi ve "Avon'un Ozanı" olarak anılır. Günümüze ulaşan eserleri, bazı ortaklaşa
yazılanlarla birlikte 38 oyun, 154 sone, iki uzun öykü şiir ve birkaç diğer
kaynağı belirsiz şiirlerden oluşur. Oyunları bütün büyük dillere çevrildi ve
diğer bütün oyun yazarlarından daha çok sergilendi.

Shakespeare Stratford-upon-Avon'da doğdu ve büyüdü. 18 yaşında, Anne Hathaway
ile evlendi ve üç çocuğu oldu: Susanna, ve ikizler Hamnet ile Judith. 1585 ile
1592 arası, Londra'da bir aktör, yazar ve Lord Chamberlain's Men (sonraki adı
King's Men) adında bir tiyatro şirketinin sahibi olarak başarılı bir kariyere
başladı. Ölmeden 3 yıl önce 1613'te, 49 yaşındayken Stratford'da emekli olarak
görüldü. Shakespeare'in kişisel yaşamına dair bazı kayıtlar günümüze ulaşmıştır.
Fiziksel görünüşü, cinsel yönelimi, dini inançları, ve başkaları tarafından
yazılıp ona atfedilen eserler olup olmadığı hakkında önemli tahminler
yürütülmüştür.

Shakespeare bilinen eserlerinin çoğunu 1589 ile 1613 yıllarında üretti. İlk
oyunları çoğunlukla komedi ve tarihîydi, bu türlerle 16. yüzyıl sonunda kültür
ve sanatın zirvesine yükseldi. Daha sonra 1608'e kadar trajedilere yöneldi,
İngilizce'nin en iyi ürünlerinden bazıları kabul edilen Hamlet, Kral Lear,
Othello, ve Macbeth'i bu dönemde yazdı. Son aşamasında, dram olarak da bilinen
trajikomedilerini yazdı, ve diğer oyun yazarlarıyla işbirliği yaptı.

Oyunlarının birçoğu hayatı boyunca değişik kalitede ve doğrulukta basında
yayınlandı. 1623'te, Shakespeare'in iki arkadaşı ve aktör dostu John Heminges ve
Henry Condell, şimdi Shakespeare'in olduğu bilinen iki eser dışındaki tüm
dramatik eserlerini içeren bir derleme baskıyı, Birinci Folyo'yu yayınladı.
Önsözü Ben Jonson'ın bir şiiriydi, şiirde ileri görüşle Shakespeare için "bir
döneme değil, tüm zamanlara ait" şeklinde bahsedilmiştir.

Shakespeare yaşadığı zamanda saygın bir şair ve oyun yazarıydı, ama ünü 19.
yüzyıla kadar günümüzdeki yüksekliğine erişmedi. Özellikle romantikler,
Shakespeare'in dehasını çok beğenmiş ve Victoria döneminde yaşayanlar
Shakespeare'e George Bernard Shaw'ın "bardolatry" (Shakespeare hayranlığı)
olarak tabir ettiği bir hürmetle tapmışlardır. 20. yüzyılda, eserleri bilim ve
tiyatrodaki yeni akımlar tarafından defalarca benimsendi ve yeniden keşfedildi.
Oyunları bugün popülerliğini büyük ölçüde sürdürmektedir ve sürekli olarak
incelenmekte, sergilenmekte ve tüm dünyada farklı kültürel ve politik
bağlamlarda yeniden yorumlanmaktadır.

William Shakespeare, aslen Snitterfield'lı olan belediye meclisi üyesi ve
başarılı bir deri eşya tüccarı John Shakespeare ve varlıklı toprak sahibi bir
çiftçinin kızı Mary Arden'ın oğluydu. Stratford-upon-Avon'da doğdu ve burada 26
Nisan 1564'te vaftiz edildi. Gerçek doğum günü bilinmemektedir, ancak geleneksel
olarak 23 Nisan'da, Đurđevdan'da doğduğu söylenir. 18. yüzyıl bilgininin
hatasına dayandırılan bu tarih, Shakespeare 23 Nisan 1616'da öldüğünden beri,
biyografi yazarlarına cazip gelmiştir. Sekiz çocuğun üçüncüsüydü ve hayatta
kalan en büyük çocuktu.

Geriye kalan bir kanıt olmamasına rağmen, çoğu biyografi yazarı Shakespeare'in
büyük ihtimalle Stratford'da, evine yaklaşık 400 metre uzaklıkta olan ve 1553'te
açılan ücretsiz okul King's New School'da okuduğu konusunda anlaşmaktadır.
İngiltere'deki ilkokullar Elizabeth Çağı süresince kalitede çeşitlilik
göstermiştir, ama ilkokul müfredatı tüm İngiltere'de kraliyet kararnamesiyle
standartlaştırılmıştı ve okul klasik Latin yazarları üzerine dayalı olarak
Latince yoğun bir eğitim sağlamaktaydı.

18 yaşındayken, Shakespeare 26 yaşındaki Anne Hathaway ile evlendi. Worcester
Anglikan Psikoposluğu kardinalleri mahkemesi 27 Kasım 1582'de bir evlilik
cüzdanı yayınladı. Bir gün sonra Hathaway'in iki komşusu, hiçbir hukuki iddianın
evliliği engellemediğini garantileyen senetler yolladı. Worcester şansölyesinin
evlenme ilânına olağan üç kere okunması yerine bir kere okunmasına izin
vermesinden, ve evliliklerinden altı ay sonra, 26 Mayıs 1583'te vaftiz edilen
kızları Susanna'nın doğmasından ötürü, törenin biraz aceleyle düzenlenmiş olma
olasılığı vardır. Bunu yaklaşık iki yıl sonra ikizler, erkek Hamnet ve kız
Judith izledi ve 2 Şubat 1585'te vaftiz edildiler. Hamnet bilinmeyen nedenlerden
dolayı 11 yaşında öldü ve 11 Ağustos 1596'da gömüldü.

İkizlerin doğumundan sonra, 1592'de Londra tiyatro sahnesinin bir parçası olarak
anılana kadar, Shakespeare tarihe geçen birkaç iz bıraktı, ve bilginler 1585 ile
1592 arasındaki yıllara Shakespeare'in "kayıp yılları" olarak değindiler. Bu
dönemi açıklama girişiminde bulunan biyografi yazarları doğruluğu şüpheli birçok
hikâye anlattı. Shakespeare hakkında biyografi yazan ilk kişi Nicholas Rowe,
Thomas Lucy'nin mülkünde kaçak geyik avcılığı davasından kaçmak için
Shakespeare'in Londra'ya gitmek üzere kasabayı terk ettiği bir Stratford
efsanesi ortaya attı. Shakespeare'in ayrıca hakkında küfürlü bir balad yazarak
Lucy'den intikam aldığı düşünülür. Bir başka 18. yüzyıl hikâyesi Londra'daki
tiyatro müşterilerinin atlarına bakıcılık yaparken tiyatro kariyerine başlayan
Shakespeare üzerinedir. John Aubrey ise Shakespeare'in öğretmenlik yaptığını
iddia etmiştir. Bazı 20. yüzyıl bilginleri, vasiyetinde kesin olarak "William
Shakeshafte" şeklinde bahseden Katolik toprak sahibi Lancashire'lı Alexander
Hoghton'ın, Shakespeare'i öğretmen olarak görevlendirdiğini öne sürdü. Küçük bir
bulgu, ölümünden sonra bir araya getirilen söylentiler dışındaki çoğu hikâyeyi
doğrulamaktadır, ve Shakeshafte, Lancashire bölgesinde yaygın bir isimdi.

Shakespeare'in ne zaman yazmaya başladığı tam olarak bilinmemektedir, ama
performansların çağdaş ima ve kayıtları birçok oyununun 1592'de Londra
sahnesinde olduğunu göstermektedir. O zamanlar, oyun yazarı Robert Greene'nin
kendisine Groats-Worth of Wit eserinde saldırmasıyla Londra'da oldukça
tanınmıştı:

Bilginler bu sözcüklerin tam olarak ne ifade ettiği konusunda anlaşamamaktadır,
ama çoğunluğunun katıldığı düşünce, onu Christopher Marlowe, Thomas Nashe ve
Greene'nin kendisi gibi üniversite mezunu yazarlara benzemeye çalışırken kendi
seviyesini geçmesiyle suçladığıdır. "Shake-scene" kelime oyunu ile birlikte,
eğik olarak yazılmış, Shakespeare'in VI. Henry, Bölüm 3 eserinden "Ah, bir
kadının derisine bürünmüş kaplanın kalbi" cümlesinin taklidinin yapıldığı ifade,
Shakespeare'i Greene'nin hedefi olarak belirlemiştir. Buradaki Johannes
Factotum—"her işi biraz bilen"— daha yaygın olan "evrensel deha"dan ziyade,
başkalarının çalışmalarıyla ikinci sınıf bir tamirciyi kasteder.

Greene'nin saldırısı, günümüze ulaşanlar arasında Shakespeare’in tiyatrodaki
kariyerinden bahseden ilk kayıttır. Biyografi yazarları, kariyerinin 1580'lerin
ortalarından Greene'nin sözlerinden hemen öncesine kadar olan süreçte başlamış
olabileceğini ileri sürmektedir. 1594'ten sonra Shakespeare'in oyunları sadece,
Shakespeare'in de dahil olduğu bir grup oyuncuya ait, kısa süre sonra Londra'nın
ileri gelen tiyatro şirketi olacak olan Lord Chamberlain's Men tarafından
sergilendi. Kraliçe Elizabeth'in 1603'teki ölümünden sonra şirket, yeni kral I.
James tarafından royal bir patent ile ödüllendirildi, ve ismi King's Men
şeklinde değiştirildi.

1599'da, şirket üyelerinin ortakları Thames Nehri'nin güney kıyısında Globe
adını verdikleri, kendi tiyatrolarını inşa ettiler. 1608'de, ortaklar ayrıca
Blackfriars kapalı tiyatrosunu devraldı. Shakespeare'in gayrimenkul alım ve
yatırımlarına dair kayıtlar, şirketin onu varlıklı bir adam yaptığını
göstermektedir. 1597'de, Stratford'da New Place adındaki ikinci büyük evini
satın aldı, ve 1605'te, Stratford'da kilise ondalık vergilerinde pay sahibi
oldu.

Shakespeare'in oyunlarının bazıları 1594'ten itibaren çeyrek boy baskılarda
yayımlandı. 1598 ile, ismi bir satış noktası oldu ve baş sayfalarda görünmeye
başladı. Shakespeare, bir oyun yazarı olarak başarısından sonra kendinin ve
başkalarının oyunlarında oynamaya devam etti. Ben Jonson'ın 1616 baskısı Works,
Sheakespeare'in, Every Man in His Humour (1598) ve Sejanus His Fall (1603)
oyunlarının oyuncu listelerinde olduğunu belirtir. İsminin, Jonson’ın 1605'teki
Volpone oyununun listesinde yokluğu, bazı bilginler tarafından oyunculuk
kariyerinin sona yaklaştığının bir işareti olarak görüldü. Yine de, 1623'teki
Birinci Folyo, Shakespeare'i "tüm bu Oyunlardaki Başlıca Aktörler"den,
Volpone'dan sonra ilk sahneye çıkanlardan biri olarak listeler, ancak hangi
rollerde oynadığı kesin olarak bilinememektedir. 1610'da, John Davies, "iyi
Will"in "kral gibi" rollerde oynadığını yazdı. 1709'da Rowe, Shakespeare'in,
Hamlet'in babasının hayaletini oynadığı bir geleneğin nesilden nesile geçmesini
sağladı.

Shakespeare kariyeri boyunca zamanını Londra ve Stratford arasında paylaştırdı.
Stratford'da aile evi olarak New Place'i almadan bir yıl önce, 1596'da,
Shakespeare Thames Nehri'nin kuzeyinde, Bishopsgate yolundaki St. Helen's
kilisesinde yaşıyordu. Şirketinin Globe Theatre'i inşa ettiği yıl olan 1599'da
nehrin karşısındaki Southwark'a taşındı. 1604'te, tekrar nehrin kuzeyine, St
Paul Katedrali'nin kuzeyinde güzel evli bir bölgeye taşındı. Burada, Christopher
Mountjoy adında, kadın saç aksesuarları tasarlayan Fransız bir Huguenot'tan
odalar kiraladı.

Rowe, Shakespeare'in ölümünden önceki birkaç yıl emekli olarak Stratford'da
yaşadığını; ama sadece o zamanda yaygın olmayan işleri bıraktığını, ve
Shakespeare'in Londra'yı ziyaret etmeye devam ettiğini nesilden nesile aktaran
ilk biyografi yazarıydı. 1612'de Shakespeare, Mountjoy'un kızı Mary'nin evlilik
anlaşması hakkında bir dava olan Bellott v. Mountjoy'un[not 1] bir tanığı olarak
anılıyordu. Mart 1613'te eski Blackfriars manastırında bir geçit ev satın aldı;,
ve Kasım 1614'ten itibaren birkaç hafta üvey oğlu John Hall ile Londra'da kaldı.

1606–1607'den sonra, Shakespeare daha az oyun yazdı, ve 1613'ten sonra hiçbiri
ona atfedilmedi. Son üç oyununu, ondan sonra King’s Men'in oyun yazarı olan John
Fletcher ile ortak yazdığı tahmin edilmektedir.

Shakespeare 23 Nisan 1616'da öldü ve karısı ile iki kızı tarafından yaşatıldı.
Susanna 1607'de bir hekim olan John Hall ile evlendi, ve Judith Shakespeare’in
ölümünden iki ay önce bir şarap tüccarı olan Thomas Quiney ile evlendi.

Vasiyetinde, Shakespeare büyük kızı Susanna'ya bir servet yığını bıraktı.
Quineylerin üç çocuğu vardı, bunların hepsi evlenmeden öldü. Hall ailesinin ise
Elizabeth adında bir çocuğu vardı, Elizabeth iki kere evlendi ancak hiç çocuğu
olmadan, Shakespeare'in doğrudan gelen soyunu bitirerek 1670'te öldü.
Shakespeare'in vasiyeti karısı Anne'den neredeyse hiç bahsetmez, büyük
olasılıkla Anne'in hakkı otomatik olarak mirasının üçte biriydi. Yine de, ona
birçok spekülasyona yol açan "en iyi ikinci yatağım" kalıtını bırakmasıyla
dikkati çekti. Bazı bilginler kalıtı Anne'e bir hakaret olarak görürken,
diğerleri ikinci en iyi yatağın evlilik yatağı olduğuna ve bu yüzden anlamının
büyük olduğuna inanır.

Shakespeare ölümünden iki gün sonra Holy Trinity Kilisesinin chanceline[not 2]
gömülmüştür. Taş levha ile oyulan kitabesi, kilisenin 2008'deki restorasyonu
süresince özenle kaçınılan kemiklerinin yer değiştirmesi durumuna karşı mezarını
örten bir lanet içerir:

(Güzel arkadaş, İsa aşkına bir dur da sakın | Eşmeden örtüsünü üstümdeki
toprağın. | Bu taşları koruyan her kim olursa kutsansın | Kemiklerimi yerinden
oynatana ise lanetler yağsın.)

1623'ten önceki bir zamanda, anısına Shakespeare'in yazma eyleminde yarı-büstü
olan bir anıt mezar dikildi. Plakası onu Nestor, Sokrates, ve Virgil ile
karşılaştırır. 1623'te, Birinci Folyo'nun yayımıyla birlikte, Droeshout Portresi
de basıldı.

Shakespeare tüm dünyada Southwark Katedrali'ndeki anıt mezarlar ve Westminster
Abbey'deki Poets' Corner dahil pek çok heykel ve anıtla anılmıştır.

Dönemin çoğu oyun yazarı tipik olarak bir noktada diğerleriyle işbirliği
yapmıştır, ve eleştirmenler, genellikle kariyerinin başında ve sonunda,
Shakespeare'in de aynısını yaptığında anlaşırlar. İki Soylu Akraba ve kayıp
Cardenio'nun onaylanmış çağdaş belgeleri varken, Titus Andronicus ve ilk tarihî
oyunları gibi bazı atıfları tartışmalı kalmıştır. Yazılı kanıtlar da,
oyunlarının birçoğunun orijinal düzeltmelerinden sonra diğer yazarlar tarafından
yeniden düzenlendiği görüşünü desteklemektedir.

Shakespeare'in kayıtlı ilk eserleri, tarihsel drama rağbeti süresince 1590'ların
başında yazdığı III. Richard ve üç bölümlük VI. Henry'dir. Shakespeare'in
oyunlarının tarihini belirlemek zordur, yine de metinlerinin çalışmaları Titus
Andronicus, Yanlışlıklar Komedisi, Hırçın Kız ve Veronalı İki Centilmen'in
Shakespeare'in ilk dönemine ait olabileceğini göstermektedir. Raphael
Holinshed'ın 1587 İngiltere, İskoçya ve İrlanda Tarihleri basımında oldukça yer
tutan ilk tarihî oyunları, zayıf ya da yozlaşmış bir kuralın yıkıcı sonuçlarını
dramatize eder ve Tudor Hanedanı'nın kökenleri için bir aklama olarak
yorumlanmıştır. İlk oyunları, Thomas Kyd ve Christopher Marlowe başta olmak
üzere diğer Elizabeth dönemi oyun yazarlarından, orta çağ dramasının
geleneklerinden, ve Seneca'dan etkilenmiştir. Yanlışlıklar Komedisi ayrıca
klasik modellere de dayanır, ama Hırçın Kız için hiçbir kaynak bulunamamıştır,
yine de aynı isimli başka bir oyunla bağlantılıdır ve bir halk hikâyesinden
türetilmiş olabilir. Tecavüzü kabul ettiği görülen iki arkadaşın olduğu Veronalı
İki Centilmen gibi, bir kadının bağımsız ruhunun bir erkek tarafından
evcilleştirildiği Hırçın'ın öyküsü, bazen modern eleştirmen ve yönetmenleri
rahatsız eder.

Shakespeare'in sıkı bir olaylar dizisi ve belirgin komik sekanslar içeren ilk
klasik ve İtalyan tarzı komedileri, 1950'lerin ortasında yerini en büyük
komedilerinin romantik havasına bıraktı. Bir Yaz Gecesi Rüyası romantizmin, peri
büyülerinin, ve komik kaba sahnelerin nükteli bir karışımıdır. Shakespeare'in
bir sonraki komedisi, aynı derecede romantik olan Venedik Taciri, kindar bir
Yahudi tefeci olan Shylock'un, Elizabeth dönemi zihniyetini yansıtan ama modern
izleyiciye uygunsuz görünebilecek betimlemesini içerir. Kuru Gürültü'nün nüktesi
ve kelime oyunu, Size Nasıl Geliyorsa'nın etkileyici kırsal dekoru, ve Onikinci
Gece'nin enerjik cümbüşü, Shakespeare'in büyük komedi serisini tamamlar.
Neredeyse tamamı manzum şekilde yazılan lirik tarzdaki II. Richard'dan sonra,
1590 sonlarındaki tarihi oyunlarında (IV. Henry, Bölüm 1 ve Bölüm 2, V. Henry)
Shakespeare nesir komedi ortaya koydu. Komik ve ciddi, nesir ve şiir sahneler
arasında ustalıkla geçiş yaparken ve olgun çalışmalarının öykü çeşitliliğine
ulaşırken, karakterleri daha karışık ve hassas bir hale geldi. Bu dönem iki
trajediyle başlar ve sonlanır: cinsellikle yüklü gençlik, aşk ve ölümün ünlü
romantik trajedisi Romeo ve Juliet; ve dramın yeni bir türünü
tanıtan—Plutarkhos'un eseri Paralel Yaşamlar'ın 1579 Thomas North çevirisine
dayalı—Julius Caesar.

17. yüzyılın başlarında, Shakespeare "problem oyunlar" olarak anılan Kısasa
Kısas, Troilus ve Cressida, Sonu İyi Biterse ve en iyi bilinen trajedilerinden
birkaçını yazdı. Pek çok eleştirmen Shakespeare'in en iyi trajedilerinin
sanatının doruk noktasını temsil ettiğine inanır. Shakespeare'in en ünlü
trajedilerinden biri olan Hamlet'in hayalî kahramanı, özellikle "Olmak ya da
olmamak; bütün mesele bu" şeklinde başlayan ünlü tiradı ile, büyük olasılıkla
diğer bütün Shakespeare karakterlerinden daha fazla tartışıldı. Ölümcül kusuru
tereddüt olan içe dönük Hamlet'in aksine, sonraki trajediler olan Othello ve
Kral Lear'ın kahramanlarının sonunu getiren hızlı karar hatalarıdır. Shakespeare
trajedilerinin olaylar dizisi sıklıkla, düzeni altüst eden ve kahramanla
sevdiklerini yıkan bu tür ölümcül hata veya kusurlar üzerinde döner. Othello'da,
kötü adam Iago Othello'nun cinsel kıskançlığını, onu seven karısını öldürdüğü
noktaya sürükler. Kral Lear'da, yaşlı kral güçlerinden vazgeçerek trajik hatayı
yapar, böylelikle Gloucester Kontuna yapılan işkenceye ve kör edilmesine,
Lear'ın en küçük kızı Cordelia'nın ise cinayetine yol açan olayları başlatır.
Eleştirmen Frank Kermode'a göre, "oyun ne iyi karakterlerine ne de
izleyicilerine zulmünden hiçbir rahatlama sunmaz". Shakespeare trajedilerinin en
kısası ve yoğunu olan Macbeth'te, adil kralı öldürmek ve tahtı ele geçirmek
için, kontrol edilemez bir hırs Macbeth'i ve karısı Lady Machbeth'i, ancak kendi
suçluluk duyguları onları da yok edinceye kadar kışkırtır. Bu oyunda,
Shakespeare trajik yapıya doğaüstü bir öge ekler. Son önemli oyunları olan
Antonius ve Kleopatra ve Coriolanus, Shakespeare'in en güzel şiirlerinden
bazılarını içerir, şair ve eleştirmen T. S. Eliot tarafından Shakespeare'in en
başarılı trajedileri sayılmaktadır.

Son döneminde, Shakespeare drama ya da trajikomediye yöneldi ve işbirliğiyle
yazdığı Perikles, Sur Prensi'nin yanı sıra üç önemli oyunu daha tamamladı:
Cymbeline, Kış Masalı ve Fırtına. Trajediler kadar kasvetli olmayan bu dört
oyun, 1590lardaki komedilerden daha ciddi bir tonda yazılmıştır, ama uzlaşma ve
olası trajik hataların bağışlanması ile biterler. Bazı yorumcular bu ruh
halindeki değişimi Shakespeare'de daha sakin bir bakış açısının kanıtı olarak
görmüşlerdir, ama belki de sadece zamanın tiyatral modasını yansıtmaktadır.
Shakespeare günümüze ulaşan iki oyun üzerinde daha, büyük olasılıkla John
Fletcher ile işbirliği yapmıştır: VIII. Henry ve İki Soylu Akraba.

Shakespeare'in ilk oyunlarını hangi kurumlar için yazdığı belli değildir. Titus
Andronicus'un 1594 baskısının baş sayfası, oyunun üç farklı tiyatro topluluğu
tarafından oynandığını açığa çıkarır. 1592–3'teki vebadan sonra, Shakespeare'in
oyunları kendi şirketi tarafından Thames'in kuzeyinde yer alan Shoreditch'teki
The Theatre ve The Curtain'da sergilendi. Londralılar IV. Henry'nin ilk
parçasını görmek için oraya yığıldı. Şirket ev sahibiyle anlaşmazlığa düşünce
The Theatre'ı kapadılar ve aktörler tarafından aktörler için kurulan ilk oyun
evi Globe Tiyatrosu'nu inşa ettiler, bunun için ise keresteler kullandılar.
Globe, 1599 sonbaharında, sergilenen ilk oyunlardan biri olan Julius Caesar ile
açıldı. Shakespeare'in Hamlet, Othello ve Kral Lear dahil çoğu büyük 1599
sonrası oyunları Globe için yazıldı.

Lord Chamberlain's Men'in ismi 1603'te King's Men (İngilizce: Kralın Adamı)
olarak değiştikten sonra, yeni Kral James ile ayrıcalıklı bir ilişkiye girdiler.
Performans kayıtları derme çatma olsa da; King's Men, 1 Kasım 1604 ve 31 Ekim
1605 tarihleri arasında Shakespeare'in oyunlarından yedisini sahnede sergiledi,
bunlara Venedik Taciri'nin iki performansı da dahildir. 1608'den sonra, kışları
Blackfriars Tiyatrosu'nun iç kısmında, yazları Globe'da oynadılar. Bolca
sahnelenen maskeli piyesler için Jacobean modasıyla kombine edilen iç mekan
tasarımı, Shakespeare'in daha detaylı sahne oyunlarını takdim etmesine olanak
sağladı. Örneğin, Cymbeline'de Jüpiter "bir kartalın üzerinde oturarak, şimşek
ve gök gürültüleri arasında yeryüzüne iner: bir yıldırım fırlatır. Hayaletler
dizlerinin üstüne düşer."

Shakespeare'in şirketindeki aktörler arasında ünlü Richard Burbage, William
Kempe, Henry Condell ve John Heminges vardı. Burbage Shakespeare'in oyunlarının
ilk performanslarında, III. Richard, Hamlet, Othello ve Kral Lear dahil birçok
başrolü canlandırdı. Popüler komedyen Will Kempe, birçok karakterin yanında
Romeo ve Juliet'te hizmetçi Peter'ı ve Kuru Gürültü'de Dogberry'yi oynadı. 1600
gibi yerini Size Nasıl Geliyorsa'da Touchstone ve Kral Lear'da Soytarı gibi
rolleri canlandıran Robert Armin aldı. 1613'te, Sir Henry Wotton VIII. Henry'nin
"debdebedeki ve törendeki birçok olağanüstü koşullarla benzerlerinden
sıyrıldığını" kayıt etti. Yine de, 29 Haziran'da, tam da Shakespeare'in nadir
görülen hassas bir oyununu hedef alan bir günde, bir savaş topu Globe'un damını
ateşe verdi ve tiyatroyu baştan aşağı yaktı.

1623'te, Shakespeare'in King's Men'den iki arkadaşı John Heminges ve Henry
Condell, Shakespeare'in oyunlarının toplu bir baskısı olan Birinci Folyo'yu
yayımladı. 8'i ilk defa basılmak üzere toplam 36 metin içeriyordu. Oyunlarının
birçoğu çoktan çeyrek boy kitap versiyonlarında görülmeye başlamıştı, bunlar
dört sayfa oluşturmak için ikiye katlanmış kağıt yaprakları ile yapılan
dayanıksız kitaplardı. Birinci Folyo'nun "çalıntı ve kaçamak kopyalar" olarak
tanımladığı bu baskıları Shakespeare'in onayladığını destekleyen herhangi bir
delil yoktur. Alfred Pollard bunların bazılarını uyarlanmış, yorumlanmış ve
üzerinde oynanmış metinlerinden ötürü "kötü çeyrek boy kitaplar" olarak
tanımlamıştır. Oyunlarının çeşitli versiyonları günümüze ulaştıkları için, her
biri diğerinden farklılık göstermektedir. Bu farklılıklar kopyalama ya da
baskılama hatalarından, aktör ve izleyici notlarından ya da Shakespeare'in kendi
eskizlerinden kaynaklanıyor olabilir. Bazı vakalarda, örneğin Hamlet, Troilus ve
Cressida ve Othello, Shakespeare 'in çeyrek boy ve folyo baskılar arasında
metinlerde düzeltmeler yapmış olabileceği düşünülmektedir. Öte yandan, Kral Lear
vakasında, 1623 folyo versiyonu ve 1608 çeyrek boy versiyonu birbirinden oldukça
farklıdır ve çoğu modern baskı bunları birleştirirken, Oxford Shakespeare
bunların bozmadan birleştirilemeyeceğini savunarak ikisini de ayrı ayrı
basmaktadır.

1593 ve 1594'te, tiyatrolar veba yüzünden kapatılınca, Shakespeare erotik temada
iki öykü şiir yayımladı, Venüs ve Adonis ve Lucrece'nin Tecavüzü. Bu şiirleri
Southampton Kontu Henry Wriothesley'ye adadı. Venüs ve Adonis'te, masum Adonis
Venüs'ün cinsel ilgisine karşılık vermezken, Lucrece'nin Tecavüzü'nde şehvetli
Tarquinius erdemli karısı Lucrece'ye tecavüz eder.



https://tr.wikipedia.org/wiki/Galler

Galler (İngilizce: Wales, Galce: Cymru), Britanya'da Birleşik Krallık'a bağlı
dört ülkeden biri. Başkenti ve en büyük şehri Cardiff'tir (Kardif okunur).
Britanya'nın güneybatısında; doğuda Cheshire, Shropshire, Herefordshire ve
Gloucestershire kırsal bölgeleriyle, güneyde Bristol Kanalıyla, güneybatıda St.
George Kanalıyla ve batı ve kuzeyde İrlanda Denizi'yle çevrili bir bölgedir.

Galcede "Tywysogaeth Cymru" denilen Galler Prensliği, Galler bölgesinin
yönetiminde söz sahibi olmamasına karşın halen kullanılabilmektedir. 1282
yılında İngiltere Kralı I. Edward döneminde Galler bölgesi Cilmeri Savaşı
sırasında istila edildi. Bununla birlikte bölgenin kanunları 1535-1542 yılındaki
Laws in Wales Acts'e kadar İngiliz kanunlarıyla yer değiştirmemişti.

Galler için kullanılan "Wales" terimi yabancı anlamına gelen Germanik (Alman dil
grubundan) "walha" kelimesinden ileri gelmektedir. Galce'de ülke için eski
Galce'de hemşehri anlamına geldiği düşünülen Cymru (Kımrii) dir. Bu terimin bir
ortaçağ efsanesindeki Cymru Kralı Brutus'un oğlu Camber'den geldiği de ileri
sürülmektedir.

Günümüzdeki Galler bölgesindeki ilk yerleşimciler bölgeye Buzul Çağı'nın sonuna
doğru gelmişlerdir. İlk tarihi kayıt Britanya'nın Roma istilası döneminden
kalmadır. O dönemde modern Galler bölgesi pek çok kabileye bölünmüştü. Romalılar
bölgenin daha çok kuzeyinde bulunmuşlardır. Eski bir efsanede son Roma
imparatorlarından Magnus Maximus'un Gal şeflerinden birinin kızı olan Elen veya
Helen ile evlendiği geçmektedir. Roma istilası döneminde 4. yüzyılda Gal halkı
Hristiyanlıkla tanışmıştır.

Britanya'da Roma İmparatorluğu'nun 410 yılındaki düşüşünden sonra Galler birkaç
krallığa bölünmüştür. Anglosakson kabilelerin bu krallıkları istila girişimleri
yöre halkının direnişi karşısında başarısızlıkla sonuçlanmıştır. Anglosaksonlar
bölgeyi "yabancı" anlamına gelen ve günümüz İngilizcesindeki Wales kelimesinin
kökeni olan "Walha" ile isimlendirmişlerdir. Galler kendilerini Cymry veya Cymro
teriminin dışında Brythoniaid (Britonlar) olarak da adlandırmışlardır.

Normanların 1066'daki İngiltere'yi istilasını takiben Gallerin bağımsızlığı gün
geçtikçe azalmıştır. 1282'de İngiltere Kralı I. Edward Gallerin son bağımsız
prensi Llywelyn the Last'ı yenilgiye uğratmıştır. Edward bölgeyi kontrol altında
tutmak için bir seri büyük taş şato inşa ettirmiştir. Şatoların en tanınanları
Beaumaris, Caernarfon, Conwy, ve Harlech'dedir. 1746 yılında imzalanan "The
Wales and Berwick Act" anlaşması ile İngiltere'de uygulanan tüm yasalar otomatik
olarak Galler bölgesinde de geçerli olmuştur.

Galler, Britanya adasının batısında bir yarımadadır. 20,779 km²'lik bir alana
sahiptir. 230 mil uzunluğunda kıyı bandına sahiptir.

Ülkenin kuzey kısmı daha geleneksel bir hayat yaşar. Ülkenin kuzey ve orta
bölgeleri dağlıktır. En yüksek dağı Snowdon'dır ve 1085 m'dir.

Tüm Britanya adasında hükümran Birleşik Krallık'tır. Tüm ülke Meşrutiyetle
yönetilir. Buna göre Galler dahil tüm adada Kraliçe: II. Elizabeth, Başbakan:
Theresa May, Hükümet Sekreteri Cheryl Gillan'dir. Galler Ülkesi Başkanı ise
Carwyn Jones'dur. İngiliz Kraliçesinin atadığı Galler Prensi ise Prens
Charles'tır.

Galler, Birleşik Krallığı oluşturan dört ülkeden biridir (constituent
countries). Birleşik Krallığın sınırlı olarak tanıdığı hakla, 1999'da yapılan
halk oylamasıyla kendi meclisini kurma kararı vermiştir. Buna bağlı olarak 1999
yılında Galler Ulusal Meclisi kurulmuştur.

Anayasal olarak tüm adada Birleşik Krallık, egemen (de jure) üniter devlettir.
Tüm adadaki hükümranlık hakları Birleşik Krallık'a aittir. Tüm Krallığı temsil
eden, tek bir hükümet ve parlamento bulunmaktadır.

İlk Ulusal Meclisi "Galler Hükümet Hareketi" adı altında 1998 yılında kuruldu.
Daha sonra merkezi hükümet (İngiltere) tarafından birtakım kısıtlı yetkilerle
donatılmıştır. Meclis'in 60 üyesi vardır. Meclis üyelerinin 40'ı "First Past the
Post", kalan 20'si "Additional Member System" modeliyle seçilir. Mecliste
çoğunluğu kazanan parti, Galler Meclisinin ve Hükümetinin Başkanı olur. "Meclis
hükümeti" şeklinde ifade edilebilecek bir yapıdır. Galler Meclis Hükümeti
yürütme organıdır. Meclis Hükümeti, Meclis'e karşı sorumludur.

Birleşik Krallık Parlamentosu alt birimi 646 sandalyeli House of Commons'da
Galler 41 sandalye ile temsil edilmektedir.

Birleşik Krallık'ın lider ülkesi olan İngiltere ile Galler pek çok konuda
birbirine geçmiştir. Örneğin, Galler ile İngiltere'nin hukuk sistemi ortaktır.
Aynı kanunlar geçerlidir. Kuzey İrlanda ve İskoçya'nın ise Galler'in aksine,
kendi hukuk sistemleri vardır.

Avrupa Birliği Mevzuatı içinde geliştirilen "Subsidiarite ilkesi" bu akımın en
büyük yardımcısıdır. 1992’de Maastricht’te imzalanan ABA’nın 3-b maddesinde
(yeni 5. maddesi) şu şekildedir :

“Topluluk bu Antlaşmayla kendisine tanınan yetkilerin ve verilen amaçların
sınırları içinde tasarrufta bulunacaktır. Münhasır yetkisine girmeyen alanlarda
Topluluk subsidiarite ilkesine göre, yalnızca önerilen tasarrufun (eylemin)
amaçları üye ülkeler tarafından yeterince gerçekleştirilemediği ve dolayısıyla
önerilen tasarruf boyut ve etkileri bakımından Topluluk tarafından daha iyi
gerçekleştirilebildiği takdirde ve bu oranda tasarrufta bulunur. Topluluğun
hiçbir tasarrufu, işbu Antlaşmanın amaçlarını gerçekleştirmek için gerekli olanı
aşmayacaktır.”

Bu madde AB'ye üye ülkelerde ademi merkeziyetçiliğin ön plana çıkarılması
anlamına gelmektedir. Subsidiarite ilkesi bölgesel farklılıkların, çeşitliliğin
ve Avrupa mozaiğinin korunmasına yönelik bir ilkedir. AB coğrafyası içinde yer
alan Galler, İskoçya, Kuzey İrlanda, Katalonya, Güney Tirol, Korsika gibi
bölgeler subsidiarite ilkesini bu işleve dayandırarak farklı algılamaktadırlar.
Bu bölgeler ilkenin daha fazla yetki elde etme olanağı sunduğunu
belirtmektedirler. Bu anlayış, Birleşik Krallık’a bağlı Galler bölgesinde ilkeyi
ön plana çıkaran bir siyasi partinin seçim bildirgesinde açıkça yer almaktadır.

Gal halkının kökeni Keltlere dayanmaktadır. İskoçlarla, Man Adası sakinleriyle,
İrlandalılarla ve Cornwall bölgesi halkıyla akrabadırlar.

2001 verilerine göre halkın %72'si kendini hristiyan olarak tanımlamaktadır.
Galler Prespiteryan Kilisesi ülkedeki en yaygın mezheptir. Anglikan Galler
Kilisesi ise 2. büyük kilisedir.

Semavi dinler arasında İslam, Çoğunluğu göçmen olan 30 binden fazla insan
tarafından benimsenmektedir.

Son zamanlarda yapılan bir araştırmaya göre, Gallerli insanların %35'i Galce
kökenli soyad taşıdığı tespit edilmiştir.

Ülkede Galce konuşan kişi sayısı yaklaşık 750 bin kadardır. Bu sayı Galler
nüfusunun %25'ini teşkil etmektedir. Nüfusun geri kalanı İngilizce
konuşmaktadır. Asıl İngiltere'de ise 115 bin kişi Galce konuşmaktadır. Ada
dışında Galce konuşan kişi sayısı yaklaşık 35 bin kadardır. Bu kişiler Galler
ülkesinden ABD, Kanada, Arjantin, Avustralya ve Yeni Zelanda'ya göçmüş
kişilerdir.



https://tr.wikipedia.org/wiki/%C4%B0zlanda

İzlanda (İzlandaca: Ísland), Atlas Okyanusu'nun kuzeyinde Grönland'ın
güneydoğusu ile İskandinavya ve Britanya Adası'nın kuzeybatısında yer alan bir
ada ve Avrupa ülkesi.

Atlas Okyanusu'nun kuzeyinde volkanik bir ada üzerinde kurulmuş ve çevresindeki
birçok küçük adadan meydana gelmiş bir devlet. En yakın komşusu Grönland olup,
350 km uzaktadır. Diğer komşuları Norveç 1050 km, İskoçya 800 km uzaklıktadır.

861 yılında Norveçliler tarafından keşfedilen adaya ilk kez 9 ve 10. yüzyılda
Norveç’ten gelen Vikingler yerleşmişlerdir. Bu toplulukların önderleri
birleşerek 930 yılında parlamentonun ilk örneği sayılabilecek Athing’i meydana
getirdiler. İç anlaşmazlıklar sonucu bağımsızlığını kaybeden ada 1262 yılında
Norveç’in egemenliği altına girdi. 14. yüzyılda Norveç’in Danimarka’ya
bağlanmasıyla, Danimarka’nın hâkimiyeti altına girdi. Danimarka önceleri adadan
ticari bakımdan faydalanmaktaydı. Daha sonra İzlanda’yı tamamen idaresi altına
aldı. 1551 yılında referandum ile Protestanlığı kabul eden İzlandalılar, 1662
yılında Danimarka kralına bağlılık yemini ettiler. 17. yüzyılda adada hastalık,
kıtlık ve volkan püskürmeleri ortalığı kasıp kavurdu. 1838’de Reykjavik’te on
üyeli bir meclis kuruldu. 1843’te de Althing yeniden teşkil edildi. 1904’te
İzlanda’ya diplomasi dışında özerklik tanındı.

19. yüzyılda ortaya çıkan milliyetçilik akımları sonucu 1918 yılında İzlanda,
Danimarka’ya bağlı bir devlet hâline geldi. II. Dünya Savaşı sırasında stratejik
bir değer kazanan İzlanda’yı korumak gerekçesiyle İngiltere tarafından işgal
edildi. Daha sonra 1941’de Amerikalılar burayı devraldı. 1941 yılında Althing,
Danimarka ile bağlarını koparma kararı aldı. 1944 yılı Mayıs ayında halk oyuna
sunulan yeni anayasa oylandıktan sonra 17 Haziranda cumhuriyet ilan edildi.
İzlanda 1949 yılında NATO’ya üye oldu. Ordusu olmayıp da NATO üyesi olan tek
ülkedir. 17 Haziran 1944'te, Amerika Birleşik Devletleri, İzlanda'yı ilk tanıyan
ülke olmuştur.

Amerika Birleşik Devletleri Başkanı Ronald Reagan ile Sovyetler Birliği Genel
Sekreteri Mihail Gorbaçov 11-12 Ekim 1986’da Reykjavik’te, nükleer silahların
sınırlandırılması görüşmelerinin başlatıldığı bir zirve toplantısı yaptılar.

31 Aralık 1943 tarihinde, Danimarka-İzlanda Birlik Kanunu 25 yıl sonra sona
erdi. 20 Mayıs 1944 tarihinden başlayarak, İzlandalılar, Danimarka ile kişisel
birliği sona erdirerek, monarşiyi ortadan kaldırmak ve bir cumhuriyet kurma
konusunda dört gün süren referandumda oy kullandılar. İzlanda resmen 17 Haziran
1944 tarihinde bir cumhuriyet oldu ve ilk devlet başkan olarak Sveinn Björnsson
seçildi. 1946 yılında, Müttefik işgal gücü İzlanda'yı terketiler. İç tartışma ve
ayaklanmalar arasında 30 Mart 1949 tarihinde NATO'ya üye oldu. 5 Mayıs 1951
tarihinde, Amerika Birleşik Devletleri ile bir savunma anlaşması imzalandı.
Amerikan askerleri, İzlanda Savunma Kuvvetleri olarak İzlanda'ya döndüler ve
Soğuk Savaş boyunca ülkede kaldılar. ABD 30 Eylül 2006 tarihinde son kalan
birliklerini İzlanda'dan çekti.

İzlanda, savaş sırasında refaha ulaştı. Hemen savaş sonrası dönemde, balıkçılık
sektöründe sanayileşme ve ABD'nin Marshall Planı programı tarafından
yönlendirilen önemli ekonomik büyümeler izledi. Ekonomisi büyük ölçüde
çeşitlendirildi ve İzlanda, 1994 yılında Avrupa Ekonomik Alanına dahil oldu.
İzlanda nükleer silahsızlanma yönünde önemli adımlar atmıştır. Amerika Birleşik
Devletleri Başkanı Ronald Reagan ve Sovyet Başbakanı Mihail Gorbaçov'un
katılımıyla 1986 yılında Reykjavik'te bir zirveye ev sahipliği yaptı. Birkaç yıl
sonra, İzlanda SSCB'den ayrılan Estonya, Letonya ve Litvanya'nın bağımsızlığını
tanıyan ilk ülke oldu.

1990'lar boyunca, ülkenin uluslararası rolü genişlemiş, insani ve barış
nedenleri doğru yönlendirilmiş bir dış politika geliştirmiştir. Bu amaçla
İzlanda, Bosna, Kosova ve Irak'taki çeşitli NATO önderliğindeki müdahalelere
yardım ve uzmanlık sağladı.

İzlanda, 2003-2007 yılları arası, Davíð Oddsson hükümeti altında, bankacılık
sektörünün özelleştirilmesinden sonra, finansal hizmetler ve yatırım
bankacılığına dayalı bir ekonomiye sahipti. Ülke, hızla dünyanın en müreffeh
ülkelerinden biri haline geldi ancak büyük bir mali kriz meydana geldi. Kriz,
1887 yılından bu yana İzlanda'dan en büyük göçe sebep oldu. 2009 yılında 5.000
kişi ülkeden göç etti. İzlanda'nın ekonomisi Johanna Sigurdardottir hükümeti
altında stabilize olarak, 2012 yılında %1,6 oranında büyümüştür. Birçok
İzlandalı, ekonomi ve hükümetin kemer sıkma politikaları ile mutsuz kalmıştır.
Merkez sağ Bağımsızlık Partisi 2013 seçimlerinde İlerici Partisi ile koalisyon
kurarak iktidara dönmüştür.

Ülkenin toplam yüzölçümü 103.000 km2'dir. İzlanda’nın büyük bir bölümü volkanik
olup adadaki yanardağlar hâlâ faaldir. Bunların sayısı 200’ü bulmaktadır. En
önemlisi 1490 metre yüksekliğindeki Heklâ’dır. İzlanda’nın kıyıları güneyde düz,
öteki yerlerde girintili çıkıntılıdır. Kıyılarının uzunluğu 6.000 km’den
fazladır. Adanın bazı bölümleri geçmişteki yanardağ püskürmeleri sonucu ortaya
çıkmıştır. Lav ovalarıyla kaplıdır. Bu ovalarda yer yer jökül adı verilen buz
kubbelerine rastlanır. Bunların en büyüğü Vatnapöhull 8.500 km2'yi bulan
yüzölçümüyle Avrupa’nın en geniş buzuludur. Adada bol çağlayanlı birçok ırmak
bulunmaktadır. Bunlar kısa ve ulaşıma elverişsizdir. Irmaklarından en önemlisi
Tjorsa (210 km)dır. İzlanda’da çok sayıda krater gölü vardır. En önemlisi olan
Thingvallavat Gölü 120 km2 olup, 116 metre derinliktedir.

İzlanda’nın bulunduğu enlem dairesine karşı iklimi çok soğuk değildir. Ülkedeki
rekor düşük sıcaklık -39 derece olarak ölçülmüşken 2009 yılında ise rekor yüksek
sıcaklık 29 derece olarak ölçülmüştür. Gulf Stream akıntısının etkisinde kalan
adada yazlar nemli ve serindir. Kışlar ise oldukça yumuşaktır. Isı ortalaması
başkent Reykjavik çevresinde kışın -1 C°, yazın ise +11 C°'dir. Fakat kuzey
bölgeleri daha soğuk olup, sıcaklık ortalaması kışın -8 °C civarındadır. Kuzey
kesiminde Haziran ayında güneş 18 gün süre ile hiç batmadan ufuk hattı üzerinde
durur.

Bitki örtüsü ve hayvanlar: Bitki örtüsü adada çok azdır. Buzulların bulunmadığı
kesimlerde otlaklar vardır. Bitki örtüsü genelde çalılar ve dikenlerden meydana
gelmiştir. Büyük ve iri gövdeli kayın ağaçlarından meydana gelen ormanlar
giderek azalmış, günümüzde yok denecek hale gelmiştir. Ormanların çok az oluşu
ve iklim şartları adada yabani hayvanların bulunmamasına sebep olmaktadır. Yer
altı kaynakları bakımından fakir olan İzlanda’da sadece alüminyum çıkartılır.
Alüminyum başkentin doğusunda ve ülkenin kuzeyinde çıkartılmaktadır.

İzlanda’nın nüfusu 320.000 kişidir. Nüfusun %80’i şehirlerde, diğer kısmı
köylerde yaşar. Başkent Reykjavik'te nüfus 145.237 kişidir (2006 verileri).
Şehirlerin çoğu kıyı kesimlerde ve güneydeki ovalarda kurulmuştur. İzlanda halkı
için Theogir’in koyduğu kurallar bugün de geçerlidir. İzlanda’da bugün topluma
açık yerlerde bira ve benzeri alkollü içkiler içmek yasaktır. İzlanda halkı
kendilerine özgü dillerini, kültürlerini, efsanelerini ve geleneklerini korumak
için ellerinden geleni yapmaktadırlar. Halkın büyük kısmı Hristiyanlığın
Evangelist mezhebine (%95,6) bağlıdır. Geri kalan kısmının %3,7
Protestan, %0,7’si Katoliktir. Ülkede konuşulan diller İzlandaca (Resmi Dil),
Danimarkaca, İngilizce, Nord lehçeleri ve Almancadır. İzlanda’da eğitim düzeyi
yüksektir. 7-15 yaşları arasında eğitim mecburi olup okuma-yazma bilmeyen
yoktur. İzlanda’da beş üniversite ve iki kolej bulunmaktadır.[kaynak
belirtilmeli].

İzlanda toplumu LGBT kişilere karşı toleranslıdır. 27 Haziran 2010'dan itibaren
İzlanda'da eşcinsel evlilik yasal hale gelmiştir. Ülkenin başbakanı Jóhanna
Sigurðardóttir da eşcinselliği ile açık olan dünyanın ilk seçilmiş devlet
başkanıdır.

İzlanda Cumhuriyeti 17 Haziran 1944’te Danimarka'dan koparak bağımsızlığını ilan
etmiştir. Anayasa 16 Haziran 1944'te yapılmıştır. Cumhurbaşkanı Ólafur Ragnar
Grímsson'dur ve dört yılda bir seçilmektedir. Biri 40 üyeli, diğeri 20 üyeli iki
meclisi vardır ve her ikisinin de görev süresi dört yıldır. Üyeler seçimle
belirlenirler. Başbakan, Cumhurbaşkanı tarafından yetkilendirilir ve hükümeti
kurar. Ülke 23 bölge ve 14 şehir ile yönetilmektedir.

İzlanda ekonomisinin temelini bir ada devleti olduğu için balıkçılık ve balık
mamulleri teşkil etmektedir. Para Birimi, İzlanda Kronudur. Nüfusun %3'ü
turizm, %8'i tarım, %14'ü endüstri, %75'i hizmet sektörlerinde çalışmaktadır.
GSMH oranı $11,4 milyardır. Enflasyon oranı %6,8'dir. Ülkenin %0,8'i işsizdir.
Bu rakam Avrupa'nın en iyi oranıdır. NATO'da yer alıp, ordusu olmayan tek
ülkedir. Bu yüzden orduya gider harcanmaz. Ayrıca ülkede kış turizmi ve termal
kaynaklı turizm oldukça gelişmiştir. Ülkenin iç kesimlerinde ve termal
kaynakların olduğu yerlerde lüks oteller bulunur.

İzlanda topraklarının büyük bir kesimi tarıma elverişsizdir. Ancak %0,5’inde
tarım yapılmaktadır. Nüfusun %8’i tarım sektöründe çalışmaktadır. Başlıca
ürünleri hayvan yemi, patates ve şalgamdır. Adanın buzullarla örtülü olmayan
kesimlerindeki otlaklarda hayvancılık yapılır. Küçükbaş ve büyükbaş hayvancılık
ülkede yaygındır. Hayvancılık, ülkedeki önemli bir geçim kaynağıdır.

İzlanda’nın en önemli gelir kaynağını meydana getiren balıkçılık, 106.487 gross
tonluk 866 gemi ile yapılmaktadır. Yıllık tutulan balık yaklaşık olarak
1.500.000 tondur. Başlıca tutulan balık türleri, balina, morina ve ringadır.
Tutulan balıkların büyük bir bölümü işlenerek ihraç edilmektedir.

Balıkçılıkta kullanılan malzemelerin ve balıktan elde edilen ürünlerin üretimi
başlıca sanayi faaliyetidir. Balık konservesi ve balık unu fabrikası vardır.
Küçük gemilerin yapıldığı, büyük gemilerin tamir edildiği tersaneleri; dokuma ve
kumaş, çimento, ayakkabı, et ve süt ürünleri fabrikaları bulunmaktadır. Ayrıca
başkent Reykjavik’in doğusunda ve adanın kuzeyinde çıkarılan alüminyum, başkent
Reykjavik'ta bulunan birkaç alüminyum dökümhanesinde işlenerek ihraç edilir,
ayrıca başkentte amonyum sülfat fabrikası da bulunmaktadır. Nüfusun %14’ü
sanayide çalışmaktadır. Ülkedeki elektrik üretimi 8.474 milyar kWh (2004),
elektrik tüketimi 7.881 milyar kWh (2004)'dır.

Ülke ihracatını %80’ini balık ürünleri, balık konservesi, tuzlanmış ve
dondurulmuş balık, balık unu, balık yağı, alüminyum, diatomit ve gübre meydana
getirir. Ayrıca hayvansal ürünlerde ihracatta önemli bir yer tutar. İhracat
oranı, $3,587 milyar (2006), ihracat ortakları, Birleşik Krallık %17,9,
Almanya %16,4, Hollanda %13, Norveç %11, ABD %8,1, İspanya %7,7, Danimarka %4,3
(2005)'dir. İthal ettiği ürünler, makineler, kimyevi maddeler, petrol ürünleri,
ilaç ve çeşitli besin ürünleridir. İthalat oranı, $5,189 milyar (2006), ithalat
ortakları Almanya %13,4, ABD %9,1, İsveç %8,6, Danimarka %7,3, Norveç %7,2,
Birleşik Krallık %5,9, Çin Halk Cumhuriyeti %5,3, Hollanda %5, Japonya %4,7
(2005)'dir. Dış borç tutarı $3,073 milyar (2005)'dır.

İzlanda’da demir yolu yoktur. Kara yollarının uzunluğu 13 bin kilometreyi
bulmaktadır. Başkent Reykjavik’te uluslararası bir deniz limanı ve havaalanı
vardır. Ülkede hava yolu ulaşımı oldukca gelişmiştir. Ülkede irili ufaklı 98
adet havaalanı bulunur. Kullanılan telefon hatları: 243.900 (2005) kişidir.
Televizyon sayısı: 198.000 (2005), İnternet kullanıcıları: 258.000 (2005)
kişidir.



https://tr.wikipedia.org/wiki/Kenan_Sofuo%C4%9Flu

Kenan Sofuoğlu (d. 25 Ağustos 1984; Akyazı, Sakarya), Türk motosiklet yarışçısı.
2012 SüperSport Dünya klasmanında 183 puanla şampiyon oldu.

Kenan Sofuoğlu; motor tamircisi bir babanın (İrfan Sofuoğlu) en küçük oğludur.
25 Ağustos 1984 tarihinde Adapazarı'nda doğmuştur. 2002 yılında Almanya'ya
yerleşen yarışçı, aynı yıl Yamaha-Cup'ı kazanmıştır. En büyük destekçisi olan
ağabeyi Bahattin Sofuoğlu'nu 2002 yılında bir otomobil kazasında vefatı
sonrasında ağabeyinin arkadaşı Aytunç Taş'tan destek görmüştür. 2003 sezonunda
Supersport-IDM'de 2. olduktan sonra 2004'te Fim Superstock 1000 Cup'a geçmiştir.
2004 sezonunu şampiyona üçüncüsü olarak tamamladıktan sonra 2005 Superstock-1000
şampiyonluğunu hedef seçmiştir. İlk iki yarışı kazanmasına rağmen yaptığı bir
kaza sonucu bileğini kırması sebebiyle Misano'daki yarışa katılamamış, sezonu 2.
olarak tamamlamıştır.

2006 senesinde Supersport-WM'ye başlarken sponsorluk sorunları yüzünden Yamaha
Almanya takımından ayrılmak zorunda kalmıştır. Ancak son anda İsviçre'de
yaşayan, ismi gizli tutulan bir(Selçuk Allaç) Türk işadamının sponsorluk
sağlamasıyla Ten Kate'nin Honda takımına katılmıştır. Supersport WM'de 2006
sezonunu üçüncü olarak tamamlamıştır.

2007 yılında Supersport Dünya Şampiyonluğu'nda sezonun bitimine 3 yarış kala
şampiyon olmuştur.

2011 yılında Spor Toto'nun teklif ettiği 800,000 TL lik isim hakkı bedelini,
dini inancı gereği reddetmiş ve hayır kurumlarına verilmesinden memnuniyet
duyacağını belirtmiştir.

Ağabeyi Sinan Sofuoğlu 9 Mayıs 2008 günü Kocaeli Körfez Pisti'inde geçirdiği
motosiklet kazası sonucu hayatını kaybetmiştir.

Motor tamircisi bir babanın dört çocuğunun üçüncüsüdür. 1996 yılında Türkiye
şampiyonasında yarışan ağabeyi Sinan'ı izleyerek motor sporları ile tanışmış,
2003 yılında abisi Sinan'ın bir yarışta ayağını kırması ile boş kalan motorunda,
16 yaşında özel izin ile yarışlara katılmaya başlamıştır. Ağabeyi Sinan'ın
motoruyla yaptığı bu ilk kalkış yarışını kazanmıştır.

3 Eylül 2014 tarihinde Hollandalı Julia Looman ile evlendi. Çiftin 14 Mart
2015'te Hamza isimlerini verdikleri bir oğlu oldu. Hamza, 2 Mayıs 2015 tarihinde
beyin kanaması geçirerek yoğun bakıma alındı. Kenan Sofuoğlu 16 Temmuz 2015'te
sosyal medya aracılığı ile yaptığı açıklamada Hamza bebeğin sağlık durumunun
iyiye gitmediğini açıklamıştır. 26 Temmuz 2015 tarihinde Hamza vefat etmiştir.
21 Nisan 2016 tarihinde Julia Looman ile ikinci çocukları Mahir doğmuştur.



https://tr.wikipedia.org/wiki/2016_Avrupa_Futbol_%C5%9Eampiyonas%C4%B1

2016 Avrupa Futbol Şampiyonası ya da İngilizce kısaltması olarak Euro 2016, UEFA
tarafından düzenlenen 15. Avrupa Futbol Şampiyonası'dır. Fransa'nın ev sahipliği
yaptığı turnuva 10 Haziran - 10 Temmuz 2016 tarihleri arasında gerçekleşmiştir.
Son iki Avrupa Futbol Şampiyonası'nı İspanya kazanmıştır.

1996'dan bu yana 16 takımla oynanan Avrupa Futbol Şampiyonası, bu turnuvada ilk
kez 24 takımla oynanacaktır. Bu yeni düzende, finallere kalan takımlar dörderli
altı gruba dağılacak, grup aşamasından sonra üç turda final aşamasına
gelinecektir. Turnuvaya katılan 24 takım, 19'unun eleme gruplarında gerekli
sırayı elde etmesiyle – elemlerde gruplarını ilk iki sırada bitiren takımlar ve
en iyi üçüncü takım –, dördü eleme gruplarının ardından oynadığı baraj
maçlarında rakiplerine üstünlük sağlamasıyla ve Fransa'nın da ev sahibi olarak
doğrudan katılmasıyla oluşmuştur.

Turnuvaya ev sahipliği yapacak olan ülke 28 Mayıs 2010'da İtalya, Türkiye ve
Fransa arasından seçilmiş ve Fransa finalde Türkiye'yi bir oy farkla geçerek
turnuvayı düzenleme hakkını elde etmiştir. Turnuvada maçlar 10 şehirdeki 10
farklı stadyumda oynanacaktır. Bunlar: Bordeaux, Lens, Lille, Lyon, Marsilya,
Nice, Paris, Saint-Denis, Saint-Étienne ve Toulouse'tur. Fransa bu turnuvaya
1960'taki açılış turnuvası ve 1984 finallerinden sonra ikinci kez ev sahipliği
yapacaktır. Ev sahibi Fransa 1984'te ve 2000'de bu turnuvayı kazanmayı
başarmıştır.

Şampiyonayı kazanan takım olan Portekiz, 2017 yılında Rusya'da düzenlenecek olan
FIFA Konfederasyonlar Kupası'nda Avrupa'yı temsil edecek.

2016 Avrupa Futbol Şampiyonası'na ev sahipliği yapacak ülke, 28 Mayıs 2010 günü
İsviçre'nin Cenevre kentinde yapılan 2 aşamalı oylama sonucunda belirlendi.

Takımların eşleşmelerinin belirlendiği kura çekimleri, 23 Şubat 2014 tarihinde
ev sahibi Fransa'nın Nice şehrinde yapılmıştır.

Ev sahibi Fransa turnuvaya direkt katılım hakkına sahip olduğu için elemelerde
yer almamış, 53 takım elemelerde turnuvaya katılma hakkı aramıştır. Kura
çekimlerinde takımlar, 2013 UEFA millî takımlar sıralaması'na göre 9 gruba
ayrılmıştır.

2016 Avrupa Futbol Şampiyonası finalleri kura çekimi, 12 Aralık 2015 tarihinde
Paris'teki Palais des Congrès de la Porte Maillot kongre merkezinde yapılmıştır.
Finallere katılmaya hak kazanan 24 takım, 2015 UEFA millî takımlar sıralamasına
göre 4 torbaya ayrıldı ve 6 gruba yerleştirildi.

Takımların sınıflandırma torbaları 14 Ekim 2015 tarihinde UEFA tarafından
açıklanmıştır.

Not: Stadyum kapasiteleri, 2016 Avrupa Futbol Şampiyonası için belirlenen
rakamlar olup toplam kapasitesini göstermez.

Şampiyona ilk kez 24 takımın katılımı ile gerçekleştirilecektir. Grup aşamasında
takımlar dörderli 6 grupta mücadele edecektir. Gruplarını ilk 2 sırada
tamamlayan 12 takım ve 3. sırada tamamlayan takımların arasından en iyi 4 takım
eleme aşamasına (Son 16) katılacaktır.

Gruplarda iki veya daha fazla takımın puan eşitliği durumunda sırasıyla
aşağıdaki kriterler uygulanır.

En iyi dört grup üçüncüsünün belirlenmesinde sırasıyla aşağıdaki kriterler
uygulanır.

Takımların kadrolarını duyurmak için turnuvanın ilk maçından 10 gün öncesi olan
31 Mayıs 2016’a kadar süreleri vardır. Takımlar kadrolarını açıkladıktan sonra
sakatlık, hastalık gibi nedenlerle kadrolarında değişiklik yapmak isterlerse,
turnuvada yapacakları ilk maçtan önce takım doktoru ve UEFA Medikal
Komitesi’nden bir doktorun oyuncunun yaşadığı sorunun değişiklik gerektirdiğine
ve kadroya dâhil edilecek oyuncunun turnuvada oynayabilecek düzeyde sağlıklı
olduğuna dair raporu doğrultusunda yapabilirler.

15 Aralık 2015 tarihinde UEFA, Euro 2016 için görev yapacak on sekiz hakemi
duyurmuştur. Yardımcı hakemler, dördüncü hakem, ilave yardımcı hakemler ve yedek
hakem de dahil olmak üzere görev yapacak hakemlerin tam listesi 1 Mart 2016
tarihinde açıklandı.

Macar hakem Viktor Kassai, Fransa ve Romanya arasındaki açılış maçında görev
yapmak üzere seçilmiştir.

Turnuva takvmi UEFA tarafından 25 Nisan 2014 tarihinde açıklanmıştır. Tüm
saatler yerel CEST (UTC+2) şeklindedir. (Türkiye için +1 saat)



https://tr.wikipedia.org/wiki/T%C3%BCrkiye

Türkiye ya da resmî adıyla Türkiye Cumhuriyeti, topraklarının büyük bölümü
Anadolu'ya, küçük bir bölümü ise Balkanlar'ın uzantısı olan Trakya'ya yayılmış
bir ülke. Kuzeybatıda Bulgaristan, batıda Yunanistan, kuzeydoğuda Gürcistan,
doğuda Ermenistan, İran ve Azerbaycan'ın ekslav toprağı Nahçıvan, güneydoğuda
ise Irak ve Suriye komşusudur. Güneyini Akdeniz, batısını Ege Denizi ve kuzeyini
Karadeniz çevreler. Marmara Denizi ise İstanbul Boğazı ve Çanakkale Boğazı ile
birlikte Anadolu'yu Trakya'dan yani Asya'yı Avrupa'dan ayırır. Türkiye, Avrupa
ve Asya'nın kavşak noktasında yer alması sayesinde önemli bir jeostratejik güce
sahiptir.

Türkiye toprakları üzerindeki ilk yerleşmeler Aiol, Dor ve İyon Yunanları,
Traklar ve Persler gibi çeşitli milletler tarafından Yontma Taş Devri'nde
başlatıldı. Ardından III. Aleksandros egemenliğiyle birlikte Helenistik dönem
geldi, daha sonra sırasıyla Roma ve Bizans dönemleri yaşandı. 11. yüzyılda
Selçukluların göçleri sonucunda topraklar üzerinde Türkleştirme hareketi başladı
ve 1071 Malazgirt Muharebesi sonrasında gelen Selçuklu zaferiyle Anadolu'daki
Bizans üstünlüğü büyük ölçüde kırıldı. Anadolu Selçukluları, Anadolu'yu
1243'teki Moğol istilasına kadar yönetti. İstila sonrasında pek çok küçük Türk
beyliği ortaya çıktı.

13. yüzyılın sonlarından itibaren Osmanlılar, Anadolu'nun yanı sıra Güneydoğu
Avrupa, Batı Asya ve Kuzey Afrika üzerinde toprakları bulunan büyük bir
imparatorluk kurarak erken modern dönemde Avrasya ve Afrika'nın büyük bir gücü
oldu. İmparatorluk zirvesini 15. ve 17. yüzyıllar arasında, özelikle I. Süleyman
döneminde yaşadı. 1683 II. Viyana Kuşatması ve 1699 Kutsal İttifak Savaşları
sonrasında Türklerin Avrupa topraklarından çekilişi başladı ve Osmanlı
İmparatorluğu uzun bir gerileme dönemi yaşadı. Ülkenin birçok alandaki
yetersizliğini kanıtlayan 19. yüzyıldaki Tanzimat ıslahatları, modernleşmeyi
sağlayamadı ve dağılmayı engelleyemedi. Osmanlı, I. Dünya Savaşı'na (1914-18)
İttifak Devletleri'nin yanında girdi ve savaşta yenik düşerek yıkıldı. İşgalci
kuvvetlere karşı yapılan Kurtuluş Savaşı (1919-22) başarıya ulaştıktan sonra
Mustafa Kemal Atatürk tarafından 1923'te Türkiye Cumhuriyeti kuruldu.

Türkiye, çeşitli kültürleri barındıran demokratik, laik, üniter bir anayasal
cumhuriyettir. Resmî dili, nüfusun %85'inin ana dili olan Türkçedir.
Ülkenin %70-80'ini Türkler, geriye kalanını Lozan'a göre yasal olarak tanınan
(Ermeniler, Rumlar ile Yahudiler) ve yasal olarak tanınmayan (Arnavutlar,
Boşnaklar, Çerkesler, Gürcüler ile Kürtler vb.) milletler oluşturmaktadır.
Nüfusunun büyük bölümü Müslümandır. Avrupa Konseyi, NATO, OECD, AGİT ve G-20
topluluklarına üye olan Türkiye, Batı dünyasıyla bütünleşmiştir. 1963'te Avrupa
Ekonomik Topluluğu ortak üyesi olmuş, 1995'te AB Gümrük Birliği'ne katılmış ve
Avrupa Birliği'ne tam üyelik müzakerelerine 2005'te başlamıştır. Ülke ayrıca
Türk Konseyi, Uluslararası Türk Kültürü Teşkilatı, İslam İşbirliği Teşkilatı ve
Ekonomik İşbirliği Teşkilatı gibi örgütlere de üyedir. Günümüzde Türkiye,
büyüyen ekonomisi ve diplomatik girişimleri sayesinde bölgesel güç olarak kabul
edilmektedir.

Türkiye'nin adı Türk etnik kimliğinin adından gelir. "Türk" ya da "Türük"
sözcüklerinin tarihte bilinen ilk kullanımına Orta Asya'da Göktürkler tarafından
Göktürk alfabesi kullanılarak sekizinci yüzyılda dikilen Orhun Yazıtları'nda
rastlandı. Sözcüğün günümüzdeki hâlinin orijinali ilk kez 12. yüzyılda
İtalyanlar tarafından Ortaçağ Latincesi kullanılarak Turchia veya Turcmenia
şekillerinde oluşturuldu. Bunların yanı sıra Orta Çağ'ın Alman seyyahları
bölgeyi Turkei veya Tirkenland şeklinde, Fransızlar ise Turquie şeklinde andı.

Sözcüğün Yunanca soydaşı Tourkia (Yunanca: Τουρκία), Bizans imparatoru ve
bilgini VII. Konstantin Porfirogennetos tarafından De Administrando Imperio
kitabında kullanıldı. Ancak imparator buradaki "Türk" kullanımlarıyla Macarları
kastetti. Benzer şekilde Bizans kaynakları, Karadeniz ile Hazar Denizi'nin
kuzeyinde ömür süren bir Türk devleti olan Hazar Kağanlığı için de Tourkia
(Türklerin ülkesi) sözcüğünü kullandı. Osmanlı İmparatorluğu ise kendi çağdaşı
olan diğer ülkeler tarafından zaman zaman Türkiye veya Türk İmparatorluğu
şeklinde anıldı.

Günümüzde Türkiye sınırları içinde kalan Anadolu Yarımadası, dünyanın en eski
yerleşim bölgelerinden biridir. Çeşitli Eski Anadolu milletleri bölgede, Cilalı
Taş Devri'nin başlangıcına ve Büyük İskender'in fethine kadar varlığını
sürdürdü. Bu halkların çoğu Hint-Avrupa dil ailesinin bir kolu olarak kabul
edilen Anadolu dillerini konuştu. Bazı bilim insanları Hint-Avrupa dillerinin,
yine eski Anadolu dillerinden olan Hitit dili ve Luvi dilinden yayıldığını öne
sürdü. Ayrıca Türkiye'nin Avrupa kıtasında kalan bölümünü oluşturan Doğu Trakya
ise kırk bin yıl öncesine dayanan bir yerleşim tarihine sahiptir ve bölgenin
sakinleri tarıma başlayarak milattan 6000 yıl önce Cilalı Taş Devri'ne
geçmiştir.

Geçmişi MÖ 10.000 tarihine kadar uzanan Göbekli Tepe, ülke toprakları üzerindeki
bilinen en eski dini yapının bulunduğu yerdir. Geçmişinin MÖ 7500'e veya MÖ
5700'e dayandığı sanılan Orta Anadolu'daki Çatalhöyük, Cilalı Taş Devri ile
Bakır Çağı'na ait çok büyük bir yerleşim yeridir ve en iyi korunmuş Cilalı Daş
Devri kenti ilan edilerek Temmuz 2012'de UNESCO Dünya Mirasları Listesi'ne dahil
edilmiştir. Troya antik kentinde ise Cilalı Taş Devri'nde başlayan yerleşmeler,
Demir Çağı'na kadar devam etmiştir.

Anadolu'nun bilinen ilk sakinleri, Hatti ve Hurri toplumlarıdır. Hint-Avrupa
milletlerinden olmayan bu iki toplum, yaklaşık olarak MÖ 2300'lü yıllarda Orta
ve Doğu Anadolu'da yaşadı. Hatti ve Hurriler, Hint-Avrupa milletlerinden
Hititler'in MÖ 2000-1700 yıllarında Anadolu'ya gelmesiyle yerini Hititler'e
bıraktı. Hititler, bölgedeki ilk büyük krallığı MÖ 13. yüzyılda kurdular.
Asurlular, MÖ 1950'den MÖ 612'ye kadar günümüz Türkiye'sinin güneydoğu
topraklarını fethetti ve yerleşti. Urartular'ın MÖ. 9. yüzyılda Asurlular'ın
kuzeyindeki güçlü rakibi olduğu ise Asur kitabeleri aracılığıyla öğrenildi.

Hitit İmparatorluğu'nun MÖ yaklaşık 1180'li yıllarda çöküşünün ardından
Hint-Avrupa milletlerinden Friglerin kurdukları Frigya, MÖ 7. yüzyılda Kimmerler
tarafından yapılan saldırılara kadar Anadolu'da üstünlük elde etti. Aynı kaderi
MÖ 714 ile MÖ 590 yılları arasında Urartular da yaşayarak parçalandı. Frigya'dan
sonra Lidya, Karya ve Likya devletleri bölgede güç yakalayarak söz sahibi oldu.

Anadolu'nun sahil şeridinde MÖ 1200 yıllarında büyük ölçüde Aiol, İyon ve Yunan
yerleşimleri başladı. Bu yerleşimciler tarafından Milet, Efes, Smyrna ve
Byzantium gibi çok sayıda önemli şehir kuruldu. Son olarak Yunan koloniciler
tarafından MÖ 657'de Megara kenti ortaya çıkarıldı. Yine bu dönemlerde, MÖ 6.
yüzyılda, Türkiye'nin şu anki doğu toprakları üzerinde Trakya kökenli Ermeni
Orontid Hanedanı tarafından bir devlet kuruldu.

Anadolu, MÖ 6. ve 5. yüzyıllarda Pers Ahameniş İmparatorluğu'nun egemenliğine
girdi ve bu egemenlik MÖ 334 yılındaki Büyük İskender'in fethine kadar devam
etti. İskender döneminde kültürel kaynaşma ve Helenleştirme hareketi başlatıldı.
MÖ 323'te İskender'in ölümünün ardından Anadolu bölünerek küçük Helenistik
krallıklar ortaya çıktı. Tüm bu krallıklar, MÖ 1. yüzyıl ortalarında Roma
Cumhuriyeti'nin bir parçası haline geldi. Büyük İskender'in fetihleriyle
başlattığı Helenleşme hareketi ise Roma döneminde hızlandırıldı, bu nedenle daha
önceki yüzyıllarda var olan Anadolu dilleri ve kültürlerinin nesli tükenerek
yerini Yunan dil ve kültürüne bıraktı.

324 yılında Roma İmparatoru I. Konstantin, imparatorluğun başkentini Byzantium'a
taşıdı ve şehrin adını Nova Roma olarak değiştirdi. I. Theodosius'un iki erkek
çocuğu, babalarının 395'te ölmesinin ardından Roma İmparatorluğu'nu ikiye
bölerek paylaştı. Halk arasında Konstantinopolis olarak yaygınlaşan başkent,
Doğu Roma İmparatorluğu'nun da başkenti oldu. Doğu Roma İmparatorluğu daha
sonraki yıllarda Bizans İmparatorluğu olarak anılmaya başladı ve günümüz Türkiye
topraklarının önemli bir kısmında Orta Çağ sonuna kadar varlığını sürdürdü.

Selçuklu hanedanının Kınık boyundan olan Oğuz Türkleri, Müslüman olduktan sonra
İslam dünyası çevrelerine daha yakın yerlerde ikamet ettiler, 9. yüzyılda Hazar
Denizi ve Aral Gölü'nün kuzeyine yerleşmeye başladılar. 10. yüzyılda
Selçuklular, Pers yurdunu da sınırları içine katarak atalarının vatanı Orta
Asya'dan batıya doğru göç etmeye başladılar ve Büyük Selçuklu Devleti'ni
kurdular.

11. yüzyılın ikinci yarısında Selçuklular, Anadolu'nun doğu bölgelerine
yerleşmeye ve akınlar yapmaya başladı. 1071'de Sultan Alp Arslan döneminde,
Selçuklu Türkleri ve Bizans arasında yapılan Malazgirt Meydan Muharebesi'nden
sonra gelen Selçuklu zaferiyle Anadolu toprakları üzerinde Türkleştirme hareketi
başladı. Bu hareketle birlikte Anadolu'da Türk dilleri ve İslam tanıtılarak
yaygın hâle geldi. Böylece bölgede yaygın olan Hristiyanlık ve Yunanca, yerini
yavaş yavaş İslam dini ve Türk dillerine bıraktı.

1243'te Kösedağ Muharebesi sonrasında Anadolu Selçuklu Devleti orduları Moğol
ordularına yenilince devlet parçalandı. Yerine ise küçük Türk beylikleri ortaya
çıktı. Bu beyliklerden biri olan Osman Gazi'nin beyliği, sonraki iki yüz yıl
içinde büyüyerek Anadolu, Balkanlar, Kuzey Afrika ve Levant'ı hâkimiyeti altına
alan Osmanlı İmparatorluğu hâline geldi. 1453 yılında, Padişah Fatih Sultan
Mehmet dönemi yaşanırken Bizans İmparatorluğu'nun başkenti Konstantinopolis ele
geçirildi ve imparatorluk tarihe karıştı.

1514 yılında I. Selim (1512–1520), Çaldıran Muharebesi'nde Safevî hükümdarı Şah
İsmail'i yenerek imparatorluğun sınırlarını doğu yönünde genişletti. 1517'de
Levant, Mısır ve Cezayir'i ele geçirdi. Ayrıca Kızıldeniz'e ulaşmış oldu ve
Memlûk Sultanlığı'nı yıkarak halifeliğin Osmanlı Hanedanı'na geçmesini sağladı.
Ardından Kızıldeniz, Umman Denizi ve Basra Körfezi üzerinde Osmanlı ve Portekiz
imparatorlukları arasında Hint Okyanusu'nda üstünlüğü ele geçirmek için çeşitli
deniz muharebeleri yapıldı. Portekizlilerin Hindistan üzerinde egemenlik
sağlaması Osmanlı tarafından bir tehdit olarak algılandı; çünkü 15. yüzyıl
sonlarındaki Coğrafi Keşifler sayesinde Ümit Burnu ve Amerika'nın keşfedilmesi,
Osmanlı'nın elinde tuttuğu Doğu Asya ile Batı Avrupa arasında ticareti sağlayan
eski ticaret yollarının önemini yitirmesine neden olup Osmanlı ekonomisini
olumsuz yönde etkilemişti.

Osmanlı 16. ve 17. yüzyılda, özellikle Kanuni Sultan Süleyman (1520-1566)
döneminde tarihinin zirvesine ulaştı. Bu dönemde batıda Kutsal Roma Cermen
İmparatorluğu'na doğru topraklar genişletilerek Balkanlar'ın tamamı, Orta Avrupa
ve Lehistan'ın güney kısmı ele geçirildi. Osmanlı Donanması, denizde çeşitli
rekabetlere girerek başarılar kazandı. 1538'de yapılan Preveze Deniz
Muharebesi'nde Barbaros Hayreddin Paşa'nın Haçlılar'ı mağlup etmesinden sonra
imparatorluğun Akdeniz'deki kontrolü arttı. Doğuda ise Safevî Devleti ile mezhep
farklılıklarından ve toprak anlaşmazlıklarından kaynaklanan bazı çatışmalar
zaman zaman savaşa dönüşerek 16. ve 18. yüzyıl arasında devam etti.

Osmanlı İmparatorluğu, Batı Avrupa'da gerçekleşen Rönesans, Bilimsel Devrim,
Aydınlanma Çağı ve Sanayi Devrimi gibi yeni gelişmeleri ülkesine getiremeyerek
çağın gerisinde kaldı. Kutsal İttifak Savaşları'nın bitmesiyle 1699'da imzalanan
Karlofça Antlaşması sonrasında Osmanlı İmparatorluğu yavaşça gerilemeye başladı.
Yapılan pek çok ıslahat ve 19. yüzyılda ilan edilen Tanzimat Fermanı ülkenin
modernleşmesini amaçladı, ancak başarılı olamadı. Bunun yanı sıra ülkede toprak
bütünlüğünü korumak için geliştirilen, farklı dinî ve etnik kökenlere sahip
kişilerin bir arada yaşaması fikrini içeren Osmanlıcılık akımı da başarıya
ulaşamayarak dağılmanın önüne geçemedi. 1854'te Kırım Savaşı sırasında Osmanlı
İmparatorluğu ilk kez dış borçlanmaya gitti, ancak alınan borçlar ödenemedi.
Sonraki yirmi yıl içinde yüksek seviyelere ulaşarak ekonominin iflasın eşiğine
gelmesine sebep oldu ve Osmanlı hükûmetini zor durumda bıraktı. Bunu 1875-78
Doğu Krizi ve 1877-78 Osmanlı-Rus Savaşı gibi felaketler izledi. Sonuç olarak
Osmanlı ekonomisi borçlarını ödeyemeyerek harap duruma gelince alacaklı ülkeler
tarafından 1881'de, borçların tahsilatını sağlayacak Düyun-u Umumiye kuruldu.
Böylece Osmanlı devletinin gelirlerinin kontrolü alacaklı ülkelerin eline geçti.
20. yüzyıl başlarında Osmanlı İmparatorluğu, Avrupalı güçlerle
karşılaştırıldığında sanayileşememiş gelişmemiş bir ülke konumuna geldi.

Osmanlı İmparatorluğu'nun topraklarının sınırları, askeri gücü ve zenginlik
düzeyi giderek azalınca Balkanlar'da yaşayan Müslümanlar gördükleri eziyetler
sebebiyle Anadolu'ya göç etmeye başladı. Aynı şekilde Rusların Kafkasya
topraklarını ele geçirmesi sonucunda buradaki Müslümanlar da Anadolu'ya geldi.
İmparatorluğun yine son zamanlarında milliyetçilik isyanlarının çıkmasıyla
milletler arasında çeşitli etnik gerginlikler yaşandı, bu etnik gerginlikler
Ermeni Sorunu gibi çeşitli sorunları ortaya çıkardı. Sultan II. Abdülhamid'in
aşırı otoriter yönetimine bir tepki olarak gelişen Jön Türk hareketinin 1908'de
yaptığı devrimle II. Meşrutiyet ilan edildi. Ardından 5 Ekim 1908'de
Bulgaristan'ın resmen bağımsız olması ve 6 Ekim 1908'de Avusturya-Macaristan'ın
Bosna'yı tek taraflı ilhakı ülkedeki kaos ortamını büyüttü. Bu olayları, pek çok
canın ve toprağın kaybına sebep olan Trablusgarp Savaşı (1911-12) ile Balkan
Savaşları (1912-13) izledi. 23 Ocak 1913'te, I. Balkan Savaşı sırasında
gerçekleşen Bâb-ı Âli Baskını, diktatör Üç Paşalar'ı başa getirdi ve yönetimi
ele geçirmelerine yol açtı.

Osmanlı İmparatorluğu, I. Dünya Savaşı'na İttifak Devletleri'nin yanında girdi
ve savaştan yenik çıktı. Savaş sırasında Ermenilerle yaşanan etnik
gerginliklerin tırmanması üzerine çıkarılan Tehcir Kanunu'yla Ermeniler, Doğu
Anadolu Bölgesi'nden Suriye'ye devlet eliyle göç ettirildi. Göçlerde farklı
kaynaklara göre 300.000 ile 1.500.000 arasında Ermeni hayatını kaybetti. Bu
ölümler, çeşitli kaynaklar tarafından Ermeni Soykırımı olarak tanımlandı. Türk
tarafı ise olayların soykırım olmadığını ifade ederek Ermenilerin yalnızca
yerlerinin değiştirildiğini belirtti. Ermenilerin yanı sıra imparatorlukta savaş
devam ederken Rum ve Süryanilerin de öldürüldüğü iddia edildi. Savaşın ardından
imparatorluğa bağlı milletler ayrılarak çeşitli yeni devletler kurdular. 30 Ekim
1918'de Osmanlı İmparatorluğu, İtilaf Devletleri ile Mondros Ateşkes
Anlaşması'nı imzaladı. 10 Ağustos 1920'de imzalanan Sevr Antlaşması ise Osmanlı
topraklarını İtilaf Devletleri arasında paylaştırdı ancak yürürlüğe giremedi.

I. Dünya Savaşı bitiminde imzalanan Mondros'tan sonra İtilaf Devletleri
tarafından İstanbul, İzmir ve diğer Osmanlı topraklarının işgali, Türk Ulusal
Hareketi'ni ortaya çıkardı. Çanakkale Savaşı'nın öne çıkan isimlerinden biri
olan Mustafa Kemal Paşa'nın, 19 Mayıs 1919'da Samsun'a çıkışı ile Sevr
Antlaşması'nın getirdiği şartları iptal edip Misak-ı Millî sınırları içinde
kalan ülke topraklarının bütünlüğünü korumayı amaçlayan Türk Kurtuluş Savaşı
başlatıldı.

18 Eylül 1922 itibarıyla ülkedeki tüm düşman kuvvetleri kovuldu ve Nisan
1920'den beri kendisini ülkenin meşru hükûmeti ilan eden Ankara merkezli Türk
rejimi, eski Osmanlı'dan gelen sistemi yasallaştırarak yeni cumhuriyetçi siyasi
sisteme geçmeye başladı. 1 Kasım'da Türkiye Büyük Millet Meclisi, saltanatı
kaldırdı ve 623 yıllık monarşik Osmanlı resmen tarih sahnesinden silindi. 24
Temmuz 1923'te imzalanan Lozan Antlaşması, Osmanlı İmparatorluğu'nun devamı
niteliğindeki yeni Türkiye Cumhuriyeti'nin uluslararası alanda tanınmasını
sağladı ve 29 Ekim 1923'te yeni başkent Ankara'da resmen cumhuriyet ilan edildi.
Lozan sonrasında antlaşma maddeleri gereğince yapılan Türkiye-Yunanistan nüfus
mübadelesi kapsamında Türkiye'deki 1,1 milyon Rum ile Yunanistan'daki 380 bin
Türk yer değiştirdi.

Türkiye Cumhuriyeti'nin kurucusu ve ilk cumhurbaşkanı olan Mustafa Kemal, eski
Osmanlı-Türk devletini yeni bir laik cumhuriyete dönüştürme amacı içeren birçok
devrim yaptı. Türkiye Büyük Millet Meclisi, 1934 yılında çıkan Soyadı Kanunu ile
kendisine "Atatürk" soyadını verdi.

II. Dünya Savaşı'nda Türkiye, uzun süre tarafsızlığını korudu ancak savaşın son
aylarında, 23 Şubat 1945'te Müttefik Devletler'in yanında yer aldı. 26 Haziran
1945'te ise Birleşmiş Milletler'in kurucu üyelerinden biri oldu. II. Dünya
Savaşı'ndan sonra Yunanistan'da çıkan komünist isyanının bastırılmasında
karşılaşılan zorluklar ve Sovyetler Birliği'nin Türk Boğazları'nda askeri üs
talep etmesi, Amerika Birleşik Devletleri'nin 1947'de Truman Doktrini'ni
ilanıyla sonuçlandı. Doktrin, Türkiye ve Yunanistan güvenliğini sağlamayı
amaçlayarak askeri ve ekonomik destek sağladı. Her iki ülke de 1948 yılında
Avrupa ekonomisinin yeniden inşası için Marshall Planı ve OEEC'ye dahil edildi,
daha sonra 1961 yılında OECD'nin kurucu üyesi haline geldi.

Kore Savaşı'na Birleşmiş Milletler kuvvetleri ile birlikte katılan Türkiye, 1952
yılında NATO'ya katıldı ve Sovyet yayılmacılığına karşı Akdeniz'deki bir siper
durumuna geldi. 15 Temmuz 1974'te Kıbrıs'ta gerçekleşen darbe, EOKA-B'nin
faaliyetleri, Enosis (adayı Yunanistan ile birleştirme) planları ve yaşanan
toplumlar arası çatışmanın tırmanması sonucunda Türkiye, 20 Temmuz 1974'te adaya
asker çıkardı. Dokuz yıl sonra Kuzey Kıbrıs Türk Cumhuriyeti kurularak ada ikiye
bölündü ancak ülke yalnızca Türkiye tarafından tanındı.

Türkiye Cumhuriyeti'nin tek partili dönemi, 1946'da son buldu. Ardından gelen
çok partili demokrasi dönemi 1960, 1971, 1980 ve 1997 yıllarındaki askerî
müdahalelerle kesintiye uğradı. Ayrıca Temmuz 2016'da başarısız bir darbe
girişimi meydana geldi. 1980'li yıllarda Türk ekonomisinin
liberalleştirilmesinden bu yana ülke ekonomik büyüme ve siyasi istikrar
yakaladı. 1984'ten itibaren PKK, Türk hükûmetlerine karşı ayaklanma ve saldırı
kampanyalarına başladı, tarafların çatışmaları sonucunda resmî verilere göre 40
binden fazla insan hayatını kaybetti. İnsan Hakları İzleme Örgütü verilerine
göre 3 binden fazla Kürt köyü Türk güvenlik güçleri tarafından yakıldı ve
binlerce Kürt yurdundan edildi. Ayrıca Kürtler tarafından kurulan bazı siyasi
partiler kapatıldı. 2012'de taraflar arasında barış görüşmeleri başladı ancak
2015'te görüşmeler sona erdi ve yeniden çatışma hâline dönüldü. 2013'te Gezi
Parkı'ndaki düzenlemeler nedeniyle başlayan protestolar, daha sonra hükûmet
karşıtı protestolara dönüşerek birçok ilde patlak verdi ancak hükûmet tarafından
bastırıldı. Ülkede Haziran 2015 genel seçimleri döneminden itibaren çeşitli
şehirlerde düzenlenen silahlı ve bombalı saldırılar günden güne artarak yüzlerce
sivilin canına mâl oldu.

Türkiye, idari açıdan üniter bir yapıya sahiptir ve bu durum Türk kamu
yönetimine şekil veren en önemli etkenlerdendir. Devletin temel işleyişindeki üç
güç olan yasama, yürütme ve yargı dikkate alındığında, yerel yönetimlerin hemen
hemen herhangi bir gücü yoktur. İllerin ve diğer birimlerin yönetimi, merkezi
yönetimden sonra gelir. Yerel yönetimler yalnızca bulundukları yerde hizmet
vermek amacıyla kurulmuşlardır. İllerin başında valiler, ilçelerin başında
kaymakamlar yönetici olarak görevlidir. Vali ve kaymakamın yanı sıra, merkezi
yönetimi ve belediye başkanları tarafından atanan diğer üst düzey yetkililer de
vardır.

Türkiye'nin başkenti Ankara'dır. Ülkenin en büyük idari birimleri illerdir ve 81
il vardır. Bu iller ilçelere ayrılmıştır, toplamda 923 ilçe mevcuttur. Ayrıca
ülke coğrafi, demografik ve ekonomik koşullar göz önüne alınarak 7 bölge ve 21
alt bölgeye ayrılmıştır ancak bu bölgeler herhangi bir idari yapıyı temsil
etmemektedir.

Türkiye, parlamenter temsilî demokrasinin uygulandığı bir ülkedir. 1923 yılında
cumhuriyetin ilanından bu yana ülkenin laikliği önemli konulardan biridir.
Türkiye'nin anayasası, ülkenin yasal sistemini ortaya koyar. Hükûmetin temel
ilkelerini içerir ve üniter bir merkezi devlet olarak Türkiye'yi tanımlar.
Cumhurbaşkanı, ülkenin başkanıdır ancak genellikle sembolik bir role sahiptir.
Beş yıllık aralıklarla yapılan doğrudan seçimlerle göreve gelir. Recep Tayyip
Erdoğan, ülkenin halk oylamasıyla seçilen ilk cumhurbaşkanıdır.

Türkiye'de yürütme gücünün ve Bakanlar Kurulu'nun başında başbakan vardır.
Yasama görevi ülkenin tek parlamentosu olan Türkiye Büyük Millet Meclisi'ne
aittir. Yargı, yasama ve yürütme güçlerinden bağımsızdır. Anayasa Mahkemesi,
yapılan yasaların ve alınan kararların anayasa ile uygunluğunu denetlemekle
yükümlüdür. Danıştay, idari davalar için başvurulabilecek en son mahkemedir.
Yargıtay ise karar ve hükümlerin son inceleme merciidir.

Başbakan, genellikle parlamentoda en fazla sandalyeye sahip olan partinin
başkanıdır ve ülkenin hükûmetini oluşturmakla görevlidir, bu hükûmet ise
güvenoyu toplamak zorundadır. Adalet ve Kalkınma Partisi çıkışlı önceki başbakan
Recep Tayyip Erdoğan, 2011 genel seçimleri de dahil olmak üzere üç kez halk
oylarıyla başbakan seçilmiştir. AK Parti 2015 yılında yapılan genel seçimlerde
aldığı %49.5 oy oranı ve 317 sandalye sayısı ile mecliste çoğunluğa sahiptir. Şu
anki başbakan Binali Yıldırım'dır.

Her iki cinsiyet için genel oy hakkı, 1933 yılından bu yana Türkiye genelinde
uygulanmaktadır ve 18 yaşına girmiş her Türk vatandaşı seçme hakkına sahiptir.
Türkiye'de 85 seçim bölgesi vardır ve bu seçim bölgelerinden aday olan 25 yaş
üstü kişilerden 550 tanesi dört yıl aralıklarla liste usulü çoğunluk seçim
sistemi yoluyla milletvekili olarak seçilir. Anayasa Mahkemesi, laiklik karşıtı
veya ayrılıkçı gördüğü siyasi partilerin kamu finansmanını veya tamamen
varlıklarını ortadan kaldırma hakkına sahiptir. Ülkede %10 seçim barajı
uygulaması vardır.

Türkiye'de İslamcılar ve Atatürk'ün yaptığı devrimleri destekleyen Kemalistler,
kamu hayatında dinin uygun rolü konusunda tartışmalar yaşayan iki karşıt
taraftır. Kemalistler, laik anayasal demokrasinin ve Batılı laik yaşam tarzının
savunucusu konumundadırlar. Ekonomi, eğitim ve diğer kamu hizmetlerinde ise
devlet müdahalesinin destekçisidirler. 1980'lerden bu yana ülkede gelir
eşitsizliğinin ve sınıfsal ayrımın artması; teoride otorite yükümlülüğünü,
toplumsal dayanışmayı ve sosyal adaleti destekleyen ancak pratikte tartışmalara
sebep olan İslami popülizme yol açtı.

Türkiye'de insan hakları, uluslararası ortamda kınamalara maruz kalmış ve
çeşitli tartışmalara yol açmıştır. 1998 ve 2008 yılları arasında Avrupa İnsan
Hakları Mahkemesi tarafından özellikle yaşama hakkı olmak üzere genel insan
hakları ihlalleri ve özgürlük ihlalleri nedeniyle Türkiye aleyhinde 1.600 karar
alınmıştır. Aynı zamanda Kürt hakları, kadın hakları, LGBT hakları ve basın
özgürlüğü gibi diğer konular da tartışmalara sebep olmuştur. Günümüzde
Türkiye'nin insan hakları ihlallerindeki sicili, AB üyeliğine bir engel teşkil
etmeye devam etmektedir. Gazetecileri Koruma Komitesi'ne göre uzun yıllardır
ülkeyi yöneten AKP hükûmeti, basın özgürlüğü açısından dünyanın en büyük
baskılarından birini uygulamaktadır. Ülkede çok sayıda gazeteci Ergenekon ve
Balyoz davaları gibi çeşitli davalar kapsamında "terörizm" ve "devlet karşıtı
faaliyetler" ile suçlanarak tutuklandı. "Türklüğü aşağılamak" ve "yargıyı
etkilemek" suçlarıyla da gazetecilere karşı çeşitli kovuşturmalar başlatıldı,
ayrıca hükûmetin basındaki oto-sansürü içselleştirdiği iddia edildi. 2013
yılında Gazetecileri Koruma Komitesi, Türkiye'de 211 gazetecinin hapse
atıldığını rapor ederek ülkenin bu rakamla en fazla gazeteci tutuklayan ülke
sıralamasında İran, Eritre ve Çin'i geçerek tepeye yerleştirdiğini bildirdi.
Freemuse ise dokuz müzisyenin çalışmaları yüzünden hapse atıldığını belirleyerek
müzisyenlerin hapsedilmesi bakımından ise ülkenin Rusya ve Çin'den sonra üçüncü
sırada olduğunu açıkladı. Eski bir ABD Dışişleri Bakanlığı sözcüsü Philip J.
Crowley, ülkesinin "Türkiye'de gazetecilere yönelik tehdit içeren eğilimler
hakkında geniş çaplı endişelerinin olduğunu" belirtmiştir. Türkiye, Freedom
House tarafından 'Kısmen Özgür' sınıfında değerlendirilir.

Temmuz 2016'da Avrupa Konseyi Parlamenterler Meclisi, "Türkiye’de Demokratik
Kurumların İşleyişi" önergesini görüşerek ülkedeki demokratik kurumların
işleyişi konusunda ciddi şüpheler bulunduğunu rapor etti.

Türkiye'de, tamamı Avrupa kıtasıyla uyumlu hâle getirilmiş olan bir hukuk
sistemi vardır. Örneğin Borçlar Kanunu ve Türk Medeni Kanunu, İsviçre'den
alınmıştır. Medeni Kanun, İsviçre'nin medeni kanununun Türk kültürüne
uyarlanmasıyla hazırlanmıştır. İdare Hukuku kuralları Fransa'daki muadili ile
benzerlikler taşır, Ceza Kanunu ise İtalya'dan alınmıştır.

Türkiye'de güçler ayrılığı ilkesi benimsemiştir. Bu ilke doğrultusunda, yargı
gücü Türk milleti adına yalnızca bağımsız mahkemeler tarafından kullanılabilir.
Mahkemelerin bağımsızlığı ve kuruluşu, hâkim ve savcıların görev süreleri
boyunca güvenliklerinin sağlanması, hâkim ve savcıların görevleri, hâkim ve
savcıların denetlenmesi, askerî mahkemeler ve kuruluşu, yüksek mahkemelerin
yetki ve görevleri Türkiye Anayasası ile belirlenir.

Türkiye Anayasası'nın 142. maddesine göre mahkemelerin kuruluşu, görev ve
yetkileri, işleyişi ile yargılama usulleri kanunla düzenlenir. Bu yasada ve
ilgili diğer anayasa maddeleri doğrultusunda Türkiye'deki mahkeme sistemi üç ana
başlık altında toplanır: Yargı Mahkemeleri, İdare Mahkemeler ve Askerî
Mahkemeler. Her başlık, birinci derece mahkemeler ile yüksek maddeleri
bünyesinde barındırır. Ülkedeki adli, idari ve askeri yargı mercileri arasındaki
görev ve hüküm uyuşmazlıklarını kesin olarak çözümlemek için Uyuşmazlık
Mahkemesi kurulmuştur.

Türkiye'de kolluk kuvvetleri Emniyet Genel Müdürlüğü ve Jandarma Genel
Komutanlığı gibi çeşitli birimlere ayrılmaktadır. Tüm bu kolluk kuvvetleri
Türkiye Cumhuriyeti Başbakanlığı'na veya çoğunlukla İçişleri Bakanlığı'na bağlı
olarak hareket ederler. Adalet Bakanlığı tarafından Kasım 2008'de açıklanan
rakamlara göre, Türkiye cezaevlerinde bulunun kişi sayısı 100.000'i aşmıştır ve
bu rakam 2000'lerin başındaki sayının iki katıdır.

Türkiye, Birleşmiş Milletler (1945), OECD (1961), İslam İşbirliği Teşkilatı
(1969), AGİT (1973), EİT (1985), KEİ (1992), D-8 (1997) ve G-20 (1999) gibi
uluslararası örgütlerin kurucu üyelerinden birisidir. 1951-1952, 1954-1955, 1961
ve son olarak 2009-2010 yıllarında Birleşmiş Milletler Güvenlik Konseyi'nde
geçici üye olarak görev yapmıştır.

Geleneksel Batı yönelimi doğrultusunda, Avrupa ile ilişkiler her zaman Türk dış
politikasının merkezî bir parçası olmuştur. 1949 yılında Avrupa Konseyi'ne üye
olan ülke, 1963 yılında Avrupa Ekonomik Topluluğu (sonradan Avrupa Birliği'ne
dönüştü) ile ortaklık ilişkisi kurdu. Uzun yıllar devam eden siyasi görüşmelerin
ardından, 1987 yılında AET'ye tam üyelik için başvurdu, 1992 yılında Batı Avrupa
Birliği'nin ortak üyesi oldu, 1995'te AB Gümrük Birliği'ne katıldı ve 2005
yılında Avrupa Birliği ile tam üyelik müzakerelerine başladı. Türkiye'nin Kıbrıs
Sorunu'nda AB üyelerinin aksine Kuzey Kıbrıs Türk Cumhuriyeti'ni desteklemesi,
AB ilişkilerini zorlaştırmakta ve ülkenin AB'ye üyelik sürecindeki önemli bir
engel olmaya devam etmektedir. Bugün, Avrupa Birliği üyeliği Türkiye tarafından
stratejik bir hedef ve devlet politikası olarak kabul edilmektedir.

Türkiye'nin dış ilişkilerinin bir diğer belirleyici unsuru Amerika Birleşik
Devletleri ile ilişkiler olmuştur. Sovyetler Birliği'nin oluşturduğu ortak
tehdit sebebiyle Türkiye, 1952'de NATO'ya üye oldu ve Soğuk Savaş boyunca
Washington hükûmetleri ile yakın ikili ilişkiler içinde bulundu. Türkiye, Avrupa
Birliği'ne üyelik gibi önemli konular da dahil olmak üzere Amerika Birleşik
Devletleri'nin siyasi, ekonomik ve diplomatik desteğinden yararlandı. Soğuk
Savaş sonrasındaki dönemde Türkiye'nin jeostratejik önemi, çevresinde bulunan
Orta Doğu, Kafkasya ve Balkan coğrafyalarına doğru kaydı.

1991 yılında Sovyetler Birliği'nin dağılmasının üzerine Türk Cumhuriyetleri
bağımsızlıklarını elde ettiler. Türkiye, Ön ve Orta Asya'da bulunan bu
cumhuriyetler ile ikili ilişkilerini, aralarında bulunan derin kültürel ve
dilsel bağ sebebiyle ilerletme çabası içine girdi. Özellikle Azerbaycan, Türkiye
ile ilişkilerinin önemini vurguladı. Bakü'den Ceyhan'a uzanan Bakü-Tiflis-Ceyhan
Petrol Boru Hattı (BTC), Hazar Denizi'ndeki petrolü küresel pazara aktarmayı
sağlamakta ve Türkiye'nin dış politika stratejisinin bir bölümünü
oluşturmaktadır. Azerbaycan'ın Ermenistan ile yaptığı Karabağ Savaşı'nda
Azerbaycan'ı destekleyen Türkiye, savaş yıllarından bu yana Ermenistan ile var
olan sınır kapılarını kapalı tutmaktadır. Günümüzde AK Parti hükûmeti dönemi,
Türkiye'nin Yeni Osmanlıcılık dönemi olarak adlandırıldı ve ülkenin etkisi
stratejik konumuna bağlı olarak Ortadoğu'da arttı. Bu politikalar Türkiye'nin
çevresindeki Arap ülkeleriyle sorunlar yaşamasına yol açtı. Örneğin Suriye İç
Savaşı'ndan sonra Suriye ile, Muhammed Mursi'nin devrilmesinden sonra Mısır ile
Türkiye'nin arası bozuldu.

Türkiye, 1950'den bu yana Birleşmiş Milletler ve NATO bünyesi dahilinde
uluslararası alanda çeşitli güçlerin korunmasına yardımcı olmuştur. Somali ile
eski Yugoslavya'da barış ortamının korunmasına destek sağlamış ve Birinci Körfez
Savaşı'nda koalisyon güçlerini desteklemiştir. Bunun yanı sıra varlığı
tartışmalı olsa da Kuzey Kıbrıs Türk Cumhuriyeti topraklarında 36.000 askerini
bulundurmaktadır. Afganistan'da Amerika Birleşik Devletleri'nin istikrar gücü,
BM yetkilisi ve 2001'den bu yana NATO komutası altında Uluslararası Güvenlik
Yardım Kuvveti'nin bir parçası olarak bulunmaktadır. 2003'ten beri Türkiye,
Avrupa Kolordusu'na askerî personel sağlamakta ve AB Savaş Grupları'nda yer
almaktadır.

Türkiye'nin silahlı kuvvetleri, NATO üyesi ülkeler arasında ABD Silahlı
Kuvvetleri'nden sonra gelen en büyük ikinci askerî güçtür ve 2011 NATO
sayımlarına göre tahmini 495.000 konuşlandırılabilir kuvveti bulunmaktadır.
Almanya, Belçika, Hollanda ve İtalya ile birlikte NATO'nun nükleer paylaşım
politikasının bir parçası olan beş ülkeden biridir. İncirlik Hava Üssü'nde
toplam 90 tane B61 nükleer bombası bulunmaktadır, bunlardan 40 tanesi nükleer
bir çatışma durumunda NATO'dan onay almak şartıyla Türk Hava Kuvvetleri'nin
kullanması için tahsis edilmiştir.

Türk Silahlı Kuvvetleri üç bölümden oluşur: Kara Kuvvetleri, Deniz Kuvvetleri ve
Hava Kuvvetleri. İç emniyeti sağlama ve askeri işlevleri olan Jandarma ile Sahil
Güvenlik, barış zamanında İçişleri Bakanlığı'na, savaş zamanında Kara ve Deniz
kuvvetlerine bağlıdır.

Türk Silahlı Kuvvetleri'ni komuta edip yönlendiren en üst düzey birim olan
Genelkurmay Başkanı, cumhurbaşkanı tarafından atanır ve başbakana karşı
sorumludur. Bakanlar Kurulu, millî güvenlik ve ülke savunması için yeterli
silahlı kuvvetlerin hazırlanması konularında meclise karşı sorumludur. Ancak
savaş ilan etme, dış ülkelere asker gönderme veya dış ülke askerlerinin
Türkiye'ye konuşlanmasına izin verme yetkileri yalnızca meclise aittir.

Sağlık sorunu olmayan her erkek Türk vatandaşının eğitim durumu ve iş yerine
bağlı olarak üç hafta ile bir yıl arasında değişen bir süreliğine askerî hizmet
yapması zorunludur. Türkiye'de vicdanî ret uygulaması bulunmamaktadır ve
askerlik yerine sivil bir alternatif sunulmamaktadır.

Türkiye, iki kıtada toprağı bulunan bir Avrasya ülkesidir. Topraklarının %97'si
Asya üzerinde bulunur ve bu kısım Anadolu diye adlandırılır. Kalan %3'lük kısım
ise Avrupa kıtasında kalır ve Doğu Trakya diye adlandırılır. Marmara Denizi,
Çanakkale ve İstanbul Boğazı Anadolu'yu Trakya'dan, Asya'yı Avrupa'dan ayırır.

Türkiye toprakları kabaca bir dikdörtgen şeklini andırır, 1.600 kilometre
(1.000 mi) uzunluğunda ve 800 km (500 mi) genişliğindedir. 36° ve 42° kuzey
paralelleri ile 26° ve 45° doğu meridyenleri arasına yerleşmiştir. Gölleriyle
birlikte 783.562 kilometre karelik (300,948 sq mi) bir alanı kaplar. Bunun
755.688 kilometre karesi (291.773 sq mi) Asya topraklarını oluştururken, geriye
kalan 23.764 kilometre karesi (9.174 sq mi) Avrupa topraklarını oluşturur. Bu
rakamlarla, yüzölçümü açısından dünyanın en büyük 37. ülkesidir. Üç tarafı
denizlerle çevrilidir. Batısında Ege Denizi, kuzeyinde Karadeniz ve güneyinde
Akdeniz bulunmaktadır. Kuzeybatısında ise Marmara Denizi yer alır.

Türkiye'nin Avrupa'daki kısmı olan Doğu Trakya'da Yunanistan ve Bulgaristan ile
sınırı bulunmaktadır. Asya'daki kısmı olan Anadolu'da ise dar kıyı ovalarıyla
çevrilmiş yüksek bir merkezi platodur. Kuzeyde Köroğlu ve Kuzey Anadolu Dağları
ile, güneyde Toros Dağları ile çevrilmiştir. Türkiye'nin doğusuna gidildikçe
yükselti artar ve burası Fırat, Dicle, Aras gibi çeşitli nehirlerin kaynağıdır.
Ayrıca 5.137 metre (16.854 ft) yüksekliğindeki Türkiye'nin en yüksek dağı olan
Ağrı Dağı ve en büyük gölü olan Van Gölü de Doğu Anadolu'da yer alır. Türkiye,
Anadolu toprakları üzerinde kuzeydoğuda Gürcistan, doğuda Ermenistan,
Azerbaycan'a bağlı Nahçıvan Özerk Cumhuriyeti ve İran, güneydoğuda Irak ve
Suriye ile komşudur.

Türkiye, yedi coğrafi bölgeye bölünmüştür. Bunlar Akdeniz, Doğu Anadolu, Ege,
Güneydoğu Anadolu, İç Anadolu, Karadeniz ve Marmara bölgeleridir. Dar bir kemere
benzeyen Karadeniz Bölgesi, Kuzey Anadolu boyunca düzensiz bir şekilde uzanır ve
ülkenin toplam yüzölçümünün altıda birini oluşturur. Geleneksel bir eğilim
olarak, doğuya doğru gidildikçe engebenin artmasına paralel olarak yaylacılığın
arttığı görülür.

Türkiye'nin yer şekillerinin çeşitliliği, binlerce yıldır bölgenin arazisini
şekillendiren yerin hareketliliğinin bir sonucudur. Üzerinde sönmüş volkanlar
bulundurur ve hâlâ daha sıklıkla depremler meydana gelmektedir. Çanakkale ve
İstanbul Boğazları, varlıklarını ülkedeki fay hatlarına borçludurlar. Ülkenin
kuzeyinde ve doğusunda günümüzde de depremlere sebep olan büyük fay hatları
vardır. Kuzey Anadolu Fay Hattı üzerinde 1999'da meydana gelen büyük Marmara
depremi, binlerce insanın hayatını kaybetmesine sebep olmuştur.

Türkiye'nin olağanüstü ekosistemi ve habitat çeşitliliği, ülkede önemli bir tür
çeşitliliğinin oluşmasını sağlamıştır. Anadolu, üzerinde tarımın yapılmaya
başladığı yıllardan itibaren birçok bitkinin anavatanı olmuştur ve günümüzde bu
bitkiler Türkiye'de yaşayan insanlar tarafından kullanılmaktadır. Türkiye'nin
faunasının çeşitliliği, florasının çeşitliliğinden bile büyüktür. Tüm Avrupa
genelindeki hayvan türlerinin sayısı 60.000 iken, bu rakam Türkiye'de 80.000'den
fazladır ve alt türler dahil edildiğinde 100.000'i geçmektedir.

Kuzey Anadolu kozalaklı ve yaprak döken karışık ormanları, Türkiye'nin
kuzeyindeki Kuzey Anadolu Dağları'nın büyük bir bölümünü kaplar ve bir ekolojik
bölge oluşturur. Bu dağların doğu ucunda Kafkasya karışık ormanları yer alır.
Bölge ayrıca Avrasya yaban hayatına da ev sahipliği yapar. Bayağı atmaca, kaya
kartalı, şah kartal, küçük orman kartalı, kafkas kara orman tavuğu, kara iskete
ve duvar tırmaşık kuşu gibi hayvanlar burada yaşar. Kuzey Anadolu Dağları ve
Karadeniz arasındaki dar kıyı şeridinde, Dünya'da az sayıda bulunan ılıman
yağmur ormanlarından biri olan Euxine-Kolşik yaprak döken ormanlarına rastlanır.

Türkiye'de 40 tane millî park, 189 tane doğal park, 31 tane doğal koruma alanı,
80 tane yaban hayatını koruma alanı ve 109 tane doğal anıt bulunur. Gelibolu
Yarımadası Tarihî Millî Parkı, Nemrut Dağı Millî Parkı, Antik Troya Millî Parkı,
Ölüdeniz Doğal Parkı ve Polenezköy Doğal Parkı bunlara örnektir.

Türkiye'nin başkenti Ankara, kendi adını taşıyan Ankara kedisi, Ankara tavşanı
ve Ankara keçisi gibi hayvanlarıyla ünlüdür. Ülkenin diğer ulusal sembollerinden
biri ise Van kedisidir ve adını Doğu Anadolu'da yer alan Van ilinden alır.
Ayrıca Türkiye'ye has çeşitli köpek türleri de vardır: Anadolu çoban köpeği,
kangal, Aksaray Malaklısı ve Akbaş.

Türkiye'de üç farklı iklim tipine rastlanmaktadır. Genel anlamda Ege Denizi ile
Akdeniz kıyılarında görülen Akdeniz ikliminde yazlar sıcak ve kurak, kışları
ılık ve yağışlıdır. Bitki örtüsü makidir. Karadeniz kıyılarında görülen bir
ılıman okyanus iklim tipi olan Karadeniz ikliminde her mevsim yağış
görülmektedir, doğal bitki örtüsü ormandır. Karadeniz kıyıları, Türkiye'nin yıl
boyunca yüksek yağış alan tek bölgesidir ve Doğu Karadeniz bölümü yıllık
2000-2500 milimetre yağış almaktadır.

İç Anadolu, Doğu Anadolu ve Güneydoğu Anadolu bölgelerinde yani iç kesimlerde
Karasal iklime rastlanır. Bu iklimde yıllık ve günlük sıcaklık farkları
yüksektir; yazlar sıcak ve kurak, kışlar soğuk ve kar yağışlıdır. Doğu
bölgelerde, kışlar oldukça sert geçer. Doğu Anadolu'da sıcaklıklar −30 °C ve
−40 °C'ye (−22 °F ve −40 °F) kadar düşebilir ve kar yılın en az 120 günü yerde
kalır. Batıda ise kış sıcaklıkları ortalama 1 °C (34 °F) olarak
gözlemlenmektedir. Yazları sıcak ve kurak, ülke genelinde genellikle Temmuz ve
Ağustos en kurak ay iken Mayıs en çok yağışın alındığı aydır, sıcaklıklar gün
içinde 30 °C (86 °F) üzerine çıkabilmektedir.

Türkiye, GSYİH (SAGP) sıralamasında 17. sırada ve GSYİH (nominal) sıralamasında
18. sırada yer almaktadır. OECD ile G-20 büyük ekonomileri topluluklarının
kurucu üyelerinden bir tanesidir.

1995'te başlayan Avrupa Birliği-Türkiye Gümrük Birliği tarifeleriyle birlikte
Türkiye'de geniş bir liberalleşme yolu açıldı ve bu gümrük birliği, ülkenin dış
ticaret politikasının önemli taşlarından birini oluşturur hale geldi.
Türkiye'nin 2014'te ihracatı, önceki yıla göre %4 artarak $157,6 milyar oldu. En
fazla ihracat yapılan yapılan ülkeler ise Almanya, Irak, Birleşik Krallık,
İtalya ve Fransa olarak belirlendi. Ancak aynı yıl ithalatın $242,2 milyarı
bulması sebebiyle $84,5 milyar tutarında dış ticaret açığı oluştu. Bu rakam, bir
önceki yıl $99.8 milyar idi. 2014'te Türkiye, en fazla Çin Halk Cumhuriyeti'nden
ithalat yaptı. Bu ülkeyi sırasıyla Almanya, Rusya ve Amerika Birleşik Devletleri
takip etti.

Türkiye'nin büyük bir otomotiv sanayisi vardır. 2013 verilerine göre ülke, en
çok otomobil üreten ülkeler sıralamasında 17. sırada yer almaktadır. 2014
Türkiye, gemi yapımından ise $1,2 milyar gelir elde etmiştir. Ülkenin bu
konudaki en büyük pazarları Malta, Norveç, Birleşik Krallık ve Marshall
Adaları'dır. 2012 verilerine göre 87 aktif Türk tersanesi bulunmaktadır ve bu
tersanelerde farklı boyutlarda 15 yüzer havuz ve bir kuru havuz bulunmaktadır.
Tuzla, Yalova ve İzmit gemi inşa sektörünün başlıca merkezleridir.

Beko ve Vestel gibi Türk markaları, Avrupa'nın en büyük beyaz eşya ve tüketici
elektroniği üretim şirketlerindendir, bu sektörleri geliştirmek ve yeni
teknolojiler bulmak konusunda önemli miktarda yatırımlar yapmaktadırlar.

Türk ekonomisinin diğer önemli bölümlerini ise bankacılık, inşaat, ev aletleri,
elektronik, tekstil, petrol arıtma, petrokimya ürünleri, gıda, madencilik,
demir-çelik ve makine sanayi oluşturmaktadır. 2013 verilerine göre Türkiye'deki
sektörel GSYİH dağılım %8,9 tarım, %27,3 sanayi ve %63,8 hizmet şeklinde
olmuştur. Bu oranlara rağmen hâlâ daha nüfusun dörtte biri tarım sektöründe
çalışmaktadır. 2012 verilerine göre çalışan nüfusun sadece %30'u kadınlardan
oluşmaktadır ve bu rakam OECD üyesi ülkeler arasındaki en az orandır. Türkiye'de
en zengin kesimin geliri, en yoksul kesimin gelirinin 7,7 katıdır. Nüfusun %15’i
yoksulluk sınırının altındadır.

I. Dünya Savaşı ile Türk Kurtuluş Savaşı sonrası ortaya çıkan cumhuriyetin, ilk
altmış yılında, 1923 ve 1983 yılları arasında devlet, sıkı bir yarı-devletçi
yaklaşımın içinde bulundu; özel sektör katılımı, dış ticaret, döviz akışı ve
doğrudan yabancı yatırım tutarı gibi konularda çeşitli sınırlamalar konuldu,
çeşitli bütçe planlamaları yapıldı. Ancak 1983 yılına gelindiğinde Başbakan
Turgut Özal, özel sektörü daha ön plana çıkaran bir dizi reform başlattı.

Büyük miktarlarda alınan dış kredilerle birlikte reformlar, hızlı bir ekonomik
büyümenin önünü açtı fakat bu büyüme özellikle 1994, 1999 (o yıl gerçekleşen
Gölcük depremi sonrası) ve 2001 yıllarında yaşanan finansal krizler ve
durgunluklar sebebiyle sürekli kesintiye uğradı. 1981 ile 2003 yılları arasında
ülkenin yıllık GSYİH büyüme ortalaması %4 olarak belirlendi. Büyüyen kamu
açıkları ve yaygın yolsuzluk ile birlikte ek mali reformların eksikliği, yüksek
enflasyon ve zayıf bankacılık sektörü, makroekonomi dalgalanmasının artmasına
sebep oldu. 2001 yılındaki kriz sonrası dönemin maliye bakanı Kemal Derviş
tarafından başlatılan reformlardan bu yana, enflasyon tek haneli rakamlara
düştü, yatırımcı güveni ile yabancı yatırım arttı, işsizlik oranı geriledi.

Türkiye, dış ticaret üzerindeki devlet kontrolünü yavaş yavaş azaltarak ekonomik
düzenlemeler yoluyla çeşitli pazarlar açtı, kamuya ait çeşitli kurumları
özelleştirme yoluna gitti, birçok sektörün liberalleştirilmesi ile yabancı
katılımı ise çeşitli siyasi tartışmalar arasında devam etti. Kamu borçlarının
GSYİH'ye oranı, 2001 yılındaki durgunlukta seviyenin altına düşse de, 2010
yılının üçüncü yarısında %46'ya yükseldi. 2002 ve 2007 yılları arasındaki yıllık
GSYİH büyüme oranı ise ortalama %6,8 olarak belirlendi; bu rakam Türkiye'yi o
yılların en hızlı büyüyen ekonomilerinden biri haline getirdi. Ancak büyüme,
2008 yılında %1 oranında yavaşladı ve ekonomi, 2009 yılında yaşanan küresel
ekonomik krizden %5 kadarlık bir oranla durgunluktan etkilendi. 2010 yılında ise
ülkenin ekonomisinin %8 büyüdüğü tahmin edildi.

2000'lerin ilk yıllarında ülkedeki yüksek enflasyon kontrol altına alındı ve bu
yeni bir para biriminin piyasaya sunulmasına yol açtı; Yeni Türk Lirası, 1 Ocak
2005 tarihinde yürürlüğe girdi. 1 Ocak 2009'da Yeni Türk Lirası yerini yeni
banknot ve madeni paraların tanıtılmasıyla Türk Lirası'na bıraktı. 2012 yılında
ülkedeki enflasyon rakamı %6,16, işsizlik oranı ise %9,2 olarak belirlendi.

Türkiye'de turizm, ekonominin önemli bir kısmını teşkil etmektedir ve son yirmi
yılda hızlı bir büyüme yakalamıştır. 2014'te 39,8 milyon turist tarafından
ziyaret edilen Türkiye, Dünyanın 6., Avrupa'nın 4. en büyük turizm destinasyonu
olarak yer aldı ve ziyaretçilerden 29,5 milyar dolar gelir elde etti.

Adrese Dayalı Nüfus Kayıt Sistemi sonucunda elde edilen verilere göre 31 Aralık
2015 itibarıyla Türkiye'nin nüfusu 78.7 milyondur. Bu rakam, ilk resmî nüfus
sayımının yapıldığı 1927 yılında 13.6 milyondu. 2015 yılındaki rakam, 2014
yılındaki rakamın 1.4 milyon fazlasıdır ve ülkenin nüfusunun artış oranı
‰13,4'tür. Nüfusun %91,8'i il ve ilçe merkezlerinde yaşamaktadır. Yine aynı
verilere göre Türkiye'de km² başına ortalama 102 kişi düşmektedir.
Nüfusun %67,8'i 15-64 yaş grubunda yer alırken; %24'ü 0-14 yaş grubunda yer
almaktadır. Yaklaşık %8,2'lik bir kısım ise 65 ve üstü yaşlardaki kişilerden
oluşmaktadır. Nüfusun ortanca yaşı 31'dir. Türkiye'nin en gelişmiş ve en
kalabalık şehri İstanbul'dur. Ayrıca Avrupa'nın en kalabalık üçüncü şehri
unvanını da taşımaktadır.

Türkiye Anayasası'nın 66. maddesi, "Türk Devletine vatandaşlık bağı ile bağlı
olan" herkesi, bir "Türk" olarak tanımlar. Bu nedenle, Türkiye'de hukukî anlamda
Türk sözcüğü, bir etnik kökeni ifade etmekten ziyade ülkenin vatandaşı olan
herkesi ifade etmektedir. Ülkenin büyük çoğunluğunun etnik kökeni Türk'tür. Ülke
nüfusundaki Türklerin oranı CIA'e göre %70-75, Konda'ya göre %76 ve Konsensus'a
göre %77'dir. Nüfusun etnik dağılımına ait pek çok veri olmasına rağmen,
Türkiye'de yapılan resmî nüfus sayımları etnik kökene ait rakamlar vermediği
için resmî veriler mevcut değildir. Yapılan araştırmalara göre Türkiye'de
Arnavutlar, Azeriler, Araplar, Boşnaklar, Çerkesler, Çingeneler, Gürcüler,
Hemşinliler, Lazlar, Pomaklar, Süryaniler ve Zazalar dahil olmak üzere pek çok
etnik grup yaşasa da, ülkede resmen tanınan azınlıklar sadece Ermeniler, Rumlar
ve Yahudilerdir. Bu tanınmayı Lozan Antlaşması ile birlikte elde etmişlerdir.
Türklerden sonra, ülkede yaşayan en büyük etnik grup Kürtlerdir. Kürtlerin nüfus
içindeki oranı CIA'e göre %18, Konda'ya göre %15, Konsensus'a göre %14'tür.
Kürtler ülkenin Türkiye Kürdistanı olarak da bilinen doğu ve güneydoğu
kısımlarında yoğunlaşmıştır. Tunceli, Bingöl, Muş, Ağrı, Iğdır, Elâzığ,
Diyarbakır, Batman, Şırnak, Bitlis, Van, Mardin, Siirt ve Hakkari illerinde Kürt
nüfus çoğunluktadır; bunun yanı sıra Şanlıurfa'da %47 ile nüfusun çoğunluğa
yakınını ve Kars'ta %20 ile büyük bir azınlık grubunu oluşturur. Ayrıca
yıllardır gerçekleşen iç göçlerle birlikte Kürtler, ülkenin ortasındaki ve
batısındaki tüm büyük şehirde de yaşamaktadır. Özellikle İstanbul'da yaklaşık 3
milyon Kürt yaşamaktadır ve bu durum şehri, dünya üzerinde en fazla Kürt
nüfusuna sahip şehir yapmaktadır. CIA'e göre Türkler ve Kürtler dışındaki diğer
azınlıkların oranı ise %7-12'dir. Tanınan üç azınlık dışında kalan diğer
azınlıklar için belirlenmiş özel haklar yoktur. "Azınlık" terimi, Türkiye'de
hassas bir konudur ve hassas olmaya devam etmektedir. Hukukî anlamda azınlıkları
tanımasa da devlet, resmî kanalı TRT'ye, azınlıkların konuştuğu çeşitli dillerde
radyo ve televizyon programları yapması konusunda izin vermektedir.

Türkiye nüfusunun %2,5'i göçmenlerden oluşmaktadır. Ülke, Aralık 2015 itibari
ile 2,5 milyon Suriyeli mülteci sayısı ile dünyanın en büyük mülteciyi
barındıran ülkesi oldu. Suriye İç Savaşı'ndan kaçan bu mülteciler, Başbakanlık
Afet ve Acil Durum Başkanlığı tarafından hazırlanan çadırlarda ağırlandı,
birçoğu ise şehirlere göç etti.

Türkiye'nin resmî dili, aynı zamanda nüfusun %85'inin ana dili olan Türkçedir.
Nüfusun yaklaşık %12'si ise ana dil olarak Kürtçe konuşmaktadır. Arapça ve
Zazacayı ana dil olarak konuşanların oranı da %1'den fazladır, bunun yanı sıra
çeşitli bölgelerde küçük bir kesim tarafından ana dil olarak konuşulan diller de
mevcuttur. Ayrıca Türkiye'de konuşulan dillerden bazıları tehlike altındadır.
Bunlara Abazaca, Abhazca, Batı Ermenicesi, Çerkesçe, Çingenece, Doğu Çerkesçesi,
Hemşince, Hertevince, Kapadokya Yunancası, Lazca, Pontus Rumcası, Ubıhça, Yahudi
İspanyolcası ve Zazaca örnek verilebilir.

Türkiye, resmî dini olmayan laik bir devlettir. Din ve vicdan özgürlüğü, ülkenin
anayasasıyla güvence altına alınmıştır. Ancak ülkede çeşitli İslami partilerin
kurulmasıyla birlikte, dinin yönetimdeki rolüyle ilgili tartışmalar ortaya
çıkmıştır. Ülkede kamu kurumlarında ve okullarda uzun yıllar boyunca İslami
siyaset sembolü olarak görüldüğü için başörtüsü takılması yasaklandı. Bu yasağa
2011 yılında üniversitelerde, 2013 yılında kamu kurumlarında ve 2014 yılında
diğer okullarda son verildi.

Türkiye'de baskın din İslam'dır ve çeşitli verilere göre nüfusun %99,8'i
Müslüman'dır. Ancak farklı kaynaklara göre bu rakam farklılık göstermektedir
ve %96.4 olarak geçmektedir. Yaygın mezhep ise Sünnilik mezheplerinden biri olan
Hanefiliktir. Ülkedeki en yüksek İslami makam Diyanet İşleri Başkanlığı'dır ve
Hanefi mezhebinin kurallarına göre dini yorumlar. Ülke topraklarındaki 80.000'i
aşkın kayıtlı camiden ve buralarda görevli imamlardan da sorumludur. Ayrıca
ülkede Alevilik de yer yer yaygındır ve akademisyenler Alevi sayısının 15-20
milyon arasında olduğunu öne sürmektedir. Aksiyon dergisine göre ise, Aleviler
hariç ülke nüfusunun 3 milyonu (%4.2) Şii Onikicilerden oluşur. Ayrıca Sufizm'e
bağlı olanlar da vardır ve nüfusun %2'si herhangi bir mezhebe bağlı olmayan
Müslümanlardır.

Türkiye topraklarında Müslüman olmayanların sayısı 1914'te %19 iken bu sayı
1927'de %2.5'e düşmüştür. Günümüzde ülkede Rum Ortodoksları ve Katolikler dahil
olmak üzere çeşitli mezheplerden 120.000 Hristiyan bulunmaktadır ve bu rakam
Türkiye'nin nüfusunun %0.2'sinden daha azdır. Ülkede açık olan kilise sayısı ise
236'dır. İstanbul, 4. yüzyıldan bu yana Doğu Ortodoks Kilisesi'nin merkezi
konumundadır.

Türkiye'de, çoğu Sefarad kökenli olan 26.000 Yahudi yaşamaktadır. MÖ 5.
yüzyıldan itibaren Anadolu topraklarında Yahudi toplulukları yaşamaya başladı ve
yirmi yüzyıl sonra, 15. yüzyıl sonlarında İspanyol ve Portekiz Yahudileri'nin
İspanya'dan kovulmasıyla birlikte Osmanlı İmparatorluğu, bu Yahudilerin
günümüzdeki Türkiye topraklarına yerleşmesine izin verdi. Böylece Anadolu'daki
Yahudi nüfusu arttı. 20. yüzyıldaki göçlere rağmen, bugün hâla küçük bir Yahudi
nüfusu Türkiye'de bulunmaktadır.

Türkiye'de üniversite öncesi eğitim Millî Eğitim Bakanlığı'nın denetimindedir.
Dört yıl ilkokul, dört yıl ortaokul ve dört yıl lise olmak üzere toplam on iki
yıllık eğitim zorunludur. OECD raporlarına göre ülkede liseyi tamamlamayan 25-34
yaş grubuna dahil kişiler, liseyi tamamlayan aynı yaş grubundan iş
arkadaşlarının elde ettiği gelirin ortalama olarak sadece %80’ini almaktadırlar.
Ülkenin temel eğitim seviyesi diğer OECD ülkelerinin altında kabul edilir.
Türkiye, OECD'nin PISA programında 34 ülke arasında 32. sırada yer alır. Yüksek
kalitedeki liselere giriş, büyük ölçüde ülke genelinde yapılan öğrenci
yerleştirme sınavlarından alınan puana bağlıdır, bu yüzden ülkedeki özel ders
alma yaşı 10'a kadar düşmüştür. Türkiye'de 2011 itibariyle yetişkin
nüfusun %94,1'i okuryazardır; erkek nüfusun kendi içindeki okuryazarlık
oranı %97,9, kadın nüfusun kendi içindeki okuryazar oranı %90,3'tür.

2014 itibarıyla Türkiye'deki üniversite sayısı 196'dır. Öğrenciler,
Yükseköğretime Geçiş Sınavı (YGS) ve Lisans Yerleştirme Sınavı (LYS) sonucunda
aldıkları puanlarla üniversiteye geçiş hakkı kazanır. 2007 yılında üniversiteye
geçiş sınavına 1.700.000 kişi katılmış olsa da, 2008 yılında üniversite
kontenjanları 600.000 ile sınırlı kalmıştır. Anadolu Üniversitesi'nin
Açıköğretim Fakültesi dışındaki tüm fakültelere giriş, lise mezunlarının YGS-LYS
sonucuna bağlı olarak şekillenir. Dünyanın en iyi üniversitelerinin sıralandığı
2014 Times Higher Education World University Rankings'te ilk 200'e Türkiye'den
dört üniversite dahil olmuştur. Listede Orta Doğu Teknik Üniversitesi 85.
sırada, Boğaziçi Üniversitesi 139. sırada, İstanbul Teknik Üniversitesi 165.
sırada, Sabancı Üniversitesi 182. sırada yer almıştır.

Türkiye'de sağlık hizmetleri Sağlık Bakanlığı tarafından merkezi bir devlet
sistemiyle kontrol edilir. 2003 yılında hükûmet, sağlık hizmetlerine ayrılan
bütçe oranını artıran ve nüfusun büyük bir bölümünü sağlıklı hâle getirmeyi
amaçlayan geniş kapsamlı bir sağlık reformu programını tanıttı. Türkiye
İstatistik Kurumu, 2012 yılında sağlık hizmetleri kapsamında 76.3 milyar TL
harcandığını açıkladı; hizmet bedellerinin %79.6'sı Sosyal Güvenlik Kurumu
tarafından karşılanırken geriye kalan %15.4'ü hastalar tarafından doğrudan
ödendi. 2013 rakamlarına göre Türkiye'de 30.116 sağlık kurumu bulunmaktadır ve
doktor başına ortalama 573 hasta düşmektedir. Ayrıca 1000 kişi başına düşen
yatak sayısı 2.64'tür.

Türkiye'de beklenen yaşam süresi erkeklerde 71.1 yıl ve kadınlarda 75.2 yıl
olmakla birlikte, toplam nüfus ortalamasının beklenen yaşam süresi 73.2 yıldır.
Ülkede ölümlere en çok neden olan hastalıklardan ilk üçü şunlardır: dolaşım
sistemi hastalıkları (%39.8), kanser (%21.3), solunum hastalıkları (%9.8).

Türkiye; Oğuz, Anadolu, Osmanlı (Greko-Romen ve İslami kültürlerin bir
devamıydı) ve Batı kültürleri ile geleneklerinin karışımıyla ortaya çıkan çok
çeşitli kültürleri barındırır. Ülke coğrafyasındaki kültürel kaynaşma, Orta
Asya'dan Anadolu'ya doğru gerçekleşen Türk göçleri sırasında Türklerin göç
yolları üzerindeki kültürlerle kendi kültürlerini birleştirmesi sonucunda
başladı. Ülkedeki Batılılaşma hareketi ise Osmanlı İmparatorluğu'nun Tanzimat
döneminde başladı ve bugüne kadar sürmeye devam etti. Sonuç olarak günümüz Türk
kültürü, geleneksel inançları ve tarihi değerleri koruyarak "çağdaş" bir Batı
devleti olma çabası sonucunda şekillendi.

Batılı anlamda Türk resim sanatı, 19. yüzyılın ortalarından itibaren etkin bir
gelişme göstermeye başladı. Resim dersleri ilk olarak teknik ihtiyaçlar için
1793 yılında şu anki İstanbul Teknik Üniversitesi'nde verilmeye başlandı. 19.
yüzyılın sonlarında, Batılı anlamda insan tasvirleri özellikle Osman Hamdi Bey
ile birlikte Türk resminde kullanılmaya başlandı. Çağdaş eğilimlerle birlikte
empresyonizm de gelişim gösterdi ve Halil Paşa resimlerinde empresyonizmi
kullandı. 1926'da Avrupa'ya gönderilen Türk sanatçılar, Türkiye'ye geri
döndüklerinde çalışmalarında Fovizm, Kübizm ve hatta Ekspresyonizm akımlarından
yararlandılar. Sonraki yıllarda D Grubu sanatçılarından Abidin Dino ve Cemal
Tollu dahil olmak üzere Fikret Mualla, Fahrelnisa Zeid, Bedri Rahmi Eyüboğlu,
Adnan Çoker ve Burhan Doğançay gibi sanatçılar son otuz yıl boyunca Batı'da
gelişen bazı eğilimleri tanıttılar. Bunların yanı sıra Yeniler Grubu 1930'larda,
Onlar Grubu 1940'larda, Yeni Dal Grubu 1950'lerde ve Siyah Kalem Grubu
1960'larda ortaya çıkarak çağdaş Türk resminin diğer önemli hareketleri olarak
tanındılar.

Türk müziği ve edebiyatı, çeşitli kültürlerin izlerini taşır. Osmanlı
İmparatorluğu'nun yanı sıra İslam dünyası ile Avrupa'nın etkileşimi sonucunda
Türk, İslam ve Avrupa gelenekleri birleşerek günümüz Türk müziğini ve
edebiyatını ortaya çıkarmıştır. Osmanlı döneminde Türk edebiyatı, İran ve Arap
edebiyatlarının fazlasıyla etkisi altında kaldı. Tanzimat'taki yeniliklerle
birlikte daha önceden bilinmeyen roman ve öykü gibi edebi türler Türk
edebiyatına giriş yaptı. Çeşitli yazarlar Türk edebiyatındaki ilkleri bu dönemde
verdiler; Namık Kemal ilk edebi roman olan İntibah'ı (1876) yazarken, gazeteci
Şinasi ilk özel gazeteyi çıkardı ve ilk tiyatro olan Şair Evlenmesi'ni (1860)
yazdı. Batı etkisinde gelişen modern Türk edebiyatının şekillenmesi 1896 ve 1923
arasında da sürdü. Bu arada Servet-i Fünun, Fecr-i Ati ve Millî Edebiyat gibi
çeşitli edebiyat hareketleri ortaya çıktı. 20. yüzyılda Nâzım Hikmet, serbest
nazımla şiirler yazarak Türk şiirine radikal değişikler getirdi. Şiirdeki bir
başka devrim ise 1941'de Garipçiler tarafından yapıldı. Çeşitli kültürlerin
karışımı olan Türk edebiyatında, bu durumun bir sonucu olarak, işlenen konular
arasında kültür çatışması önemli bir yer tutar. Örneğin romanlarında
"kültürlerin birbiriyle çatışması ve örülmesi için yeni simgeler bulan" Orhan
Pamuk, 2006 yılında Nobel Edebiyat Ödülü'ne layık görülmüştür. 2003 Eurovision
Şarkı Yarışması'na Türk müziğindeki çeşitli kültürlerin izlerini taşıyan
"Everyway That I Can" şarkısıyla katılan Sertab Erener ise yarışmanın birincisi
olarak Avrupa'da adından bahsettirmiştir.

Türk kültüründe halk oyunları önemli bir yer tutar. Doğu Trakya'da Hora; Ege,
Güney Marmara ve İç Anadolu'da Zeybek; Batı Akdeniz'de Teke; İç-Batı Anadolu,
Batı Karadeniz, Güney Marmara ve Doğu Akdeniz'de Kaşık oyunları ile Karşılama;
Orta ve Doğu Karadeniz'de Horon; Doğu ve İç Anadolu'da Halay; Kuzeydoğu
Anadolu'da Bar ve Lezginka halk oyunları yaygındır.

Türkiye'de en çok sevilen sporlardan biri futboldur. Futbol ligler halinde
oynanmakta ve bunların en büyüğü Süper Lig'dir. Lig şampiyonu olabilmiş olan
takımların üçü (Beşiktaş, Fenerbahçe ve Galatasaray) İstanbul takımı, iki tanesi
(Trabzonspor) ve (Bursaspor) ise Anadolu takımıdır. Futbol kulüpleri Türkiye
Futbol Federasyonu çatısı altında toplanmıştır. Galatasaray Avrupa'da kupa
kazanan ilk ve tek Türk futbol takımıdır. 2000 yılında UEFA Kupası ve UEFA Süper
Kupa'yı kazanmıştır. Türkiye Millî Futbol Takımı 2000 Avrupa Futbol
Şampiyonasında 6., 2002 FIFA Dünya Kupası'nda, 2003 FIFA Konfederasyonlar
Kupası'nda ve 2008 Avrupa Futbol Şampiyonasında 3. olmuştur.

Basketbol Türkiye'de en çok ilgi gören sporlardan biridir. Basketbol'un en büyük
ligi Basketbol Süper Ligi'dir. Anadolu Efes SK, Galatasaray Medical Park,
Fenerbahçe, Beşiktaş (basketbol takımı) gibi takımlar Euroleague'de ve diğer
özel turnuvalarda çok büyük başarılar göstermişlerdir. Ayrıca Anadolu Efes 1996
yılında Koraç Kupası'nı kazanarak, Avrupa Kupası kazanan ilk Türk takımı olma
unvanını elde etmiştir. 2012 yılında FIBA EuroChallenge Şampiyonluğu kupasını
kazanan Beşiktaş Milangaz Avrupa'da kupa kazanabilen 2. Türk takımı'dır. Türkiye
Millî Basketbol Takımı da turnuvalarda büyük başarı elde etmiştir. Örneğin 2001
Avrupa Basketbol Şampiyonası gümüş madalya ve 2010 FIBA Dünya Basketbol
Şampiyonası gümüş gibi. 2010 FIBA Dünya Basketbol Şampiyonası, 28 Ağustos ve 12
Eylül tarihleri arasında Türkiye'de gerçekleştirilmiştir. Şampiyonayı FIBA,
Türkiye Basketbol Federasyonu ve 2010 Organizasyon Komitesi ortaklaşa organize
etmiştir ve 2. olmuştur. 1986'dan beri üçüncü defa 24 ülkenin katıldığı
turnuvanın takım karşılaşmaları İstanbul, Ankara, İzmir ve Kayseri'de, bitiş
aşaması İstanbul Sinan Erdem Spor Salonu'nda oynanmış, kazanan ise bitişte
Türkiye'yi 64-81 mağlup eden Amerika Birleşik Devletleri olmuştur. Kadın Millî
Basketbol Takımı 2011 Avrupa Kadınlar Şampiyonası'nda ikinci olmuştur. Ayrıca
2013 Akdeniz Oyunlarında Erkek Millî Basketbol Takımı altın madalya almıştır.

Geleneksel bir Türk sporu olan güreşin en önemli karşılaşması Kırkpınar Yağlı
Güreşleri'dir. Türklerin MÖ 4. yy.dan beri güreş yaptıkları bilinmektedir.
İlkbahar aylarında doğanın canlanışı için yapılan kutlamalarda, evlenme
merasimlerinde, zafer şölenlerinde hep güreş müsabakaları yapılırdı. 1996
yılında Geleneksel Spor Dalları Federasyonu kurulmuş ve yağlı güreş için önemli
bir adım atılmıştır.

Türk mutfağı, Çin ve Fransız mutfaklarıyla beraber dünyanın en zengin
mutfaklarındandır. Coğrafyası ve tarihi gereği, Türk mutfağı çok büyük bir
çeşitlilik oluşturur. Türk mutfağı, Mezopotamya ve Balkan mutfaklarıyla
etkileşime girmiştir, İstanbul Osmanlı Saray mutfağı da Türk mutfağının önemli
bir kısmını oluşturur.

Osmanlı Saray Mutfağı'nda çok çeşitli çorba, zeytinyağlı sebze, etli yemek,
balık, börek, tatlı mönüleri mevcuttur. Saray mutfağı, Bizans İmparatorluğu'ndan
Osmanlı'ya yüzyılların saray zevki ve tecrübesiyle oluşan elit bir mutfaktır. O
dönemlerde, halk ve köy mutfağı ise sade ve basittir.

Yüzlerce televizyon kanalı, binlerce yerel ve ulusal radyo istasyonu, onlarca
gazetesi, kâr sağlayan üretken yerli sineması ve hızlı büyüyen geniş bant
internet kullanımı ile Türkiye'nin oldukça canlı bir medya sektörü vardır. 2014
yılında ülkede faal durumda olan radyo ve televizyon kurumu sayısı 1.190 olarak
açıklanmıştır. Bunlardan %77,7'si karasal yayın yaparken geriye kalanı sadece
uydu, kablolu veya internet üzerinden yayın yapmıştır. Devlet kanalı TRT ile
Kanal D, Show TV, atv ve Star TV gibi özel kanallar, izleyici tarafından en çok
takip edilen kanallardır. Bu kanallarda gösterilen televizyon dizileri, Türkiye
sınırlarının dışında son yıllarda popülerleşmeye başlayarak ülkenin dış
ilişkilerine ve tanınırlığına katkı sağlamaktadır. Ülkedeki yayın kuruluşları,
uydu antenleri ve kablo sistemi ile geniş bir alana yayılarak erişilebilir hâle
gelmiştir. Radyo ve Televizyon Üst Kurulu (RTÜK), ülkenin televizyon ve
radyolarını hükûmet gözetiminde denetleyen yetkili kuruluştur. Tiraj rakamlarına
göre ülkenin en popüler ilk beş gazetesi Hürriyet, Sabah, Posta, Sözcü ve
Habertürk'tür. Freedom House, Türkiye'de basından "Özgür Değil" şeklinde
bahsederken internet ortamından "Kısmen Özgür" şeklinde bahseder.



https://tr.wikipedia.org/wiki/YouTube

YouTube, bir video barındırma web sitesidir. Merkezi Amerika Birleşik
Devletleri'deki San Bruno, Kaliforniya şehrindedir. 15 Şubat 2005'te 3 eski
PayPal çalışanı tarafından kurulmuştur. Kasım 2006'da Google tarafından 1.65
milyar dolara satın alınmıştır. Günümüzde Google'ın yan kuruluşlarından biri
olarak faaliyetine devam etmektedir. Site, kullanıcılarına video yükleme, izleme
ve paylaşma imkanı sunmaktadır. Medya şirketleri ve kullanıcı üretimi videoların
gösterimi için WebM, H.264 ve Adobe Flash Video teknolojilerini kullanır. Genel
olarak; Video klipler, televizyon klipleri, müzik videoları, video bloglar, kısa
özgün videolar ve eğitim videoları gibi içerikler yayınlanmaktadır.

Youtube üzerindeki içerikler genelde bireyler tarafından yüklenir. Fakat CBS,
BBC, Vevo, Hulu gibi şirketler ve diğer organizasyonlar da Youtube ortaklık
programı ile içeriklerinin bir kısmını yayınlamaktadır. Site içi üyelik almayan
kullanıcılar videoları izleyebilir. Onaylı üyeler ise kendi yayın kanallarına
video yükleyebilir. Saldırganlık potansiyeli olan içerikler sadece 18 yaşından
büyük olduğunu onaylayan üyeler tarafından izlenebilir.

YouTube, önceleri PayPal'da çalışanı olan Steve Chen, Chad Hurley ve Jawed Karim
tarafından kurulmuştur. Hurley Indiana University of Pennsylvania
üniversitesinde tasarım, Chen ve Karim ise University of Illinois at Urbana
Champaign üniversitesinde bilgisayar bilimi bölümünden mezun olmuştu.

Medyada sıkça tekrarlanan bir hikâyeye göre, Hurley ve Chen 2005 yılının ilk
aylarında YouTube sitesini kurma fikrini geliştirdi. Buna neden olan Chen'in San
Francisco'daki apartmanında yapılan bir akşam yemeği partisi esnasında onların
video paylaşımında yaşadıkları sorunlardı. Karim partiye katılmadı. Ve olayların
böyle vuku bulduğunu reddetti. Ama Chen Youtube fikrinin bir akşam yemeği
partisi esnasında bulunduğunu onayladı.

Karim, Youtube fikrinin ilk kez 2004'teki Super Bowl XXXVIII esnasında Janet
Jackson'ın göğüs frikiği kazası ve 2004 Hint Okyanusu depremi ve tsunamisinin
ardından ortaya çıktığını söyledi. Karim, bu tarz olayların online videolarını
bulmanın zorluğunu yaşıyordu. Bu da bir video paylaşım sitesi fikrine önderlik
etti. Hurley ve Chen, YouTube fikrinin ortaya çıkış esasının bir çevrim içi
arkadaşlık servisinin video versiyonunu kurma fikri olduğu belirttiler. Ve Hot
or Not isimli siteden ilham aldıklarını söylediler.

YouTube ilk başlarda girişimçi finansmanı ile başlayan bir teknolojiydi. 11.5
milyon dolarlık ilk yatırımını Kasım 2005 ve Nisan 2006 arasında Sequoia Capital
şirketi tarafından aldı. YouTube'un ilk yıllardaki yönetim merkezi San Mateo
şehrindeki bir pizzacı ve Japon restorantının yukarısındaydı. 14 Şubat 2005
tarihinde www.youtube.com ismindeki Alan adı aktif hale geldi. Ve sonraki
aylarda internet sitesi geliştirildi.

İlk YouTube videosu sitenin ortak kurucularından Jawed Karim'in San Diego
Hayvanat Bahçesi'nde çekip paylaştığı Me at the zoo isimli içerikti. Video 23
Nisan 2005'te site üzerinden paylaşıldı ve günümüzde halen izlenebilir
durumdadır.

2005 Mayıs'ta YouTube beta sürümünü yayınladı. Altı ay sonra Kasım ayında ise
site resmi olarak yayına geçti. Site hızlı bir şekilde büyüdü. 2006 Temmuz'da
şirket, her gün 65.000'ten fazla yeni video yüklendiğini ve 100 milyondan fazla
video izlendiğini duyurdu. Pazar araştırmacısı comScore'dan yayınlanan 2010
Mayıs'taki verileri göre, YouTube ABD'de online video tedarik eden siteler
arasında %43'lük bir pay alarak piyasasını domine etti ve toplamda 14 milyardan
fazla video izlenme istatiğine ulaştı.

2006 Ekim'de Google şirketi YouTube'u 1.65 milyar dolara hisseleri arasına
kazandırdığını duyurdu. Anlaşma 13 Kasım 2006'da sonuçlandırıldı.

2015'in Şubat ayında YouTube siteyi ziyaret eden çocuklar için yeni bir uygulama
piyasaya sürdü. YouTube Kids isimli bu uygulama ailelere çocuklarının izleme
sürelerini kısıtlama ve izlenen içeriği belirleme gibi özellikler sunuyor.
Orijinal olarak 12 Kasım 2014'te ise YouTube Red Hizmeti başlatıldı ve yalnızca
YouTube'da ve Google Play Müzik'e katılan etiketlerden müzik ve müzik videoları
akışını sunarak hizmet sundu.

YouTube video formatı olarak Flash Video Formatı (*.flv) kullanmaktadır. Web
sitesinde istenen video klipler Flash Video olarak izlenebilmekte veya
bilgisayara *.flv formatında dosya olarak indirilebilmektedir. Video klipleri
izlemek için Adobe Flash plug-ini bilgisayarda kurulu olmalıdır. Eklenen video
klipler YouTube tarafından otomatik olarak 320x240 pixele küçültülerek Flash
Video Format'a (.flv) dönüştürülmektedir. Mart 2008'de yüksek kalite olarak
480x360 piksel seçeneği eklenmiştir.Şu anda 720p , 1080p ve 4K mevcuttur. Şuanda
ise son teknoloji olan 8K sistemi beta olarak kullanılmaya başlanmıştır

AVI, MPEG veya Quicktime gibi video formatına sahip videolar kullanıcı
tarafından YouTube'a en fazla 1 GB kapasitesinde yüklenebilmektedir.

Bu platformda yer alan kullanıcının geliştirdiği içerikler, kişisel amatör
klipler, video klipler film, TV programları parçacıkları ve müzik videoları'ndan
oluşmaktadır. Kullanıcılar tarafından YouTube'a günlük yaklaşık 65.000 adet yeni
video klip eklenmekte ve 100 milyona yakın video klip izlenmektedir.

YouTube, videolara HTML 5 özelliğini ekleyerek Flash Player'a gerek duyulmuyor.
Bu özellik sadece IE9, Firefox 4+, Chrome ve Opera güncel sürümünde mevcuttur.
Not: IE9, Windows XP'yi desteklememektedir.

Bildirici kanallar çoğunlukla mevcut olan haber kanallarından oluşup genel medya
kanallarının sağladığı klipleri sunarlar. CNN, Fox, ve NBC bunlara birkaç örnek
olarak sunulabilir. Bunların dışında siteden para kazanabilmek için "Partner
Programı" mevcuttur. Mayıs 2007'de YouTube, tanınmış üyelerini YouTube
Partnerliği'ne davet etmiş, sonradan üyelerin kullanımına açmıştır. Bu programa
üye olabilmek videoların kendi eseri olması ve binlerce kez izlenmesi
gerekmektedir. Program ABD, Kanada, Birleşik Krallık, Avustralya, Almanya,
Hollanda, Çek Cumhuriyeti ve Brezilya'da yaşayan üyelere açıktır. İleride başka
ülkelere olanak sağlanması düşünülmektedir.

YouTube'un kullanım şartları gereği kullanıcılar telif hakkı izni alınmış
videolar yükleyebilirler. Pornografi, şiddet, tehdit, reklam ve suç sayılan
içerikler YouTube'a yüklenemez. Telif hakkını elinde bulunduran şirketler
eklenen videoları sildirme hakkına sahiplerdir. Bu hak film ve müzik
videolarında sık sık uygulanmaktadır. Bu engellemelerin çoğu YouTube'un Content
İd adındaki otomatik telif hakkı algılayıcısı yapar.

Youtube video paylaşım sitesi, şu sıralar sitede yayınlanan ve telif hakkı ile
korunan videolar nedeniyle yasal sorunlar yaşamaktadır. Yakın gelecekte yüklü
tazminat davalarını kaybetme tehdidiyle karşı karşıyadır. Ancak birkaç firma ile
yapılan anlaşmalar ile Youtube, bazı telif hakkı ile korunan videoları yayınlama
hakkına sahip olmuştur.

YouTube'a sadece Türkiye'den erişim, mahkeme kararlarıyla 5 kez
engellenmiştir.[3]

Suudiler ise sakıncalı bulduğu içeriği (erişkin içerikler gibi) otomatik olarak
engellemektedir.

Altın Kalkan Projesi gereği çeşitli zamanlarda Çin Halk Cumhuriyeti'nde
engellenmektedir. Tayvan YouTube'unun gelmesi ile birlikte Tayvan bayrağının
ülkede sansürü 18 Eylül 2007'de engellemeye sebep vermiştir. Engelleme boyunca
YouTube URL'leri Çin'in yerel arama motoru Baidu'ya yönlendirilmekteydi.
Engelleme 31 Ekim'de kalkmıştır.

YouTube'un popülerliği birçok YouTube kullanıcısının İnternet'te ün kazanmasına
neden olmuştur. Bu kullanıcılar kendi ülkelerindeki videoları ile farklı
yollarla ünlenmişlerdir. YouTube'un en fazla takip edilen üyesi PewDiePie'dır.
Bir başka YouTube kullanıcısı Massachusettsli eski resepsiyonist Brooke Brodack,
NBC'nin bir programına 18 aylık sözleşme imzalamıştır. YouTube'un bir zamanlar
en fazla takip edilen kullanıcısı lonelygirl15'in de gerçekte Yeni Zelandalı bir
aktris olan Jessica Lee Rose olduğu ve videolarını birkaç film yönetmeni ile
yaptığı açıklanmıştır. Chris Crocker, 11 Eylül 2007'de Britney Spears ile ilgili
yayımladığı videosu ile kısa sürede dikkat çekmiştir.

YouTube başarılı müzisyenlerin yetişmesine olanak vermiştir. Terra Naomi, koşu
bantı kullanarak klip çekmiş olan OK Go ve kendi yapmış olduğu videoları ile
tanınan Tuana Mey bu müzisyenlerin arasındadır.

Brooke Brodack Haziran 2006'da Carson Daly'nin yapımcısı olduğu programlar ile
18 aylık anlaşma imzalayarak YouTube'tan medyaya geçen ilk kişidir. 31 Ocak
2007'de, Lisa Donovan'ın (LisaNova) Fox'un skeç komedi programı MADtv'nin 12.
sezon bölümlerine katıldığı açıklanmıştır.

YouTube'da çektikleri videoları ile katkıda bulunmuş kişilerin YouTube üyelerine
düzenlediği güncel ve uluslararası bir buluşmadır. İlk buluşma Ocak 2007'de
Hollywood, Kaliforniya'da, ikinci buluşma, San Francisco, Kaliforniya'daki Pier
39'da düzenlenmiştir. Caitlin Hill, Ben Going, Smosh, Paul Robinett ve
lonelygirl15'te Danielbeast rolünü oynamış Yousef Abu-Taleb Kaliforniya'daki bu
buluşmaya katılanlar arasındadır. 7 Temmuz 2007'de New York'ta düzenlenmiş
üçüncü buluşmada Christine Gambito (HappySlip) tarafından hazırlanan davet
videosu 2,6 milyon'dan fazla kez izlenmiştir. YouTube'da tanınan Brooke Brodack
(Brookers), Caitlin Hill (TheHill88), Charles Trippy ve Kevin Nalty (nalts)
buluşmaya katılanlar arasındadır.. 8 Ağustos 2008'de Toronto, Kanada'da başka
bir önemli buluşma yapılmıştır.

YouTube, 20 Mart 2015’te başlayacak YouTube Academy projesi ile online içerik
üreticilerine YouTube’da fenomen olmak için ihtiyaç duydukları her türlü bilgi
ve ipucunu sunmaya başlayacak. Google yetkilileri "YouTube Academy eğitim
programı kapsamında; içerik üreticilerini yoğun izleyici ve içerik trafiği
arasında farklılaştırarak, hızla gelişen dijital video dünyasında başarılı
olabilmelerini sağlayan pek çok bilgiyi bir araya getirdik" diyor.

YouTube geliştiriciler için API hizmeti de sunmaktadır. Kullanıcılar bu hizmet
kapsamında YouTube videolarını kendi site veya bloglarından yayınlayabilirler.



https://tr.wikipedia.org/wiki/Roman_Neust%C3%A4dter

Roman Neustädter (d. 18 Şubat 1988, Dnipropetrovsk), Defansif orta saha mevkinde
görev alan Ukrayna doğumlu Rus millî futbolcu. Şu an Süper Lig takımlarından
Fenerbahçe'de forma giymektedir.

Neustädter'in annesi etnik Rus'tur. Baba tarafından Neustädter'in ataları etnik
Almandır. Babası Volga Almanlarının oğludur. Ataları Rusya İmparatorluğu ve
toprakları üzerinde yaşamıştır. İkinci Dünya Savaşı'nın ardından, etnik Almanlar
zorla Sovyet hükümeti tarafından sürgün edildiler. Neustädter ailesi Orta
Asya'ya taşındı. 1. FSV Mainz 05 takımının Kırgız ve Kazak asıllı eski futbolcu
ve Mainz 05 II takımının eski yöneticisi Peter Neustädter'in oğludur.  Babası
Dnipro Dnipropetrovsk'ta oynarken, Ukrayna SSC'de Dnipropetrovsk'ta doğdu.
Babası hala aktif bir futbolcu iken, Kırgızistan'da annesi ve dedesi tarafından
büyütüldü. Doğum yeri ve anne babasının etnik kökenleri nedeniyle uluslararası
yarışmalarda Almanya, Ukrayna, Rusya ve Kazakistan adına oynamaya hak kazandı.

Neustädter 30 Mayıs 2016 tarihinde, Almanya'nın Bonn kentinde ki Rus
Konsolosluğu'na yaptığı başvuruda yeni Rus pasaportu aldıktan sonra kendisine
Rus vatandaşlığı verildi.



https://tr.wikipedia.org/wiki/Kemal_Sunal

Ali Kemal Sunal (10 Kasım 1944, İstanbul - 3 Temmuz 2000, İstanbul), Türk
televizyon, sinema ve tiyatro oyuncusu.

Oynadığı karakterlerle önemli çıkış yakalayan Kemal Sunal, Türk sinema tarihine
damga vuran oyuncularındandır. Tiyatro ile sanat hayatına başlayan sanatçı,
Ertem Eğilmez'in kendisini fark etmesiyle sinema filmlerine yönelmiştir. İlk
amatör tiyatro oyunu, Vefa Lisesi'nde okurken rol aldığı "Zoraki tabip"tir.
Kenterler, Ulvi Araz, Ayfer Feray ve son olarak Devekuşu Kabare Tiyatrosu'nda
profesyonel olarak rol aldıktan sonra Ertem Eğilmez'in kendisini fark etmesiyle,
1972 yılında Tatlı Dillim filminde rol alarak sinemaya ilk adımını atmıştır.
Filmlerinde oynadığı "iyi, saf adam" rolleriyle beğeni kazanmıştır. Sanatçı,
komedi filmleri ağırlıkta olsa da, dram türündeki filmlerde de rol almıştır.
Oynadığı filmlerdeki karakterlerin genel özelliği haksızlıkların karşısında
duran, iyiliği ve saflığı yüzünden başına sürekli iş açılan, zekasıyla kötülerle
mücadele eden ve insanlara doğru yolu gösteren, daima "gülen" adamdır. Kendisini
"çok az konuşan, çok soğuk bir adamım" diyerek tanımlayan Kemal Sunal'ın sinema
izleyicileri tarafından benimsenmesi ve sevilmesinin en büyük sebeplerinden
birisi, filmlerin çekildiği dönemlerde yaşanan sosyolojik-sosyo ekonomik ve
siyasi gelişmelerin filmlerinde yer almasıdır. Zamlar, insanları dolandıran
kişiler, geçim sıkıntısı, işsizlik, göç ve töre gibi konuların sinemasında
işlenmiş olması, filmlerine birçok anlam daha kazandırmaktadır. Bunlar, güldürü
içerisinde sosyal mesajlar vermek ve bazı konuları mizahi dille eleştirmektir.
Sanatçı, güldürü filmlerinin yanı sıra dram filmlerinde yer almış, ancak
oynadığı tüm filmlerde "halkın içinden" "içimizden biri" imajını hiçbir zaman
bozmamıştır. Aynı zamanda Kemal Sunal, öğretmenden bekçiye, kapıcılıktan çöpçüye
kadar birçok karakteri oynayarak, beğeni kazanmıştır. Yüksek lisansını "TV ve
sinemada Kemal Sunal güldürüsü" isimli tezi ile yapmıştır. 82 filmde rol almış
sanatçının son filmi 1999 yılında vizyona giren Propaganda'dır. 3 Temmuz 2000
tarihinde, Balalayka isimli filmin çekimleri için bindiği uçakta, kalp krizi
geçirerek hayatını kaybetmiştir. Sanatçı, "Gülen adam" lakabıyla anılmaktadır.

İstanbul Küçükpazar semtinde Malatyalı bir ailenin çocuğu olarak doğan oyuncunun
babası Migros'tan emekli Mustafa Sunal, annesi Saime Sunal'dır. Ailenin büyük
çocuğu olan Kemal Sunal'ın, Cemil ve Cengiz isminde iki kardeşi vardır. İlkokulu
Mimar Sinan İlkokulu'nda okuyup, Vefa Lisesi'nden mezun olmuştur. Liseyi 11
yılda tamamlayan sanatçı, "bu benim tembelliğimden, salaklığımdan ileri gelen
bir şey değildi. 15-20 kişilik bir grubumuz vardı. Beraber geçiyorduk, beraber
kalıyorduk. Anlaşmış bir gruptu. Bir nevi haylazlıktı tabii… " sözleriyle
açıklamıştır. Yüksek tahsiline Marmara Üniversitesi Gazetecilik bölümünde
başlasa da, bu bölüme devam edememiştir. Eğitim hayatı boyunca çeşitli işlerde
çalışan sanatçı, Emayetaş Fabrikasında çalışmış, ayrıca elektrikçide çıraklık
yapmıştır. İş yaşantısını,"Ekonomik durumumuz iyi değildi. Babam Migros'tan
emeklidir. Yaz tatillerinde ayakkabı, kitap parasına yardımcı olmak için
çalışırdım" diye açıklamıştır. 35 yaşında askere giden sanatçı, diğer askerlerin
kendisini görünce gülmeye başlaması sebebiyle, "birliğin düzenini bozuyor"
denilerek, eğitimlere katılmamış, kademede görev almıştır. Usta birliğinde
"armoni mızıkası" isimli moral grubuna dağıtımı olmuş, bu vesile ile Türkiye'nin
birçok bölgesinde askerlik yapmıştır. Sanatçı, Devekuşu kabare tiyatrosundayken,
1972-1973 tarihindeki Ankara turnesi sırasında sonradan eşi olacak Gül Sunal ile
tanışmış, 1975 Nisan ayında Beyoğlu evlendirme dairesinde evlenmişlerdir. Bu
evlilikten Ali ve Ezo isimli iki çocukları olmuştur. 12 Eylül döneminde yarım
bıraktığı üniversiteyi, Marmara Üniversitesi İletişim Fakültesi Radyo Televizyon
ve Sinema Bölümü'nden mezun olarak 1995 yılında bitirmiş ve ardından yüksek
lisans yapmıştır. Yüksek Lisansını "TV ve sinemada Kemal Sunal güldürüsü" isimli
teziyle yapmıştır.

Sanatçı kendi profilinin, oynadığı karakterlere göre farklı olduğunu şu sözlerle
belirtmektedir; "Ben özel hayatımda çok az konuşan, çok soğuk bir adamım" "aynı
zamanda iş ve ev yaşamında titizim" sözleriyle dile getirmiştir. Eşi tarafından
yazılan anı kitabında, ev halkına sanatçı olduğunun ağırlığını hiç
hissettirmemiş, eşinin tanımına göre "aile babası" profilini hiçbir zaman
bozmamıştır. Akşam yemeklerine daima vaktinde yetişen, aile ilişkilerine önem
veren ve bu düsturda çocukları ile çok iyi arkadaş olan, iş, aile ve komşuluk
ilişkilerinde daima sohbeti aranan, herkes tarafından sevilen sanatçı;
filmlerinin aksine, çok fazla gülmeyen ve sululuktan hoşlanmayan bir yapıya
sahiptir. Dinlemeyi anlatmaya tercih eden sanatçı, kendi iç dünyasında da
duygusal bir yapıya sahiptir. Aynı zamanda çok da iyi bir arşivci olan sanatçı,
kendisi ve ailesiyle ilgili belge, fotoğraf, anı yazısı, kendisine gelen
mektuplar gibi manevi değeri olan eşyaları, büyük bir titizlikle ve düzenle
saklamış, çocuklarının çizdiği resimlere kadar her şeyi titizlikle ve özenle
saklamıştır. Renkli kıyafetler giymeyi seven sanatçının, kıyafet alışverişlerini
çoğu zaman eşi yapmıştır. Kendisine gelen mektupların hepsini okuyan sanatçı,
yine aynı özenle bu mektuplara cevaplar vermiş ve bizzat kendisi postaneye
götürüp gönderimlerini yapmıştır. Kemal Sunal, hem yüzünün fizik yapısı hem de
mimik ve jestleriyle Fransız komedyen ve şarkıcı Fernandel'e benzetilmektedir.
Fernandel 1930'lu yıllardan 1960'lı yıllara kadar tıpkı onun gibi sayısız komedi
filmi çevirmiştir. Kendisiyle yapılan bir röportajda Sunal, kendisi için 'at
suratlı' gibi benzetmeler bile yapıldığını, ama en çok Zeki Müren'in kendisini
'Fernandel'le Jean-Paul Belmondo karışımı' diye tanımlamasının hoşuna gittiğini
belirtmiştir.

Vefa Lisesindeki felsefe hocası Belkıs Balkır'ın sanatçıyı Müşfik Kenter ile
tanıştırmasının, Kemal Sunal'ın kariyerinde önemli yeri vardır.

Sanat hayatı, Vefa Lisesi'nde amatör olarak "Zoraki Tabip" adlı tiyatro oyunuyla
başladı. Lise öğrenimi sırasında oynadıkları bir oyunla, "Akşam Gazetesi
Liselerarası tiyatro yarışması"nda "En iyi karakter oyuncusu" seçilmiştir.
Belkıs Balkır'ın kendisini Müşfik Kenter ile tanıştırmasıyla, Kenterler
Tiyatrosu'nda profesyonel oyuncu olarak çalışmaya başlayan sanatçının, bu
tiyatrodaki ilk rolü "Fadik kız"dır. Burada 150 lira maaş alan sanatçı daha
sonra aynı tiyatroda "Deli İbrahim" rolünü oynamış ve maaşı 300 lira olmuştur.
Buradan ayrılıp, Ulvi Uraz Tiyatrosu'na geçen sanatçı bu tiyatroda 4 sene
sahneye çıkmıştır. Bu tiyatroda Orhan Kemal'in İspinoz isimli eserindeki
"taşkasaplı" karakterini canlandırmıştır. Daha sonra "Bekçi Murtaza" isimli
oyunda bekçiyi, oyunun ikinci perdesinde ise bir kahveciyi oynamıştır. Bu
tiyatrodan ayrılarak Ayfer Feray Tiyatrosu'na geçen sanatçı burada bir sene
çalışmıştır. Son tiyatro deneyimi olan Devekuşu Kabare Tiyatrosu'nda 1500 lira
maaşı olan sanatçı, artık daha büyük rollerde oynamaya başlamıştır. "Dün-bugün"
isimli bir oyunu oynadıkları sırada, kendisinden daha önce sinemaya geçmiş olan
Zeki Alasya, Ertem Eğilmez'in yeni filmi için aradığı oyuncuları seçmesi için
kendisini bu tiyatroya davet etmiştir. Bu oyun sırasında, Kemal Sunal'ı çok
beğenen Ertem Eğilmez, sanatçının ilk sinema deneyimi olan Tatlı Dillim'de rol
almasına karar vermiştir. Sanatçı, sinema kariyerine 1972 yılında başlamıştır.

"Nasıl oldu bilmem, ben kendimi sahici bir sahnede seyircilerin arasında buldum.
Ses Tiyatrosu'ndaki ilk rolüm çok kısaydı. Üç dakika sahnede ya kalıyor ya
kalmıyordum. Öyle pek bir şey söylediğimi de hatırlamıyorum. Sahnenin bir
ucundan girip öbür ucundan çıkıyordum. Ne yaptığımı da pek hatırlamıyorum; ama
seyirci kahkahadan kırılıyor. Bu da benim hoşuma gitmişti. Bildiğiniz gibi o gün
bugündür insanları güldürmeyi seviyorum." Tiyatroya neden devam etmediniz
sorusuna, "Film, tiyatro provalarına engel oluyordu. Aksatmaya başlayınca,
bırakmamın daha iyi olacağını düşündüm." diyerek cevap vermiştir.

Yönetmen Ertem Eğilmez'in kendisini keşfedip 1972 yapımı Tatlı Dillim filminde
Tarık Akan'ın basketbolcu arkadaşı rolünü vermesiyle birlikte, Kemal Sunal için
bir dönüm noktası yaşanmıştır. İlk filmiyle ilgili, İlk gün en arkaya gittim,
oturdum. Perdede 8 kere ancak gözüküyorum. Her görünüşümde salonda kıyamet
koptu. Suratımı görür görmez büyük alkış ve gülmeler. Lafları duymuyorlardı.
Suratım enteresan geldi seyirciye. Sıcak ve kendinden biri buldu sanıyorum. O
zaman şöyle arkama yaslanıp, "Bu iş tamamdır” dedim." yorumunu yapmıştır.
Yönetmen Ertem Eğilmez, bu filmden sonra, 1973 yapımı Canım Kardeşim filminde
kendisine Kayseri şiveli bir yolcu rolü vermiştir. Yine aynı yıl, Oh olsun,
Güllü geliyor Güllü, Yalancı yarim filmlerinde rol almıştır. 1974 yılında,
Kayseri şivesinin halk tarafından benimsendiğini gören Ertem Eğilmez, Salak
Milyoner filmini çekmeye karar vermiştir. Bu film büyük ilgi görünce, devam
filmi niteliğinde olan Köyden İndim Şehire çekilmiştir. Her iki filmin senaryosu
Sadık Şendil'e aittir ve Kemal Sunal'ın büyük rollerde oynadığı ilk iki filmdir.
Yine aynı yıl çekilen, Mavi Boncuk filminde kaymakamı canlandıran Sunal, Ertem
Eğilmez'in herkese eşit rol vermesiyle birlikte daha çok perdede görünmeye
başlamıştır. 1974 yılının bir diğer gözden kaçırılmaması gerekilen noktası ise,
Kemal Sunal'a, Meral Zeren'in eşlik etmesidir. Aynı yıl çekilen Hasret filminde,
yönetmen Zeki Ökten ile çalışan sanatçı, bu filmden sonra ilk başrolünü
alacaktır.

Yine aynı yıl sanatçıya başrol verilir ve bu filmin adı Salako'dur. Bu kez
yönetmen Atıf Yılmaz'dır. Takvimler 1975 yılını gösterdiğinde, Zeki Ökten'in iki
filminde rol alan sanatçının bu filmleri, Şaşkın damat ve Hanzo'dur. Bu
filmlerde Meral Zeren ile beraber olan sanatçı, artık başrollerde oynamaktadır
ancak Ertem Eğilmez filmlerindeki başarısından çok uzaktadır. Bu dönemde, Ertem
Eğilmez bir efsaneye dönüşecek olan Rıfat Ilgaz romanı olan Hababam Sınıfı'nı
sinemaya uyarlamaya karar verir. Bu filmde herkesin rolü eşit olduğundan, Kemal
Sunal perdede daha fazla görünmektedir. Sanatçının oynadığı "İnek Şaban" rolü,
sonraki yıllarda adının "Şaban" olarak kalmasıyla hatırlarda kalacaktır. 4
hababam sınıfı filminde rol alan sanatçı, 1975 yılında, kendisiyle beraber
birçok filmde rol alacağı Şener Şen ile tanışır. İkilinin birbirini
tamamlamasıyla birlikte rol aldıkları filmler ardı ardına gelmiştir. 1976 yılına
gelindiğinde, Kartal Tibet filmi olan Tosun Paşa çekilir. Bu filmin senaryosunu
Yavuz Turgul yazmıştır. Aynı yıl, Süt Kardeşler filmi için Ertem Eğilmez yeniden
yönetmen koltuğuna geçer ve Şener Şen ile Kemal Sunal'ı yeniden bir araya
getirir. Yine aynı yıl, Ergin Orbey'in yönetmenliğinde Meraklı Köfteci filmi
çekilir ve ardından Natuk Baytan'ın yönettiği Sahte Kabadayı filminde rol alır.

Natuk Baytan'ın farklı mizah anlayışıyla birlikte, "Şaban" karakterine
"kahraman" özelliği de eklenmiştir. Sunal "saf ve halkın kahramanını
canlandırdığı yapımlarda kötülerle mücadele etmiş ve mizahi bir sunuşla
haksızlıklarla karşı durmuştur. Suavi Sualp'in kaleminden olan Sahte kabadayı
filminde bu durum daha belirgindir. 1976 yılında tam altı film çeken sanatçının
bir sonraki filmi, Hababam sınıfı uyanıyor'dur ve yönetmen koltuğunda yeniden
Ertem Eğilmez vardır. Bu hababam sınıfı filminin afişinde Kemal Sunal ismi en
üstte yer alır. Bu yılın son filmi kendisine daha sonra "En iyi erkek oyuncu"
ödülünü getirecek olan Kapıcılar Kralı filmidir. Umur Bugay'ın kaleminden olan
bu filmi Zeki Ökten çekmiştir. Şaban karakterinden tamamen bağımsız olan bu
filmdeki "Seyit" rolü, zeki,kurnaz, paragöz ve işgüzar bir karakterdir ve
bambaşka bir Kemal Sunal'ın gözüktüğü ilk filmidir. 1977 yılında toplam beş film
çeken sanatçının bu filmleri, son hababam sınıfı filminde rol aldığı,Ertem
Eğilmez yönetmenliğinde Hababam sınıfı tatilde, Natuk Baytan imzalı, Sakar
Şakir, Umur Bugay'ın yazdığı ve Zeki Ökten'in yönettiği Çöpçüler Kralı ve son
olarak bir Atıf Yılmaz filmi olan İbo ile Güllüşah'tır. Sanatçı bu yıl, Antalya
Film Festivali'nde En iyi erkek oyuncu ödülünü Kapıcılar Kralı filminde
almıştır. Aynı filmle, Sinema yazarları derneği'nce "En iyi erkek oyuncu"
seçildi. Bu ödülleri sanatçı şöyle yorumlamaktadır;

"Antalya Film Festivali’nde Kapıcılar Kralı filmiyle, en iyi erkek oyuncu
ödülünü aldım. Antalya’da ve Türk sinema tarihinde böyle bir şey yok. Komedyene
değil, bu ödül hep jönlere verilmiş. İlk defa ben yıktım o sistemi. Sonra Sinema
Yazarları Derneği’nin ilk ödülünü, yine aynı filmle ben aldım. Ondan sonra da
başarılı filmler yapmadım değil ama festivallere göndermedik. O nedenle başka
ödül çıkartamadık."

1978 yılında Fatma Girik ile payları ortak bir şirket kurulmuştur. Bu film
şirketi "Can Film"dir. Yapımcılığını Fatma Girik ve Kemal Sunal'ın yaptığı Yüz
numaralı adam filmiyle, şirket ilk filmini o yıl çekmiştir. Bu filmin senaryosu
ve yönetmenliği Osman F. Seden'e aittir. Reklamların yanıltıcı yönünü ele alan
bu film Sunal sineması için önemli bir noktadır. Meral Zeren'den sonra bu filmde
Sunal'a Oya Aydoğan eşlik etmektedir. Aynı yıl, Atıf Yılmaz ile, Müjdat Gezen
eseri olan Köşeyi Dönen adam, Senaryosu ve yönetmeni Osman F. Seden olan İyi
aile çocuğu, İnek Şaban, Yönetmenliği Natuk Baytan'a ait olan Avanak Apti ve
dönemin en ses getiren filmi Kibar Feyzo çekilir. İyi Aile çocuğu filminde,
Sunal'a bu kez Harika Avcı eşlik etmektedir. Kibar Feyzo filmi, yapımcılığını
Ertem Eğilmez'in yaptığı, politik bir filmdir. Arzu Film'e ait olan bu film,
politik duruşu sebebiyle birçok sahnesinde sansüre uğramış olsa da, Türk
sinemasında önemli bir yeri vardır. Bu filmde Sunal'a Şener Şen'in yanı sıra,
Müjde Ar, İlyas Salman, Adile Naşit gibi isimler eşlik etmektedir. Senaryosu
İhsan Yüce'ye ait olan bu filmin yönetmeni Atıf Yılmaz'dır. Töre, geçim derdi,
ağalık gibi kavramlar sıkça filmde işlenmektedir.

1979 yılında, Sunal beş filmde rol almıştır. Bunlar, Umudumuz Şaban, Şark
Bülbülü, Korkusuz korkak, Dokunmayın Şabanıma ve Bekçiler Kralı filmleridir. Bu
filmlerde, sırasıyla, Kartal Tibet, (Umudumuz Şaban,Şark bülbülü), Natuk Baytan
ve Osman F. Seden (Dokunmayın Şabanıma, Bekçiler Kralı) ile çalışmıştır. Sunal,
Dokunmayın Şabanıma ve Bekçiler kralı filmlerinin yapımcılığını Fatma Girik ile
birlikte üstlenmiştir. İki yapımcı bu filmleri, kendi film şirketleri olan Can
Film'e değil, Uğur Film'e yapmıştır. Şark bülbülü filminde, kısa sürede şöhret
olan ünlülere göndermeler vardır. Yine Umudumuz Şaban filminde yer eden
toplumsal yaralar, güldürü unsuru içerisinde izleyiciye aktarılmaktadır. 1980'de
dört filmde rol alan Sunal'ın bu filmleri, bir romandan uyarlanan Zübük,Gol
kralı, Gerzek Şaban ve Devlet kuşu'dur. Sunal bu filmlerde Kartal Tibet, (Zübük,
Gol kralı) Natuk Baytan ve Memduh Ün ile çalışmıştır. Zübük filmi, politik
eleştirilere sahiptir ve "İbrahim Zübükzade" karakteriyle akıllarda yer
etmiştir. 1980 askeri darbesiyle birlikte o dönem çekilen filmlerin büyük
çoğunluğu sansüre uğramış, önemli oyuncuların bazıları da yurtdışına çıkmıştır.
Sunal, zaman zaman politik filmlerde rol alsada, kutuplaşmalardan her zaman uzak
kalmıştır.

1981 ve 1985 yılları arasında birçok "Şaban" filmi çekilmiştir. Bu filmler,
Sunal sineması adına kaliteden yoksun olsalarda, izleyiciyi güldürmeyi başarmış
yapımlar olarak tarihe geçmiştir. 1981 yılında, Üç Kağıtçı filminde Natuk
Baytan, Kanlı Nigar filminde Memduh Ün ve Davaro filminde yeniden Kartal
Tibet'le çalışan sanatçı, üç filmde rol almıştır. 1982 yılında iki filmde rol
alan Sunal'ın bu filmleri, Yedi bela Hüsnü (Natuk Baytan) ve Doktor Civanım
(Kartal Tibet)'dır. Yedi Bela Hüsnü filminde, sanatçıya Oya Aydoğan eşlik
etmiştir. 1983 yılında Tokatçı,(Natuk Baytan) Kılıbık,(Uğur İnan) En büyük Şaban
(Kartal Tibet) ve Çarıklı Milyoner (Kartal Tibet) filmlerinde rol almıştır.
Kılıbık filminde Nevra Serezli eşlik etmiştir.1983 yılında olduğu gibi, 1984 ve
1985 yılında da ağırlıklı olarak Kartal Tibetle çalışan sanatçı, bu dönemde
birçok "Şaban" filminde rol almıştır.1984'de Şabaniye, (Kartal Tibet) Postacı,
(Memduh Ün) Ortadirek Şaban, (Kartal Tibet) Atla gel Şaban (Natuk Baytan)
filmleri çekilmiştir. Postacı filminde Sunal'a, Fatma Girik eşlik etmiştir. 1985
yılı, "Şaban" filmlerinin sonuncusu olan Gurbetçi Şaban filminin çekildiği
yıldır ve sanatçı toplam altı filmde rol almıştır. Bu filmlerin tamamında
rejisör Kartal Tibet'tir. Bu dönem, Perihan Savaş, Nevra Serezli ve Müge Akyamaç
sanatçıya eşlik eden isimler olmuştur.

"Bundan sonra filmlerde Şaban adını koymasak bile, değişen bir şey olacağını
zannetmiyorum. Millet Şaban olarak biliyor. Bu yıl, firma yanlışlık yaptı. Film
adım Niyazi. Adının Atla Gel Niyazi olması lazım. Afişler, lobiler hepsinde Atla
Gel Şaban oldu. Seyircilerden bir kişi çıkıp da, filmdeki adın Niyazi, afişte
Şaban, demedi. Farkına bile varmadı. Kemal Sunal’ın adı, Niyazi olsa ne olur,
Şaban olsa ne olur?"

Sunal sinemasında artık "Şaban" filmi yoktur ve sineması adına bambaşka bir
sayfa açılmıştır. 1986 yılında Yoksul ve Davacı ile Zeki Ökten'le, Tarzan
Rıfkı'da Natuk Baytan'la, Garip filminde Memduh Ün'le, Deli deli küpeli filminde
Kartal Tibet'le çalışmıştır. Yoksul filmi duru anlatımıyla öne çıkarken Davacı
ve Deli deli küpeli filmleri "siyasi taşlama" olarak ön plana çıkmaktadır.
Ayrıca Garip filmi dram yönüyle ön plana çıkmaktadır. Sunal bu dönem, halkın
içinden hikâyelerle izleyici karşına çıkmıştır. 1987 yılında üç filmde rol alan
sanatçının bu filmleri, Yakışıklı, Kiracı (Orhan Aksoy) ve Japon işi (Kartal
Tibet) filmleridir. Kiracı filminde, o dönemin konut sorununa göndermeler
bulunmaktadır. 1988 senesi, Sunal sineması için önemli olan filmlerin çekildiği
yıldır ve Sunal'a yeni bir ödül getirecektir. Uyanık Gazeteci, Sevimli Hırsız,
İnatçı, Öğretmen,(Kartal Tibet) Polizei,(Şerif Gören) Düttürü dünya ,(Zeki
Ökten) Bıçkın (Orhan Aksoy) bu dönem rol aldığı filmlerdir. Polizei, Öğretmen ve
Düttürü dünya filmleri diğer filmlerden ayrılmaktadır. Polizei filminde
gurbetçilerin yaşadığı sıkıntılara değinilirken, Öğretmen filminde geçim
sıkıntısı, ulaşım ve konut problemleri gibi sorunlara değinilmiş ve Düttürü
dünya filminde küçük insanların büyük hayallerine yer verilmiştir. Sanatçı bu
filmiyle, Ankara Uluslararası Film Festivali'nde "En iyi erkek oyuncu" ödülünü
almıştır. Bu filmin senaristi, Umur Bugay'dır.

1989 yılında Sunal, üç filmde yer almıştır, bunlar Zehir Hafiye, (Orhan Aksoy)
Talih kuşu, Gülen adam'dır. (Kartal Tibet) 1990 yılında Sunal üç filmde rol
almıştır. Bunlar, Koltuk belası,(Kartal Tibet) Abuk Sabuk bir film (Şerif Gören)
ve Boynu bükük Küheylan' (Erdoğan Tokatlı)dır. 1991 yılında tek bir filmde rol
alan sanatçının bu filmi Varyemez'dir ve rejisör Orhan Aksoy'dur. 1999 senesi,
sanatçının son rol aldığı sinema filmi olan Propaganda'nın çekildiği yıldır ve
bu filmde kendisine Metin Akpınar eşlik etmektedir. Sinan Çetin filmi olan
Propaganda, Sunal'ın sinema kariyerinde yeri bambaşka olan bir yapımdır. Zira
sanatçı, "Gümrük memuru Mehdi" rolünü, tıpkı diğer tüm mesleki rollerinde olduğu
gibi benimsemiştir ve izleyici karşısına dram yönü ağır basan bir Kemal Sunal
koymuştur. 2000 yılında Balalayka filminde rol almayı kabul etmiştir.

Kemal Sunal bazı dizilerde rol almıştır. Bu diziler düşük bütçeli olup, dönemin
çeşitli kanallarında gösterilmiştir. Sanatçı sık sık, dizilerin çok çabuk
çekildiğinden, senaryoların çabucak oluşturulduğundan ve dizilerin sanatçıların
yeteneklerini körelttiğini söylemiştir. Bu diziler, 1992'de, Saygılar bizden,
1993 Şaban askerde, 1994 Bay kamber ve son olarak 1997'de Şaban ile Şirin'
dizileridir.

Sunal, kişisel yaşamı ve kariyeri boyunca yaptığı yolculuklarda daima kara
taşıtlarını tercih etmiş, uçak ve deniz taşıtlarından korktuğunu dile
getirmiştir. Çeşitli festivallerde, ödül törenlerine kara taşıtıyla yetişemeyen
sanatçının uçak fobisi yaşamı boyunca yenemediği bir korkusu olarak kalmıştır. 3
temmuz 2000 tarihinde, Balalayka isimli filmin çekimleri için bindiği Trabzon
uçağında kalp krizi geçirmiştir. Ölümüne bir dizi ihmaller zincirinin neden
olduğu düşünülmektedir. Zeki Alasya, Sunal'ın vefatıyla ilgili görüşünü şöyle
dile getirmiştir;

"Kimseleri filmin çekileceği yere otobüsle gitmek sıkıntısında bırakmamak için
kendini zorlayarak bindi o uçağa, imkanı yok binmez."

Milliyet ve Hürriyet gazetelerinin haberine göre, uçaktaki personel ilk yardım
konusunda bilgisizdi ve çağırılan ambulansta doktor yoktu. "International
Hospital" hastanesine kaldırılan sanatçının doktoru, Sunal'ın kalp rahatsızlığı
olduğunu dile getirmiş ve kalp ilaçları kullandığını açıklamıştır. NTV'nin
haberine göre, Kemal Sunal'la aynı uçakta bulunan DSP İstanbul milletvekili Erol
Al, sanatçının ölümünde ağır ihmal ve tedbirsizlik olduğunu belirtmiştir. Uçağın
kabin ekibi, sanatçıya tıbbi müdahalede bulunamadıklarını belirterek, "bunun
için eğitimimiz yok, yalnızca rahatlatmaya çalıştık" açıklamasını yapmıştır.
Sağlık ekiplerinin uçağa 12 dakikada ulaşması ve sanatçının 35 dakika sonra
uçaktan indirilip hastaneye götürülmesi gibi konularda DHMİ ve Medline çeşitli
açıklamalarda bulunmuştur. Bu açıklamaların ve havalimanındaki sağlık
tedbirlerinin yetersiz olduğu düşünülmektedir.

Sanatçı için ilk tören, Atatürk Kültür Merkezi'nde düzenlenmiştir. Bu tören,
sanatçının naaşının 08.30'da sahneye getirilmesiyle başlamış, ailenin yerini
almasıyla birlikte 09.45'te büyük salonda büyük ekranda sanatçının filmlerinden
bölümler gösterilmiş, sanatçı dostları ve sevenleri naaşının başında saygı
duruşunda bulunmuştur.

AKM'den polis bandosuyla Teşvikiye Camii'ne götürülmek için çıkarılan Sunal'ın
naaşına, gümrük muhafaza memurları da eşlik etmiştir. 1999'da çekilen Propaganda
filminde "Gümrük Muhafaza Memuru Mehdi" karakterini canlandıran Sunal'ın oğlu
ile filmde çekilmiş bir fotoğrafını İstanbul Gümrük Muhafaza Başmüdürlüğünden
altı memur taşımıştır. Taksim'den Teşvikiye Camii'ne kadar kortej oluşturan
sevenleri, yoğun ilgi sebebiyle Camii'ye ulaşmakta zorlanmıştır. Öğle namazının
akabinde kılınan cenaze namazında, yoğun ilgi sebebiyle polis güvenlik önlemi
almış, gümrük muhafaza memurları tabutun başında saygı nöbeti tutmuştur. Cenaze
namazının ardından eller üzerinde Rumeli caddesine kadar taşınan sanatçının
naaşı, buradan sonra araca konulmuş ve Zincirlikuyu Mezarlığına doğru yola
çıkmıştır. Sunal'ın ismi, vefatının hemen ardından sokaklara, caddelere ve
duraklara verilmiştir.

Vefatının ardından anısını yaşatmak için çeşitli kurum ve yerleşkelere adı
verilmiştir. 11 Kasım 2014 tarihinde Google Türkçe arama motorunda Kemal
Sunal'ın doğum günü sebebi ile özel doodle hazırlayarak yayınlamıştır. 3 Temmuz
2015 tarihinde İett vefa durakları kapsamında Kemal Sunal ismini taşıyan durağı
düzenlemiştir.

Sanatçının vefatının 15. yılı sebebiyle, İETT, aynı ismi taşıyan durağı "vefa
durakları" kapsamında düzenlemiştir. Durak, Sunal'ın rol aldığı filmler ve
sanatçının fotoğraflarıyla kaplanmıştır.

İstanbul ilinin Beyoğlu ilçesinde kurulmuş Özel Sektöre Bağlı Kültür Merkezi
olan Vakıfbank Sanat Merkezi Kemal Sunal’ın ismini taşımaktadır..

Mezun olduğu Vefa Lisesi’nde Kemal Sunal anısına bir anket düzenlenmiş ve anket
sonucunda başarılı ve sevilen sanatçılara "Kemal Sunal Kültür ve Sanat Ödülü"
verilmesi kararlaştırılmıştır.



https://tr.wikipedia.org/wiki/Aziz_Nesin

Mehmet Nusret Nesin ya da bilinen adıyla Aziz Nesin, (20 Aralık, 1915,
Heybeliada, Adalar, İstanbul - 6 Temmuz 1995, Alaçatı, Çeşme, İzmir), Mizah,
kısa öykü, tiyatro ve şiir dallarında pek çok yapıtı bulunan Türk mizah yazarı.

UNESCO'nun yayınladığı Index Translationum adlı dünya çeviri bibliyografyasına
göre Aziz Nesin, Türkçe eser veren yazarlar arasında Orhan Pamuk, Yaşar Kemal ve
Nazım Hikmet'in ardından eserleri yabancı dillere en çok çevrilen dördüncü yazar
konumundadır.

Aziz Nesin, 20 Aralık 1915'te İstanbul Heybeliada'da doğdu. Babası Abdülaziz Bey
Giresun'un Şebinkarahisar ilçesine bağlı Ocaktaşı köyünden gelerek İstanbul'a
yerleşti ve bahçıvanlık yaparak geçimini sağladı.

Aziz Nesin, 1924'te İstanbul Süleymaniye'deki adı daha sonra İstanbul 7.
İlkokulu olarak değiştirilecek olan "Kanuni Sultan Süleyman İptidai Mektebi'nin
3. sınıfına girdi. İki yıl Darüşşafaka Lisesi'nde okuduktan sonra, 1935'te
Kuleli Askeri Lisesi'ni, 1937'de Ankara'da Harp Okulu'nu bitirip teğmen oldu.
Son olarak 1939'da Askeri Fen Okulu'nu bitirdi. Bu dönemde bir yandan da Güzel
Sanatlar Akademisi Süsleme Bölümü'ne devam etti. Bir röportajında ona bu eğitim
hayatının "Fikri takip" dedikleri şeyi getirdiğini belirtmiştir.

Aziz Nesin, Ankara Harp Okulu'nu bitirmesinin ardından asteğmen rütbesiyle
orduya katıldı. 1941'den başlayarak II. Dünya Savaşı yıllarında 2 yıl Trakya'da
çadırlı ordugâhta görev yaptı. 1942'de Erzurum Müstahkem Mevkii İstihkam Taburu
Bölük Komutanlığı'na atandı ve bir bomba kazasında yaralandı. Erzincan'da
depremde yıkılmış bir cephaneliğin boşaltılmasıyla görevlendirildi. 1944'te
Ankara'da Harp Okulu'nda açılan ilk tank kursuna katıldı. Aynı yıl Zonguldak'ta
uçaksavar top mevzileri yaptırmakla da görevlendirildikten sonra üsteğmen
rütbesindeyken "görev ve yetkisini kötüye kullandığı" suçlamasıyla askerlikten
uzaklaştırıldı.

Gazeteci Zeynep Oral'ın Milliyet Sanat Dergisi için yaptığı röportajda, Aziz
Nesin; mizahı, sanatçıyı ve sanatını şu şekilde tanımlamaktadır.

Askerlikten uzaklaştırılmasının ardından bir süre bakkallık, muhasiplik gibi
işler yaptıktan sonra 1945 yılında Sedat Simavi’nin çıkardığı "Yedigün"
dergisine girdi; daha sonra Karagöz gazetesinde de yapacağı gibi redaktörlük ve
yazarlık yaptı. Aynı yıllarda profesyonel olarak oyun yazarlığı yaptı ve Tan
gazetesinde köşe yazarlığına başladı. 4 Aralık 1946'da bir grup üniversite
gencinin Tan gazetesini yakması üzerine, sekiz sayı süren, Cumartesi adlı
haftalık magazin dergisini çıkarmaya girişti. Bu dergi denemesi de sonlanınca,
Vatan' gazetesinde çalışmaya başladı. Aynı yıl, ilk bağımsız yapıtı olan Parti
Kurmak ve Parti Vurmak adlı 16 sayfalık broşürü de yayınlanmıştı.

1946'da Sabahattin Ali ile birlikte Marko Paşa mizah gazetesini çıkardı ve büyük
ses getirdi. Dergi dönemin politikacılarını ve tiplemelerini sözünü esirgemeden
eleştirmeyi bilmiş, tüm baskıların ve defalarca kapatılmasının getirdiği zor
koşullara karşın hedeflediği satış rakamlarına ulaşmıştır. Ancak davalar ve
suçlamalar dergi yazarlarına epeyi zor dönemler yaşatmıştır. Nitekim yeni
adlarla sürdürmeye çalıştıkları "Markopaşa" ekolünün hararetle eleştirdiği
Amerikan yardımının Türkiye üzerindeki emellerine değindiği henüz yayınlanmamış
olan "Nereye Gidiyoruz?" adlı yazısı nedeniyle; 12 Ağustos 1947'de 10 ay ağır
hapis ve 3 ay 10 gün de Bursa'da "emniyet-i umumiye nezareti" altında
bulundurulma cezasına çarptırıldı. Yazılarının bulunduğu bazı gazete ve
dergileri illegal ya da masraflı olduğu için meslektaşlarıyla birlikte sattı.

Bu yıllarda yazar Kerim Sadi ile ortak bir ev tutarlar. Kerim Sadi'nin ismi Aziz
Nesin'in Bir Sürgünün Anıları kitabında sık sık geçmektedir. Aziz Nesin bu
eserinde Sadi'nin entelektüel birikimini teslim etmekle birlikte kişiliğini
fazlasıyla eleştirmiştir. Nesin'in trajikomik Bursa anılarına göre Kerim Sadi
bencil ve kendini beğenmiş bir kişidir.

İkinci kitabı Azizname'yi 1948'de çıkardı. Taşlamalardan oluşan bu kitap için
İstanbul 2. Ağır Ceza Mahkemesi'nde dava açıldı. 4 ay tutuklu olarak süren dava
sonunda mahkûmiyet almadı; ancak 1949 yılında Birleşik Krallık Prensesi II.
Elizabeth, İran Şahı Rıza Pehlevi, Mısır Kralı I. Faruk birlikte Ankara'daki
elçilikleri aracılığıyla Türkiye Dışişleri Bakanlığı’na resmen başvurarak, bir
yazısında kendilerini aşağıladığı iddiasıyla aleyhine dava açınca 6 ay hapse
mahkûm edildi.

1952'de İstanbul'da Levent'te bir dükkân kiraladı ve Oluş Kitabevi'ni açtı;
Levent sakinlerine gazete dağıtma işini sürdürmekle beraber, iki küçük çocuğunun
geçimini sağlayamayınca, 1953'de Beyoğlu'nda bir ortağıyla "Paradi Fotoğraf
Stüdyosu"'nu kurdu. 1954'te Akbaba dergisinde takma adlarla öyküler yazmaya
başladı. Zira edebiyat hayatında iki yüze yakın takma ad kullanmıştır.

1955'de 6-7 Eylül faciası olarak tarihimize gelen İstanbul'daki azınlıkların ev
ve dükkânlarının korkunç yıkımına suçlu aranmaya başlanmıştı. Demokrat Parti
iktidarı olayların bir "Komünist komplosu" olduğunu iddia ederek aralarında Aziz
Nesin'in de olduğu, 100'e yakın solcuyu tutuklattı. Aziz Nesin hiçbir gerekçe
olmaksızın 9 ay cezaevinde yattı.

Dolmuş”, (1955); “Yeni Gazete” (1957), Akşam (1958), “Tanin” (1960), "Günaydın"
(1969), Aydınlık (1993) gibi dergi ve gazetelerde yayımlanan gülmece öyküleri,
röportajlar ve fıkralarla Çağdaş Türk edebiyatının tanınmış ve en verimli
kalemlerinden biri durumuna geldi.

1956'da Kemal Tahir ile birlikte Düşün Yayınevi'ni kurdu. 1958'de
Dolmuş-Karikatür dergisi ile birleşerek 1963'e dek yayıncılığı tek başına
sürdürdü. Bir yandan da Yeni Gazete, Akşam ve Tanin'de günlük köşe yazıları
yazdı. 1962'de 42 sayı yaşayacak olan “Zübük” adlı mizah dergisini çıkardı.

Düşün Yayınevi'nin Şubat 1963'te yanması üzerine, yazarlığı tek uğraş edindi.
İlk kez 1965 yılında -ancak 50 yaşındayken bu hakkı elde edebilmişti- bir
pasaport alabildi. Berlin ve Weimar'daki Antifaşist Yazarlar Toplantısı'na
davetli olarak katıldı. Altı ay süren bu ilk yurtdışı gezisinde, Polonya,
Sovyetler Birliği, Romanya ve Bulgaristan'a gitti.

Nesin, 1966'da Bulgaristan'da yapılan uluslararası gülmece yarışmasında
birincilik ödülü olan Altın Kirpi'yi "Vatani Vazife" adlı öyküsüyle kazandı.
1968'de Milliyet Gazetesi'nin açtığı Karagöz oyunu yarışmasında "Üç Karagöz"
oyunuyla birincilik ödülü aldı.

1969'da Moskova'da yapılan uluslararası gülmece yarışmasında "İnsanlar Uyanıyor"
adlı öyküsüyle Krokodil birincilik ödülü, 1970'de de Türk Dil Kurumu'nun oyun
ödülünü "Çiçu" adlı oyunuyla kazandı.

Eşi Meral Çelen'in önerisiyle 1972'de Nesin Vakfı'nı kurdu. Vakıf'ta, her yıl
belirli sayıda alınan kimsesiz ve yoksul çocukların bakım ve eğitimlerini
üstlendi. Kitaplarının tüm gelirini vakfa bıraktı.

1976-1980 arasında her yılın edebiyat ürünlerinden seçmelerin bulunduğu Nesin
Vakfı Edebiyat Yıllığı'nı çıkardı. 1974'te Asya-Afrika Yazarlar Birliği'nin
Lotus ödülünü kazanan Nesin, 1975 Lotus ödülünü almak için Filipinler'in
başkenti Manila'da yapılan törene katıldı.

1976'da Bulgaristan'da Gabrovo kentinde düzenlenen gülmece kitabı uluslararası
yarışmasında birinciliği elde ederek Hitar Petar ödülünü kazandı. 1977'de
Türkiye Yazarlar Sendikası Başkanı seçilen Nesin, bu göreve uzun yıllar devam
etti.

1978'de "Yaşar Ne Yaşar Ne Yaşamaz" adlı romanıyla Madaralı Roman Ödülü'nü
kazanırken, 1982'de Vietnam'daki Asya-Afrika Yazarlar Birliği toplantısından
dönüşte Moskova'da kalp hastalığından hastaneye kaldırılan Nesin, "Kalp
Hastalıkları Araştırma Merkezi"nde bir ay kalarak tedavi gördü.

20 Aralık 1984'te Şan Sinema Salonu'nda 70. doğum günü töreni yapıldı. 1984'de
Aydınlar Dilekçesi girişiminde bulundu. 1985'de Ekin A.Ş'nin kurulması
girişiminde bulundu. Aynı yıl, Birleşik Krallık'ta PEN Kulüp onur üyeliğine
seçildi ve TÜYAP'ın düzenlediği "Halkın Seçtiği Yılın Yazarı" ödülünü kazandı.

19 Mart 1990'da Ankara Sanat Kurumu'nda 75. yaşını kutlayan Nesin, 2 Temmuz
1993'de Pir Sultan Abdal etkinliklerine katılmak üzere Sivas'a gitti. 37 kişinin
yaşamını yitirdiği Madımak Oteli katliamından sağ kurtuldu.

Yazar, söyleşi ve imza günü için gittiği Çeşme Alaçatı’da, 5 Temmuz'u 6 Temmuz'a
bağlayan gece sabaha karşı geçirdiği kalp kriziyle hayatını kaybetti. Cenazesi
Çeşme Cumhuriyet Savcısı'nın isteğiyle otopsi yapılmak üzere 6 Temmuz'da
İstanbul Çapa Tıp Fakültesi'ne getirildi. 7 Temmuz 1995'de vasiyeti gereği
hiçbir tören yapılmaksızın ve yeri belli olmayacak şekilde Çatalca'daki Nesin
Vakfı'nın bahçesine gömüldü.

Ankara Uluslararası Film Festivali çerçevesinde verilen özel ödüllerin arasında
"Aziz Nesin Emek Ödülü" verilmektedir.

Hayatı boyunca pek çok ödül, mansiyon ve madalya ile onurlandırılan Aziz
Nesin'in kazandığı bazı önemli ödüller aşağıda listelenmiştir:



https://tr.wikipedia.org/wiki/Irak_ve_%C5%9Eam_%C4%B0slam_Devleti

İslam Devleti (kısaca İD; Arapça: الدولة الإسلامية ed-Devlet'ül İslâmiyye), ya
da 2014'e kadar kullanılan ismiyle Irak ve Şam İslam Devleti, kısaca IŞİD
(Arapça: الدولة الاسلامية في العراق والشام, ed-Devlet'ül İslâmiyye fi'l Irak
ve'ş Şam), ağırlıklı olarak Irak ve Suriye'de etkinlik gösteren, bu bölgede
hilafet devleti kurmak amacıyla güvenlik güçlerine ve sivillere karşı eylemler
yapan yasa dışı, silahlı ve ele geçirdiği topraklardaki meşruluğu hiçbir ülke
tarafından tanınmayan Selefi cihatçı örgüt.

Eski adının Arapçadaki kısaltmasının (داعش, Arapça telaffuzu: Da'iş) okunuşunun
Latinizasyonu olan Daeş ya da Deaş adlarıyla da bilinir (kısaltma değil,
kısaltmanın okunuşu olduğundan küçük harfle yazılması gerekse de, büyük harfle
yazılışı da kullanılmaktadır). Petrol kaynaklarına yakınlığı nedeniyle dünyanın
en zengin yasa dışı silahlı örgütleri arasında sayılmaktadır. Irak Savaşı'nın
ilk yıllarında kurulan ve 2004 yılında el-Kaide'ye bağlılığını ilan eden örgüt
bir süre sonra Irak el-Kaidesi adını aldı. Şubat 2014'te, sekiz aylık uzun bir
güç mücadelesinden sonra, el-Kaide IŞİD ile bütün bağlarını kestiğini duyurdu.

Örgüt genelde Sünnî topluluklar olmak üzere Mücahidîn Şûra Konseyi, el-Kaide,
Ceyş el-Fatihin, Cund es-Sahaba, Katbiyan Ensar el-Tevhid vel Sünne, Ceyş
el-Tayife el-Mansure gibi farklı isyancı gruplardan oluşur ve onların desteğini
alır.

Irak Savaşı'nın yoğun olarak yaşandığı dönemlerde, Irak'ın Anbar, Nineve,
Diyala, Babil, Kerkük ve Selahaddin, Musul illerinde çok büyük etkinlik
gösterdi. Bakuba'yı başkent ilan etti. Halen devam eden Suriye İç Savaşı'nda
Suriye'nin Humus, Rakka ve Halep bölgelerinde, Libya'da ise Bingazi ve Sirte
bölgelerinde varlık göstermektedir.

İslam Devleti, binlerce sivil Iraklı, Irak hükümet üyeleri ve onların
uluslararası müttefiklerinin ölümlerinden sorumlu tutulmaktadır.[kaynak
belirtilmeli] Irak Savaşı'nın son evrelerine doğru örgüt gerilemeye başladıysa
da, ABD'nin Irak'tan çekilmesiyle 2012'de gücünü tekrar yenilediği ve üye
sayısını iki katından fazla arttırdığı öne sürülür.[kaynak belirtilmeli]

2013 yılında el-Cezire'ye sızdırılan bir mektup ve ses kaydıyla el-Kaide lideri
Eymen ez-Zevahiri, bu grubun Suriye kanadını tasfiye ettiğini açıkladıysa da
IŞİD emiri Ebu Bekir el-Bağdadi, bu tasfiye kararını reddettiğini ve grubun
Suriye'deki operasyonlarına devam edeceğini açıkladı.[kaynak belirtilmeli] Nisan
2013 ile birlikte IŞİD, Suriye'nin kuzeyinde hızlı bir şekilde askerî güç
kazanmaya başladı ve bu bölgedeki en güçlü örgütlerden biri oldu. Suriye'de
etkin olduğu bölgelerde şeriat kanunlarını icraya başladı ve rakip gördükleri
askerleri, yabancı gazetecileri, yardım kuruluşlarına üye insanları sürgüne
gönderdi veya hapsetti.[kaynak belirtilmeli]

Suriye İnsan Hakları Gözleme örgütünün raporuna göre ağustos 2014'te örgütün
Suriye'deki savaşçı sayısının 50.000, Irak'ta ise 30.000 olduğu bildirildi. CIA
ise Eylül 2014'te örgütün Suriye ve Irak'ta toplam 20.000 ile 31.500 arasında
savaşçıya sahip olduğunu açıkladı.

Tevhit ve Cihat Cemaati, Ebu Musab ez-Zerkavi tarafından kuruldu. Yerli ve
yabancı İslamcılardan oluşuyordu. Ürdünlü bir selefî olan ez-Zerkavi,
Sovyet-Afgan Savaşı'na katılmak için Afganistan'a seyahat etmiş, fakat
Sovyetlerin askerlerini çekmesiyle o da ülkesine geri dönmüştü. Daha sonra
tekrar Afganistan'a geri dönen ez-Zerkavi, Herat yakınlarında İslami militan bir
kamp kurarak eğitim vermeye başladı. Başlangıçta gerçek anlamda Müslüman
olmadığını düşündüğü Ürdün Krallığı'nı yıkma amaçlı çıktığı yolda başka ülkelere
de yayılan bütün bir ağını bu düşünce ve ideal üzerine kurdu. İçinde bulunduğu
şebekenin 1999 yılında milenyum saldırılarının da sorumlusu olduğu iddia
edilmekte. 2002 yılında Ürdün'de öldürülen ABD'li bir diplomatın da
sorumluluğunu örgütü üstlendi.

Grubun ruhânî önder kabul ettiği ve genel başkan yardımcılığı da yapmış olan
Filistinli imam Ebu Enes eş-Şâmî taktiklerinin ve yöntemlerinin Kur'an ve sünnet
kaynaklı olduğunu yine bu kaynaklardan verdiği örneklerle açıklamıştır. İslam
peygamberi Muhammed'in "Her kim Allah yolunda bir Gayrimüslimi öldürürse Allah
ona Cehennem'i yasak eder" sözünü ve Enfâl Suresi 12. ayette geçen "O anda
Rabbin meleklere şu vahyi veriyordu: Ben sizinle beraberim. Haydi imanı
sağlamlaştırın! Kâfirlerin yüreklerine dehşet bırakacağım, hemen boyunlarının
üstüne vurun, vurun onların parmaklarına!” benzeri vahiyleri temel prensiplerden
biri edindi.

Ekim 2004'te "Tanzim Kaide el-Cihad fi Bilad er-Rafideyn" ya da daha çok bilinen
"Irak el-Kaidesi" adını aldı. Temmuz 2005'te Ebu Musab ez-Zerkavi, Eymen
ez-Zevahiri'ye yazdığı mektupta Irak Savaşı'nı genişletmek için ABD'nin Irak'tan
çıkarılması, halifeliğin kurulması, çatışmaların Irak'ın seküler bölgelerine
yayılması ve Arap-İsrail çatışmasında etkin rol alınmasını da kapsayan dört
aşamalı bir plândan bahseder. Irak'ın dışındaki bağlantılı gruplar da bu planın
uygulanmasında rol aldı, örneğin 2005'te Mısır'da meydana gelen ve çoğu turist
olan 88 kişinin öldüğü patlama gibi.

Ocak 2006'da birkaç küçük grupla birleşerek "Mücahit Şura Meclisi" adını aldı.
Sivillere karşı acımasız şiddet uygulamalarından ve radikal İslami
doktrinlerinden dolayı Iraklı Sünni milliyetçilerin ve seküler grupların bu
şemsiye organizasyona katılımı zayıf kaldı. Bu sebeplerden ötürü bu çaba
başarısızlıkla sonuçlandı.

Irak el-Kaidesi saldırılarını ve eylemlerini Ekim 2006'ya kadar Mücahit Şura
Meclisi'ne atfetti. Ebu Eyüp el-Mısri'nin Irak İslam Devleti'ni ilan etmesiyle
bu son bulmuş oldu. Bu tarihten itibaren örgüt eylemlerini Irak İslam Devleti'ne
atfetmeye başladı. Amerikan istihbaratına göre Irak İslam Devleti'nin ülkeyi
Sünni bir halife devletine dönüştürme hedefi vardı.

Nisan 2013'te adı "Irak ve Şam İslam Devleti" (ya da Irak ve Levant İslam
Devleti, kısaca ILİD) olarak değiştirildi. Temmuz 2014'ten bu yana Ebu Bekir
el-Bağdadi'nin sözcüsü Adnani'nin Hilafeti ilan etmesi ile ismi "İslam Devleti"
olarak kaldı.

2006-2007 Mayıs'ı arasında örgüt Bağdat yakınlarındaki Dora'nın kontrolünü ele
geçirdi. Pek çok Hıristiyan aile cizye ödememek için bölgeyi terk etmek zorunda
kaldı. ABD'nin de yoğun çabalarıyla Ekim 2007'de örgüt Dora'dan çıkarıldı ve
Süryânî kiliseleri yeniden açıldı. Sadece 2007 yılında örgüt yaklaşık 2.000
sivil öldürerek Irak'ta büyük bir katliam gerçekleştirdi ve 9 Mart 2007'de Irak
içişleri Bakanı örgüt lideri Ebu Ömer el-Bağdâdî'nin Bağdat'ta yakalandığını
açıkladı fakat sonrasında yakalanan kişinin o olmadığı söylendi.

Temmuz ayında Ebu Ömer el-Bağdâdî, yayınladığı ses kaydıyla İran'a ültimatom
verdi. Ses kaydında "İran'a ve onun yöneticilerine Irak Şia hükümetine destek
olmayı bırakmaları için iki ay süre veriyoruz" dendi. Ayrıca Arap ülkelerini
İran'la iş yapmamaları konusunda uyardı. İran'ın anti-Sünnî gözüken Irak
Hükümeti'ni desteklediği, hatta Sünnî örgütlerle çarpışan Şia grupları eğittiği
iddia edildi.

17 Haziran 2010'da Irak Merkez Bankası'na yapılan saldırıda 18 kişi öldü, 55
kişi yaralandı. 31 Ekim 2010'da Bağdat kilise saldırısını da grup üstlendi.

Nisan 2013'te örgüt lideri Ebu Bekr el-Bağdâdî, yayınladığı bir ses kaydında El
Nusra Cephesi'nin Irak İslâm Devleti tarafından kurulduğunu, finanse edildiğini
ve desteklendiğini açıkladı. El-Bağdâdî bu iki grubun resmî olarak Irak ve Şam
İslâm Devleti adı altında birleştiğini duyurdu. Bunun üzerine El Nusra Cephesi
lideri Ebu Muhammad al-Jawlânî, böyle bir birleşmenin söz konusu olmadığını ve
kendileriyle bu konunun istişare edilmediğini yaptığı açıklamayla duyurdu.
Haziran 2013'te el-Kaide lideri Aymen el Zevâhirî, yazılı bir açıklamayla her
iki lidere hitap ederek birleşmenin karşısında olduğunu ve iki grup arasındaki
tansiyonu düşürmek ve sorunu çözmek için bir elçi tayin ettiğini duyurdu. Aynı
ay içerisinde Ebu Bekr el-Bağdâdî, sesli bir mesaj yayınlayarak Zevâhirî'nin
emrine karşı çıktığını ve birleşmenin gerçekleşeceğini ilan etti.

Temmuz 2013'te Özgür Suriye Ordusu komutanlarından Ebu Bassir El-Ceblâvî, IŞİD
tarafından Lazkiye'de konvoyu durdurulup öldürüldü.

Eylül 2013'te Ahrar el Şam komutanı Ebu Übeyde el Binnişi, Malezya'lı İslami bir
derneğe üye elemanların korunması olayına karıştığı için kaçırılıp öldürüldü.
Örgüt üyelerinin Malezya bayrağı ile ABD bayrağını karıştırdığı açıklandı.

Eylül 2013'te örgüt, Halep'e bağlı A'zâz'ı Özgür Suriye Ordusu güçlerinden aldı.
A'zâz'da görev yapan bir Alman doktoru kaçırmaya çalıştılar.

11 Mayıs 2013'te Hatay'ın Reyhanlı ilçesinde iki bomba yüklü araç patladı.
Saldırıda 51 kişi öldü, 140 kişi yaralandı. Saldırı, Türkiye topraklarında
gerçekleştirilmiş tarihinin en ölümcül ikinci saldırısı[kaynak belirtilmeli]
olmuş, 12 Mayıs 2013'te Suriye istihbaratıyla bağlantıları olduğu iddia edilen
dokuz Türk vatandaşı gözaltına alındı. Tutuklananların Suriye rejimi destekli
olduğu iddia edildi.

2011 Arap Baharı hareketiyle Mısır'da 2013 Mısır askerî darbesi'ne karşı
protestolara el-Kaide bağlantılı örgütler arasından ilk destek IŞİD'den geldi.
Bir internet sitesinde yayınlanan mesajda protestoculara seslenen IŞİD; Mısır'da
cihat marketi ve şehadet kapılarının açıldığını ve imkânı olan herkesin bu
savaşa katılması gerektiği bildirildi. Ayrıca Mısırlıların sekülerizm, demokrasi
ve milliyetçilik gibi cehalet yollarını reddetmeleri gerektiği mesajı iletildi.

Raporlarda IŞİD'in Suriye'de devam edegelen iç şavaşın yönünü Nisan 2013'ten
itibaren değiştirdiği yazıldı. Örgüt, şeriat kanunlarını da tatbik ettiği Kuzey
Suriye'de güçlü bir varlık göstermekte. Amnesty International'ın raporlarına
göre örgütün gizli işkence merkezleri bu bölgelerde bulunuyor. Örgüt, güçlü
olduğu bölgelerdeki Suriye halkını sigara içme, zina, örgüt kanunlarına karşı
gelme veya düşman birliklerine mensup olma gibi suçlamalarla alıkoyuyor,
hapsedip işkence ediyor ya da öldürüyor. Yine raporlara göre düzinelerce yabancı
gazeteci ve gönüllüler esir tutuldu. Örgüt 2013 yılının Aralık ayından Fırat
Kalkanı Operasyonunun başladığı 2016 yılının Eylül ayına kadar Atmeh, al-Bab,
Azaz ve Jarablus sınır kentlerini kontrolü altında tutarak Türkiye'den Suriye'ye
ve Suriye'den Türkiye'ye çıkışları sağlamaktadır.

Ocak 2014'te Anbar'daki çatışmalarda örgüt Felluce'yi ve Ramâdî'nin bir kısmını
kontrolü altında aldı. 3 Ocak 2014'te IŞİD Felluce'de bağımsız bir İslâm devleti
ilan etti.

Halep'te ise İslami Cephe ve Özgür Suriye Ordusu, IŞİD'e karşı birlikte bir
saldırı başlattı. 25 Ocak 2014'te IŞİD, Lübnan'da Hizbullah'a karşı savaşmak
üzere yeni bir milis kanat kurulduğunu açıkladı. 29 Ocak 2014'te ise Türk
Silahlı Kuvvetleri'nin Suriye sınırına yakın bir yerdeki IŞİD konvoyunu vurduğu
açıklandı.

18 Şubat 2014'te Irak Süleymanbeg'de polis merkezine düzenlenen IŞİD
saldırısında üç kişi ölmüş, 11 kişi de yaralanmıştır.

1 Mart 2014'te örgüt, hakim olduğu Türkiye sınırındaki A'zâz kasabasını Özgür
Suriye Ordusu güçleriyle yapılan yoğun çatışmalar sonucunda terk etti.

10 Haziran 2014'te IŞİD, Irak'ın ikinci büyük kenti Musul'da ve Musul'un
başkenti olduğu Ninova vilayetinde kontrolü tamamen ele geçirdi.

11 Haziran 2014'te IŞİD, Türkiye'nin Musul Başkonsolosluğu'nu ele geçirdi.
Başkonsolos ile birlikte 49 kişinin alıkonduğu bildirildi.

Musul’da IŞİD’in Başkonsolosluk ve elektrik santrali baskınlarında toplam 80
Türk vatandaşı rehin alındı. Türkiye, Birleşmiş Milletler ve NATO nezdinde
girişimde bulunurken Güvenlik Zirvesi Çankaya Köşkü’nde toplandı.

11 Haziran 2014'te Musul Valisi, IŞİD’in Musul’daki Merkez Bankası şubesini
yağmaladığını doğruladı. Örgütün buradan 420.000.000 dolar aldığı söyleniyor.
IŞİD, kendisini ait twitter hesabından merkez bankası şubesindeki para ve altına
el koyduğunu doğruladı. Bu, IŞİD’i Dünya'nın en zengin örgütlerden biri haline
getirmektedir. Bu durum aynı zamanda, IŞİD’in artık uluslararası kamuoyu
tarafından illegal kabul edilen örgütlerin hepsinden daha fazla paraya
hükmettiği anlamına gelmektedir.

7 Ağustos 2014'te ABD başkanı Barack Obama IŞİD'e karşı bir hava saldırısı emri
verdi. Pentagon, uçakların Erbil'i savunan Kürt güçlere saldıran IŞİD topçusunu
hedef aldığını duyurdu.

20 Eylül 2014'te, 11 Haziran'da kaçırılan 49 Türk vatandaşı MİT ve yerel
aşiretlerin de katıldığı bir operasyonla kurtarılarak Türkiye'ye getirildi.

IŞİD 2015 Ocak ayında Fransa'nın başkenti Paris'te Yemen El Kaide'si tarafından
yapılan Charlie Hebdo saldırısını kutladı.

20 Temmuz 2015'te Şanlıurfa ilinin Suruç ilçesinde bombalı intihar saldırısı
düzenlendi. Saldırıda 34 kişi öldü, 100'den fazla kişi yaralandı. Saldırı,
aralarında Ezilenlerin Sosyalist Partisi (ESP)'nin gençlik kolu Sosyalist
Gençlik Dernekleri Federasyonu (SGDF) üyelerinin de bulunduğu 300 kişinin Amara
Kültür Merkezi bahçesinde Irak ve Şam İslam Devleti'nin Kobani Kuşatması
sonrası, Kobani'nin yeniden inşa çalışmaları konusunda basın açıklaması yaptığı
sırada meydana geldi. Canlı bombanın IŞİD ile ilişkisi olan Şeyh Abdurrahman
Alagöz olduğu belirlendi.

10 Ekim 2015'te Ankara'nın Ulus semtindeki Ankara Garı kavşağında Türkiye
Cumhuriyeti tarihinin en ölümcül intihar saldırısı düzenlendi. Başbakan Ahmet
Davutoğlu, saldırıdan iki gün sonra yaptığı açıklamada birinci öncelik olarak
IŞİD/DEAŞ’i araştırdıklarını dile getirdi. Ankara Cumhuriyet Başsavcılığı, canlı
bombalardan birinin Suruç bombacısının ağabeyi Yunus Emre Alagöz olduğunu,
diğerinin de fotoğrafla teşhisi yapıldığını ve açık kimliğinin belirlenmesi için
çalışmaların devam ettiğini, bombacılara yardım ettikleri düşünülen toplam 20
şüpheliden 11'inin tutuklandığını açıkladı.

13 Kasım 2015 tarihinde Paris'in farklı bölgelerinde gerçekleştirilen bombalı ve
silahlı saldırılarda 128 sivil hayatını kaybetmiş, 300'den fazla kişi
yaralanmıştır. Fransa, Koalisyon Güçleri arasında IŞİD'e karşı yapılan hava
saldırılarında en büyük desteği veren ülkelerden biriydi. Ayrıca koalisyon
güçlerine ilk katılanlardan olan Fransa IŞİD'e karşı savaşan Kürt kuvvetlere
askerî ve insani yardım sağladı. Fransız Özel Birlikleri peşmergelere eğitim
verdi.

24 Ağustos 2016, saat 04.00'de Türkiye Cumhuriyeti Başbakanlığından, "Türk
Silahlı Kuvvetleri, koalisyon hava kuvvetleri tarafından Suriye'nin Halep
kentine bağlı Cerablus bölgesine terör örgütü IŞİD'ten temizlenmesi amacıyla
askeri harekat başlatılmıştır." açıklaması yapıldı. Bu açıklama
sonrası TSK Cerablus'u ağır bombardıman ateşine tutarken, Türk Hava
Kuvvetleri 11 adet hedefi bombaladı. Başbakanlıktan yapılan açıklamaya göre, 294
tane topçu atışı yapıldı ve 81 hedef etkisiz hale getirildi. [3]Birkaç saat
sonra Türk Silahlı Kuvvetlerine bağlı tanklar Fırat'ı geçerek yüzlerce Özgür
Suriye Ordusumensubu Türkmenlerle ve Araplarla bir araya geldi. Amerika Birleşik
Devletleri'de operasyonlara havadan destek vereceğini açıklamıştır. ÖSO Keklice
ve Kıvırcık köylerini ele geçirdi. Operasyon sırasında Arap birlikler kırmızı,
Türkmen birlikler ise Turkuaz kol bandı takarak taraflarını belli etmektedirler.
Harekat süresince 2 bin 647'si ölü olmak üzere 3 bin 60 IŞİD üyesi etkisiz hale
getirildi, 243 yerleşim merkezi ve 2015 kilometrekare alan kurtarıldı.

RAND araştırma şirketi tarafından Irak el-Kaidesi ve Irak İslâm Devleti'ne ait
ele geçirilen 200'den fazla belge, harcama raporu ve benzeri doküman analiz
edilerek bir araştırma yapıldı. Araştırma sonuçlarına göre 2005 ile 2010 arası
örgüte dışarıdan yapılan bağış oranı sadece %5 idi. Geri kalan operasyonel bütçe
açığı Irak içinde karşılandı. Örgüte bağlı birimlerin kaçırma, alıkoyma, rehin
alma ve diğer aktivitelerden elde ettikleri gelirin %20'sini grup merkezine
göndermek zorunda olduğu belirlendi. Yüksek rütbeli komutanlar bu gelirleri yeni
saldırılar gerçekleştirilebilmesi için yerel veya bölgesel birimlere aktarır.
Kayıtlar Irak İslâm Devleti'nin nakit para açısından Musul'daki üyelerine
bağımlı olduğunu gösterir.[kaynak belirtilmeli]

2014'ün ortalarında, Irak istihbarat birimlerinin bir IŞİD ajanından edindiği
bilgiye göre örgütün 2.000.000.000 dolarlık finansal gücü var. Bu servetin büyük
çoğunluğunun Musul Merkez Bankası'ndan çalınan 429 milyon dolar olduğu
belirtilir. Ayrıca bazı kaynaklar Musul Merkez Bankası'ndaki paraların Musul
valisi Atheel el Nuaifi tarafından çalındığını söylemişlerdir.

Kasım 2015 tarihinde Rusya Federasyonu Savunma Bakanlığına ait isimsiz iki savaş
uçağının Türkiye hava sahasını ihlal ettiği iddiası sonucunda bir savaş uçağı
düşürülmüş ve pilotu da yerden açılan ateş sonucu öldürülmüştür. Bu durum
karşısında Rusya, Türkiye'ye karşı Cumhurbaşkanı başta olmak üzere tüm kurum ve
kuruluşları karşı ekonomik ve siyasal yaptırımları en ağır şekilde uyguladı. Bu
faaliyetleriyle Rusya'nın, Türkiye'yi "terörizme finans sağladığı algısını
sistematik bir şekilde oluşturmayı amaçladığı iddia edilmistir.[kaynak
belirtilmeli] Bu kapsamda ilk olarak düşen uçağın Türkiye sınırlarında düşmediği
ve bunu kara kutu ile kanıtlanabileceği ifadbe edilmiştir. Daha sonra yapılan
açıklamalarda kara kutunun arızalı olduğu ve bunun kanıtlayamayacağı
belirtilmiştir.[kaynak belirtilmeli] Ardından tüm Türkiye şirketleri ile olan
yurt içi ve yurt dışı anlaşmalarını tek taraflı olarak rafa kaldırmıştır. Daha
sonra YPG ile ilişkiler güçlendirilmiştir.[kaynak belirtilmeli] Ayrıca örgütün
Doğu Suriye'deki petrol kaynaklarından da gelir elde ettiğini ve Kasım 2015'te
Türkiye sınırı yakınlarında 16 bin 260 adet petrol tankeri görüldüğünü, tanker
sürücülerinden bazılarının maskeli olduğunu ve uzaydan çekilen görüntüler
neticesinde, tankların sınırı geçtikten sonra Türkiye’de ilerlediğini basın
açıklamaları aracılığıyla belirtilmiştir. Ayrıca aynı açıklamada petrol sevkıyat
rotasının Suriye'nin doğusundan başlayıp Türkiye'de, Batman ilindeki bir
rafineride sona erdiği belirtilmiştir. Ayrıca açıklamayada Türkiye Cumhurbaşkanı
Recep Tayyip Erdoğan ve ailesinin, Suriye'de IŞİD'in elinde olan petrol
yataklarından yapılan yasa dışı petrol sevkiyatlarıyla doğrudan ilişkisi olduğu
iddialarının üzerinde durulmuştur. Ancak, bu durumun yalan olduğu yalanlamış ve
ekonomik grafiklere bakıldığında ise hiçbir

Rusya tarafından açıklanan bildiride sadece petrol akışı değil, militan akışı da
konu edilmiş, sadece Kasım ayının son haftasında Türkiye topraklarından IŞİD ve
El Nusra saflarına 2 bin militan, 120 tonun üzerinde askeri mühimmat ve yaklaşık
250 adet motorlu akışı olduğu ve Türkiye toprakları üzerinden uzun zamandır ve
düzenli biçimde bu tür faaliyetlerin yürütüldüğü rapor edilmiştir.

Bununla birlikte örgütün Suriye'nin kuzeyinde elektrik satarak da gelir
sağladığı öne sürülür.[kaynak belirtilmeli]

Suriye ve Irak'a gönderilen uluslararası yardımların IŞİD tarafından
kullanıldığı rapor edildi.

Bununla birlikte İsviçre'nin Tribune de Genève gazetesi, IŞİD'in sadece Suriye
pamuğunu satarak finansmanını sağladığını ileri sürmüştür. Gazete, pamuk
ticaretinin Türkiye üzerinden yürütüldüğünü de iddia etmiştir.

IŞİD FIM-92 Stinger tipi alçak irtifadaki düşman uçak ve helikopterlerine karşı
kullanılan füze sistemlerini ele geçirip kullanmaya başladı. Bunun yanı sıra
M198 tipi havantopu, araçlara monte edilebilen DŞK ağır makinalı tüfeklere ve en
az bir adet Scud füzesine sahiptir.

Örgüt Haziran 2014'te Musul Havalimanı'nı ele geçirdiği zaman, Sikorsky UH-60
Black Hawk askeri taşıma ve saldırı helikopterleri ve kargo uçaklarını ele
geçirdi. Fakat uzmanlar IŞİD'in bu araçları kullanabilme gücünün henüz
olmadığını bildirdi.



https://tr.wikipedia.org/wiki/Game_of_Thrones

Game of Thrones (Türkçe: Taht Oyunları), David Benioff ile D. B. Weiss
tarafından yaratılan fantastik televizyon dizisidir. Dizi, ABD televizyon kanalı
HBO'da yayınlanmaktadır. George R. R. Martin'in epik fantezi serisi Buz ve
Ateşin Şarkısı'ndan uyarlanmış olan dizi, adını serinin ilk kitabından
almaktadır. Kuzey İrlanda, Malta, Hırvatistan, İzlanda ve Fas'taki mekanlar ile
Belfast'taki bir stüdyoda çekilmektedir. İlk bölümü, 17 Nisan 2011 tarihinde
HBO'da yayınlanan dizinin altıncı sezonu tamamlanmıştır. Beşinci sezonun ilk
dört bölümü internet korsanları tarafından sızdırılmıştır. Altıncı sezonu 24
Nisan 2016'da başlamış, 26 Haziran 2016'da sona ermiştir. HBO tarafından yedinci
sezon onayını almıştır.

10 bölümden oluşan ilk sezon Amerika'da 17 Nisan 2011'de yayınlanmaya başladı.
Westeros ve Essos adlı kurgusal kıtaların olduğu dünyada geçen taht
mücadelelerinde Baratheon Hanesi'nin başında olduğu Yedi Krallık'ta Kralın Sağ
Eli Jon Arryn öldükten sonra Kral Robert Baratheon'ın kral maiyeti ile
Winterfell'a gelip eski dostu Eddard Stark'a sağ kolu olma teklif etmesiyle
başlar. Ned Stark bunu kabul edip iki kızıyla birlikte Kralın Şehri'ne gider.
Jon Arryn'in ölümünü araştırırken Robert'ın oğlunun gayrimeşru olduğunu öğrenir.
Kraliçe Cersei Lannister üstünü kapatmak için uğraşsa da Ned bunu ortaya
çıkarmaya kararlıdır. Ned'in gayrimeşru oğlu Jon Snow, Gece Nöbetçileri'ne
katılır ve Yedi Krallık ile Kuzey'i ayıran Duvar'da Ak Gezenlerin krallığa
gelmesini önler. Cersei'nin cüce kardeşi Tyrion Lannister ise, Ned'in oğlu Bran
Stark'ı öldürme girişimi ile suçlanarak Ned'in karısı Catelyn Stark tarafından
yargılanır. Robert ölünce tahta geçen Joffrey için itiraz eden Ned; Cersei'nin
oğlu Joffrey'nin emri üzerine idam cezasına çarptırılır. Dar Deniz'in
karşısındaki Daenerys Targaryen ise hakkı olduğuna inandığı tahtı almak için
Dothraki kabilesinin lideriyle evlenir, öldükten sonra da cenazesini yakıp üç
adet taşlaşmış ejderha yumurtasıyla ateşin içine girer. Sabah olduğunda ise üç
tane ejderha, sesleriyle günü aydınlatır.

10 bölümden oluşan ikinci sezon Amerika'da 1 Nisan 2012'de yayınlanmaya başladı.
Ned Stark'ın ölümünden sonra başlayan Beş Kralın Savaşı, mücadelelerle devam
eder. Lannister ve Stark Haneleri arasında gerilim artar. Ned'in en büyük oğlu
Robb Stark savaş meydanında Jaime Lannister'ı esir alır. Catelyn Stark ise
tahtta hak eden diğer kral Renly Baratheon'ın yanına giderek Starklara destek
olmalarını söyler. Renly'nin ölümünden sonra saf değiştiren ordu, Stannis
Baratheon'ın tarafına geçer. Stannis bu güçle Kralın Şehri'ne saldırır fakat
yenilgiyle karşılaşır. Tyrion Lannister, hayatını kaybetme aşamasına gelir. Jon
Snow, Duvar'ın ötesinde yaşayan Yabanılların arasına katılır ve bilgi toplar.
Theon Greyjoy, Robb'a ihanet ederek güvenlik seviyesinin az olduğu Winterfell'ı
ele geçirir. Daenerys Targaryen, kocasının ölümünden sonra Khalasar'ı ile
birlikte Qarth'a yerleşir. Burada ejderhaları çalınır ve ihanet görür.
Ejderhaları geri aldıktan sonra şehri yağmalar ve gemi filosu almak için yola
çıkar.

İlk üç sezon gibi 10 bölümden oluşan dördüncü sezon Amerika'da 6 Nisan 2014'de
yayınlanmaya başladı. Joffrey, kendi düğününde zehirlenip öldürülür, Cersei ise
bunun sorumlusunun Tyrion olduğunu söyler ve tutuklattırılır. Sansa, şehirden
Serçeparmak'ın yardımıyla kaçar. Dövüşle yargılanmayı talep eden Tyrion'ın
şampiyonu, intikam arzusuyla yanıp tutuşan Oberyn Martell olur. Yargılanma
gününde Oberyn ölür, Tyrion ise ölüme mahkum edilir, babasını okla vurarak şehri
terk eder. Bran Stark ve arkadaşları, üç gözlü kuzguna ulaşırlar. Jon Snow,
Yabanılların Duvar'a saldırısı sonucu Kara Kale'yi savunur. Stannis, Duvar'a
gelerek nöbetçilere destek olur. Daenerys Targaryen ise Meereen şehrini ele
geçirir ve ejderhalarının kontrolünü kaybetmeye başlar.

Yedinci sezon, yapımcıların açıklamalarına göre 7 bölümden oluşacak. Çekimlerine
2016 yılının yarısında başlanacak ve gösterime 2017 Yaz'ında girecek. Senaryo,
George R. R. Martin'in yayımlanacak olan Kış Rüzgarları adlı romanından ve ek
olarak yeni sahnelerden oluşacak. Ana kadroda ise Tyrion Lannister, Jaime
Lannister, Cersei Lannister, Jon Snow ve Daenerys Targaryen vardır.

Taht Oyunları'nın ilk sezonu 17 Nisan 2011'de, ikinci sezonu ise 1 Nisan 2012'de
ABD'de HBO kanalında ilk gösterimini yaptı. Aynı gün veya daha sonraki
haftalarda ya da aylarda, dizi diğer birkaç ülkede daha yayınlanmaya başladı.
Dizi yalnızca HBO ve ona bağlı kanallarda bulunmaktadır; üçüncü şahıslara ait
istem üzerinden video servislerinde ve çoğu ülkede bulunmamaktadır. Bu durum
dizinin geniş çaplı bir korsan yayınının varlığına yol açıyordu.



https://tr.wikipedia.org/wiki/%C3%87a%C4%9Fan_Atakan_Arslan

Çağan Atakan Arslan, (d. 27 Ağustos 1989, Sivas), Türk kick boks ve Muay Thai
sporcusu.

27 Ağustos 1989 yılında Sivas'ta dünyaya gelen Avatar lakaplı Çağan Atakan
Arslan, spor hayatına basketbol ile başlamıştır. 16 yaşında vücut geliştirmeye
başlayan Atakan Arslan, 17 yaşında dövüş sporları ile tanışmış ve o günden bu
yana bir çok başarıya imza atmıştır. Beden Eğitimi Spor Yüksek Okulu'na parkur
rekoru kırıp okul birincisi olarak girmiştir.[kaynak belirtilmeli] Eğitimine
halen devam etmektedir. Atakan Arslan, 2008 yılından itibaren kick boks ve Muay
Thai Milli Takımlarında ülkesini uluslararası arenada temsil etmekte, aynı
zamanda da profesyonel müsabakalara çıkmaktadır.[kaynak belirtilmeli]

2011 yılında Özbekistan'da 5.000 rakip taraftarın önünde Özbek rakibini finalde
nakavt ederek IFMA Muay Thai Dünya Şampiyonu unvanını kazanmış ve bu alanda
ülkesine büyük erkeklerdeki ilk altın madalyayı getirmiştir.[kaynak
belirtilmeli] TPW adı altında profesyonel güreşte de performanslar sergileyen
Atakan Arslan, adından Soldier olarak söz ettirmiştir.[kaynak belirtilmeli]

Kickboks kariyerinin önemli olaylarından biri de, dünyanın kickboks
organizasyonlarından biri olan Glory World Series ile yaptığı anlaşmadır.[kaynak
belirtilmeli] 2014 yılında Deput yapan Atakan Arslan, ilk maçını Glory 15
İstanbul'da Brezilyalı rakibi Jonatan Olveira yapmıştır. 2015 yılında ise Glory
20 Dubai'de Chad Sudgen ile karşılaşmıştır.

2016 yılında Survivor Ünlüler Gönüllüler programında Ünlüler takımına dahil olan
Avatar Atakan, 5 ay süren zorlu mücadele sonrası Survivor şampiyonu olmuştur.
Survivor sonrası ringlere dönüp, Mix Fight Gala organizasyonunda 81 kilo dünya
şampiyonluk maçına çıkıp, Kevin Brenda'yı ikinci rauntta nakavt etmiştir. 3
Aralık 2016'da kemerini korumak için Marco Pique ile dövüşmüş ve 3 raunt sonunda
rakibini yenerek kemerini korumuştur.

Survivor 2016'nın şampiyonudur. Yarışmanın Kıbrıs'ta yapılan finalinde
şampiyonluğa ulaşmıştır.



https://tr.wikipedia.org/wiki/Kadir_M%C4%B1s%C4%B1ro%C4%9Flu

Kadir Mısıroğlu (d. 24 Ocak 1933; Akçaabat, Trabzon), Türk tarih araştırmacısı,
yazar, şair, avukat ve eski gazeteci. Osmanlılar İlim ve İrfan Vakfı'nın
mütevelli heyeti başkanı, Sebil Yayınevi'nin kurucusu ve sahibi.

Kadir Mısıroğlu 24 Ocak 1933 tarihinde Trabzon'un Akçaabat ilçesinde doğdu. İlk
ve orta öğrenimini Akçaabat'ta, lise öğrenimini Trabzon'da tamamlamasının
ardından 1954 yılında İstanbul Üniversitesi Hukuk Fakültesi'ne girdi.
Öğrenciliği süresince birçok yurt açıp çalıştırdı. Fakülte yıllarından itibaren
hukukçuluktan çok tarihçiliğe ilgi duyarak Türkiye'nin yakın tarihi ile alakalı
araştırmalar yapmaya başladı. Babası 1975 yılında, annesi 1991 sonlarında vefat
etmiştir. Mısıroğlu, 1961 yılında Aynur Aydın ile evlendi.
Sırasıyla Abdullah Sünusi (1963), Fatıma Mehlika (1965), Mehmet Salman (1973)
isimli üç çocuğu oldu.

Çeşitli gazete ve dergilerde takma adlarla yazılar yayımlamış olan Mısıroğlu
fakülte yıllarında, tarih araştırmacısı İlhan Egemen Darendelioğlu'nun
çıkarmakta olduğu Toprak dergisinde Mehmet Meriçgiller ile yazı yazdı.
Mısıroğlu, 1964 yılında ilk eseri olan Lozan Zafer mi, Hezimet mi? kitabının
birinci cildini kaleme aldı ve aynı sene Sebil Yayınevi'ni kurdu. 1970 yılındaki
genişletilmiş ikinci kitabı 5816 sayılı Atatürk Aleyhine İşlenen Suçlar Hakkında
Kanun'a istinaden toplattırılmış, Mısıroğlu hakkında dava açılmış ve bu dava
1974 Genel Affı ile bir karara ulaşılmadan düşmüştür. 1970 yılının ocak ayında
Millî Türk Talebe Birliği'nde Harf Devrimi ile alakalı verdiği bir konferansı
dava mevzuu yapılarak hakkında Eskişehir Örfi İdare Mahkemesi'nce mahkûmiyet
kararı verildi. Daha sonra 1976 yılının başından itibaren İslami bir dergi olan
Sebil dergisini çıkarmaya başladı. Bu dergideki birtakım yazılarından dolayı
kısa bir müddet sonra hakkında 163. maddeye istinaden sayısız dava açıldı.

Mısıroğlu, hakkında 163. maddeye istinaden açılan davaları ortadan kaldırmak
amacıyla 1977 Türkiye genel seçimlerinde genel başkanlığını Necmettin Erbakan'ın
üstlendiği Millî Selamet Partisi'nden (MSP) Trabzon Türkiye Büyük Millet Meclisi
Milletvekili adayı oldu. Listede ikinci sırada koyulması sebebiyle milletvekili
seçilemeyen Mısıroğlu, ertesi yıl aynı partiden İstanbul Senato adayı olmuş,
fakat yine ikinci sıraya koyulduğu için kazanamamıştır. 1978 yılında MSP Genel
İdare Kurulu'na seçildi. 12 Eylül Darbesi ile MSP Genel İdare Kurulu hakkında
tevkif kararı verilince hakkında daha önceden açılmış olan davaların MSP
davasıyla birleşmesinden doğacak ağırlıktan dolayı yurt dışına gitmek zorunda
kaldı.

Mısıroğlu, Türkiye'den ayrılmasının ardından ailesini de Almanya'ya getirtti.
1983 yılı başlarında gazete, radyo ve televizyon anonslarıyla Türkiye'ye dönmeye
davet edilen Kadir Mısıroğlu, bu davetlere uymadığı için Türkiye Cumhuriyeti
vatandaşlığından çıkarıldı. Bu sebeple Birleşik Krallık'tan siyasi iltica hakkı
istedi. Bunun için 7 Eylül 1983 tarihli ve 18158 numaralı kararın yayınlandığı
Resmî Gazete'yi göstermesi yeterli oldu. Sonrasında ailesinden kalan gayri
menkulleri hazinece haraç-mezat sattırıldı. Ailesiyle Londra'da yaşarken
geçimini sağlayacak bir iş kuramadığından bir buçuk yıl sonra mecburen
Almanya'ya döndü. 11 yıllık yurt dışı hayatından sonra 1991 yılında Türkiye'ye
geri dönen Mısıroğlu, çalışmalarına devam etti.[kaynak güvenilir mi?]

Başkanlığını sürdürdüğü Osmanlılar İlim ve İrfan Vakfı'nda cumartesi günleri
Cumartesi Sohbetleri adıyla konuşmalar yapan Mısıroğlu, takipçilerinden gelen
tarih, siyaset, din, edebiyat ve gündemle ilgili soruları cevaplandırmaktadır.
Ayrıca 2016 yılının Ramazan ayı boyunca Beyaz TV'de yayınlanan Ramazan
Sohbetleri programına katılmıştır. Kariyeri boyunca 50'den fazla kitap
yayımlamıştır.

Kendi eserinde beyan ettiği üzere bir İslam Şurası toplamıştır. Bu uluslararası
kongreye, Nazım Kıbrısi, İsa Al, Musa Serdar Çelebi, Ali Batman, Cemaleddin
Kaplan ve İslam aleminden pek çok kişi katılmıştır. Birinci İslam Şurası 25 ve
26 Aralık tarihinde Gelsenkirchen Dickampstraße'de eskiden cami olarak
kullanılmış geniş bir salonda tertip edilmiştir. Kongre bir bildiri de
yayımlamış, bildiride imzası geçen İslam adamları şunlardır: Aslan Tok
(İsviçre), Şerafettin Özkan (Almanya), Kadir Mısıroğlu (İngiltere) (çünkü o
sıralarda Türk vatandaşlığını kaybetmiş ve İngiltere merkez olarak Avrupa'da
yurtsuz yaşıyordu), Muharrem Beyhan (Danimarka), Hanefi Ağırman (Fed. Almanya),
A. İbrahim Savaş (Avusturya), Nadir Erbil (Almanya), Osman Deveci (Fed.
Almanya), Atıf Yüksel (Hollanda), Ali Öztürk (Fransa), Enver Töre (Fed.
Almanya).[kaynak güvenilir mi?]

Mısıroğlu Macar İhtilâli isimli kitabı için Hür Macar Yazarlar Birliği
tarafından Gümüş Madalya ile taltif edilmiştir.[kaynak güvenilir mi?]

Türkiye Milli Kültür Vakfı tarafından Osmanoğullarının Dramı isimli eserinden
dolayı Jüri Hususi Ödülü'ne layık görülmüştür.[kaynak güvenilir mi?]



https://tr.wikipedia.org/wiki/N%C3%BCfuslar%C4%B1na_g%C3%B6re_ABD_%C5%9Fehirlerinin_listesi

Amerika Birleşik Devletleri'nin en kalabalık yerleşim yerlerinin listesi. ABD
Nüfus Sayım Bürosu'nun yaptığı tanıma göre, bir "tüzel kişilik kazanmış
yerleşim" şehir, kasaba, köy, borough, ve belediye gibi çeşitli adlandırmaları
içerir. Birkaç istisna sayım yeri de Nüfus Sayım Bürosu'nun tüzel kişilik
kazanmış yerleşim yeri listesine dahil edilir. Birleşik şehir-kontluklar bir
kontluk ya da kontluk eşdeğerinin nüfusunun tümünü kapsayan farklı bir tip
yönetim şeklini ifade eder. Fakat bazı birleşik şehir-kontluklara birden çok
tüzel kişilik kazanmış yerleşimler dahildir. Bu liste sadece başka bir tüzel
kişilik kazanmış yerleşimin parçası olmayan birleşik şehir-kontluklarını
gösterir.

Bu liste sadece birbirinden ayrı belediyelerin tanımlanan sınırlarındaki
nüfuslarını belirtir. Diğer belediyeler ya da tüzel kişilik kazanmamış kentsel
yığışımların içindeki varoş bölgeleri kapsamaz. ABD metropolitan alanlarının
nüfuslarını göz önüne aldığımızda farklı bir sıralamanın olduğu aşikardır.

Aşağıdaki tablo Amerika Birleşik Devletlerinde 1 Temmuz 2015 itibari ile ABD
Nüfus Sayım Bürosu tarafından tahmin edilen en az 100,000 bin nüfusa sahip 297
tüzel kişilik kazanmış yerleşimi listeler. Eğer bir şehir kalın gösteriliyor ise
eyalet merkezi ya da federal başkenttir. Eyaletlerin en kalabalık şehri ise
italik olarak gösterilir. Beş eyalet—Delaware, Maine, Vermont, Batı Virginia ve
Wyoming—100,000 veya daha fazla nüfusa sahip bir şehire sahip değildir.
Aşağıdaki tablo bu bilgileri içerir:

Aşağıdaki tablo Porto Riko'nun 1 Temmuz 2015'te ABD Nüfus Sayım Bürosu
tarafından tahmin edilen 100,000 ve üzeri nüfusa sahip beş belediyesini
(municipios) listeler.

Aşağıdaki tablo ABD'nin 2010 sayımına göre nüfusu en az 100,000 olan sayım
yerlerini listeler. Sayım yeri ABD Nüfus Sayım Bürosu tarafından istatistiksel
amaçlar için belirlenen nüfus yoğunluklarıdır. Sayım yerleri her on sayımda bir
şehir, kasaba ve köyler gibi tüzel kişilik kazanmış yerleşimlerin karşılığı
olarak belirlenir. Sayım yerleri ayrı bir belediyeye sahip olmayan nüfuslu
bölgelerdir. Ancak fiziki olarak tüzel kişilik kazanmış yerleşimlere benzer. Ana
listedeki tüzel kişilik kazanmış şehirlerin aksine, ABD Nüfus Sayım Bürosu sayım
yerleri için yıllık nüfus tahminleri yayınlamaz.



https://tr.wikipedia.org/wiki/Aatif_Chahechouhe

Aatif Chahechouhe (d. 2 Temmuz 1986, Fontenay-aux-Roses), Sol açık ve forvet
mevkinde forma giyen Fransa doğumlu Faslı futbolcu. Süper Lig ekiplerinden
Fenerbahçe'de forma giymektedir.

1986 yılında Paris banliyösünde Faslı göçmen bir ailenin oğlu olarak dünyaya
geldi. Futbolu Paris sokaklarında oynamaya başlayan Chahechouhe RCF Paris kulübü
tarafından keşfedildi. 2005 yılında profesyonel oldu.

Fransa'da sırasıyla RCF Paris, CS Sedan Ardennes, Sannois Saint-Gratien,
Olympique Noisy-le-Sec ve AS Nancy takımlarında forma giymiştir.

Aatif, 2007-2008 sezonu öncesi Ligue 2 ekiplerinden Sedan ile anlaşma imzaladı.
Bu sezon sadece sezonun son beş maçında süre alan Chahechouhe sırasıyla Sc
Bastia, Clermont Foot, FC Libourne, Troyes AC ve Grenoble maçlarında forma
giydi. O sezonki ilk ve tek golünü 38. hafta maçında Grenoble'a karşı atmıştır.

2009-2010 sezonunda Ligue 1 takımlarından Nancy transfer olan Aatif zaman zaman
A takımla ve B takımla maçlara çıktı. İki buçuk sezon Nancy forması giyecek olan
Chahechouhe Nancy forması ile ilk maçına 2009-2010 sezonunun 34. hafta maçında
Montpellier karşısında 69. dakikada oyuna dahil olarak giydi. O sezon 3 kez maç
kadrosuna giren Chahechouhe ikinci ve son maçında FC Valenciennes karşısında 14
dakika şans buldu. 2010-2011 sezonunda ilk maçına ligin 6. haftasında Stade
Brest 29 maçının 74. dakikasında dahil olarak çıktı. Bu sezonun sadece ilk
yarısında şans bulan Chahechouhe sırasıyla Olympique Lyon, Olympique de
Marseille, FC Lorient ve Bordeaux maçlarında forma giyerek ligde 5 maça çıktı.
Sezon içinde bir Lig Kupası maçı ve birde Fransa Kupası maçında süre alabildi.

2011-2012 sezonunun devre arasında ilk yurt dışı transferini gerçekleştirdi ve
Bulgar FC Chernomorets Burgas takımına transfer oldu. Chernomorets Burgas
forması ile 15 maçta 10 gol atıp, 3 de asist yapan Chahechouhe birçok kulübün
dikkatini çekmeye başladı.

2012-13 sezonunda Süper Lig kulüplerinden Sivasspor'a transfer oldu. Chahechouhe
ilk sezonunda Süper Lig'de toplamda 28 kez 18 kişilik kadroda yer aldı. 26 kez
ilk maça on birde başladı ve 2 kez de oyuna sonradan girdi. Bu maçlarda 6 gol
atıp 6 da asist yapmayı başardı. Türkiye Kupası'nda da toplam da 10 kez kadroya
giren Chahechouhe 9 kez ilk onbirde başladı, 1 kez oyuna sonradan girdi. Bu
maçlarda 2 gol 2 asistle oynadı. Sezonu toplamda 38 maçta 8 gol 8 asistle
bitirmiştir.

2012-13 sezonunda çok başarılı bir sezon geçiren Chahechouhe, 31 Lig maçında 17
gol atıp 8 de asist yaparak sezonu gol kralı olarak tamamladı. Türkiye Kupasında
da 6 maçta forma giyip 3 de asist yaptı.

Chahechouhe 11 Şubat 2015'te Trabzonspor ile oynanan Türkiye Kupası Son 16 turu
maçında Sivasspor formasıyla 100. resmi maçına çıktı. Uzatmalara giden maçın
120. dakikasında attığı golle takımının çeyrek finale çıkmasında önemli rol
oynamıştır.

2016 yılında Fenerbahçe ile 3 yıllık anlaşmaya imza attı. 18 Ağustos 2016'da
Grasshopper Club Zürich ile oynanan UEFA Avrupa Ligi eleme maçının 4.
dakikasında Fenerbahçe kariyerindeki ilk golünü atmıştır.

Fransa vatandaşlığı da bulunan Chahechouhe Fas millî takımı tercih etti. Fas
Millî takımının Gabon ile yaptığı hazırlık maçında ilk kez millî olmuştur.
Mozambik ile yapılan hazırlık maçında millî formayla ilk golünü atmıştır. Fas
Millî Takımı'nda oynadığı 3 maçta 1 golü vardır.



https://tr.wikipedia.org/wiki/Harry_Potter

Harry Potter, İngiliz yazar J.K. Rowling tarafından yedi kitap hâlinde yazılan
fantastik roman serisi ve bu kitaplardan uyarlanan film serisi. Dünya çapında
elde ettiği başarı ve yakaladığı satış rakamlarıyla çığır açmayı başarmış ve
edebiyat tarihine geçmiştir. Harry Potter serisinin yedinci kitabı piyasaya
çıktığı ilk gün ABD'de 8,5 milyonun üzerinde bir satış rakamı yakalayarak
erişilmesi güç bir rekora imza atmıştır.[kaynak belirtilmeli]

Harry Potter serisinin ilk kitabı, Harry Potter ve Felsefe Taşı, 1997 yılında
piyasaya çıkmıştır. Yedi kitaplık seri, günümüz itibarıyla tümüyle tamamlanıp
satışa sunulmuştur. Seriye ek olarak, iki Harry Potter ders kitabı ile Ozan
Beedle'ın Hikayeleri satışa sunulmuştur. Rowling tarafından kurgulanan ve Jack
Thorne tarafından yazılan Harry Potter ve Lanetli Çocuk, 30 Temmuz 2016'da
Londra'da tiyatro oyunu olarak sahneleyenmeye başlamış, sahne metni de
kitaplaştırılarak yayımlanmıştır.

Ünlü serinin kitapları, "Dünyanın En Hızlı Satan Kitabı" ve "Dünyanın En Çok
Satılan Çocuk Romanı" unvanlarını şimdiden üstlerine almışlardır. Kitap serisi
her yaştan okurun ilgisini çekmiştir.

Harry Potter, 10 yıl boyunca hiçbir zaman sevemediği Petunia teyzesi, Vernon
eniştesi ve nefret ettiği ahmak kuzeni Dudley ile yaşamak zorunda kalmıştır.
Anne ve babasının bir trafik kazasında öldüğünü sanan Harry, Hogwarts'ta
anahtarların ve okul arazisinin bekçisi Rubeus Hagrid'in verdiği mektupla
başlayan olaylarla durumun böyle olmadığını anlayacaktır. Harry'nin Muggle
(büyücü kanı taşımayan) doğumlu cadı annesi Lily Potter ve büyücü babası James
Potter, Harry daha bir yaşındayken Voldemort tarafından öldürülmüşlerdir. Harry,
Hogwarts Cadılık ve Büyücülük Okulu'na hiç başvurmamasına rağmen oradan kabul
mektubunun gelmesiyle kendisinin de bir büyücü olduğunu anlar. Yedi sene boyunca
okuyacağı bu gizemli ve devasa okulda onu bekleyen birbirinden tehlikeli ve
heyecanlı serüvenlerle daha ilk senesinde becerikli bir büyücü olup çıkar ve
olaylar heyecanlı bir şekilde Harry'i kaderine sürükler.

Kısa adıyla Hogwarts, İngiltere'de bulunur ve sihir aleminin prestijli
okullarından biridir. 11. yüzyılda çağın en önemli 4 büyücüsü tarafından
kurulmuştur. Dört okul binası da onların soyadlarını taşır; Godric Gryffindor,
Helga Hufflepuff, Rowena Ravenclaw ve Salazar Slytherin.

Yedi yıllık eğitim sürecine başlayacak öğrencilerini on bir yaşından itibaren
alır. Öğrenciler Hogwarts Express ile okula gelirler. Hogwarts, her yıl 1
Eylül'de açılmaktadır ve o gün her zaman bir pazartesiye denk gelmektedir. Her
yıl 1. sınıfların hangi binaya gideceklerini belirlemek için bir seçme yapılır.
Bu seçim "Seçmen Şapka" tarafından yapılır. Bu şapka okula yeni başlayan birinci
sınıfların binalarını seçer ancak seçmen şapka öğrencinin isteklerine göre de
seçim yapabilir. Bu seçimden sonra öğrenci 7 yıl boyunca binasına bağlı şekilde
büyücülük eğitimi görür.

Hogwarts kampüsünün en şatafatlı yapısını oluşturan Hogwarts Şatosu'nun tüm
karmaşık oda ve geçitlerini bilen biri yoktur. Katların arasında bulunan
merdivenlerin her cuma değişmesi bu hareketli şatonun tamamiyle
öğrenilenememesinin nedenlerinden biridir. Fakat Çapulcu Haritası işaretlenemez
yerler dışında tüm Hogwarts'ı göstermektedir. Çapulcu Haritası; Aylak (Remus
Lupin), Kılkuyruk (Peter Pettigrew), Patiayak (Sirius Black) ve Çatalak (James
Potter) tarafından yapılmıştır. Okulun kurulduğu dönemle ilintili olarak 18. yy
mimarisinden etkilenen okulun içi, ünlü büyücü ve cadıların heykelleri,
portreleri ve yine büyü dünyasıyla ilgili birçok nesneyle süslenmiştir.

Hogwarts'ta, şatodan başka bu şatonun çevrelediği bir göl, bir Quidditch sahası
ve Bitkibilim (Büyücülük dünyasında bitkileri inceleyen bir bilim dalı)
derslikleri bulunur. Okul, öğrencilere yasak olan Yasak Orman ile çevrilidir.

Okulun Latince sloganı "Draco Dormiens Nunquam Titillandus"un Türkçe çevirisi
"Uyuyan Bir Ejderhayı Asla Gıdıklama"dır.

Serinin ilk kitabı, Türkçe olarak ilk kez 1999 yılında Harry Potter Büyülü Taş
adıyla, Mustafa Bayındır'ın çevirisiyle Dost Kitabevi tarafından yayımlandı.
Yeterince ilgi görmeyen bu baskıdan sonra serinin yayın haklarını Yapı Kredi
Yayınları satın aldı ve ilk kitabı 2001 yılında Harry Potter ve Felsefe Taşı
ismiyle ve Ülkü Tamer'in çevirisiyle tekrar yayımladı. Serinin bundan sonraki
kitapları Sevin Okyay ve oğlu Kutlukhan Kutlu tarafından Türkçeye kazandırıldı.
İkinci ve üçüncü kitaplar gecikmeli olarak Türkçeye çevrilmiş, dördüncü kitaptan
itibaren kitaplar dünyayla hemen hemen aynı zamanda Türkiye'de de
yayımlanmıştır.

Sevin Okyay ve Kutlukhan Kutlu tarafından yapılan Türkçe çeviriler başarılı
bulunmuştur.

Ayrıca kitaplarda "Tom Marvolo Riddle" - "I am Lord Voldemort" anagramının
Türkçe'ye sorunsuz aktarılabilmesi için "Marvolo" ismi "Marvoldo" şeklinde
çevrilmiştir. Böylece anagram Türkçe çeviriye "Tom Marvoldo Riddle" - "Adım Lord
Voldemort" şeklinde yansıtılmıştır.



https://tr.wikipedia.org/wiki/Osmanl%C4%B1_padi%C5%9Fahlar%C4%B1_listesi

Osmanlı Hanedanı’nın sultanı-azam'ları 1299’dan 1922’ye kadar kıtalararası geniş
bir imparatorluğa hükmetmiştir. Osmanlı İmparatorluğu zirvedeyken; kuzeyde
Macaristan, güneyde Somali, batıda Cezayir ve doğuda Irak'a kadar uzanmıştır.
İlk başlarda imparatorluk Bursa’da yönetilirken 1366'da Edirne başkent oldu. Son
olarak da Bizans İmparatorluğu’ndan alınan İstanbul başkent oldu. İmparatorluğun
ilk yıllarının anlatımında efsane ve gerçeği ayırmanın zor olması nedeniyle
değişen konular olmuştur; buna rağmen çoğu çağdaş bilginler imparatorluğun aşağı
yukarı 1299 yılında ortaya çıktığını ve kurucusunun Oğuz Türkleri’nin Kayı
Boyu’ndan gelen Osman Gazi olduğunu kabul eder. Osmanlı Hanedanı 36 sultanla 6
yüzyıl boyunca var oldu. Osmanlı İmparatorluğu, I. Dünya Savaşı’nda müttefik
olduğu İttifak Devletleri’nin yenilgiye uğraması sonucuyla tarih sahnesinden
silindi. İmparatorluğun İtilaf Devletleri tarafından bölünmesi ve ardından gelen
Kurtuluş Savaşı dan sonra Türkiye Cumhuriyeti’ nin doğmasına yol açtı.

Osmanlı İmparatorluğu var olduğundan beri mutlak monarşi ile yönetilirdi. Sultan
hiyerarşik Osmanlı sisteminde ve siyasi, askeri, hukuki, sosyal ve çeşitli
başlıklarda en üstteydi.[a] Teorik olarak sadece Allah’a ve yerine getirmesi
gereken Allah’ın yasaları (İslam’daki şeriat)’na sorumluydu. Onun ilahi görevi
İran-İslam başlıklarına yansıtılan "Allah’ın yeryüzündeki gölgesi" (zill Allah
fi’l-âlem) ve "yeryüzünün halifesi" (halife-i ru-yi zemin) olmaktı. Tüm devlet
dairesi onun hükmündeydi ve verdiği her karar ferman adı verilen kararnamede
yayımlanırdı. Başkomutandı ve tüm yurttaki resmi unvanıydı. 1453'te İstanbul'un
Fethi’nden sonra kendilerini Roma İmparatorluğu'nun varisi olarak görürlerdi bu
nedenle ara sıra Kayser ve İmparator unvanını kullanırlardı. 1517’de Mısır’ın
Fethi’nden sonra I. Selim halife unvanını da benimsedi. Böylece evrensel
Müslüman hükümdarı olduğunu iddia etti.[b] Yakın zamanlarda Osmanlı hükümdarları
tahta çıkmada Avrupa hükümdarlarının taç giyme törenine eşdeğer olarak Osman’ın
Kılıcı ile kuşatılırdı. Kuşatılmayan sultanın çocukları verasete uygun değildi.

Teoride ve ilkelerde teokratik ve salt olmasına rağmen, uygulamada padişah’ın
yetkileri sınırlıydı. Siyasi kararlarda hanedanın önemli üyelerinin görüş ve
tutumlarını dikkate alırdı, bürokratik ve askeri kuruluşlarda aynı zamanda dini
liderlerdi. 17. yüzyıldan bu yana, imparatorluk uzun süren durgunluk dönemine
girdi, bu dönemde sultanlar çok güçsüzleştiler. Birçoğu güçlü Yeniçeri Ocağı
tarafından tahttan indirildi. Tahta geçmesi yasaklı olmasına rağmen
Harem-özellikle hükümdarın annesi (Valide Sultan olarak da bilinir)- sahne
arkası önemli politik rollerde Kadınlar saltanatı dönemi boyunca etkili oldu.

Sultanların azalan güçleri ilk sultanların ve sonrakilerin saltanat
uzunluklarının farklılığından dolayı kanıtlandı. I. Süleyman, imparatorluğu 16.
yüzyılda doruk noktasına çıkaran, 46 yıllık saltanatı olan, Osmanlı tarihinin en
uzunuydu. V. Murat, 19. yüzyıl gerileme dönemine hükmeden, kayıtlardaki en kısa
saltanattı: saltanatı sadece 93 gün sürdü. Parlamenter monarşi V. Murat’ın
varisi II. Abdülhamit, imparatorluğun son mutlak ve ilk anasayasal monarşi
hükümdarı, zamanında resmileşti. dan beri Osmanlı hanedanının başı ve Osmanlı
tahtının sahibi Abdülmecit’in büyük torunu Bayezid Osman'’dır.

Aşağıdaki tablo Osmanlı sultanlarını ve son Osmanlı halifesini tarihe göre
sıralanmış olarak listeler. Tuğralar kaligrafik mühür ya da Osmanlı sultanları
tarafından kullanılan imzalardır. Onlar tüm resmi belgelerde, sikkelerde ve daha
önemlisi padişahın portresinin belirlenmesinde kullanılırdı. "Notlar" sütunu
padişahların ebeveynlerini ve kaderlerini içerir. Padişah'ın saltanatının sonu
doğal ölümle bitmediği zaman nedeni kalın gösterilir. İlk hükümdarlar için
genellikle saltanatının sonu ve varisinin tahta çıkması arasında bir zaman
vardır. Bunun nedeni tarihçi Quataert'e göre bu dönemde Osmanlı’da uygulanan en
yaşlı olan değil en uygun olanın tahta geçmesidir: sultan öldüğünde, bir galip
çıkana kadar tüm oğulları savaşmak zorundaydı. Bundan dolayı iç çatışma meydana
gelmiş ve kardeş katili gerçekleşmiştir, sultanın ölüm tarihi bu nedenle her
zaman varisin tahta geçmesiyle aynı tarihte değildir. 1617'de Şehzade sistemi,
en uygun olanın tahta geçmesi yerine yaşça en büyük olanın tahta geçtiği
sistemle (ekberiyet) değişti. Bu sistemle tahta ailenin en büyük erkeği geçti.
Bu da 17. yüzyıldan bu yana neden ölen sultanın yerine nadiren kendi oğlunun
genellikle amca ya da kardeşinin geçmesini açıklar. En büyük olanın tahta
geçtiği sistem (ekberiyet) 19. yüzyılda alınan başarısız sonuçlara rağmen
saltanatın sonuna kadar sürdü.

Wikimedia Commons'ta Osmanlı padişahları listesi ile ilgili çoklu ortam
kategorisi bulunur.



https://tr.wikipedia.org/wiki/Cristiano_Ronaldo

Cristiano Ronaldo dos Santos Aveiro (Portekizce söyleyişi: [kɾiʃ'tjɐnu
ʁuˈnaɫdu]; d. 5 Şubat 1985, Funchal), forvet pozisyonunda oynayan Portekizli
futbolcu. La Liga ekiplerinden Real Madrid takımında 7 numaralı formayı
giymektedir ve Portekiz Millî Futbol Takımı kaptanıdır.

Cristiano Ronaldo 5 Şubat 1985'te Funchal, Madeira'da doğmuştur. Maria Dolores
dos Santos Aveiro ve José Dinis Aveiro'nun son çocuklarıdır. İkinci ismi olan
Ronaldo'yu babası Ronald Reagan hayranı olduğu için koydu. Hugo adında bir
abisi, Elma ve Liliana Cátia adlarında iki ablası vardır.

Profesyonel olmadan önce Andorinha, CD Nacional ve son olarak Sporting Lizbon
genç takımında oynayan Ronaldo, 17 yaş altı Portekiz millî takımında da dikkat
çekmişti. Profesyonel kariyerine yine Sporting Lizbon'da başlayan genç oyuncu,
2003 yılından 2009 yılına kadar Manchester United'da oynadı. 2008-2009 sezonun
sonunda Real Madrid kulübüne transfer oldu.

Ronaldo'nun çocukluğunda tuttuğu takım Benfica'ydı. 8 yaşındayken, babasının
malzemeci olarak çalıştığı amatör takım olan Andorinha kulübünde oynuyordu.
Ronaldo 1995 yılında C.D. Nacional kulübüyle anlaştı ve bir unvan yarışmasında
başarılı olduktan sonra 3 günlük denemeliğine Sporting Lizbon'a gitti. Sporting
kulübü kendisini transfer ücretini açıklamadığı bir anlaşmayla renklerine kattı.

Ronaldo, Sporting'in genç oyuncularının eğitim gördüğü Alcochete futbol okuluna
katıldı. 1 sezon içinde Sporting U-16, U-17, U-18, B-takımı, ve A takımında
oynayan ilk ve tek oyuncu oldu. İlk çıktığı maçta Moreirense takımına 2 gol
attı. Ayrıca Avrupa 17 Yaş Altı Futbol Şampiyonası'nda oynuyordu.

Ronaldo 15 yaşındayken kendisine futbolu bıraktırmaya zorlayabilecek bir kalp
çarpıntısı tanısı konuldu. Sporting kulübü çalışanları bu durumdan haberdar
edildi ve annesi, Ronaldo'nun hastanede yatması için onayını verdi.
Hastanedeyken, kalbindeki probleme neden olan bölge, bir lazer operasyonuyla
yakıldı. Ameliyat sabahleyin başladı ve Ronaldo öğleden sonra taburcu edildi.
Sadece birkaç gün sonra antrenmanlara devam etti.

16 yaşındayken o zamanki Liverpool teknik direktörü Gérard Houllier tarafından
fark edildi, ama Liverpool, Ronaldo'nun henüz çok genç olduğunu ve yeteneklerini
geliştirmesi gerektiğine karar verdi ve reddetti.. 2003 yılının yazında
Lizbon'da Estádio José Alvalade stadının açılış maçında, Sporting Lizbon'un
Manchester United'ı 3-1 mağlup ettiği maçta Manchester United teknik direktörü
Alex Ferguson'un dikkatini çekti. Ronaldo'nun performansı Manchester United'li
futbolcuları da etkiledi ve Alex Ferguson'a Ronaldo'yu transfer etmesi için
istekte bulundular.

Tam üç kez Ballon d'Or ödülünü kazanan Johan Cruyff 2 Nisan 2008'de yaptığı bir
röportajında: "Ronaldo, Manchester United tarihindeki iki harika futbolcu George
Best ve Denis Law'dan daha iyi bir futbolcudur." demiştir.

Ronaldo, Manchester United'ın ilk portekizli oyuncusu oldu. FA Premier lig
2002–2003 sezonundan sonra 12.24 milyon sterline transfer edildi. Daha önce
George Best, Bryan Robson, Eric Cantona, David Beckham gibi futbolcuların
giydiği 7 numaralı formadaki beklentilerin yaratabileceği baskıları istemediği
için 28 numaralı formayı tercih etti (Sporting'te giydiği forma numarası
28'di.) :

Ronaldo takımıyla ilk maçına Bolton Wanderers'ı 4-0 yendikleri maçta 60.dakikada
dahil oldu. Manchester United'taki ilk golünü 1 Kasım 2003'te Portsmouth'u 3-0
yendikleri maçta frikikten attı. United'ın Premier Ligdeki 1000. golünü 29 Ekim
2005'te Middlesbrough'a 5-1 yenildikleri maçta attı. Tüm müsabakalarda 10 gol
kaydetti ve taraftarların oylamasıyla Ronaldo, ilk ödülü olan FIFPro Special
Young Player of the Year ödülünü kazandı.

Ronaldo, 2006 yılının Kasım ve Aralık ayında artarda Barclays Ayın Futbolcusu
şerefine erişti. Dennis Bergkamp ve Robbie Fowler'dan sonra Premier Lig
tarihinde bu şerefe ulaşan 3.futbolcu oldu. Kariyerindeki 50. golünü Manchester
City'ye attı. Yıl sonunda ""FIFPro Special Young Player of the Year"" ödülünü
tekrar kazandı.

Mart 2007'de ortaya çıkan, Real Madrid'in Ronaldo için bugüne kadar görülmemiş
80 milyon euro'luk transfer teklifi dedikodularına rağmen, 13 Nisan'da kendisini
Manchester United tarihinde en fazla ödenen futbolcu yapan haftalık 120000
sterlinlik (toplam 31 milyon £) 5 senelik anlaşma yaptı.

Aralık 2006'da Middlesbrough'ya karşı oynanan maçta teknik direktör Gareth
Southgate tarafından kendisini yere attığı iddiasıyla eleştirildi. 4 Şubat
2007'de, Tottenham Hotspur maçında kazandığı penaltıda Tottenham kanat oyuncusu
Steed Malbranque tarafından küçük bir temasa olmasına rağmen kendisini yere
attığı iddiasıyla tekrar suçlandı. Tüm tartışmalara rağmen Ronaldo çok sayıda
kişisel ödül kazandı. İngiltere'de Yılın Futbolcusu Ödülü ve İngiltere'de Yılın
Genç Futbolcusu Ödülü ödüllerini kazandı. Andy Gray ile birlikte bu şerefe
erişen tek futbolcu oldu. Nisan ayında İngiltere'de Taraftarların Oyuncusu
ödülünü de kazanarak üçlemiş oldu. Ayrıca Ronaldo 2006-2007 sezonunda Premier
Lig Yılın Takımında yer alan 7 Manchester United futbolcusundan biriydi.

Ronaldo için 2007-2008 sezonu Portsmouth'lu oyuncu Richard Hughes'e kafa attığı
maçta kırmızı kart görmesiyle başladı. 3 maç ceza aldı Ronaldo bu tecrübeden
sonra "çok şey" öğrendiğini ve gelecekte oyuncuların kendisini kışkırtmasına
izin vermeyeceğini söyledi. Şampiyonlar Ligi grup maçlarında Sporting Lizbon'a
karşı deplasmanda attığı golle galibiyeti getirdi ve ayrıca evinde oynadığı
maçta da uzatmalarda attığı golle Manchester United'ın grupta lider olmasını
sağladı

2007 Ballon d'Or'ı Kaká'nın ardından ikinci, FIFA Dünyada Yılın Futbolcusu
ödülünde Kaká ve Lionel Messi'nin ardından 3. oldu.

Ronaldo Manchester United forması altında ilk hattrickini 12 Ocak 2008'de Old
Trafford'da Newcastle United'ı 6-0 yendikleri maçta yaptı. Böylece Manchester
United Premier Lig'de liderliğe yükseldi. Reading'i 2-0 yendikleri maçta 23.
golünü kaydetti, ki önceki sezon attığı gol sayısı da 23'tü. 20 Şubat'ta Lyon
ile yaptıkları Şampiyonlar Ligi eleme maçında belirlenemeyen bir Lyon taraftarı
sürekli olarak Ronaldo'ya ve takım arkadaşı Nani'ye yeşil lazer tuttu. 1 ay
sonra Lyon bu olaydan dolayı 5000 isviçre frankı (£2,427) para cezasına
çarptırıldı.

19 Mart 2008'de, Bolton'u 2-0 yendikleri maçta takımının iki golünü de attı ve
ilk defa Manchester United'ın kaptanlığını yaptı. Attığı ikinci gol, Ronaldo'nun
o sezon attığı 33. goldü. Böylece 1967–68 sezonunda attığı 32 golle George
Best'e ait olan 40 senelik rekoru kırmış oldu. 29 Mart'ta Aston Villa'ya attığı
golle beraber, İngiltere'de ve Avrupa kupalarında oynadığı toplam 37 maçta 35
gole ulaştı. Ronaldo'nun bu süper gol serisi, 2007–08 Avrupa Altın Ayakkabı
Ödülü'nü ilk defa bir kanat oyuncusunun kazanmasını sağladı. Real Mallorca'lı
Dani Güiza'nın 8 puan önünde bu ödülü kazandı.

Ronaldo, 21 Mayıs'ta 2008 UEFA Şampiyonlar LigiFinali'nde ayrıca ligdeki rakibi
Chelsea'ye karşı maçın 26. dakikasında açılış golünü attı. Penaltı atışlarında
kaçırdığı gol, Chelsea'ye Şampiyonlar Ligi Kupası'ni kazanma fırsatı verdi ama
John Terry'nin de penaltı kaçırmasıyla, Manchester United penaltılari 6-5
kazandı. Ronaldo UEFA Fans' Maçın Adamı seçildi, ve o sezon attığı toplam 42
golle, Denis Law'ın 1963–64 sezonunda eriştiği rekorunun sadece 4 gol gerisinde
tamamladı.

5 Haziran 2008'de Sky Sports, Ronaldo'nun Real Madrid tarafından kendisine daha
önce yapılan sözde transfer teklifindeki miktar ile aynı miktarda para verilmesi
durumunda bu takıma gidebileceğini söylediğini bildirdi. Manchester United 9
Haziran'da Real Madrid'i FIFA'ya şikayet etti ama FIFA herhangi bir şey yapmaya
gerek duymadı. Transfer spekülasyonları 6 Ağustos'a kadar sürdü ta ki
Ronaldo'nun en az bir sene daha Manchester'da kalacağını söylemesine kadar
spekülasyonlar devam etti.

Ronaldo 7 Temmuz'da Amsterdam'da ayak bileğinden ameliyat oldu. 17 Eylül'de
Manchester United'ın 2008–09 UEFA Şampiyonlar Ligi grup maçlarında Villarreal
ile 0-0 berabere kaldığı maçta Park Ji-Sung'ın yerine 60.dakikada oyuna dahil
oldu. Sezondaki ilk golünü 24 Eylül'de Lig Kupası 3.tur maçında Middlesbrough'yu
3–1 yendikleri maçta attı.

15 Eylül 2008'de Stoke City'yi 5-0 yendikleri maçta Ronaldo Manchester United
forması altında oynadığı tüm müsabakalardaki 100. ve 101. golünü attı. Attığı 2
gol de serbest vuruştandı. Ronaldo böylece Premier Lig'deki mücadele eden tüm
takımlara gol atmış oldu. 2 Aralık 2008'de Ronaldo, George Best'in 1968'de
kazandığı Ballon d'Or'dan sonra bu ödülü kazanan ilk Manchester United'lı
futbolcu oldu. İkinci Lionel Messi'nin 165 puan önünde 446 puan topladı.
Manchester United 19 Aralık'ta, 2008 FIFA Dünya Kulüpler Kupası'nda şampiyon
oldu ve Ronaldo turnuvada attığı iki golle "Silver Ball" ödülünü kazandı. 12
Ocak 2009'da FIFA Dünya'da Yılın Oyuncusu Ödülü'nü kazanan ilk Premier Lig
futbolcusu oldu. Ayrıca, Luis Figo'dan sonra bu ödülü kazanan ilk Portekizli
futbolcu oldu.

Şampiyonlar Ligi'nde Inter Milan'ı 2-0 yenip çeyrek finale çıktıkları maçta 1
gol attı. 5 Nisan 2009'da Aston Villa'yı 3-2 yendikleri maçta takımının ilk 2
golünü attı. Ronaldo Şampiyonlar Ligi çeyrek final ikinci maçında Porto'ya 36
metre mesafeden harika bir gol attı ve bu sayede Manchester United yarı finale
yükseldi. Bu golü Alex Ferguson çok övdü ve maçtan sonra bu golün Ronaldo'nun
attığı en güzel gol olduğunu söyledi. 5 Mayis 2009'da Emirates Stadyumu'nda
Arsenal ile oynanan Şampiyonlar Ligi yarı final rövanş maçında Manchester
United, Arsenal'in evinde 27 maçlık yenilmezlik serisine 3-1'lik skorla son
verdi ve finale çıktı. Ronaldo bu maçta 2 gol ve 1 asistle oynadı. Bu maçtaki
ilk golünü 35 metre mesafeden serbest vuruştan attı. 2008-09 sezonunda Ronaldo
tüm müsabakalarda toplam 53 kez forma giydi ve 26 gol kaydetti.

11 Haziran 2009'da Manchester United, Real Madrid tarafından yapılan 80 milyon
sterlinlik (94 milyon euro) teklifi Ronaldo'nun takımdan ayrılmak istediğini
tekrar belirtmesi üzerine kabul etti. Kulübün sahipleri olan Glazer ailesi bu
transferi onayladı. Transferın tamamlanmasından sonra Ronaldo, kendisini
futbolcu olarak yetiştirdiği için Alex Ferguson'a minnettar olduğunu belirtti ve
"Kariyerimdeki en önemli ve en etkili faktörlerden biri" dedi.

2007-2008 sezonunda toplam 42 gol atarak George Best'in bir sezonda en çok gol
atan kanat oyuncusu rekorunu kırmıştır. Ligde 31 gol atarak gol kralı olmuştur.
Aynı sezon Premier League şampiyonluğunu yeniden yaşamıştır. FIFPro Dünya'da
Yılın Oyuncusu Ödülü ve FIFA Dünya'da Yılın Oyuncusu Ödülü'ne layık görülmüştür.
2006-2007 yılında yaptığı gibi 2007-2008 sezonunda da İngiltere'de hem yılın
futbolcusu hem de yılın genç futbolcusu seçilmiştir. 1977'de Andy Gray'den sonra
bu ödüllerin ikisinide aynı sene içinde almayı başarmış olan ilk sporcudur.
Manchester United'ın 40 yıl sonra Ballon d'Or ödülünü kazanan ilk futbolcusu
olmuştur.

İspanya'nın Real Madrid takımında oynamaktadır ve 94 milyon € bonservis bedeli
ile şu anda dünyanın en pahalı üçüncü futbolcusudur. 26 Haziran tarihinde Real
Madrid, Ronaldo'nun 1 Temmuz'dan itibaren takımda olacağını ve sözleşmesinin 6
yıllık olduğunu açıkladı. Real Madrid'in sitesinden yapılan açıklamada ayrıca; 6
Temmuz 2009 Pazartesi günü Cristiano Ronaldo'nun Santiago Bernabéu Stadyumu'nda
taraftarın karşısına çıkarılacağı ve Portekizli oyuncunun yıllık 13 milyon Euro
alacağı belirtildi. Santiago Bernabéu'da yapılan törenle, Ronaldo basın ve
taraftarlara tanıtıldı ve yaptığı açıklamada en büyük hayalinin gerçekleştiğini
ve bunun inanılmaz olduğunu söyledi. Törende kulüp tarihinde bir ilk yaşandı ve
80,000'den fazla taraftar stada akın etti. Böylece 1984 yılında Maradona'nın
Napoli'deki transfer töreni için stada gelen 75,000 rekor taraftar sayısı da
kırılmış olmuş oldu. 9 numaralı forması, efsane Real Madrid'li eski futbolcu
Alfredo di Stéfano tarafından verildi. Ronaldo, Real Madrid formasıyla ilk
maçına 21 Temmuz'da Shamrock Rovers takımına karşı çıktı. İlk golünü Liga de
Quito takımına bir hazırlık karşılaşmasında penaltıdan attı. La Liga'da oynadığı
ilk maç Deportivo La Coruña'ya karşıydı. Real Madrid'in 3-2 üstünlüğüyle biten
bu karşılaşmada Ronaldo takımının 2. golünü penaltıdan kaydetti. 15 Eylül
2009'da Şampiyonlar Ligi'ne iyi bir başlangıç yaptı. FC Zürich'i deplasmanda 5-2
yendikleri maçta serbest vuruşlardan 2 gol attı. 20 Eylül'de Santiago
Bernabéu'da La Liga'nın yeni takımı Xerez CD'ye de 2 gol attı.

Sonraki hafta Villareal deplasmanında attığı golle yıldızlaşan Ronaldo, La
Liga'da oynadığı 4 maçta toplam 5 gole ulaştı ve Real Madrid kulübü tarihinde
çıktığı ilk 4 lig maçında da gol atmayı başaran ilk futbolcu olarak tarihe
geçti.

Ronaldo, Real Madrid'de gösterdiği yüksek performansını 30 Eylül 2009 tarihinde
Şampiyonlar Ligi grup maçlarında Bernabeu'da Marsilya'yı 3-0 mağlup ettikleri
maçta 2 gol atarak devam ettirdi.

10 Ekim 2009'da Macaristan ile yaptıkları millî maçta ayak bileğinden
sakatlandı. 1 ay sahalardan uzak kalacağı açıklandı. Ronaldo, 3 Kasım 2009'daki
Şampiyonlar Ligi'ndeki Milan maçında oynamayı hedeflediğini söyledi.. Fakat
sakatlığı iyileşmedi. Milan maçında oynayamayan Ronaldo, 29 Kasım'daki Barcelona
maçına kadar hazır olmak istediğini söyledi.

2010-11 sezonunun başında Raúl, Schalke 04' e gittiğinde Ronaldo 7 numaralı
formayı aldı ve müthiş bir sezon geçirdi. Bu sezonda 54 resmi maça çıkan C.
Ronaldo 53 gol atmayı başardı ve Real Madrid tarihindeki bir sezonda en fazla
gol atma rekorunu kırdı. Önceki rekor 49 golle efsanevi futbolcu Ferenc Puskás'a
aitti. Ligde ise 34 maçta 40 gol atarak, 82 yıllık lig tarihinin bir sezonda en
çok gol atan futbolcusu olmayı başardı. Bu şekilde daha önce 38 golle Real
Madrid'li Hugo Sánchez (1989-90) ve Athletic Bilbao'lu Telmo Zarra’ya (1950-51)
ait olan La Liga’da bir sezonda en fazla gol atma rekorunu da kırmış oldu.

Attığı 40 gol ile La Liga gol kralı oldu ve 2007-08 sezonunda bir kanat oyuncusu
olarak ilk defa kazandığı Avrupa Altın Ayakkabı Ödülü'nü tekrar kazanmayı
başardı.

2011-12 sezonunun başında La Liga’da Real Madrid'in Real Zaragoza deplasmanda
6-0 mağlup ettiği maçta, C. Ronaldo sezona hat-trick yaparak başladı. Mesut
Özil’in ilk 11’de sahaya çıktığı maçta millî futbolcular Nuri Şahin ve Hamit
Altıntop sakatlıkları nedeniyle ilk maçta kadroda yer almadı.

Attığı 46 gol ile La Liga gol kralığında ikinci oldu ve La Liga'da 38 maçta 46
gol 13 asist yapan C. Ronaldo toplamda ise 55 maçta 60 gol atmış bu maçlarda 17
asist yapmayı başarmıştır.

2012-2013 sezonunda La Liga'da iki hafta boş geçen Ronaldo, 3. haftada
Granada'ya 2 gol atmayı başarmıştır. Bu sezonda Real Madrid formasıyla çıktığı
55 maçta 55 gol ve 14 asistlik performans sergilemiştir. 13 sarı kart ve 1
kırmızı kart görmüştür.

2013-14 sezonunda 2013 yılında attığı 69 gol ile FIFA Ballon d'Or ödülünü
kazandı. 2013 yılında 59 maçta attığı 69 golün 18'ini sol ayak, 37'sini sağ
ayakla, 14'ü de kafayla kaydetti. 59 maçta 8 kez hat-trick yaptı ve 69 golün 6
tanesini free kick'den attı ayrıca bu maçlarda 17 de asist yaptı. 59 Maçta 69
gol atarak maç başına 1,17 gol istatistiği yakaladı.

1 Kasım 2014 tarihinde kariyerindeki 700. maçına çıktı. 395 birinci lig maçı, 55
Kupa, 12 Lig Kupası, 7 Süper Kupa, 112 Avrupa Kupası, 2 FIFA Dünya Kulüpler
Kupası, 1 UEFA Süper Kupa ve 116 Millî takım maçı olmak üzere toplamda 700.
maçına çıkan C.Ronaldo bu maçlarda 448 gol atıp 108'de asist yapmıştır.

Ronaldo Portekiz millî takımında ilk defa Ağustos 2003'te Kazakistan'ı 1-0
yendikleri maçta oynadı. 2004 Avrupa Futbol Şampiyonası için kadroya çağrıldı.
Yunanistan'a 2-1 yenildikleri maçta ve Hollanda'yı yarı finalde 2-1 yendikleri
maçta birer gol attı. Turnuvada 2 gol atmasına rağmen turnuva ilk onbirine
seçildi. Aynı yıl ayrıca 2004 Yaz Olimpiyatları Futbol Turnuvası'nda da sahne
alan yıldız futbolcu başarısıyla herkesin begenisini kazandı.

Ronaldo, Avrupa kıtasındaki Dünya Kupası grup elemelerinde 7 golle en çok gol
atan 2. futbolcuydu. Dünya Kupası'ndaki ilk ve tek golünü penaltıdan İran'a
attı.

1 Temmuz 2006'da çeyrek finalde İngiltere ile karşılaştıkları maçta, Ronaldo'nun
Manchester United'tan takım arkadaşı Wayne Rooney, Portekizli defans oyuncusu
Ricardo Carvalho'nun üzerine bastığı için oyundan atıldı. Rooney'nin oyundan
atılışından sonra yedek kulübesine göz kırpmasından ötürü İngiliz medyasında
Ronaldo'nun kızgın tavırları nedeniye hakem Horacio Elizondo'nun kararını
etkilediği spekülasyonları yer aldı. Ronaldo maçtan sonra Rooney'nin arkadaşı
olduğunu ve onun oyundan atılmasını istemediğini söyledi. 4 Temmuzda, hakem
Elizondo Rooney'nin oyun kurallarını çiğnediği için atıldığını ve Ronaldo ile
Rooney arasında geçen arbedeyle bir alakasının olmadığını söyledi ve konuya
açıklık getirdi.

İngiliz medyasının öfkeli tepkisi Ronaldo'yu Manchester United'tan ayırmanın
eşiğine getirdi ve Ronaldo İspanyol günlük spor gazetesi Marca'ya verdiği
röportajda açıkça Real Madrid'e gitmek istediğini söyledi. Bu spekülasyona
karşılık Alex Ferguson, Portekizli asistanı Carlos Queiroz'u Ronaldo'nun fikrini
değiştirmesini sağlamak için yanına yolladı. Ronaldo takımında kaldı ve Nisan
2007'de sözleşmesini 5 sene uzattı.

Ronaldo, Portekiz'in Fransa'ya mağlup olduğu yarı final karşılaşmasında
ıslıklandı ve turnuvanın En İyi Genç Oyuncu ödülünü İngiliz taraftarlardan gelen
olumsuz e-posta kampanyası nedeniyle kazanamadı. Bu oyların sadece adaylık
sürecini etkilemesine rağmen, FIFA'nın Teknik Çalışma Ekibi Ronaldo'nun
davranışlarını kararda bir etken olarak gösterdi ve ödülü Almanya'dan Lukas
Podolski'ye verdi.

6 Şubat 2007'de yani 22. yaşgününden 1 gün sonra Brezilya ile karşılaştıkları
hazırlık maçında ilk defa millî takım kaptanlığı yaptı. Bu değişiklik 2 gün önce
vefat eden Portekiz Futbol Federasyonu başkanı Carlos Silva'nın şerefineydi. O
zamanki Portekiz teknik direktörü Luiz Felipe Scolari'nin açıklaması şöyleydi:
"Carlos Silva, Ronaldo'yu kaptan yapmamı rica etti. Kaptan olması için çok genç,
ama Silva rica etti ve o artık aramızda değil."

Ronaldo 2008 Avrupa Futbol Şampiyonası elemeleri'nde 8 gol attı, ama Portekiz
çeyrek finalde Almanya'ya elendiği için turnuvayı 1 golle tamamlayabildi.
Portekiz millî takımının başına Carlos Queiroz'un gelişiyle birlikte Ronaldo
takım kaptanı oldu.

10 Ekim 2009'da 2010 FIFA Dünya Kupası elemeleri'nde Macaristan'ı 3-0 yendikleri
maçta Ronaldo ilk golün asistini yaptı.

Ronaldo 2007'de Moments adını verdiği otobiyografisini yazdı. 15 Aralık 2007'de
yayınlandı. Bunun yanı sıra aynı sene içerisinde Manchester United kulübündeki
yükselişinden, ayrıca arkadaşlarından ve ailesinden bahsedildiği The Boy Who Had
A Dream adındaki DVD'si, ve 27 Ekim 2008'de hayatını ve kariyerini anlatan,
ayrıca Manchester United'de 7 numaralı formayı giyen ünlü futbolcularla
kendisinin karşılaştırıldığı The Story adlı DVD'si piyasaya sürüldü.

Pepe Jeans, Fuji Xerox, Extra Joss, Coca Cola, Suzuki, Castrol ve Türk Telekom
gibi çeşitli markaların reklamlarında oynamıştır. Fifa Street 2 ve Pro Evolution
Soccer 2008, Pro Evolution Soccer 2012 gibi bilgisayar oyunlarında kapak
oyuncusu olmuştur. Nike şirketiyle sponsorluğa sahiptir. Nike şirketinin
yarattığı Joga Bonito takımının oyuncuları arasında bulunmaktadır.

Ronaldo, kızkardeşiyle beraber "CR7" adı altında bir butik mağazası açtı (adının
ilk iki harfini ve forma numarasını içeriyor) Şu anda 2 tane CR7 mağazası
vardır. Bunlardan biri Lizbon, diğeri ise Madeira şehrindedir.

Forbes'e göre Cristiano Ronaldo 2008 yılında dünyanın en çok kazanan 5.
futbolcusudur. 21 milyon $ net gelirinin 12 milyon dolarını Manchester
United'dan, 9 milyon dolarını ise Nike ve Coca Cola gibi markalarla yaptığı
sponsorluklarla elde etmiştir.

8 Ocak 2009'da Ronaldo, Manchester Havalimanı yakınlarındaki bir tünelde Ferrari
599 GT marka otomobiliyle bariyerlere çarparak kaza yaptı. Kazadan şans eseri
yara almadan kurtuldu. Birkaç saat sonra antrenmanlara katıldı.

Ronaldo, 2007'de meme kanseri olan annesinin tedavi edildiği hastaneye 2009
yılının mart ayında 100.000 sterlin bağış yaptı. Annesinin hayatını kurtaran
doktorlara ve hemşirelere çok minnettar olduğunu söyledi.

Ekim 2009'da Giorgio Armani, Ronaldo'nun Emporio Armani erkek iç çamaşırı ve
jeans modelliğini David Beckham'dan alacağını duyurdu. Sonrasında Ronaldo,
reklamlarda 2010 yılının ilkbaharından itibaren oynamıştır.



https://tr.wikipedia.org/wiki/Sosyal_demokrasi

Sosyal Demokrasi, reformist ve tedrici metotlarıyla birlikte demokratik
toplumculuğu kurmayı hedefleyen politik bir ideolojidir. Bir diğer tanım olarak
sosyal demokrasi, evrensel değerlerle uyumlu olarak yurttaşların bireysel ve
toplumsal gereksinimlerini sağlamayı hedefleyen devlet veya bu yöndeki politika
ve kapitalist ekonomi içinde ortaklaşa uyum düzeni olarak da tanımlanmaktadır.
Batı ve Kuzey Avrupa’da 20. yy’ın ikinci yarısından sonra göze çarpıcı biçimde
görülmeye başlayan toplumsal modeller ve ekonomik politikaların kastedildiği
model sıklıkla bu biçimdir. Bir başka tanımlanma biçimine göre sosyal demokrasi,
kapitalizmin neden olduğu eşitsizlik ve adaletsizlikleri demokratik sistem
içinde kabul edilebilir düzeye indirmeyi amaçlayan siyasi ideolojidir.

İkinci Enternasyonal’de ortaya çıkan yeniden biçimlendirmeciler ve devrimci
sosyalistler arasındaki bölünmenin ardından sosyal demokratlar, kapitalizmin bir
ilerleme süreci içinde sosyalist ekonomiye dönüştürülmesini savundular.

Sosyal demokrasi düşüncesi, tek kabul edilebilir hükümet biçiminin hukukun
üstünlüğü yönetimi altındaki temsili demokrasi olduğunu öne sürmektedir.

Demokratik karar alma mekanizmasını genişleterek politik demokrasinin ötesinde
ekonomik demokrasiye kadar; iş gücüyle çalışanların ve diğer ekonomik
paydaşların yeterli miktarda birlikte karar alma haklarını ilerletmeyi amaçlar.
Kapitalizmin neden olduğu sosyal eşitsizlik, yoksulluk ve çeşitli grupların
haksız davranışlarına karşı çıkarken diğer yandan tümden bir denetimsiz piyasa
ekonomisine ya da tümden bir planlı ekonomi modeline karşı çıkar.

Sosyal demokrasi sendikal işçi hareketiyle yakın bir bağ içindedir ve iş gücü
ile çalışan işçiler ve işveren arasında toplu görüşme usulünü destekler. Sosyal
demokrat partilerin büyük birçoğunluğu Sosyalist Enternasyonal ile yakın bir
ilişki içindedir. Sosyalist Enternasyonal'in tanımına göre sosyal demokrasi;
özgürlük, 'eşitlik, adalet ve dayanışma temellerine oturur.

Sosyal demokrasi olgusu, 19. yüzyılın ikinci yarısından bu yana emekçi
sınıfların yürüttüğü sosyal ve siyasal mücadeleler ile egemen sınıfların
verdikleri ödünler sonunda varılan uzlaşmanın ürünüdür. Bu süreçte klasik
liberal demokrasinin temellerini oluşturan değerler sistemi (kapitalizm, siyasal
demokrasi, çoğulculuk vb.) korunmuş, ama sosyal adalet, sosyal devlet, sosyal
haklar gibi yeni değerlerle beslenmiştir

Sosyal demokrasi hareketi önceleri Vladimir Lenin gibi devrimci sosyalistleri de
kapsıyordu. Daha sonra evrimci yaklaşım baskın çıktı ve sosyal demokrasi
proleter devrime karşı bir ideoloji halini aldı. Sosyal demokrasinin bu evrimci
yaklaşımının en önemli temsilcisi Eduard Bernstein'dır.

Sosyal demokrasi anlayışının devlete sosyal ödevler yükleyip ekonomik yaşama
halk kitleleri yararına müdahale olanakları sağlaması sınıflararası farklılık ve
gerginlikleri yumuşatıcı bir rol oynamış, kapitalizmi ve batı tipi demokrasiyi
aşmayı amaçlayan radikal devrimci akımlara karşı da bir set oluşturmuştur. Bu
açıdan bir olgu ve anlayış olarak sosyal demokrasi, sosyal demokrat akım ve
hareketlerin 20. yüzyıldaki felsefe ve programlarına denk düşer.

Sosyal demokrasi, hem uluslararası devrimci sosyalizmden ve Marks ve Engels’in
dokrininden hem de Ferdinand Lasalle’in reformist sosyalizmlerinden etkilenerek
19. Yüzyılda ortaya çıktı.

Tedrici evrimsel ve reformist yaklaşımı savunan Frank Podmore tarafından 1884’te
kurulan Fabian Derneği, sosyal demokraside Marks dışı temel bir etkilenme yönü
oldu. Fabiancı yaklaşımın Eduard Bernstein’ın revizyonist görüşlerinden yoğun
bir biçimde etki gördüğü belirtilmektedir.

Bernstein, Marks ve Engels tarafından geliştirilen temel doktrinlerin pek çoğunu
hatalı ve zamanı geçmiş olarak değerlendirerek ret etti. Bernstein, klasik
Marksizm ve ortodoks Marksizmin ‘sosyalist devrimin gerekliliği’ ve ‘sınıf
çatışması’ tezlerine karşı çıkarak sosyalizmin temsili demokrasi ile ve sınıfa
bakılmaksızın evrimsel bir süreç ile ulaşılabileceğini öne sürdü. Kamusal
yatırım, kooperatifli işbirliği ve özel girişimlerin birlikte varlığından oluşan
bir karma ekonomi modelinin; özel girişimlerin kooperatif işbirliğine dönüşmesi
öncesinde uzun bir sürecin geçmesi gerekeceğini öne sürdü.

1930’larda, özellikle Carlo Roselli’nin etkisiyle liberal sosyalizme yönelerek
Marksizm’den ayrıştı. Bu aynı zamanda faşizme karşı liberal ve sosyal
demokratlardan oluşan bir ittifakı doğurdu. Bu bakışların oluşumunda
Bernstein’ın, Marksın liberalizm karşıtlığını bütünüyle ret ederek sosyalizmi eş
güdümlenmiş liberalizm olarak tanımlaması etkili oldu.

İkinci Dünya Savaşı sonrası dönemde, Avrupa’da sosyal demokratların pek çoğu
Marksizm ile olan ideolojik bağlarını terk etti ve bunun yerine yönlerini
kapitalizmi sosyalizme dönüştürecek toplumsal politika reformunu vurgulamaya
doğru değiştirdiler.

Sosyal demokratlarca yeni liberalizm olarak tarif edilen ve bir sosyal demokrasi
biçimi olmadığı belirtilen Üçüncü Yol 1990’larda ortaya çıktı.

Sosyal demokrasiden bir ayrılma olarak kabul edilen bir diğer akım piyasa
sosyalizmi olarak adlandırıldı.

Sosyal demokrasi bir üçüncü yoldur, eski solla yeni sağ arasında refah devletine
yakın, sanayileşmeci bir Batı Avrupa siyasal akımıdır. Genel oy, özgürlükler ve
hakların savunulması amacıyla İkinci Enternasyonal'de güçlü bir akım olmuştur.
Alman Konfederasyonu'nda SPD'nin (1863) ortaya çıkışı, İskandinav ülkelerindeki
hareketler, Avusturya demokrasisi bu akıma yön vermiştir.

Britanya'da Fabianizm'in etkisi ve İşçi Partisi'nin yapısı ihtilalci olmayan
revizyonist hareketleri ortaya çıkardı. Demokratikleşme sayesinde sosyal hareket
gerçekleşecekti, Bernstein devrimin olacağına inanmıyordu. Hiçbir telos yoktu,
proletarya devrimi yoktu. Kautsky, Bebel demokrasiyi amaç edindiler. İkinci
Enternasyonal'den kopanlar, Rosa Luxemburg ve Spartakistler devrimci hareket
içinde kalmaya devam ettiler. Sosyal demokratlar giderek Marksizm'den koptular.
1929 ekonomik krizinden sonra Keynesçilik ve plancılık kuramları sosyal
demokrasiyi daha çok etkiledi.

İskandinav sosyal demokratları üretim araçlarının mülkiyeti yerine üretilen
eşyanın adil bölüşümünü savunmaya başladı. 60'lardan 80'lere kadar sosyal
demokrat iktidarlar Avrupa'da hükûmet oldu. Ancak, refah devleti politikalarının
sona ermesiyle Yeni Sağ'ın yükselişine karşı yeni kuramlar üretildi. İktisadi
kuramlar öne çıktı ve Friedmancılık tesirinde kalan sağ iktidarlara, Reagan ve
Thatcher'a karşı Tony Blair'in küreselciliği, ulus aşırıcılığı işçi sınıfından
rağbet gördü.

Sosyal demokrasinin ortaya çıkış süreci, Ferdinand Lassalle tarafından kurulan
Alman İşçileri Genel Birliği (General German Workers' Association veya kısaca
ADAV)’nin yükselişe geçtiği 1860’lara kadar gitmektedir.

Birinci Enternasyonal olarak da bilinecek olan Uluslararası Emekçiler Birliği
(International Working Men’s Association)’nin çeşitli işçi örgütlerinin bir
araya gelmesiyle 28 Eylül 1864’te Londra’da kuruldu. Böylece değişik
duruşlardaki sosyalistler bir araya geldiler. 32 kişilik geçici Genel Konseyinin
Başkanlığına Karl Marks’ın seçildiği Birinci Enternasyonal kuruluşundan itibaren
Marksizim, Prodhonculuk, Blanqui’cilik, Bakuninci anarşizm gibi akımların
arasındaki çekişmeleri yaşadı. Sosyalizmde devletin rolü ve merkezilik gibi
konularda buna karşı çıkan Mikhail Bakunin ve merkeziyetçi sosyalizmi savunan
Marks arasındaki mücadele sonunda Bakuninciler 1872 tarihli Lahey Kongresinde
Birinci Enternasyonal’den ayrıldılar.

Lasalle bir Marksist olmamakla birlikte Marx ve Engels’in teorilerinden
etkilenmiş ve sınıf çatışmasının varlığını ve önemini kabul etmişti. Bununla
birlikte Lasalle, Marks ve Engels’in Komünist Manifestosunda belirttikleri sınıf
çatışmasını daha ılımlı bir biçimde öne sürmüştü.

Marx’ın devletin proteler sınıf hakimiyetine ulaşılmasında bir enstrüman olarak
rolünü olumsuz olarak değerlendiren bakışına karşı Lasalle devleti kabul
etmekteydi. Lasalle, devleti işçilerin kendi faydalarını ilerletebilecekleri ve
hatta işçilerin yönetimindeki kooperatifler tabanında bir ekonomiye dönüşümün
içinde değerlendirdi. Lasalle’in stratejisi öncelikli olarak seçimlere dayalı ve
reformist bir metot olarak çalışan sınıfın kendisi için mücadele verecek bir
politik partiye gereksinimi olduğu yönündeydi.

ADAV'ın parti gazetesi "Sosyal Demokrat" (Der Sozial-Demokrat) olarak
adlandırıldı. Marx ve Engels bu adlandırmaya hazzetmeyen bir tavırla
yaklaştılar. Engels bir keresinde şöyle yazdı: "Ama ne başlık: Sosyal Demokrat!
Neden daha basitçe Proleteryan değil? " Marx da Sosyal Demokrat’ın kötü bir
isimlendirme olduğu konusunda Engels’le aynı fikirdeydi.

Liberal kapitalistlerin sosyalist politikalara karşı çıkmaları üzerine Lassalle,
ihtilaflı bir biçimde Otto von Bismarck gibi aristokratik toprak sahipleri olan
tutucu junker’lerle burjuvazi karşıtı tutumları nedeniyle taktiksel bir ittifaka
girdi. Lassalle’nin, sırası geldiğinde aynı biçimde yaklaşım göstermeyeceği
varsayılan Bismarck ile yakın bir politika içinde bulunması nedeniyle ADAV
içinde bulunan Liebknecht gibi Marksist politikacılar bu yakınlaşmaya karşı
çıktılar. Liebknecht’in Die Sozial-Demokrat’taki editörlük görevinden istifa
etmesi ve 1865’te ADAV’dan ayrılmasının ardından Marksist August Bebel ile
birlikte Sosyal Demokrat Emekçiler Partisi (SDAP)’ni kurması ile partide bölünme
yaşandı. SDAP; Petit-Bourgeois Almanya Sakson Partisi (SVP), ADAV’dan ayrılanlar
ve Alman İşçileri Birliği Ligi (League of German Workers Associations veya
kısaca VDA) tarafından oluşturuldu.

SDAP resmi olarak Marksist bir parti olmasa da Marksistlerin ve Marks ve
Engels’in yönlendirmekte olduğu bir işçi sınıfı partisi oldu. Parti Birinci
Enternasyonal’de Marx’ın uyarladıklarının bir benzeri olan duruş aldı. Prusya
yönetimine karşı yüksek bir düşmanlık gösteren SDAP ile reformist ve daha çok
işbirliği yaklaşımı gösteren ADAV arasında yoğun bir rekabet ve hatta birbirine
karşı düşmanlığa varan karşıtlıklar yaşandı. 1870’de başlayan Fransa-Prusya
Savaşı’ında bu rekabet, SDAP’nin Bismarc’ın bütün emperyalist politikalarını ret
etme söylemi içinde bu savaşa karşı tavır alması ve ADAV’ın ise onu
desteklemesiyle en yüksek noktasına ulaştı.

Fransa-Prusya Savaşı ’nın sonuçlarından birisi olarak Fransa’da Paris Komününü
kuran işçi sınıfı devrimcileriyle birlikte hareket eden devrimci ordu güçlerinin
birlikte gerçekleştirdiği (Üçüncü Fransa Cumhuriyetini kuran) devrim yapıldı.
Paris Komünü, militan bir retorikle yönetimi destekleyen işçi sınıfının yanı
sıra sınıf gözetmeksizin Fransa vatandaşlarının desteğini aldı. İşçi sınıfının
militan söylemine karşın Paris’in orta sınıf burjuvazisi, esnaf ve tacirleri de
Paris Komününü desteklediler. Komün, merkez komitesinde yer alan
yeni-Proudhoncular ve yeni-Jakobenlerin varlığına karşın özel mülkiyetin
karşında olmadığını ancak özel mülkiyetin daha geniş bir dağılımını amaçladığını
deklare etti Komitenin politik bileşenleri yirmi beş neo jakoben, on beş yeni
Proudhoncu ve proto sendikalist, dokuz veya on Blanquist, çeşitli radikal
cumhuriyetçiler ve Marx’dan etkilenmiş birkaç enternasyonalisti içermekteydi.

Paris Komününün 1871’de çökmesinin sonucu olarak, Marx 1871 tarihli Fransa Sivil
Savaşı adlı kitabında Komün’ün içindeki burjuva unsuruna karşın bunu roletarya
diktatörlüğünün uygulama alanında bürokrasiyi de içinde bulunduran burjuva
devleti aygıtlarından ayrıştırılmışçasına sahip olduğu geniş toplumsal desteği
ile en mükemmel modeli olarak tarif etti.

İngiltere’de sendikaların 1871 yılında 1871 Sendika Yasası ile yasallaşmasının
ardından İngiliz sendikacıları çalışma koşullarının parlamenter yapı içinde
iyileştirilebileceğini düşünmeye başladılar.

1872 tarihli Hague Kongresi’nin ardından Marx yönünü sosyalizmin değişik
ülkelerdeki değişik organizasyonlar vasıtasıyla şiddetli bir devrim ile
başarabileceği tezine doğru yöneltti.

Almanya sosyalizme gidebilecek barışçıl yolları kapattığından, özellikle de
Bismarck 1878’de Anti Sosyalist Yasayı yürürlüğe koyduğundan Marks bir iyimser
değildi. Anti Sosyalist Yasa’nın hazırlanmaya başladığı ancak henüz yürürlüğe
konmamış olduğu o günlerde, 1878’de, Marks; işçi sınıfına karşı zor
kullanılmasına karşı zor kullanılmasını önermekle birlikte seçilmiş bir hükümet
içinde yer alacak işçi sınıfının üyeleriyle yasal reformlar yapılabileceğinden
söz etmekteydi:

Engels, 1845’te ve 1885’te İngiltere (1885) adlı, İngiltere’deki sınıf
sisteminin 1845’ten 1885’e değin gösterdiği değişimleri incelediği eserinde
İngiltere’deki Şematik (Chartist) Hareket’in işçi sınıfının önemli bir buluşu
olarak söz etti. Engels çalışmasında işte o zaman sanayi burjuvazisinin orta
sınıfın, işçi sınıfını dışarıda tutarak bütün bir toplumsal ve politik gücü elde
edemeyeceğinin farkına varmış olduğunu ifade etti. Buna ek olarak, iki sınıf
arasında tedrici bir değişime değindi.

İngiltere’de, 1884’te, Fabian Derneği’nin kurulmasıyla önemli bir Marksist
olmayan toplumcu bir organizasyon toplumculuğa ulaşmak için reformcu ve tedrici
yöntemlere dayalı metotlarla çalışmaya başladı. Fabyan Derneği, Yeni Yaşam
Kardeşliği adlı grubun içinden sosyalist düşünceye muhalif olarak ayrılanlar
tarafından kurulmuştu. Marksizmin aksine, Fabyanizm kendisini bir işçi sınıfı
hareketi olarak tanımlamıyor ve çoğunlukla orta sınıftan üyelerden oluşuyordu.
Fabian Derneği, temel olarak George Bernard Shaw tarafından kaleme alınan
Sosyalizm Üzerine Fabyan Makaleleri ni 1889’da yayımladı. Shaw, Fabyanları şu
biçimde tarif ediyordu:

1887’den 1891'e kadar diğer Sidney Webb gibi diğer önemli Fabyanlar, Topluluğun
resmi politikalarını kaleme aldılar. Fabyancılık, İngiliz işçi hareketinde
önemli bir etki oluşturdu.

Modern sosyal demokrat hareket ile sosyalist hareket arasında, sosyalist hedefe
ulaşılabilmesinin bir ön koşulu olarak politik devrim düşüncesini sürdürenler ve
tedrici veya evrimsel metotlardan her ikisinin de mümkün ve arzu edilebilir
olduğunu öne sürerek sosyalizmi hedefleyenler arasında bir ayrışma yaşandı.

Özellikle 1893’te Bağımsız Emek Partisi (ILP)’nin kurulması süreci içinde olmak
üzere 1890’lardaki Britanya Sosyalist Hareketi, Fabian Derneğinin etkisini
yaşadı. Keir Hardie ve sonradan başbakan olacak olan Ramsay MacDonald gibi
önemli ILP mensupları bu dernekle bağlantılıydı.

ILP’ye katılan bir diğer önemli isimlerden olan Robert Blatchford 1894 tarihli
Merrie England isimli kitabında Toplumcu belediyeciliği destekledi. Merrie
England yazarın bir yıl içinde 750,000 adet satan temel bir eser oldu. Merrie
Englandda Blatchford "ideal toplumculuk" ve "pratik toplumculuk" olmak üzere iki
kavramı ele aldı. Blatchford pratik toplumculuğu, bir devlet yatırımı olarak var
olan ve belediye tarafından işletilen postane örneğinde olduğu gibi bir devlet
sosyalizmi olarak tanımladı ve pratik toplumculuğu; üretim araçlarının devlet
aracılığıyla insanların ortak mülkiyetine doğru genişletilmesi olarak açıkladı.

Shaw, 1896’da yayımladığı Fabyan Politikası Raporunda şunu belirtti: "Fabyan
Derneği, devletin özel veya bireysel sektöre karşı sanayiyi tekelleştirmesi
gerektiğini savunmamaktadır."

Sosyal demokrasinin temel gelişimi Eduard Bernstein’ın reformcu toplumculuk
yaklaşımından ve Marksizm ile bağıntılı olarak ortaya çıktı. Bernstein,
Fabyanların yükseldiği 1880’lerde Britanya’da bulundu ve Fabyancılardan güçlü
biçimde etkilendiği düşünüldü. Bununla birlikte kendisi Fabyanlardan etkilendiği
düşüncesini resmen ret etti. Bernstein, Kantçıların epistemolojik
kuşkuculuğundan etkilendiğini kabul ederken Hegelciliği ret etti. Bernstein ve
onunla aynı düşüncede olanlar Almanya Sosyal Demokrat Partisi’ni; Kant etiğini
ve Marx ekonomisini birleştirmeye sevk ettiler. Bernstein, Kant
eleştiriciliğinin sosyalizm üzerindeki rolü hakkında şunları söyledi:



https://tr.wikipedia.org/wiki/Zlatan_Ibrahimovi%C4%87

Zlatan Ibrahimović (Hırvatça telaffuz: [ˈzlatan ibraˈxiːmɔʋitɕ]; 3 Ekim 1981),
Bosna-Hersek asıllı İsveçli futbolcu. İngiltere Premier Lig ekiplerinden
Manchester United takımında forma giymektedir. Euro 2016 sonrası İsveç Millî
Futbol Takımını bırakmıştır.

Ibrahimović, kariyerine 1990'lı yılların sonlarında Malmö FF'de başladı. Ronald
Koeman'in isteğiyle Ajax'a imza attı. 2004'te, 16 milyon €'ya Juventus'a
transfer oldu. Serie A'da ün kazandı ve David Trézéguet ile iyi bir ikili oldu.
2006'da, Juventus'un ezeli rakibi Inter'e transfer oldu. 2007 ve 2009 yıllarında
Avrupa'da yılın kadrosuna seçildi. 2008–09 sezonunda gol kralı oldu. 2009
yazında Barcelona'ya transfer olan Ibrahimović, sonraki sezon Milan'a geçti.
Milan'ın ekonomik bunalımları nedeniyle transfer listesine koyduğu[kaynak
belirtilmeli] Ibrahimović, 2012 yaz transfer döneminde Fransa ekiplerinden Paris
Saint-Germain ile yıllık 14 milyon avroya anlaştı. Milan kulübü, bu transferden
20 milyon € gelir elde etti.

Ibrahimović Barcelona'ya tarihte en pahalı ikinci futbolcu olarak 69 milyon €'ya
transfer oldu. Ayrıca en çok kazanan 8. futbolcu oldu.

2012 yılında, The Guardian'ın En İyi 100 Futbolcu listesi içinde 5. sırada yer
aldı.

Ibrahimović'in babası Šefik Ibrahimović 1977'de Bosna-Hersek'ten İsveç'e göç
ederken Hırvat Jurka Gravić, ile tanıştı ve evlendiler. Zlatan Ibrahimović,
Rosengård'da büyüdü. Zlatan'ın babası Müslüman, annesi ise Hıristiyandı. Ancak,
din konusunda çok sert değillerdi. Sonra Ibrahimović'e bir çift futbol
ayakkabısı aldılar ve Ibrahimovic 6 yaşında futbola başladı ve amatör olarak
Malmö BI'ye geçti. Takımı 4–0 gerideyken devre arasında oyuna girdi ve sekiz gol
atarak galibiyeti sağladı. Erken yaşlarda Malmö FF'de düzenli olarak forma
giymeye başladı. 15 yaşında futbolu bırakarak deniz kıyısında bir rıhtımda
çalıştı. Ama teknik direktörü onu futbola devam etmesi için ikna etti.
Ibrahimović liseyi 9. sınıfta başarıyla bitirdi. Futbol oynamak için
üniversiteyi bıraktı.

Ibrahimović 1996'da Malmö ile ilk kontratını imzaladı ve 1999 sezonunda İsveç'in
en yüksek ligi olan Allsvenskan'da oynadı. O sezon ligi 13. bitiren Malmö,
ikinci lige düştü, ama sonraki sezon tekrar yükseldi. Arsenal'de antrenmanlara
çıktı ama transfer olamadı. Norveç takımı Moss FK onu izledi ve onunla
ilgilendiğini açıkladı. 22 Mart 2001'de, Ajax ile Malmö arasında bir anlaşma
yapıldı ve Temmuz'da, 7.8 milyon €'ya Ajax'a transfer oldu.

Co Adriaanse Ibrahimović'i her maçta sonradan oyuna sokuyordu, ama Adriaanse 29
Ekim 2001'de görevden alındı ve yeni teknik direktör Ronald Koeman Ibrahimović'i
her maç ilk 11'de oynattı ve Ajax 2001–02 sezonunda lig şampiyonu oldu.
Ibrahimović 17 Eylül 2002'de Ligue 1 şampiyonu Lyon'a iki gol attı ve ilk UEFA
Şampiyonlar Ligi maçında 2-1'lik galibiyeti sağladı. Şampiyonlar Ligi'nde dört
gol atan Ibrahimovic'in, Ajax'ın Çeyrek Final'e kadar gelmesine katkısı oldu.
Ajax'taki son sezonunda, 22 Ağustos 2004'teki NAC maçında attığı enfes gol,
Eurosport tarafından "Yılın Golü" olarak seçildi.

18 Ağustos 2004'te, Ibrahimović Hollanda'yla yapılan millî maçta Ajax'taki takım
arkadaşı Rafael van der Vaart'ı sakatladı. Bilerek yaptığı ileri sürüldü. 31
Ağustos'ta Ibrahimović, Juventus'a satıldı.

Ibrahimović Ajax'tan Juventus'a 16 milyon € karşılığında transfer oldu. David
Trezeguet'nin sakatlığıyla hemen ilk 11'de yer buldu ve 16 gol attı. Sezon
sonuna yaklaşırken, Juventus Real Madrid'den gelen 70 milyon €'luk teklifi
reddetti. 14 Kasım 2005'te, Guldbollen ödülünü aldı ve İsveç'te yılın futbolcusu
seçildi.

2005-06 sezonunda önceki sezona göre kötü oynayarak Juventus taraftarlarlarını
hayal kırıklığına uğrattı ve Şampiyonlar Ligi'nde Arsenal'e elendiler. Juventus,
2006 İtalyan futbolu skandalıyla Serie B'ye düşürüldü. Ibrahimovic'i ikna etmek
isteseler de satmak zorunda kaldılar.

10 Ağustos 2006'da, Ibrahimović 24 milyon €'ya Inter'e transfer oldu ve dört
yıllık anlaşma imzaladı, birkaç gün sonra da Patrick Vieira transferi
tamamlandı. Ibrahimovic lige bir golle başladı ve Fiorentina galibiyetine büyük
katkısı oldu. İlk sezonunda 15 golle Inter'in en golcü ismi oldu. Inter 17 yıl
sonra lig şampiyonluğunu kazandı. Ligi 97 puanla bitirerek bir rekor kırdılar.
Inter bir sezonda art arda 17 galibiyet alarak bir rekor daha kırdı.

Ibrahimović 16 Eylül 2007'de 100. Serie A maçına çıktı. 2007'de sözleşmesini
yenileyerek Haziran 2013'e kadar uzattı. 2 Ekim'de Şampiyonlar Ligi grup
maçlarında PSV'ye iki gol atarak maça damga vurdu. Ekim 2005'ten beri ilk
Şampiyonlar Ligi golünü atmış oldu. 8 maçta 5 gol attı. Sakatlanan Ibrahimovic
18 Mayıs 2008'de Parma ile yapılan lig maçında iki golle döndü ve maçı 2–0
kazandılar.

2008–09 sezon başlangıcı Ibrahimovic için çok parlak geçti. Bologna maçında
attığı gol "Yılın Golü" seçildi. Sonraki bir ay boyunca gol atamadı ve bir ay
sonra gol orucunu Genoa maçında bozdu. O sezon Inter evinde hiç kaybetmedi.
Ligin son maçı olan, Atalanta maçında iki gol attı ve ligi Marco Di Vaio ile
Diego Milito'nun önünde 25 golle bitirdi.

Maxwell transferinden sonra Barcelona, başkan Joan Laporta'nın isteğiyle
Ibrahimović'i istedi. Barcelona Samuel Eto'o'yu vererek Ibrahimovic'i transfer
etti. Ibrahimović 26 Temmuz 2009'da Barselona'ya geldi ve 27 Temmuz'da sağlık
kontrolünden geçti. fIbrahimović sağlık kontrolünü geçtikten sonra Camp Nou'daki
60.000 taraftarın önüne çıktı. 5 yıllık bir sözleşme imzaladı. 46 milyon €,
Samuel Eto'o (20 milyon değerinde) ve Alexander Hleb'in kiralanması (10 milyon €
satın alma opsiyonlu) karşılığında transfer gerçekleşmiş oldu.

Ibrahimović 2009-10 sezonuna 23 Ağustos 2009'daki ilk maçında Lionel Messi'ye
asist yaparak başladı. Barcelona'nın İspanya Süper Kupası'nı almasında büyük
faydası oldu. Sonraki maçta Barcelona UEFA Süper Kupası'nı aldı. Üçüncü maçında
ilk golünü Sporting Gijón'a attı ve 3-0 kazandılar. Lige galibiyetle başlamış
oldular.

20 Ekim'de, Barcelona adına ilk Şampiyonlar Ligi golünü attı. Bu golü Rubin
Kazan'a attı. Beş gün sonra, Real Zaragoza'ya iki gol attı ve maçı 6-1
kazandılar. Böylece 8 lig maçında 8 gol atmış oldu. Ancak, 7 Kasım'da
sakatlanarak üç hafta oynayamadı. 12. haftada Real Madrid maçıyla döndü. İkinci
yarıda Thierry Henry'nin yerine oyuna girdi ve bir gol atarak galibiyeti
sağladı. İlk 13 maçı 11 gol ve 4 asistle bitirdi. Barcelona 19 Aralık'ta
Estudiantes'i yenerek FIFA Dünya Kulüpler Kupası'yla sezonu kapattı.

Ibrahimović Copa del Rey'de sadece bir gol attı ve Barcelona son 16'da ilk
ayakta Sevilla'ya 2-1 yenildi. 20 Ocak'ta, 2009 UEFA Yılın Takımı'na seçildi.
2010'daki ilk golünü 14 Şubat'ta Atletico Madrid'e attı. 6 Mart'ta Almeria ile
yapılan lig maçında kırmızı kart alarak oyun dışı kaldı.

Ibrahimović sezonu 16 lig golüyle bitirdi. Barcelona 38 maçta 99 puan alarak
rekor kırdı. Barcelona'daki son golünü 14 Ağustos'ta İspanya Süper Kupası
maçında 3–1 yenildikleri Sevilla'ya attı. 25 Ağustos'tan sonra, Pep Guardiola
ile arası bozulmaya başladı ve AC Milan'a kiralık verildi.

28 Ağustos 2010'da, AC Milan resmi sitesinde Ibrahimovic'in kiralık alındığını
açıkladı. Ibrahimovic 11 Eylül'deki ilk maçında Cesena'ya 2-0 yenildiler. Son
dakikalarda bir penaltı kaçırdı. İlk golünü 15 Eylül'de Şampiyonlar Ligi'nde
Auxerre'a attı. 14 Kasım'da, Ibrahimović Milano derbisinde eski takımı Inter'e
bir gol attı ve maçı 1-0 kazandılar. 20 Kasım'da, sekizinci golünü Fiorentina'ya
45. dakikada attı. Golün asistini Alexandre Pato yaptı. 4 Aralık 2010'da Brescia
maçında, erken dakikalarda Kevin-Prince Boateng'e asist yaptı ve 3–0'lık
galibiyete katkısı oldu. 12 Aralık 2010'da, Bologna maçında tekrar Boateng'e
asist yaptı ve sonra attığı gollerle 3-0'lık galibiyeti sağladı, 21 maçta 13 gol
8 asist yapmış oldu. Serie A'da Bari maçında kırmızı kart aldı ve üç maç ceza
aldı. Döndükten sonra küfür nedeniyle üç maç daha ceza aldı.

18 Haziran 2011'de AC Milan kulübü Ibrahimović'in 24 milyon € karşılığında
bonservisini FC Barcelona'den aldığını açıkladı..2011-12 Sezonun ilk maçında
Ibrahimović Inter ile oynalınan süper kupa maçında çıktı.Bu maçta Ibrahimović 1
gol attı ve takımı 2-1 yenerek Supercoppa Italiana şampiyonu oldu.Şampiyonlar
ligi grup maçında 2-0 yenilen Viktoria Plzen karşısında 1 gol attı.Eski takımı
FC Barcelona ile yapılan maçtada 1 gol attı ancak takımının 3-2 yenilmesine
engel olamadı.Ligde oynanan Atalanta maçında 1 gol ve Siena karşısında 2 gol
birden attı.Şampiyonlar ligi 2. tur maçında Arsenal'ı kendi evlerinde 4-0
yendikleri maçta penaltıdan 1 gol attı. Deplasmanda Arsenal'a 3-0 yenilselerde
çeyrek finale çıktılar. Ibrahimovic başarılı bir sezon geçirdi ve ligde 32 maçta
28 gol attı.

17 Temmuz 2012'de Paris Saint-Germain kulübü Ibrahimovic'i 20 milyon € civarında
bir bonservis bedeliyle AC Milan'dan transfer ettiğini açıkladı. Ibrahimovic
toplam 180 milyon € bir bonservis bedeliyle Samuel Eto'yu geride bırakarak
Dünya'nın en pahalı oyuncusu unvanına sahip oldu. Ibrahimovic yıllık PSG'den 14
milyon € max ücret alacak. Ibrahimovic'in ilk sözleri şöyle oldu"Bu kulübe
geldiğim için mutluyum.Bu kulüpte tarih yazmak istiyorum. Beni transfer etmek
için uğraşan başkanımıza ve teknik direktörümüze minnetlerimi
sunuyorum.Taraftarımıza çok gol atacağıma dair söz veriyorum" diye konuştu.
Ibrahimovic Ligue 1 açılış maçında Lorient ile 2-2 berabere kalınan maçta 2 gol
attı. Deplasmandaki Lille maçındada 2 gol birden attı ve takımının 2-1
kazanmasını sağladı. Paris SG formasıyla ilk sezonunda ligte şampiyonluk yaşayan
Ibrahimović, aynı sezon ligte "yılın en iyi oyuncusu" seçildi.

Ibrahimović, Bosna-Hersek ve Hırvatistan millî takımını seçme hakkı olsa da
doğduğu yer olan İsveç'te oynamak istedi. Ibrahimović İsveç formasıyla çıktığı
ilk maçta İsveç, Faroe Adaları ile 0-0 berabere kaldı. 7 Ekim'de 2002 Dünya
Kupası elemelerindeki Azerbaycan maçıyla ilk resmî millî maçına çıkmış oldu.
Ibrahimović 2002 FIFA Dünya Kupası'na son 16'da Senegal Millî Futbol Takımı'na
elenen takımın bir parçasıydı.

Euro 2004 Ibrahimović için bir başlangıç oldu, Bulgaristan maçında penaltıdan
bir gol attı ve İtalya'nın katı defansı karşısında iyi bir performans göstererek
geç dakikalarda beraberliği sağlayan golü attı. Ancak, Hollanda maçında bir
penaltı kaçırdı ve elendiler. 2006 Dünya Kupası'nda aynı şekilde son 16'da
Almanya'ya elendiler.

2008 Avrupa Futbol Şampiyonası elemelerine 6 Eylül 2006'daki Lihtenştayn maçı
için çağırıldı, ama maçtan iki gün önce, Christian Wilhelmsson ve Olof Mellberg
ile dışarı çıkma yasağını ihlal ederk gece kulübüne gittiler. Oyuncuların
hiçbiri alkollü olmamasına rağmen ceza olarak maçlarda oynatılmadılar. Mellberg
ve Wilhelmsson bu karara itiraz etmedi ama Ibrahimović bunun adaletsiz olduğunu
düşünerek İzlanda ve İspanya maçlarına çıkmadı. Ayrıca 7 Şubat 2007'deki Mısır
maçında da rest çekti, ama bir ay sonra kendi kendine uyguladığı bu duruma son
verdi ve 28 Mart'ta yenildikleri Kuzey İrlanda maçında oynadı. 12 Kasım 2007'de,
Ibrahimović 2007 İsveç Altın Top ödülünü aldı ve İsveç'te Yılın futbolcusu
seçildi.

Ibrahimović iki yıl boyunca millî takımda gol atamadı, buna iki yıl sonra Euro
2008'de Yunanistan maçında ve dört gün sonraki İspanya maçında son verdi.
Rusya'ya yenilerek grup maçlarında turnuvaya veda ettiler ve Ibrahimovic turnavı
2 golle bitirmiş oldu.

Ibrahimović 10 Temmuz 2009'daki 2010 FIFA Dünya Kupası elemelerinde Malta'ya bir
gol attı ve 4-0'lık galibiyete katkıda bulundu 5 Eylül 2009'da, Macaristan'a
ikinci golünü attı ve 2-1 kazandılar.

Ibrahimović 2013 yılında millî takım forması ile İngiltere'ye attığı gol UEFA'da
yılın golü seçilmiş ve FIFA Puskás Ödülünün sahibi olmuştur. 2016 Avrupa Futbol
Şampiyonası'ndan sonra milli takımı bırakma kararı almıştır.

Ibrahimović'in iki öz kardeşi ve üç üvey kardeşi vardır. Helena Seger'le uzun
süre birlikte olan Ibrahimovic'in iki çocuğu vardır: Maximilian (d. 22 Eylül
2006) ve Vincent (d. 6 Mart 2008). Yazın Malmö'deki evini ziyaret eden
Ibrahimovic, Milano'da yaşamaktadır. Ibrahimović, 17 yaşında tekvandoda siyah
kuşak almıştır. Ibrahimović İsveççe, Hırvatça, Boşnakça, İngilizce ve
İtalyanca'yı akıcı bir şekilde konuşabilmektedir.

Nike ile sözleşmesi bulunan Ibrahimovic, televizyon reklamlarında da oynamıştır.
Giydiği Mercurial kramponlarının çizgilerinde oğullarının adı yazıyor.

İsveç Dil Kurumu'nun Zlatan isminden türettiği Zlatanera kelimesini ülkenin
resmi sözlüklerine ekleme kararı aldı. Zlatanera sözlüklerde “Bir yere
hükmetmek, hakim olmak, baskın kuvvet” anlamını taşıyacak. İsveç basını dil
kurumunun neolojizm felsefesini kullanarak bu kelimeyi türetirken, basın ise
“İbracadabra, futbolun Olimpos’u” bu övgüyü hak etmişti ifadelerine yer verdi.

Zlatan Ibrahimovic ayrıca, "Babam Müslüman, annem Katolik. Dövüş sporlarına
ilgim her daim olmuştur. Çocukluktan beri bu devam ediyor. Babam sayesinde, o
bana öğretti. Peki bir futbolcu neden dövüş sporlarına ilgi duyar? Futbolu daha
iyi oynamak için, benziyor çünkü..." ifadelerini kullanmıştır.

2007 yılının sonbaharında, Ibrahimović, Nike'ın yardımı ile, Rosengård'da bir
futbol sahası yaptırmıştır. 2008'de, Nike'ın yardımıyla çocuklar için kulüpler
açtırdı, FBK Balkan.



https://tr.wikipedia.org/wiki/Facebook

Facebook, insanların başka insanlarla iletişim kurmasını ve bilgi alışverişi
yapmasını amaçlayan bir sosyal ağ. 4 Şubat 2004 tarihinde Harvard Üniversitesi
2006 devresi öğrencisi Mark Zuckerberg tarafından kurulan Facebook, öncelikle
Harvard öğrencileri için kurulmuştu. Daha sonra Boston civarındaki okulları da
içine alan Facebook, iki ay içerisinde Ivy Ligi okullarının tamamını kapsadı.
İlk sene içerisinde de; Amerika Birleşik Devletleri'ndeki tüm okullar
Facebook'ta mevcuttu. Üyeler önceleri sadece söz konusu okulun e-posta adresiyle
(.edu, .ac.uk, vb.) üye olabiliyordu. Daha sonrasında da ağ içine liseler ve
bazı büyük şirketler de katıldı. 11 Eylül 2006 tarihinde ise Facebook tüm
e-posta adreslerine, bazı yaş sınırlandırmalarıyla açıldı. Kullanıcılar
diledikleri ağlara; liseleri, çalışma yerleri ya da yaşadığı yerler itibarıyla
katılım gösterebilmektedirler. Ayrıca Facebook, dünyanın en fazla ziyaret edilen
sitelerinden biridir.

2003 yılının sonlarına doğru Mark Zuckerberg tarafından yazılmaya başlanan
Facebook'un ilk olarak amacı, Columbia Üniversitesi başta olmak üzere çeşitli
Amerikan üniversitelerindeki öğrenciler arasındaki bağlantıyı
güçlendirmekti.Üniversitelere yayılmaya başladıktan sonra, finansman, medya gibi
noktalara odaklanılarak Facebook'un güçlendirilmesi amaçlandı.2004 Nisan ayında
Zuckerberg, Dustin Moskovitz ve Eduardo Saverin ile beraber TheFacebookLLC adı
altında kurulan şirketle facebook'a kurumsal bir kimlik kazandırdı.Peter Thiel
tarafından Haziran 2004 tarihinde facebook'a 500.000 Amerikan Doları yatırım
yapıldı.Bunu Mayıs 2005 tarihinde Accel Partners tarafından yapılan 13 Milyon
Dolarlık yatırımın izlemesiyle birlikte site Eylül 2006 tarihi itibariyle
e-posta doğrulaması şartıyla 13 yaş üstü herkesi üye olarak kabul etmeye başladı
ve bugünkü halini aldı.

Alexa istatistiklerine göre Facebook, 31 Ağustos 2014 itibarıyla dünyanın en
fazla ziyaret edilen 2. sitesidir. Bunun yanı sıra; Mısır'ın en fazla ziyaret
edilen sitesi, Amerika Birleşik Devletleri, Avustralya, Türkiye, Panama ve
Norveç'in 2. en fazla ziyaret edilen sitesi, Kanada, Güney Afrika, Birleşik
Krallık ve İsveç'in 3. en fazla ziyaret edilen sitesi, 2012 yılı itibarıyla da
dünya çapında en çok ziyaret edilen sitedir.

Site, kullanıcılara ücretsizdir ve gelirini afişlerden, logo reklamlarından ve
sponsor gruplarından almaktadır (Nisan 2006'da gelirlerin haftalık 1.5 milyon
dolar olduğu öne sürülmüştür). Kullanıcılar profilleri fotoğrafları, ilgi
alanları, gizli ya da açık mesajları ve arkadaş grupları sergilemektedir.
Profillerin gösterimi sadece arkadaşlara görünecek şekilde veya belli ağların
dışındakilere açık olmayacak şekilde sınırlandırılabilir. TechCrunch'a göre;
ABD'deki üniversitelerdeki öğrencilerin %85'inin Facebook'ta bir hesabı
bulunmakta ve bunların %60'ı her gün bağlanmaktadır. %85 her hafta, %93 her ay
bağlananlar arasındadır. Facebook sözcüsü Chris Hughes ise kullanıcıların her
gün ortalama 19 dakika Facebook'ta vakit geçirdiğini söylemektedir.

Teknik açıdan ise Facebook, web otoriteleri tarafından en başarılı Web 2.0
uygulamalarından biri olarak gösterilmektedir.

2006 yılında, MySpace'in News Corporation'a satılmasıyla Facebook'un da
satılacağı söylentileri çıkmıştır. Zuckerberg ise Facebook'u satmak istemediğini
belirtmiş ve söylentileri yalanlamıştır.

İlk teklifin Viacom tarafından 975 milyon dolar olduğu öne sürülürken; Eylül
2006'da Yahoo, 1 milyar dolar teklifte bulunmuştur. Ekim ayında ise; Google,
YouTube'u satın aldıktan sonra, Facebook için 2,3 milyar dolar teklifte
bulunmuştur.

Facebook yöneticilerinden Peter Thiel ise, Facebook'un iç değerinin 8 milyar
dolar olduğunu ve proje gelirlerinin 2015 yılı için 1 milyar dolar olduğunu
söylemiştir.

24 Ekim 2007'de Microsoft, Facebook'un %1,6'lık hissesini 240 milyon dolar
ödeyerek satın almıştır. Google ve diğer şirketler de benzeri bir yöntemle
Facebook hisselerine yönelmektedir.

2008 Ağustos'unda, Facebook'un aylık 100 milyon aktif kullanıcısı vardı.
İnsanlar birbirini Facebook'a çağırdı ve bu sayı 7 ayda iki katına çıktı. 2009
Nisanı'nda ise bu sosyal ağın ulaştığı insan sayısı 200 milyondu. 2009
Temmuz'unda ise dört aydan kısa bir sürede Facebook kullanıcı sayısı 50 milyon
daha artarak 250 milyona ulaşmıştır.

23 Temmuz 2009'da başlayan bir uygulamayla Facebook'a, Yahoo sitesi içerisinden
ulaşma imkânı getirilmiştir.

Facebook'un ağırlıklı olarak mavi olmasının nedeni ise kurucusu Mark
Zuckerberg'in renk körü olmasıdır.

Armağanlar, Facebook'un Şubat 2007 tarihinde yaptığı bir uygulamadır.
Kullanıcılar birbirlerine küçük ikonlardan oluşan hediyeler gönderebilmektedir.
Bu ikonlar Apple tasarımcısı Susan Kare tarafından tasarlanmaktadır, ve
kullanıcılar bu hediyeleri gizli ya da açıkça vermektedir. Kullanıcılar isterse
"hediyeler" kutusunu profillerinde de gösterebilir. Kullanıcılar hesaplarının
açılmasıyla ücretsiz bir hediye verme hakkına sahiptir; bundan sonraki hediyeler
ise 1 dolar ile ücretlendirilmektedir. Hediyelerin %50'si sevgililer gününde
verilmektedir.

Bunun yanı sıra, Zachary Allia tarafından geliştirilen "Free Gifts" uygulaması
gibi uygulamalarla, ücretsiz olarak da hediye gönderilebilmektedir.

Etkinlikler uygulaması ise; kullanıcıların arkadaşlarını belli buluşma
oluşturabilir ve diğer kullanıcılar da bu etkinlikler için RSVP'lerini
bildirebilirler.

Facebook'un video uygulaması ise; kullanıcıların birbirlerine YouTube ve benzeri
sitelerdeki videoları göndermelerinin yanı sıra; özel mesajlar da dahil olmak
üzere video kamerasıyla görüntü kaydederek bunu mesaj olarak göndermesini
sağlamıştır. Ayrıca 2015'ten itibaren videolar Pop-Out şeklinde izlenebilecek.

24 Mayıs 2007 itibarıyla Facebook, Facebook Platform adını verdiği altyapısı ile
geliştiricilerin Facebook ile etkileşimli uygulamalar yaratmasına olanak
sağlamıştır. Uygulamalar, Facebook API ile kolayca geliştirilebilir. 11 Ekim
2007 itibarıyla Facebook'ta 5500 üzerinde uygulama mevcuttur.

30 Ağustos tarihinden itibaren Çeviriler Uygulaması ile mevcut olan diğer diller
Almanca, Çekçe, Basitleştirilmiş Çince, Geleneksel Çince, Hong Kong Çincesi,
Danca, Fince, Fransızca, Galce, Felemenkçe, İspanyolca, İsveççe, İtalyanca,
Japonca, Katalanca, Korece, Lehçe, Bokmål Norveççesi, Brezilya Portekizcesi,
Türkçe, Kürtçe ve Rusça.

Ayrıca her sene 19 Eylül'de kutlanan "Uluslararası Korsan Gibi Konuş Günü"'nü
kutlamak için 19 Eylül 2008'de Korsan İngilizcesi seçeneği de mevcut oldu.

Facebook'un kullanıcı sayısı Ekim 2012 itibarıyla tüm dünyada 1 milyarı
aşmıştır. Artış halen devam etmektedir. Aşağıda 2015 yılının Mart ayı itibarıyla
farklı ülkelerde Facebook kullanıcı sayısı istatistiği bulunmaktadır.

Ayan, Buğra (2016). Sosyal Ağlar Tarihi. Ankara: Abaküs. s. 72.
ISBN 978-605-9129-53-4.
http://www.dr.com.tr/Kitap/Sosyal-Aglar-Tarihi/Bugra-Ayan/Egitim-Basvuru/Is-Ekon
omi-Hukuk/Medya/urunno=0000000706586?gclid=CKj05JSZzc4CFWUz0wodMpYJGg. Erişim
tarihi: 10 Ağustos 2016. 



https://tr.wikipedia.org/wiki/Kurtlar_Vadisi_Pusu

Kurtlar Vadisi Pusu, yapımcılığını Pana Film'in üstlendiği, daha önce 15 Ocak
2003 tarihinde yayına girip 97 bölüm sürmüş olan Kurtlar Vadisi dizisinin devamı
niteliğindeki Türk, aksiyon, mafya ve derin devlet dizisi.

19 Nisan 2007'de Show TV'de yeniden gösterime farklı isimle giren Türk, aksiyon,
mafya ve derin devlet dizisi olan Kurtlar Vadisi Pusu ilk 3 sezon boyunca
aralıksız Show TV'de gösterilmiştir. Ancak 4. sezonda Star TV'ye transfer olmuş
ve bir sezon yayınlandıktan sonra anlaşmasını bozarak 5. sezonda atv'ye transfer
olmuştur. 6. sezonda TNT'ye geçti. TNT kanalının kapanması sebebiyle 7. ve 8.
sezonda atv'de yayınlandı. 9. ve 10. sezon Kanal D'de yayınlandı. Tekrar
bölümleri 360'ta yayınlanmaktadır.

Dizi, serinin ilk dizisi olan Kurtlar Vadisi'nin 2.sezonu başladığından bugüne
kadar her seferinde perşembe günü yayınlanmıştır. Kurtlar Vadisi Pusu'nun
yayınlanacağı günden bahsedilirken "Kendi gününde, kendi saatinde." (Perşembe
20:00) tabiri kullanılır.

Kurtlar Vadisi Pusu'da en büyük, en karanlık hesaplar ortaya dökülecek. Efsane
bu kez en acımasız, en pervasız efendisi olan para için birleşmiş küresel çeteye
başkaldıracak. Düşman koltuğunda bu defa Mehmet Karahanlı ve ekibi gibi kukla
mafyalar değil, bu coğrafyaya hakim olmak isteyen uluslararası güçlerin
oluşturduğu küresel çeteler vardır. Bu küresel güç aktörleri ile Polat
Alemdar'ın ekibinin buluşma noktası Türkiye'dir.

Bütün bunları yaparken Polat Alemdar'ın yanında özel bir ekibi vardır. Polat
Alemdar, 2003 yılından beri yanın olan sağ kolu Memati Baş, sol kolu Abdülhey
Çoban ve Güllü Erhan kendisinin kemik kadrosuydu. Polat Alemdar; kemik
kadrosunun yanında Nevzat Yakışırbey, Pürmüz Hasan, Eren Eylül gibi eski yüzleri
de bulundururken Kazım Çarman ve Cahit Kaya gibi yeni yüzlere de ekibinde yer
vermiştir. Ancak, bu ekipten bir çok kişi çatışma ve suikastlere maruz kalarak
hayatını kaybetmiştir. Polat Alemdar'ın şimdiki kemik kadrosu Cahit Kaya ve
Güllü Erhan'dan oluşmaktadır. Ayrıca Siyah Sancak Timi'de bu milli davada
ilerlemek için Polat Alemdar'ın yanında yer almaktadırlar.

Kurtlar Vadisi Pusu, ilk üç sezon boyunca küresel güçlerin iç temsilcileri
üzerinde yoğunlaşmış ve Polat Alemdar ve ekibi bu iç düşmanlar ile mücadele
etmiştir. Dizi, dördüncü sezondan itibaren küresel güçlerin ana aktörlerine
yoğunlaşmış, dizide yabancı istihbarat servisleri, yabancı ajanlar yer almış ve
bu kişilerle mücadele verilmiştir. Suriye meselesine de yer verilmiştir. Tema
değişiklikleri gereği karakterlerin büyük bir kısmı yenilenmiştir. Sekizinci ve
dokuzuncu sezonlarda ise küresel güçler ile bölgesel güçler arasındaki
çatışmalar konu edinilmiş, dizi daha karamsar bir havaya girmiştir. Özellikle
dizinin bel kemiğini oluşturan Alemdar ve ekibi, çeşitli misyonlar için
dağılmışlar ve dizinin seyri değişmiştir.



https://tr.wikipedia.org/wiki/Yavuz_Sultan_Selim_K%C3%B6pr%C3%BCs%C3%BC

Koordinatlar: 41°12′09.8″K 29°06′43.1″D﻿ / ﻿41.202722°K 29.111972°D﻿ /
41.202722; 29.111972

Yavuz Sultan Selim Köprüsü ya da Üçüncü Boğaz Köprüsü, İstanbul Boğazı'nın
Karadeniz'e bakan kuzey tarafında inşa edilen köprü. İsmi dokuzuncu Osmanlı
padişahı ve ilk Osmanlı halifesi I. Selim'e ithafen verilmiştir. Köprü
güzergâhı, Avrupa Yakası'nda Sarıyer'in Garipçe mahallesi ile Anadolu Yakasında
Beykoz'un Poyrazköy semtinde yer almaktadır.

Köprü 59 metre genişliği ile dünyanın en geniş, 322 metre kule yüksekliği ile
eğik askılı köprü sınıfında dünyanın en yüksek, tüm köprü sınıflarında Fransa'da
bulunan Millau Viyadüğü'nden sonra ikinci en yüksek kulesine sahip asma köprüsü
ve 1.408 metrelik ana açıklığı ile üzerinde raylı sistem bulunan en uzun, tüm
asma köprüler arasında 9. en uzun orta açıklığa sahip asma köprüsüdür.

Köprünün temeli 29 Mayıs 2013'te atıldı. 27 ayda 8,5 milyar lira harcanarak inşa
edilen köprü ve Kuzey Marmara Otoyolu'nun 169 kilometrelik kısmı 27 Ağustos
2016'da trafiğe açıldı.

İhalede Köprü ve Kuzey Marmara Otoyolu Projesi Odayeri-Paşaköy'ün
yap-işlet-devret modeli ile ve Kuzey Marmara Otoyolu (kalan kısımlar)'nun da
özkaynakla inşa edilmesi şeklinde planlanmıştır. Yatırımın KDV'den istisna
tutulması sebebiyle ihalesi 15 gün ertelenmiştir. 20 Nisan'da yeniden ihalesi
yapılmıştır. 11 firmanın şartname aldığı ihalede 5 firma teklif vermiştir.

İhaleyi 29 Mayıs 2012'de, 10 yıl 2 ay 20 gün ile en kısa yapım ve işletim
süresini veren İçtaş-Astaldi (İtalyan) ortaklığı kazanmıştır. Yüklenici firma,
yedi bankadan 2,3 milyar dolarlık kredi çekti. Köprünün temelleri dönemin
cumhurbaşkanı Abdullah Gül ve dönemin başbakanı Recep Tayyip Erdoğan'ın da
katılımı ile 29 Mayıs 2013'te atılmıştır

6 Mart 2016 tarihinde Cumhurbaşkanı Recep Tayyip Erdoğan, dönemin başbakanı
Ahmet Davutoğlu ve dönemin Ulaştırma Bakanı Binali Yıldırım'ın katılımıyla
köprüdeki son tabliyenin montajı ile iki kıta üçüncü kez birleşmiştir.

Hâlihazırda İstanbul Boğazı üzerinde bulunan 2 köprünün özellikle günün belirli
saatlerinde yaşanan aşırı yoğunluk nedeniyle tam anlamıyla işlevini yerine
getiremediği düşünülerek Boğaz'a üçüncü bir köprünün yapılması 2000'li yıllardan
itibaren dile getirilmeye başlanmıştır.[kaynak belirtilmeli] İlk somut adım,
2009 yılında 60. hükûmet döneminde atıldı. Dönemin başbakanı Recep Tayyip
Erdoğan ve dönemin Ulaştırma Bakanı Binali Yıldırım, üçüncü köprünün gerekli
olduğunu ve kısa bir sürede yapılması gerektiğini savunarak, helikopterle
köprünün güzergâhını belirlemek için keşif gezileri yaptı.

Köprünün yeri uzun süre belirsiz kaldı ve güzergâh konusunda çeşitli iddialar
ortaya atıldı, ancak özellikle şehrin ormanlarla kaplı kuzey kesimleri iddialar
arasında öne çıktı. Dönemin Cumhuriyet Halk Partisi İstanbul il başkanı Gürsel
Tekin ise Erdoğan'ın bilgisiyle hazırladığını öne sürdüğü belgelerle bir basın
açıklaması yaparak üçüncü köprünün Beykoz ile Tarabya arasında yapılacağını
iddia etti. Köprü için inşa edilecek otoyolun Silivri'nin ormanlık bölgelerinden
başladığını ve otoyolun İstanbul'un ormanlarına ve su havzalarına zarar
vereceğini belirtti. Otoyolun geçeceği güzergâh üzerinde on binlerce dönüm
arazinin el değiştirdiğini, iddialarının yalanlanması hâlinde paylaşmak üzere
başka belgelere de sahip olduğunu söyledi.

Gürsel Tekin'in iddiaları hükûmet tarafından yalanlanmadı ancak kesin güzergâhın
hâlâ belli olmadığının altı çizildi. Dönemin Ulaştırma Bakanı Binali Yıldırım
yaptığı basın açıklamasında üçüncü köprünün diğer iki köprünün kuzeyinde
yapılacağının kesin olduğunu, uçlarının ise Tarabya-Beykoz ya da Sarıyer-Beykoz
arasında olacağını, kesin karara varılmadığını söyledi.[kaynak belirtilmeli]

Köprü ve köprü ile birlikte yapılacak olan otoyolun ayrıntıları 25 bin ölçekli
imar planlarına işlendi. Bununla birlikte Çorlu-Çerkezköy bölgesine üçüncü bir
havaalanı yapılması, Anadolu Yakası'nın kuzey bölümünde Riva çevresinin turizme
açılması, İzmit yakınlarına büyük bir teknopark yapılması da planlandı. Köprünün
kuzeydeki orman arazilerine ve içme suyu havzalarına zarar vermemesi için tünel
ve viyadük ağırlıklı olacağı söylendi. Ayrıca köprünün öncüllerinin aksine
devlet eliyle değil, yap-işlet-devret modeliyle özel sektöre yaptırılacağı
bildirildi. 29 Nisan 2010 tarihinde dönemin Ulaştırma Bakanı Binali Yıldırım
tarafından yapılan basın açıklamasında üçüncü köprünün kesin güzergâhının
Garipçe-Poyrazköy arası olduğu belirtildi. Köprünün maliyetinin kamulaştırma
bedelleri ve yapım harcamalarla birlikte 6 milyar dolardan fazla olacağı
bildirildi.

Temel atma töreni sırasında dönemin cumhurbaşkanı Abdullah Gül, köprünün adının
Osmanlı İmparatorluğu'nun dokuzuncu padişahı I. Selim'e (1470-1520) ithafen
Yavuz Sultan Selim Köprüsü olacağını duyurdu. 1512-1520 yıllarında hüküm süren
I. Selim, imparatorluğun yükselme döneminde sınırları Orta Doğu ve Kuzey
Afrika'yı ele geçirerek genişletmiş ve 1517'de Mısır'ı fethederek halifelik
makamını Osmanlı Hanedanı'na geçirmişti. Takma adı olan Yavuz, Osmanlıca ve
Türkçe tarih kitaplarında yaygın şekilde kullanılarak benimsenmiştir.

Köprünün adı, Türkiye'de yaşayan Alevilerin tepkilerine yol açtı. Aleviler,
şiddet içeren sert yönetimi yüzünden kendisine Yavuz denen I. Selim'in,
Osmanlı'da kendilerine yapılan zulmün simgesi olduğunu belirterek adın
değiştirilmesini istediler. Anadolu'daki Şahkulu Ayaklanması (1511) ve Kuzeybatı
İran'daki Çaldıran Muharebesi (1514) sırasında Alevi Kızılbaş savaşçılar,
kendileri gibi İslam'ın Şii mezhebinden olan Safevî şahı I. İsmail'den yana
tavır almış ve çeşitli kaynaklara göre bu yüzden I. Selim, Osmanlı üstünlüğüyle
sonuçlanan bu olayların ardından hain ve kâfir ilan ettiği Kızılbaşların
katledilmesini emretmişti (ayrıca bkz. Osmanlı-İran Savaşları).

Yavuz Sultan Selim Köprüsü'nün inşaatı, köprünün her iki ayağının oturduğu
Garipçe ve Poyrazköy mevkilerinde eş zamanlı olarak yapılmaya başlandı. 29 Mayıs
2013 tarihinde temeli atılan köprü ayaklarının inşaatı 24 Ekim 2014 tarihinde
tamamlanmıştır. Köprü ayakları deniz seviyesinden 330 metre, zemin
başlangıcından 322 ve 320 metre uzunluğundadır.[kaynak belirtilmeli]

Projede 700'ü mühendis, toplam 8000'den fazla kişi çalışmıştır. Projede 22
metrelik çap ile Avrupa'nın en geniş tüneli de inşa edilmektedir. Projede en
ağırı 923 tonluk olan 53 çelik tabliye kullanılmıştır. Bu tabliyeler için Güney
Kore'den gelen çelik saçlar Türkiye'de işlenmiştir.

Yaklaşık 4.000 led armatürün köprüye yerleştirmesini 11 kişilik endüstriyel
dağcı ekibi gerçekleştirmiştir. 16 milyon renkli armatürler köprü üzerinde ışık
oyunları gerçekleştirecek. Bu kısmın maliyeti yaklaşık 5 milyon dolardır.

Köprünün yapımı sürecinde, viyadük inşaatında, gelişigüzel kurulmuş olmasına
rağmen bir gün öncesinde uygundur raporu verilmiş olan iskelenin çökmesiyle 3
işçi, 5 Nisan 2014 tarihinde hayatını kaybetmiştir.

Hükûmet, proje kapsamında kesilen her bir ağaç için dört ağaç dikmeyi
planlamıştır. Proje güzergahında bulunan 300.000 ağaç başka yerlere
aktarılmıştır. Proje kapsamında 1400 hektar alanın ağaçlandırılması
kararlaştırılmış olup bu plan kapsamında yaklaşık 1100 hektar alan için taahhüt
yerine getirilmiştir. Kalan 300 hektar alana ilave olarak ek yollar sebebi ile
1000 hektar alan daha ağaçlandırılmasına karar verilmiştir. Ağaçlandırma
taahhütlerinin yerine getirilmesi durumunda, 2400 hektar alan
ağaçlandırılacaktır. Resmî rakamlara göre günümüzde bu projede şu an 2,5 milyon
ağaç dikilmiştir. Proje kapsamında dikilecek toplam ağaç sayısı 5,1 milyondur.
Orman ve Su İşleri Bakanlığı Orman Genel Müdürlüğü ile yapılan anlaşmalara göre
ICA, Yavuz Sultan Selim Köprüsü ve Kuzey Marmara Otoyolu Proje güzergâhına 604
bin fidan dikecek.

Köprü 26 Ağustos 2016'da gerçekleştirilen resmî tören ile hizmete açıldı. Törene
Türkiye Cumhurbaşkanı Recep Tayyip Erdoğan, Bahreyn Kralı Hamad Bin İsa El
Halife, Bosna Hersek Başkanlık Konseyi Başkanı Bakir Izetbegović, Makedonya
Cumhurbaşkanı Corge İvanov, KKTC Cumhurbaşkanı Mustafa Akıncı, 11. Türkiye
Cumhurbaşkanı Abdullah Gül, eski başbakanlardan Ahmet Davutoğlu, TBMM Başkanı
İsmail Kahraman, Türkiye Başbakanı Binali Yıldırım, Genelkurmay Başkanı Hulusi
Akar'ın yanı sıra Bulgaristan Başbakanı Boyko Borisov, Pakistan Pencap Eyaleti
Başbakanı Şahbaz Şerif, Sırbistan Başbakan Yardımcısı Rasim Ljajic, Gürcistan
Başbakan Birinci Yardımcısı Dimitri Kumsisihvili ile birlikte birçok bakan,
milletvekili ve halk katıldı.

27 Ağustos 2016 saat 00:00'da köprü araç trafiğine açıldı. Ayrıca 31 Ağustos
2016'ya kadar geçişlerin ücretsiz olacağı açıklandı.[kaynak belirtilmeli]

İhaleyi kazanan yatırımcıya, günlük 135 bin otomobil eşdeğeri geçiş güvencesi
verildi. Devlet, öngörülen sayıda aracın geçmemesi halinde, aradaki farkı
yatırımcıya ödeyecek. İstanbul'da boğazı geçecek tüm ağır vasıtaların Yavuz
Sultan Selim köprüsünü kullanması zorunlu kılındı.

2016 yılı sonuna kadar köprüden geçen her otomobil 9.90, ağır vasıtalar ise
21.29 Türk Lirası geçiş ücreti ödeyecek. İlk beş gün köprü geçişlerinden ücret
alınmamıştır.

Yavuz Sultan Selim Köprüsü'nün bağlantı yollarının yapımı için Kuzey
Ormanları'ndaki yüz binlerce ağacın kesilmesi Türkiye'deki çevreci sivil toplum
kuruluşlarının tepkisine ve beraberinde protestolarına yol açtı. Kesilen ağaç
sayısı Orman ve Su İşleri Bakanlığına göre 245 binin üzerindeyken Yeşiller
Partisine göre bu rakam 896 binin üzerindedir.

Köprünün bağlantı yollarının Anadolu yakasında tamamlanması, herhangi bir otoyol
ya da şehirlerarası yolda son bulmaması sebebiyle köprüyü kullanma zorunluluğu
bulunan ağır vasıta sürücüleri tarafından eleştirildi. Ağır vasıtalar Fatih
Sultan Mehmet köprüsünü kullanıyorken sadece Avrupa yakasından Anadolu yakasına
geçerken ücret ödüyordu ancak Yavuz Sultan Selim köprüsünde her iki yönlü
geçişte de ayrı ayrı ücret ödemek zorunda kaldı.[daha iyi kaynak gerekli]

Şarkıcı Edis, "Dudak" isimli şarkısının klibini Yavuz Sultan Selim Köprüsü'nde
çekti.



https://tr.wikipedia.org/wiki/Birle%C5%9Fik_Krall%C4%B1k

Büyük Britanya ve Kuzey İrlanda Birleşik Krallığı (İngilizce: United Kingdom of
Great Britain and Northern Ireland), Avrupa'nın batısında, coğrafi olarak Büyük
Britanya Adasının tamamını, İrlanda Adası'nın kuzey kısmını ve bazı diğer
Britanya Adalarını kapsayan ülke. Ülkenin ismi, gerek ülke içinde, gerekse
uluslararası camiada genellikle Birleşik Krallık (İngilizce: United Kingdom)
olarak kullanılır. Büyük Britanya (İngilizce: Great Britain) sözcüğü de zaman
zaman Birleşik Krallık anlamında kullanılır. Birleşik Krallığın kurucu
unsurlarından oluşmuş, en gelişmiş ve kalabalık ülkesi olan İngiltere'nin ismi
ise birçok yabancı medya kuruluşunda ve zaman zaman da resmi kanallarda Birleşik
Krallık yerine kullanılır. Ülkenin vatandaşları için kullanılan resmi tanımlama
Britanyalıdır (İngilizce: British). Bununla birlikte İngiliz sözcüğü de
uluslararası camiada yaygın olarak kullanılır. Briton sözcüğü de gayriresmî
şekilde zaman zaman Britanyalı anlamında -özellikle İngiltere'de yaşayan halkı
tanımlamak için- kullanılır.

Birleşik Krallık dört devletten meydana gelir: Galler, İngiltere, İskoçya ve
Kuzey İrlanda. Bu devletlerin, İrlanda Adası'ndaki Kuzey İrlanda hariç, hepsi
Büyük Britanya adasındadır. Bunların haricinde krallığa ait irili ufaklı birçok
ada vardır. Wight Adası, Lundy, Scilly Adaları, Anglesey ve Hebrid Adaları,
Orkney Adaları ve Shetland Adaları bunlardan bazılarıdır.

Man Adası ve Manş Adaları (Jersey, Guernsey, Alderney ve Sark) coğrafi olarak
krallığa bağlı olsa da, resmi açıdan özel statüleri vardır. Resmi olarak
krallığın parçası sayılmazlar, ancak monarka bağımlıdırlar (İngilizce:
Dependencies of the Crown). Bu adalar Avrupa Birliği'ne dahil değildirler.

Birleşik Krallık, Britanya İmparatorluğu döneminde kapsadığı çok geniş coğrafya
nedeniyle "üzerinde güneş batmayan imparatorluk" olarak anılmıştır.

Birleşik Krallık'ın en eski halklarını Keltler oluşturmaktadır. MÖ 55 - MS 410
yılları arasında Britanya adaları Roma İmparatorluğuna bağlı Britannia eyaletini
oluşturuyorlardı. 5. yüzyılda bölge Hristiyanlığın etkisi altına girdi. Aynı
yıllarda Germen bir halk olan Anglosaksonlar büyük kitleler halinde adaya göç
ettiler. 1066-1154 yılları arasında gene bir Germen ırkı olan Normanlar adayı
ele geçirdiler. İngilizler bu Germen ırklarının devamını oluşturmaktadırlar.
İskoçlar, Galliler ve İrlandalılar ise Keltlerin devamıdır.

Birleşik Krallığın eski hükümdarlarından olan VIII. Edward kendi isteği ile
tahttan feragat eden ilk Birleşik Krallık hükümdarıdır.

Tudor Hanedanı Döneminde İngiltere Krallığı güçlenerek İskoçya'yı geride
bıraktı. İngiltere Kraliçesi I. Elizabeth 1588 yılında Avrupa'nın en güçlü
donanması olan İspanyol Armada'sını yenilgiye uğratarak Britanya
İmparatorluğunun temellerini attı. 17. yüzyılda giderek güçlenen İngiltere Kuzey
Amerika'da koloniler kurdu. 1707 yılında İngiltere ve İskoçya birleşerek Büyük
Britanya Krallığını kurdular. 1800 yılında da bu birliğe İrlanda'yı da katarak
Büyük Britanya ve İrlanda Birleşik Krallığı kuruldu. 1837-1901 yılları arasında
hüküm süren I. Victoria döneminde Birleşik Krallık, "üzerinde güneş batmayan"
Britanya İmparatorluğunu kurdu. 1921'e gelindiğinde bu imparatorluk Hindistan,
Kuzey Amerika, Orta Doğu, Avustralya ve Afrika dahil 36,6 milyon km² lik bir
alanı kapsıyor, 458 milyon kişilik bir nüfusa hükmediyordu ve nüfus bakımından
dünyanın dörtte biri Britanya'nın egemenliği altında yaşıyordu.

20. yüzyılda bu imparatorluk yavaş yavaş çözülmeye başladı. 1922 yılında İrlanda
bağımsızlığını kazandı. 1947 yılında Hindistan ve Pakistan bağımsız ülkeler
haline geldiler. 1948 yılında Birleşik Krallık Filistin'den geri çekildi. Bunu
20. yüzyıl boyunca sayısız ülkeler izledi. 1997 yılında Hong Kong'un
bağımsızlığı kazanması Birleşik Krallığın sömürge imparatorluğunun en son
parçası olarak görülebilir. Birleşik Krallık'ın eski sömürgeleri günümüzde
İngiliz Milletler Topluluğu (İngilizce: Commonwealth of Nations) çatısı altında
ekonomik ve siyasi işbirliği yapmaktadırlar. Birleşik Krallık süper güç olma
sıfatını ABD'ye kaptırmış olmakla birlikte dünyanın en güçlü ülkeleri arasında
yerini korumaktadır. Birleşik Krallık Avro Alanı dışında kalmakla birlikte
Avrupa Birliği'nin en önemli ülkeleri arasında yer almaktadır; ancak 2016'da
yapılan referandumda ülke halkı Avrupa Birliği'nden ayrılma yönünde tercih
yapmıştır.

Monark: Kraliçe II. Elizabeth. Monark, resmi olarak aynı zamanda Britanya
Milletler Topluluğu'na bağlı (Kanada ve Avustralya'yı da içeren) bazı ülkelerin
de devlet başkanıdır. Kraliçenin eşi: Prens Philip. Taht varisleri: Prens
Charles, ondan sonra onun en büyük oğlu Prens William, ondan sonra Prens Henry.
Elizabeth ve Philip'in diğer çocukları: Prenses Anne, Prens Andrew, Prens
Edward. Kraliçenin annesi Elizabeth Bowes-Lyon 30 Mart 2002 tarihinde vefat
etmiştir.

Birleşik Krallık'ta hükümdarlık, cinsiyet farkı gözetmeksizin, sadece kan bağı
ile ebeveynlerden çocuklara geçer. Evlilik yolu ile kral veya kraliçe olunamaz.
Mevcut kraliçenin eşi, Prens Philip'tir.

Dünyanın en eskilerinden olan parlamento, iki bölümden oluşur: üyeleri (en çok)
beşer yıllık dönemler için seçilen Avam Kamarası (House of Commons) ve eskiden
çoğunluğunu soyluların oluşturduğu ve üyeliğin babadan oğula geçtiği ama şimdi
genellikle hükümet ve Kraliçe tarafından tayin ile hayat boyu üyelik yapılan
Lordlar Kamarası (House of Lords). 2001'den beri Lordlar Kamarası'na üyeliğin
çağdaşlaştırılması için bir reform çalışması yapılmaktadır ama hala da yeni
sistem ortaya çıkmamıştır . Parlementer Monarşik bir yönetim yapısına sahip olan
Birleşik Krallık'ta hükümetin başında Başbakan ve devletin başında Kraliçe
bulunur. Kraliçenin sembolik devlet başkanlığı konumuna karşın yasama görevi
parlamentoya aittir.

İngiltere Parlamenter rejimin doğduğu ve halen Birleşik Krallık'ın çatısı
altında uygulandığı bir ülkedir ve buradaki parlamenter rejime “Westminster
Modeli” adı da verilmektedir. Birleşik Krallık’da uygulanan bu modelde yasama
gücü halkın temsilcilerinin oluşturduğu yasama organında vücut bulur. Bu güç
başka hiçbir kurum tarafından paylaşılamaz. Üstelik, serbest ve hakça seçimlerle
temsilcilikleri tescil olunmuş bulunan milletvekilleri halk adına siyasal karar
alma yetkisine meşru olarak sahip olan tek heyettir. Çünkü, egemen olan iradeyi
temsil yetkisi meşru olarak tescil edilmiş olanlar onlardır. Halk (seçmenler) bu
gücü onlara seçildikleri yasal süre boyunca kullanmak üzere devir ve teslim
ettiğini seçim işlemiyle tescil etmiş bulunmaktadır. Dolayısıyla, halkın
(seçmenin) temsilcisi konumunda bulunan parlamento (uygulamada alt-meclis
konumundaki Avam Kamarası üyeleri) her türlü konuda meşru otoriteye dayalı karar
alma yetkisine sahiptirler. Onlar, ancak seçim döneminde halka siyasal kararları
dolayısıyla hesap verirler. Halk (seçmen) bunları onaylamıyorsa, onlara oy
vermemek suretiyle tercihini belirtir. Bu kararların kaldırılması veya yerine
yeni kararların alınması bir dönem sonra seçilecek olan temsilcilerin görevidir.
Bu uygulamada halkın siyasal sistemin yönetimine doğrudan doğruya bir etkisi
yoktur; halk kararları ancak dolaylı olarak etkiler.

Yasalar çıkarılırken önce Avam Kamarası'nda ele alınır ardından Lordlar
Kamarasında da ele alınır ve Kraliçenin onayı ile yürürlüğe konulur. Westminster
modeli bir demokrasinin tipik seçim sistemi çoğunlukçu sistemdir. Bu sistem
uyarınca çoğunluk oylarını alan veya eğer bir çoğunluk yoksa en çok oyu alan
adayın seçimi kazanması söz konusudur. Çoğunlukçu seçim sistemi bir anlamda
Anglo-Sakson dünyanın demokrasi anlayışının bir göstergesi olarak da
değerlendirilebilir.

Birleşik Krallık'taki siyasi partilerin listesi. Şu anda iktidarda olan parti
tek başına Muhafazakâr Parti'dir. Ana muhalefeti İşçi Partisi yürütmektedir.

Geleneksel ve tarihsel olarak Büyük Britanya ve Kuzey İrlanda kontluklara
bölünmüştür (Sözlük anlamıyla county kontluk demektir ve tekil county, çoğul
counties alarak anılır).

Bu yerel bölümler hâlâ törensel olarak devam ettirilmektedir. Her törensel
kontluk (ceremomial county) için, Kraliçe, (daha önce yetki ve görevleri sadece
geleneklere bağlı iken 1998'de çıkarılan bir kanunla kanunsal yetkileri ve
görevleri açıkça belirtilen) bir Krallık Temsilcisi Lord (Lord-Lieutenant) ve
bazı törensel kontluklar içinse de bunların ek olarak bir "Yüksek Şerif (County
High Sheriff) tayin etmektedir. Bu kişiler yerel resmi törenlerde kraliçe
temsilcisi olarak protokol başında bulunmaktadırlar.

Asıl İngiltere ülkesi için uzun dönem stratejik yerel konularda özel güçlere
sahip bir seçilmiş meclis veya hükümet bulunmamaktadır. 1990'li yıllarda asıl
İngiltere idari bakımdan dokuz hükümet idari bölgesi' (Government Office
Regions)'a bölünmüştü. Bir zamanlar bu 9 idari bölgenin her biri için seçilmiş
birer bölgesel meclis ve idare kurulması planlanmış idi. Ama yapılan bir deneme
referandum sonucu öngörülen Kuzey Doğu İngiltere Bölge İdare Meclisi tasarısı
bölge halkı tarafından ret edildi ve bunun sonucu olarak bu yaklaşımdan
"şimdilik kaydıyla" vazgeçilmişti. 2010 yılında iktidara gelen koalisyon
hükümeti ise bu "hükümet idari bölgesi" dairelerini lahvetti ve bunların yerine
bölge içinde bulunan yerel idare birimlerinin temsilcilerinden oluşan birer
konsey ve onlara idari destek sağlayan küçük sekreterlikler oluşturmaya başladı.

Londra Büyük şehri (Greater London) bölgesi için özel bir kanuna göre halk
tarafından seçilmiş bir Belediye Başkanı ve özel bir "Büyük şehir Meclisi"
(London Assembly) vardır. Londra Büyükşehir bölgesi 19 daha küçük Londra-tipi
beldeye (London boroughs) bölünmüştür. Bu Londra-tipi beldelerden birisi eski
tarihsel Londra Şehri (City of London)'dir. Diğer biri ise Kraliçe'nin Londra
içindeki "Buckhingham Sarayı", başbakanın ikametgahı olan "10 Downing Street",
parlamento ve merkezi hükümetinin önemli bakanlıklarının binalarının içinde
bulunduğu Westminster şehridir.

Örneğin Kuzey-Batı İngiltere bölgesinde merkezi Preston'da bulunan Lancashire
Kontluğu iki-seviyeli (binary) sistem ile idare edilmektedir. Bu yerel idarenin
üst seviyesinde Lancashire County Meclisi vardır ve altında 12 alt-yerel-bölge
("district" veya "borough") bulunmaktadır. Ama "Lancashire Torensel Kontlugu" bu
iki-seviyeli "Lancashire Kontlugu"'nu icine aldigi gibi "Blackpool Borough" ve
"Burnley ile Darwen Borough" tek-seviyeli yerel idarelerini de içinde
bulundurmaktadır.

Asıl İngiltere ülkesinin yerel yönetiminde 1972 de yapılan reform kanununa göre
de iki-seviyeli olup üst seviyede büyükşehir "Metropoliten Kontluk"
(Metropolitan County) idaresi ve ikinci seviyede
"metropoliten-yerel-idare-bölgeleri" bulunmaktaydı. Bu tip iki-seviyeli yerel
idareler Londra Büyük şehri [Greater London], Birmingham'ı içeren West Midlands,
Greater Manchester, Liverpool'u içeren Merseyside, Sheffield'i içeren South
Yorkshire ve Leeds'i içeren West Yorkshire ıdı. Ama bu tip yerel idarelerinin
üst seviyelerinin hepsi Muhafazakar Partili Thatcher hükümeti tarafından
lahvedilmişlerdir. Bu "Metropoliten Kontluk"'ların altında bulunan
"metropolite-yerel-idare-bölgeleri" ise
"tek-seviyeli-metropoliten-yerel-idare-bölgesi" olarak idare edilmeye
başlanmıştır. Ancak 1998'de İşçi Partisi yine Londra Büyük şehir Assemblesi ve
Belediye Başkanlığı ile "Büyük Londra" yörel idaresini yenilemiştir.

Galler (Wales) idaresi için en üst katta Cardiff'de bulunan, bir seçimle meydana
gelen, sınırlı yasal ve idari güçler ve yetkiler verilmiş Galler Meclisi
(National Assembly of Wales), bir hükümet ve ülke idaresi bulunmaktadır. Ancak
bu idare için yasal ve uygulayıcı güçler çok kısıtlıdır. Galler Ülkesi yerel
yönetimi 22 tane tek-seviyeli yerel idareye bölünmüştür. Bunlardan 9'una kontluk
(county), 10'una kontluk beldesi (county borough) ve 3'üne şehir adı
verilmektedir.

İskoçya idaresi için en üst katta seçimle meydana gelen yasal güç olarak İskoçya
Parlamentosu (Scottish Parliament) ve idari güç olarak İskoçya Hükümeti
(Scottish Executive) bulunmaktadır. Bunlar Edinburgh'da bulunmakta ve İskoçya
krallık sarayı olan "Holyroyd Sarayı"'na atıfla, kısa olarak Holyroyd olarak da
anılmaktadır. Yerel yönetim İskoçya'da 9 alt-yerel-bölgesi (Council areas) ve üç
adalar bölgesinden (Outer Islands, Orkney ve Shetland) oluşur.

Kuzey İrlanda için zaman zaman güçleri geri alınan ve Stormont adı verilen,
seçimle gelen, yasal gücü olan bir Meclis ve Kuzey İrlanda hükümeti
bulunmaktadır. Yerel yönetim olarak 26 komüniteye (community) ayrılmıştır.

Birleşik Krallık'ın para birimi İngiliz sterlinidir. Bir sterlin 100 peniden
oluşur (İng: tekil penny, çoğul pence). Para biriminde onluk sistem 1971'de
uygulamaya konulmuştur. Bu tarihten önce bir sterlin 20 şilinden, bir şilin ise
12 peniden oluşuyordu, yani, bir sterlin 240 peniden oluşuyordu. Birleşik
Krallık Avrupa Birliği'nin üyesi olsa da, kendi para birimini korumaktadır.

Birleşik Krallık'ta kısmi olarak merkezi kontrol altında bir serbest piyasa
ekonomisi mevcuttur. Dünyanın beşinci en büyük, Avrupa'nın Almanya'dan sonra
ikinci en büyük ekonomisini oluşturur. Hükümetin ekonomi politikaları Birleşik
Krallık Maliye Bakanlığı (İngilizce: Her Majesty's Treasury, "Majestelerinin
Hazinesi") tarafından hayata geçirilir. 2016 itibarıyla Gayri safi yurt içi
hasılanın %78.8'ini hizmet sektörü oluşturmaktaydı. Hizmet sektörü ülkenin
ekonomik büyümesinin arkasındaki ana sektördür.



https://tr.wikipedia.org/wiki/Call_of_Duty_(seri)

Call of Duty (Türkçe: Göreve Çağrı), birinci şahıs nişancı türü aksiyon oyunları
serisidir. Call of Duty 4: Modern Warfare, Call of Duty: Modern Warfare 2, Call
of Duty: Modern Warfare 3, Call of Duty: Black Ops 2, Call of Duty: Ghosts, Call
of Duty: Advanced Warfare, Call of Duty: Black Ops 3, Call of Duty: Infinite
Warfare oyunları modern zamanlara göre kurgulanmıştır. Call of Duty: Black
Ops'ta Soğuk Savaş dönemi oyuna konu edilmiştir. Serinin diğer oyunları ise II.
Dünya Savaşı konuludur.

Call of Duty önce Microsoft Windows platformu üzerinde başlamış ve ileriki
oyunlarla birlikte konsollara da taşınmıştır. Serideki oyunlar Infinity Ward,
Treyarch, Gray Matter Interactive, Spark Unlimited, Pi Studios ve Amaze
Entertainment gibi birçok yapımcı firma tarafından farklı zamanlarda
geliştirilmiş, Activision ve Aspyr Media tarafından da piyasaya sürülmüştür.
Oyunlarda ayrıca id Tech 3, IW engine ve Treyarch NGL gibi farklı oyun motorları
kullanılmıştır.

Infinity Ward tarafından geliştirilen ve Activision tarafından 29 Ekim 2003
tarihinde piyasaya sürülen serinin ilk oyunudur. id Tech 3 oyun motorunu
kullanır. Oyundaki Cpt. Price oyuncuların aşırı beğenisini toplamıştır.
Oyuncular Activision'a Cpt. Price'ın yeni oyunlarda da yer alması için mektup ve
e-postalar yağdırmışlardır. Call of Duty 2'de Captain Price tekrar kendini
göstermiştir. Ancak oyunun diğer serilerinde Captain Price'ın yerini torunu olan
John Price almıştır. Cpt. Price Call of Duty 4: Modern Warfare, Call of Duty:
Modern Warfare 2 ve Call of Duty: Modern Warfare 3 oyunlarında da mevcuttur.

Call of Duty'nin gördüğü büyük ilgi üzerine genişleme paketi olarak piyasaya
sürülen birinci şahıs nişancı türü bir aksiyon oyunudur. United Offensive, 14
Eylül 2004 tarihinde Gray Matter Interactive tarafından geliştirilmiş ve
Activision tarafından dağıtımı üstlenilmiştir. Serinin ilk oyunununun devamı
niteliğindeki United Offensive'in konusu Kardeşler Takımı (Band of Brothers)
filminden büyük ölçüde etkilenmiştir. Ayrıca "Sicilya Görevi" isimli bölümün The
Guns of Navarone adlı filmden etkilendiği tartışılmaktadır.

Infinity Ward tarafından geliştirilen ve Activision tarafından 25 Ekim 2005
tarihinde piyasaya çıkarılan serinin 2. oyunudur. 13 Haziran 2005'te Mac OS X ve
15 Kasım 2005'te Xbox 360 versiyonları raflardaki yerini almıştır. Bu oyunda da
Cpt. Price kendisini göstermiştir. Serinin en beğenilmiş oyunlarından biridir.
Serinin bu oyunundaki dinamik oynanış yapısı ve gerçekçilik çok beğenilmiştir.
Oyun Rus, İngiliz ve Amerikan saflarında yer alınarak Rusya, Kuzey Afrika,
Fransa ve Almanya'da geçmektedir.

Xbox 360, PlayStation 2 ve Wii platformlarında piyasaya sürülen serinin üçüncü
oyunudur. II. Dünya Savaşı'nda sadece Fransa cephesini konu alan oyundur. Aynı
zamanda Treyarch'ın yapımcılığını yaptığı ilk Call of Duty oyunudur.

Serinin bomba etkisi yaratan oyunudur. Seride ilk defa II. Dünya Savaşı
konusunun dışına çıkılıp modern savaşlar konu edilmiştir. Bu oyun çok iyi
eleştiriler almıştır. Activision tarafından çıkartılmıştır. Yaşanan olaylar
hayali bir Üçüncü Dünya Savaşı'nı konu alır. Oyunda Call of Duty 2'deki en
beğenilen komutan Captain Price görülemez ama onun yerine torunu ordudaki
görevini üstlenmiştir. Oyunda Modern Warfare 2 ve 3'teki John 'Soap' MacTavish
Çavuş olarak kontrol edilir. Ana düşman Ultranasyonalist Parti lideri Imran
Zakhaev'dir. Aynı zamanda Zakhaev'in yardımıyla terör eylemleri yapan Khalad al
Asad, oyundaki 2 numaralı teröristtir.

Serinin beşinci, Treyarch'ın ikinci oyunudur. Yine II. Dünya Savaşı'na
dönülmüştür fakat bu sefer Pasifik Cephesi de oyuna eklenmiştir. Treyarch'ın ilk
oyunu Call of Duty 3 gibi bu oyun da beğeni toplamıştır. Oyunda bir komutan
mutlaka ölür. Savaşta 2 türlü ordu vardır. Ama 1942-1943-1944 yıllarının Rus
cephesinde olmaması eleştiriye neden olmuştur. Bu oyundaki Viktor Reznov Ve
Dimitri Petrenko Call of Duty: Black Ops'ta da oyuncuların karşısına çıkmıştır.

Infinity Ward tarafından geliştirilen ve Activision tarafından 10 Kasım 2009
tarihinde piyasaya çıkarılan serinin 6. oyunudur. Oyun Call of Duty 4: Modern
Warfare'ın devamıdır. Oyunda bazı karakterlerin ölümü ve geri dönüşü senaryoya
büyük katkı sağlamıştır.

Treyarch tarafından geliştirilen oyun yine Activision tarafından dağıtıldı.
Oyunun konusu Soğuk Savaş'tır ve çıkış tarihi ise 9 Kasım 2010'dur. Oyunun ilk
önce Infinity Ward tarafından geliştirileceği sanılıyordu ama serinin 7.
oyununda Treyarch başrolde oldu.

Infinity Ward tarafından geliştirilen oyunun çıkış tarihi 8 Kasım 2011'dir. Oyun
Birleşik Krallık, Almanya, Çek Cumhuriyeti, Amerika Birleşik Devletleri, Somali,
Sierra Leone ve Fransa'da geçmektedir.

Treyarch tarafından geliştirilen oyunun çıkış tarihi 13 Kasım 2012'dir. Oyun
2025 yılında geçmekte olup yönetilen karakter ise Alex Mason'ın oğlu David
Mason'dır. Black Ops'taki Hudson Black Ops 2'de de vardır ve Frank Woods ile
Alex Mason da savaşa katılmaktadır. Oyunda ara sıra farklı karakterler
yönetilebilmektedir.

Infinity Ward tarafından geliştirilen oyunun çıkış tarihi 5 Kasım 2013'tür.
Oyunda Amerika Birleşik Devletleri'ne karşı birleşerek bir tehdit ve tehlike
oluşturan The Federation adındaki Güney Amerika Devletleri ile ABD arasında
geçen savaş konuyu oluşturur. ABD bu tehlikeye karşı Ghosts timiyle oyunda yer
alır. Ghosts timi Elias, Keegan, Hesh, Merrick, Logan adındaki askerlerden
meydana gelmiştir.Senaryonun 10 yıl öncesinde Elias'la aynı tarafta olan Rorke,
oyundaki Geçmişi anlatan bir bölümde Elias'ın onun yerine daha fazla kişiyi
kurtarmasını bahane ederek bulunduğu Ghost takımına ihanet eder ve oyunun baş
kötü karakteri olur.

Serinin yeni oyunu Modern Warfare serisi ve Ghosts ile ünlenen Infinity Ward
tarafından geliştirilecek ve Activision tarafından yayımlanacak. Serinin 13.
oyunu olma özelliği taşıyor. Oyuncular Call of Duty: Ghosts'un devamı olacağını
söyleseler de firmadan tam tersi bir açıklama geldi: "Bambaşka bir Call of Duty
olacak." Oyunun yayınlanan fragman videosu Dünya'nın en beğenilmeyen oyun
videosu ve Dünya'nın en beğenilmeyen 2. videosu olmuştur.



https://tr.wikipedia.org/wiki/Osmanl%C4%B1_%C4%B0mparatorlu%C4%9Fu

Osmanlı İmparatorluğu ya da Osmanlı Devleti (Osmanlı Türkçesi: دَوْلَتِ عَلِيّهٔ
عُثمَانِیّه, Devlet-i Aliyye-i Osmâniyye, günümüz Türkçesindeki karşılığı "Büyük
Osmanlı Devleti"), Batı'da Türk İmparatorluğu ve Osmanlı Türkiyesi olarak da
bilinir, 1299-1922 yılları arasında varlığını sürdürmüş bir Türk devletidir.
Dünya tarihinin en uzun süreli imparatorluklarından biri olan Osmanlı
İmparatorluğu; Doğu Avrupa, Güneybatı Asya, Kuzey Afrika ve Atlas Okyanusu doğal
sınırlarına ulaşana kadar topraklarını genişletmiştir. Ayrıca daha geniş
coğrafyalarda da çeşitli başarılar göstererek kısa süreli olarak Lanzarote
(1585), Madeira (1617), Lundy (1627-1632), Vestmann Adaları (1627-1628),
Baltimore (1631) gibi bölgeleri fethetmiş ve buralarda üsler kurarak yıldırma
hareketlerinde bulunmuştur.

Osmanlı İmparatorluğu'nu Oğuzlar'ın Kayı boyuna mensup Osman Gazi; Söğüt ve
Domaniç civarında, Anadolu Selçuklu Devleti'nin obası ve kendisine uçbeyliği
olarak tahsis ettiği bölgede, Anadolu Selçuklu sultanı III. Alaeddin Keykubad'ın
İlhanlılar tarafından İran'a götürülmesi sonucu oluşan otorite boşluğundan
dolayı bağımsızlık ilan ederek 1299 yılında kurmuştur. Devlet; dördüncü padişah
olan Yıldırım Bayezid'in Timur'a esir düşmesiyle Fetret Devri'ne girmiş, 11 yıl
süren taht kavgalarından sonra Mehmet Çelebi, Fetret Devri'ne son vermiştir.
Fatih Sultan Mehmed Konstantiniyye'yi fethederek Doğu Roma İmparatorluğu'nu
sonlandırmış, bazı tarihçilere göre bu zaferle Orta Çağ'ın sona erip Yeni Çağ'ın
başlamasını sağlamıştır. Ayrıca bu fetihle beraber devlet, imparatorluğa
yükselmiştir.

Yavuz Sultan Selim Mısır'ı fethetmiş, halifeliğin Osmanlı Padişahlarına
geçmesini sağlamış, Kanunî Orta Avrupa'da büyük ilerleme kaydetmiş ve Macar
Krallığı'na son vermiştir. Avrupa'ya karşı sağlanan üstünlük, I. Ahmed ile
birlikte son bulmuş, Avrupa ve Osmanlı Zitvatorok Antlaşması ile eşit duruma
gelmiştir. I. Mustafa ve Genç Osman ile birlikte tahttan indirilmeler başlamış,
devlet yönetimi Bağdat'ın fethedilmesini sağlayan IV. Murad'a kadar
sendelemiştir. II. Mustafa zamanında ise Osmanlı ilk defa büyük ölçüde toprak
kaybetmiş, bu zaman diliminden itibaren reformist, yenilikçi akımlar
başlamıştır. II. Mahmud isyanların baş gösterdiği Yeniçeri Ocağı'nı kapattırmış,
Abdülmecid Tanzimat Fermanı ve Islahat Fermanı'nı ilan etmiş, II. Abdülhamid
Meşrutiyet (1876-78) ilan edip 33 yıl tahtta kalmıştır.

I. Dünya Savaşı'nın kaybedilmesinden sonraki dönemde imzalanan antlaşmaların
ardından, Anadolu'da Mustafa Kemal Atatürk'ün önderliğinde, Sevr Antlaşması ve
Anadolu'nun işgaline karşı başlayan Kurtuluş Savaşı'nın zaferle sonuçlanması ve
sonrasında saltanatın kaldırılması ile birlikte son padişah Mehmed Vahdettin
İstanbul'u terk etmek zorunda kalmış ve Osmanlı İmparatorluğu son bulmuştur. Bu
gelişmeleri takiben Atatürk başkanlığındaki Büyük Millet Meclisince, 29 Ekim
1923 tarihinde Cumhuriyet ilan edilmiştir. Osmanlı İmparatorluğu'nun
dağılmasının ardından kapsadığı alanda pek çok devlet ortaya çıkmış olmakla
birlikte Arnold Joseph Toynbee gibi bazı tarihçilere göre Osmanlı
İmparatorluğu'nun tek ardıl devleti Türkiye Cumhuriyeti'dir..

Osmanlı İmparatorluğu, henüz beylik döneminde iken Âl-i Osman (Arapça: آل
عثمان‎; Āl-e Uṯmān) olarak adlandırılmıştır. Âl-i Osman, Osmanlı Devleti'nin
kurucusu kabul edilen "Osman'ın soyu" anlamına gelmektedir. Osman ismi;
orijinine göre Otman, Otoman veya Utman olarak da söylenir. Türk ve Altay halk
kültüründe, "ocağın, ev ateşinin devamlılığını sağlayan küçük oğul" manasını
taşımaktadır.

Beylikten devlet olgunluğuna geçildikten sonra, genellikle Osmanlı Türkçesi
Devlet-i ʿAliyye-yi ʿOsmâniyye ([دَوْلَتِ عَلِيّهٔ عُثمَانِیّه] veya alternatif
olarak Osmanlı Devleti [عثمانلى دولتى]) olarak anılmıştır. Bu ismin yanı sıra
"Devlet-i Ebed-Müddet" (Ebedi Devlet), "Memâlik-i Mahrûse" (Korunmuş Memleket)
isimleri de kullanılmıştır. Cumhuriyet döneminde yürürlüğe giren Latin asıllı
Türk alfabesi ile birlikte Osmanlı Devleti veya Osmanlı İmparatorluğu olarak
anılmıştır.

19. yüzyıldan önceki İngilizce kaynaklarda ise Osmanlı Devleti çoğunlukla
Türkiye (İngilizce: Turkey) ya da Türk İmparatorluğu (İngilizce: Turkish Empire)
adıyla anılır. Günümüzde modern Türkiye için de Türkiye (İngilizce: Turkey)
kullanımının yaygın olmasının yanı sıra Türkiye Cumhuriyeti (İngilizce: Republic
of Turkey) kullanımıyla, Osmanlı İmparatorluğu dönemi ile Cumhuriyet dönemi
birbirinden ayrılır.

Moğol İmparatorluğu'nun zulüm ve katliamından kaçan Türk boylarından biri olan
Kayı Boyu; 1071 Malazgirt Zaferi'nden sonra birçok Oğuz boyuyla beraber
Anadolu'ya gelmiştir. Anadolu'da ilk olarak Ahlat yöresine yerleşen Kayılar,
Anadolu Selçuklu Devleti hükümdarı Alaeddin Keykubad tarafından Ankara
yakınlarındaki Karacadağ ve civarına yerleştirilmiştir. Bu sırada başlarında
Ertuğrul Gazi bulunan Kayılar'a, Karacadağ'dan sonra Bizans sınırındaki Söğüt
kışlak, Domaniç ise yaylak olarak verilmiştir. Sınırdaki bu bölgedeyken Bizans'a
karşı gerçekleştirdiği başarılı gazalar Sultan Alaadin Keykubad tarafından çok
beğenilen ve takdir edilen Ertuğrul Gazi, Sultan Keykubad'ca uçbeyi yapılmıştır.
Ertuğrul Gazi, Bizans sınırındayken yaklaşık 1000 km2 civarı bir toprak
fethetmiştir. Ertuğrul Gazi 1281 yılında, doksanlı yaşlarında vefat edince boyun
başına oğlu Osman Gazi geçmiştir.

Osman Gazi; boyun başına geçince Bizans'a karşı gaza savaşları yürütmeye
başlamış ve birçok muvaffakiyet göstermiştir. Öte yandan 1243 Kösedağ Savaşı
sonucunda Moğollar'a yenilen Anadolu Selçuklu Devleti'nin merkezi otoritesi yok
olmuş ve Anadolu'da güvenlik kalmamıştır. Yine bu yenilginin ardından Anadolu
Selçuklu sultanlarını İlhanlılar tayin etmeye başlamışlardır. Böylece Anadolu
Selçuklu Devleti dağılmaya başlamış ve İlhanlı hakimiyetini kabul etmeyen
Türkmen beyleri bir bir bağımsızlıklarını ilan etmeye başlamışlardır. Buna
rağmen Osman Gazi, uzun süre bağımsızlığını ilan etmemiş ve Selçuklular'a
bağlılığını sürdürmüş, Bizans tekfurlarını mağlup ederek birçok Bizans kalesini
fethetmiştir. Ancak bir süre için zayıflayan İlhanlılar tekrar güçlendikten
sonra Anadolu Selçuklu sultanı III. Alâeddin Keykubad'ı İran'a götürmüşler ve
Anadolu'da büyük bir siyasi boşluk oluşmuştur . Bu yüzden Osmanoğulları da;
Karacaşehir'de Dursun Fakih'in Osman Gazi adına verdiği hutbe ile 1299 yılında
bağımsızlıklarını ilan etmişlerdir. Osmanlı Devleti'nin bağımsız bir devlet
olarak tarih sahnesine çıkması yaygın kabule göre 1299 yılında olmuştur. Ancak
Prof. Dr. Halil İnalcık ve bazı diğer akademisyenler, Osmanlı Devleti'nin
1299'da Söğüt'te değil 1302'de Yalova'da Bizans'a karşı yaptığı Koyunhisar
Muharebesi sonrasında devlet niteliğini kazandığını iddia ederler.

1299 yılına gelindiğinde Anadolu'da hüküm süren Anadolu Selçuklu Devleti yıkılma
süreci içindeydi. Bu yıllarda Osman Bey, yakın arkadaşları ile birlikte Bilecik,
Yarhisar ve İnegöl'ü fethetti. 1301'de Yenişehir fethedildi. Osmanlı Beyliği,
1299'da resmen kuruldu. (Bunun yanı sıra tarihçilerin bazıları beyliği
kuruluşunu 1301 kabul eder. Halil İnalcık'a göre ise beylik 1302'de gerçekleşen
Koyunhisar Savaşı ile kurulmuştur .

Osman Gazi ve ertafındaki alpler; Bilecik, Yarhisar, İnegöl ve Yenişehir'i
fethetmişti. Bu durumda Bizans valileri olan Anadolu'daki tekfurların, merkezin
sözünü dinlememeleri etkili olmuştu. Bu yüzden endişelenen Bizans, 2.000 kişilik
bir kuvveti İstanbul'dan Kocaeli Yarımadası'na çıkarttı ve Osmanlıların üstüne
gönderdi. Ama Osman Gazi ve çevresindeki alpler, Koyunhisar Muharebesi'nde
Bizans'ı mağlup etmeyi başardı. Böylece ilk Osmanlı - Bizans savaşı zaferle
noktalandı.

Osman Bey Bilecik ve civarını fethetmişti. Ama asıl amacı Bursa'yı almaktı.
Bunun için 1316 yılında Bursa'yı kuşattı. Kuşatma 10 yıl sürdü. 10. yılda
kendisi rahatsızlandı ve oğlu Orhan Bey kuşatmaya devam etti. Orhan Bey Mudanya
limanını ve Orhaneli'yi fethederek şehrin dışarıyla bağlantısını kesti. Çok
geçmeden de şehir fethedildi. Fakat Osman Gazi fetihten çok kısa bir süre önce
vefat etti ve naaşı vasiyeti gereği Bursa'ya defnedildi. Orhan Bey adına para
bastırarak beyliği devlet haline getirdi.

Osmanlılar, fetihlerini aralıksız sürdürüyorlardı ve bir yandan Kocaeli
Yarımadası'ndaki kaleleri alarak boğaza inmişler öte yandan da İznik'i (Grekçe:
Nikea) kuşatmışlardı. Bu yüzden III. Andronikos'un başında bulunduğu Bizans
İmparatorluğu telaşa kapılmıştı. Bizanslılar, Osmanlıları hem Kocaeli
Yarımadası'ndan çıkarmak hem de kuşatma altındaki İznik'i kurtarmak için
harekete geçtiler ve Kocaeli Yarımadası'na asker çıkardılar. İki ordu
Eskihisar'da karşılaştı ve Orhan Gazi, Bizanslıları denize dökerek büyük bir
zafer kazandı. Osmanlılar 1331'de İznik'i, 1337'de İzmit'i topraklarına kattı.
İzmit'in fethedilmesiyle Bizans'ın Anadolu'daki varlığı son buldu.

Karesioğulları Beyliği; günümüzdeki Çanakkale ve Balıkesir'de kurulmuştu.
Beyliğin lideri Karesi Bey, güçlü bir donanma oluşturmuştu ve deniz aşırı iki
sefer düzenlemişti. 1320'li yıllarda Karesi Bey vefat etmişti ve yerine Aslan
Bey geçmişti. Aslan Bey'den sonraysa beyliğin başına Demirhan Bey geçmiş ve
halka kötü davranmaya başlamıştı. Bu yüzden halkın ve ileri gelenlerin davet
ettiği Orhan Bey, Karesioğulları'nın topraklarını ilhak etmiştir.
Karesioğulları'nın ilhakıyla bu beyliğin donanması ve Hacı İlbey gibi değerli
kumandanları Osmanlılar'ın hizmetine girdi.

1353 yılında Bizans taht kavgaları ile çalkalanıyordu. Bu mücadelenin
taraflarından olan Kantakuzen'in yardım isteği üzerine Orhan Gazi, Süleyman Paşa
kumandasındaki 20.000 kişilik bir kuvvet göndererek Kantakuzen'in imparator
olmasını sağladı. Bu yardıma karşılık Kantakuzen, Gelibolu Yarımadası'nda
bulunan, Bolayır yakınlarındaki Çimpe Kalesi'ni Osmanlılar'a teslim etti. Çimpe
Kalesi'nin ele geçirilmesi ile Osmanlı Devleti, ilk Rumeli toprağını kazandı.
1354 yılındaysa Gelibolu'da şiddetli bir deprem oldu. Bu yüzden Gelibolu'daki
Bizans halkı ve askerleri, bölgeyi terketti. Bu fırsatı değerlendiren Süleyman
Paşa; bütün Gelibolu'yu fethetti. Böylece önemli bir üs elde eden Osmanlılar,
Trakya'ya akınlar başlattı ve 1359 yılında Çorlu fethedildi.[kaynak
belirtilmeli]

Orhan Gazi'den sonra sultan olmasına kesin gözle bakılan Süleyman Paşa, Çorlu
civarında çıktığı bir av sırasında atından düşerek ölmüştür (1357). Bu yüzden
Orhan Gazi'nin diğer oğullarından olan Murad Bey, yeni veliaht oldu ve
Balkanlar'daki kuvvetleri kumanda etmeye başladı. Orhan Gazi'nin, 1362 Mart'ında
vefat etmesiyle Osmanlı kaynaklarında Murad Hüdavendigâr olarak geçen Murad Bey,
I. Murad olarak tahta çıktı ve hızla fetihlere başladı.[kaynak belirtilmeli]

I. Murad, Balkanlar'daki hakimiyet sahasını genişletmeye başladı. Bu kapsamda
Osmanlıları durdurmak isteyen Bizans-Bulgar ordusu 1363 Sazlıdere Muharebesi ile
mağlup edildi. Bu zaferden sonra Edirne (Grekçe: Hadrianopolis)
fethedildi.[kaynak belirtilmeli]

Edirne'nin düştüğü haberini öğrenen Papa V. Urbanus; endişeye kapıldı ve bir
Haçlı ittifakı oluşturulmasını teşvik etti. Bunun üzerine Macar Krallığı, Bulgar
Krallığı, Sırp Krallığı, Bosna Krallığı ve Eflak Prensliği gibi Balkan
devletlerinin katılımıyla sayısı 30.000 ile 60.000 arasında değişen bir Haçlı
ordusu oluşturuldu. Daha sonra Haçlı ordusu, Osmanlıları Balkanlar'dan atmak
için harekete geçti. Haçlı ordusu, Meriç Nehri'nin batı kıyısına gelerek bir
kamp kurdu. Haçlılar kendilerine o kadar çok güveniyorlardı ki Edirne'yi geri
alıp Osmanlılar'ı Anadolu'ya süreceklerine dair hiçbir tereddütleri yoktu. Ta ki
Hacı İlbey'in gece baskınına kadar. Hacı İlbey, emrindeki 10.000 askeriyle
beraber Haçlı kampına büyük bir gece baskını yaptı ve çoğu Haçlı askeri kılıçla
ya da Meriç Nehri'nde boğularak öldü. Böylece ilk Osmanlı-Haçlı savaşı zaferle
noktalandı ve Bizans'a yardım ulaştırılması engellendi.[kaynak belirtilmeli]

Osmanlıların kurulduğu dönemde Anadolu'da birçok beylik vardı ve bu beylikler
sürekli birbirleriyle boğuşuyorlardı. İlk zamanlarında Osmanlılar, beyliklerle
iyi ilişkiler kurarak onlarla mücadeleden kaçınmış ve zayıf Bizans yönüne
genişlemiştir. I. Murad dönemine kadar sadece 1345 yılında Karesioğulları
Beyliği'nin topraklarını ve 1354 yılında Ahiler'in idaresindeki Ankara'yı ilhak
eden Osmanlılar; I. Murad zamanında Anadolu'da siyasi birliğin gerekliliğine
karar vermiş ve Balkanlar'dan başka barış yoluyla Anadolu'da da genişlemeye
başlamıştır. Bu amaçla Hamitoğulları Beyliği'den 80.000 altın karşılığı Isparta,
Akşehir, Beyşehir, Yalvaç, Seydişehir, Karaağaç ve Eğirdir satın alınmıştır.
Germiyanoğulları Beyliği ile akrabalık kurulmuş ve çeyiz yoluyla Kütahya, Simav,
Tavşanlı ve Emet ele geçirilmiştir.

Osmanlılar, Balkanlar'daki ilerleyişini kesintisiz devam ettirdi. Sırplar'a
karşı 1371 Çirmen Savaşı'ndan galip çıkıldı ve aynı yıl Karabiga fethedildi.
Fakat Bizans; Gelibolu'yu ele geçirdi ve Anadolu ile Balkanlar'daki Osmanlı
topraklarının bağlantısını kesti. Bunun üzerine Osmanlılar, babasına isyan eden
Bizans prensi Andronikos'un imparator olmasına yardım etti ve karşılığında
Gelibolu'yu tekrar aldı. Daha sonra akınlara devam edildi ve 1383 yılında Serez,
1385 yılında Sofya ve Niş, 1387 yılında Selanik fethedildi. 1388 yılındaysa
Osmanlı akıncıları, Sırbistan Prensliği'nin başındaki Lazar Hrebelyanoviç
tarafından Ploşnik Bozgunu'yla mağlup edildi. Ploşnik savaşıyla beraber Balkan
devletlerinin; Osmanlılar'ı Balkanlar'dan atma ümidi tekrar yeşerdi ve Sırp
Prensliği, Bosna Krallığı, Macar Krallığı, Hırvat Krallığı ve diğer Balkan
devletlerinin katılımıyla 30.000 kişilik bir Haçlı ordusu oluşturuldu ve bu
ordu, Lazar Hrebelyanoviç komutasında hareket etti. Bunun üzerine harekete geçen
Osmanlılar, ilk önce arkadan saldırmamaları için Bulgar krallığının başkenti
Tırnova'yı fethederek Bulgarlar'ı etkisiz hale getirdi. Daha sonra Haçlı ordusu
ve Osmanlı ordusu, Kosova'da karşı karşıya geldi. Yapılan savaşı Osmanlılar
kazandı ve savaş sırasında Lazar Hrebelyanoviç öldürüldü. Ama savaştan sonra bir
Sırp beyi olan Miloş Obiloviç; Müslüman olmak istediğini belirtip I. Murad'ın
elini öpmek istemiş, bu suretle sultana yaklaşmış ve ani bir hamleyle I. Murad'ı
hançerleyerek şehit etmiştir. I. Murad'ın şehit edilmesinden sonra Yıldırım
Bayezit padişah olmuştur.[kaynak belirtilmeli]

I. Murad'ın I. Kosova Savaşı sonrasında öldürülmesi üzerine Osmanlı tahtına
oturan Yıldırım Bayezid Hamitoğulları, Menteşeoğulları ve Saruhanoğulları
beyliklerini topraklarına kattı yapılan Niğbolu Savaşıkazandı. Savaşın ardından
İstanbul'u dördüncü kez abluka altına aldı fakat bu ablukayı da doğuda beliren
Timur tehlikesi sebebiyle kaldırdı. Çin'e sefer düzenlemek isteyen ve batısında
güçlü bir devlet barındırmak istemeyen Timur, daha önceleri savaşarak yenilgiye
uğrattığı Karakoyunlu ile Celayirîli hükümdarlarının Osmanlıveistediği şartların
kabul edilmemesini ileri sürerek Osmanlı'ya savaş açtı İki ordu, Ankara'nın
Çubuk Ovası'nda karşılaştı. 1402'de yapılan Ankara Savaşı'nda Yıldırım Bayezid,
kendisine bağlı Türk beylerinin Timur'un tarafına geçmesininde etkisi ile de
yenilgiye uğradı; oğullarından Mustafa ve Musa ile birlikte Timur'a esir düştü.
Yıldırım, 1403'te Akşehir'de vefat etti. Timur, Yıldırım'ın vefatı üzerine
Musa'yı serbest bıraktı.

Yıldırım Bayezid işe Anadolu'da başladı. Aydınoğulları, Saruhanoğulları,
Menteşeoğulları ve Hamitoğulları beyliklerini ilhak ettikten sonra 1390 yılında
Antalya'nın, 1391 yılında da Alanya'nın fethini gerçekleştirdi. 1392 yılındaysa
Amasya ve Kastamonu'yu topraklarına katarak Candaroğulları Beyliği'ne ve takip
eden dönemde ise İsfendiyaroğulları Beyliği'ne son verdi . Niğbolu Savaşı'ndan
sonra da Karamanoğulları'na son verdi.

Yıldırım Bayezid; Candaroğulları hariç Anadolu beyliklerine son verdikten sonra
Balkanlar'a yöneldi ve Üsküp şehrinin fethine muvaffak oldu. Teselya'yı
fethettikten sonra Eflak'ı vergiye bağladı ve Bulgaristan'ı tamamen bir Osmanlı
vilayeti yaptı. 1394 yılındaysa bütün Makedonya Osmanlı topraklarına katıldı.
Yıldırım Bayezid, bu fetihlerden sonra 1394-1396 yılları arasında İstanbul'u üç
kez kuşattı ve İstanbul'u kuşatan ilk Osmanlı padişahı oldu. İstanbul
kuşatmalarından endişelenen Papa; bir Haçlı ordusu kurulması için çalışmalara
başladı ve büyük bir Haçlı ordusu oluşturuldu. Bu sırada üçüncü İstanbul
kuşatmasını yönetmekte olan Yıldırım; Haçlı ordusunun Balkanlar'a doğru
ilerlediğini öğrenice kuşatmayı kaldırdı ve Tuna Nehri'ne yöneldi.

Osmanlı Devleti, İstanbul'u kuşatma altına alınca Bizans İmparatorluğu; başta
Papa olmak üzere tüm Katolik Hristiyan Dünyası'ndan yardım istedi. Bunun üzerine
Kutsal Roma Cermen İmparatorluğu, Fransa Krallığı, Macaristan Krallığı, Eflak
Prensliği, Venedik Cumhuriyeti, Ceneviz Cumhuriyeti ve Bulgarlar'ın katılımıyla
büyük bir Haçlı ordusu oluşturuldu. Orduyu Kral Sigismund kumanda ediyordu.
Bundan sonra ordu ilerlemeye başladı. 10 Eylül'de Venedik ve Ceneviz gemileri
Tuna Nehri'ni geçti ve Niğbolu Kalesi önüne demir attı. Daha sonra gelen orduda
kaleyi kuşatma altına aldı. Bu sırada Birinci İstanbul Kuşatması'nda olan
Yıldırım Bayezid; Niğbolu'daki durumu öğrenince İstanbul'daki kuşatmayı derhal
kaldırdı ve Tuna'ya doğru ilerlemeye başladı. 20 Eylül'de Şıpka Geçidi'ne girdi
ve 21-22 Eylül'de Tırnova'ya vardı. 25 Eylül günü iki ordu karşı karşıya geldi
ve savaş, kesin Osmanlı zaferiyle sonuçlandı. Haçlı ordusu imha edildi ve birçok
kumandanı ya öldürüldü ya da Korkusuz Jean gibi esir alındı. Böylece Yıldırım
Bayezid; batıdan gelen Haçlı tehlikesini bertaraf etti ve İkinci İstanbul
Kuşatması'nu başlattı. Yıldırım Bayezid; bu İstanbul kuşatmaları sırasında
Karadeniz üzerinden gelebilecek yardımlara karşı Anadolu ve Avrupa Yakası'nın
birbirine en çok yaklaştığı yerde Anadolu Hisarı'nı (diğer adı Güzelce Hisarı)
yaptırmıştır.

Yıldırım Bayezid; batıdan gelen Haçlı tehlikesini bertaraf ettikten sonra tekrar
İstanbul'u kuşatmıştır. Fakat bu seferde doğudaki Timur tehlikesi belirmiştir.
Bundan başka Timur'un yıktığı Celayirliler ve Karakoyunlular devletlerinin
hükümdarları olan Ahmed Celayir ve Kara Yusuf'un Yıldırım'ı; topraklarını
kaybeden ve Timur'u sığınan Anadolu beyleri de Timur'u savaşa teşvik
ediyorlardı. Gene Timur; çıkacaği Çin seferi öncesinde Anadolu'da güçlü bir
devlet bırakmak istememekteydi. Ayrıca Bayezit ile Timur arasında sert
mektuplaşmalar oluyordu. Bu ve benzeri birçok sebeple Timur; Anadolu'ya
girererek Sivas'ı harap etmiştir. Bu sırada İstanbul kuşatmasında olan Yıldırım,
derhal kuşatmayı kaldırmış ve Anadolu'ya geçmiştir.

İki ordu Ankara Çubuk Ovası'nda karşı karşıya gelmiş ve ilk taarruzu Yıldırm
gerçekleştirmiştir. Bu taarruz Timur'un ordusunu sarstıysa da fillerle takviye
edilmiş ağır zırhlı Timur kuvvetleri, taarruzu püskürtmüşlerdir. Daha sonra
Anadolu kuvvetlerinin; beylerinin olduğu Timur tarafına geçmesiyle ve Kara
Tatarlar'ın da Timur tarafına geçmesiyle savaş Timur'un zaferiyle
sonuçlanmıştır. Bu savaşla beraber Anadolu Türk siyasi birliği bozulmuştur ve
Osmanlı Devleti dağılma tehlikesi geçirmiştir. Ayrıca Osmanlı tarihindeki Fetret
Devri başlamıştır. Timur, Yıldırım'ın vefatı üzerine Musa'yı serbest bıraktı.

Ankara Savaşı'nda mağlup olan Yıldırım Bayezid; oğulları Musa Çelebi ve Mustafa
Çelebi'yle beraber esir düşmüştür. Timur, Yıldırım'ı öldürmemiştir ve
Anadolu'daki şehirleri, köyleri, kasabaları yağmalarken Yıldırım'ı hep yanında
götürmüştür. Yıldırım; gördüklerinin kahrına dayanamarak 1403 yılında Akşehir'de
vefat etmiştir. Timur; Yıldırım'ın ölmesi üzerine Musa Çelebi'yi serbest
bırakmıştır ve Osmanlı topraklarını, Yıldırım'ın dört oğlu arasında
paylaştırmıştır. Bu paylaşıma göre İsa Çelebi Balıkesir'de, Musa Çelebi
Bursa'da, Süleyman Çelebi Edirne'de ve Mehmet Çelebi Amasya'da sultanlıklarını
ilan etmişlerdir. Yıldırım ve önceki padişahların son verdiği Anadolu
beylikleri'yse (Karesioğulları hariç) tekrar kurulmuştur. Daha sonra da
Yıldırım'ın şehzadeleri arasında hükümdarlık için savaşlar başlamıştır. İşte bu
taht mücadeleleriyle geçen döneme Fetret Devri denir. Yıldırım'ın şehzadeleri,
hükümdarlık uğruna Anadolu beylikleri, Bizans, Venedik, Ceneviz gibi devletlere
tavizler vermek zorunda kalmışlardır. Örneğin Süleyman Çelebi; Selanik'i
Bizans'a teslim ederek Hristiyan devletlerle anlaşma yapmıştır.

Tahtın sahibi olmak için şehzadeler arasında yapılan mücadelelerde ilk olarak
Musa, İsa tarafından mücadelenin dışına atılmıştır ve önce Germiyanoğulları'na,
ardından da Karamanoğulları'na sığınmıştır. 1406 yılında İsa, Mehmed'in tarafını
tutan askerler tarafından öldürülmüştür. Böylece mücadele Süleyman ve Mehmed
arasında devam etmeye başlamıştır ki; Süleyman devletin Rumeli yakasının, Mehmed
Anadolu yakasının hakimi olmuştur. İki kardeş arasında süren çatışmalar
sırasında Musa, yeniden harekete geçmiştir ve 1411'de Süleyman Çelebi'nin
bulunduğu Edirne'ye baskın yapmıştır ve Süleyman'ı öldürmüştür. 1411'den sonra
çarpışmalar, Mehmed ve Musa arasında sürmeye başlamıştır. İki kardeş arasındaki
mücadele, 1413 yılında Mehmed'in Musa'yı öldürtmesi ile sonlanmıştır ve Fetret
Devri noktalanmış olmuştur. Aynı yıl Mehmed, I. Mehmed unvanı ile Osmanlı
tahtına oturmuştur. Böylece Osmanlı Devleti; tek çatı altında toplanmıştır ve
fetih hareketlerine tekrar başlamıştır.

Fetret Devri'ni noktalayarak sultan olan Mehmet Çelebi; Ankara Savaşı'yla
bozulan Anadolu siyasi birliğini yeniden kurmak için harekete geçmiştir. Bunun
için Aydınoğlu Mehmet Bey'den İzmir'i; Karamanoğulları'ndan Seydişehir, Beyşehir
ve Akşehir'i; Candaroğulları'ndan Samsun'u geri almıştır. Yine İzmir ve Manisa
çevresinde çıkan Şeyh Bedreddin isyanını da bastırmıştır.

Şeyh Bedreddin isyanı gibi Osmanlı Devleti'nin uğraştığı iç karışıklıkları
fırsat bilen Eflak Voyvodası Mircea; Silistre ve Deliorman'ı işgal etmiştir.
İçteki karışıklıkları hallettikten sonra Eflak Prensliği üzerine sefer açan I.
Mehmed; kaybedilen yerleri geri almıştır ve Eflak'la barış yapmıştır. Bundan
sonra da Yıldırım'ın kayıp oğlu Mustafa Çelebi, Bizans'ın yardımıyla Rumeli'ye
geçmiş ve isyan çıkarmıştır. Düzmece Mustafa İsyanı olarak da bilinen bu isyan;
Çelebi Mehmet tarafından bastırılmıştır ve Mustafa Çelebi Bizans'a sığınmıştır.
Çelebi Mehmet; kardeşi Mustafa Çelebi'nin tutuklu kalması için Bizans'a her yıl
300.000 akçe vergi vermiştir.

Osmanlılar; Aydınoğulları'ndan İzmir'i almıştı ve denizci beylikler; Osmanlı'ya
bağlılıklarını ilan ederek yarı bağımsız konuma gelmişlerdi. Bu yüzden
endişelenen Venedik Cumhuriyeti, Osmanlı Devleti'ne savaş ilan etmiştir ve 1416
yılında, Osmanlılar ilk ciddi deniz mücadelesini Venedik ile yapmışlardır. Fakat
Osmanlılar bu savaşı kaybetmişlerdir.

1421 yılında Çelebi Mehmet; Edirne'de iken attan düşmüştür ve inme sebebiyle
vefat etmiştir. Bunun üzerine Şehzade Murat; Manisa'dan gelerek tahta
çıkmıştır.[kaynak belirtilmeli]

Şehzade Murad; babası Çelebi Mehmed'in attan düşerek vefat etmesinden sonra
Manisa'dan gelerek Edirne'de tahta çıkmıştır. II. Murad; ilk olarak babasının
vefatı üzerine Bizans tarafından serbest bırakılan, Osmanlı kaynaklarında
Düzmece Mustafa olarak geçen amcasının isyanıyla karşılaşmıştır. Çok sürmeden bu
isyanı bastıran II. Murad; amcasını yakalatıp öldürtmüştür. Böylece rahat bir
nefes alan II. Murad, bu isyanın öcünü almak için İstanbul'u kuşatmıştır . Fakat
sonuç alamamıştır çünkü Bizanslılar, bu sefer de kardeşi Şehzade Mustafa'yı
ayaklandırmıştır . Nitekim II. Murad, kardeşinin isyanını bastırıp onu
öldürttükten sonra, Fetret Devri'nde amcası Süleyman Çelebi tarafından Bizans'a
teslim edilen Selanik şehrini; 1430 yılında fethetmiştir ve Selanik I. Balkan
Savaşı'na kadar Osmanlı toprağı olarak kalmıştır. 1431 yılında II. Murad,
Balkanlar'ın kilit şehirlerinden Yanya'yı ve Serez'i fethetmiştir. II. Murad,
1439 yılında da Semendire şehrini fethetmiştir.

Yıldırım Bayezid tarafından Anadolu'da sağlanan siyasi birlik, 1402 Ankara
Savaşı'nda mağlup olunulmasıyla bozulmuştur. Sultan II. Murad, bu siyasi birliği
sağlamak için önemli faaliyetler de bulunmuştur. İlk olarak Candaroğulları
Beyliği'nin üstüne yürümüştür ve İsfendiyar Bey'i mağlup etmiştir. Böylece
Candaroğulları Osmanlı Devleti'ne bağlanmıştır ve İsfendiyar Bey, Osmanlı'nın
yapacağı seferlere asker göndermeyi kabul etmiştir. Daha sonra II. Murad; 1423
yılında Hamidoğulları Beyliği'ne, 1424 yılında Menteşeoğulları Beyliği'ne, 1426
yılında da Aydınoğulları Beyliği'ne son vermiştir. 1429 yılında da vefat eden
II. Yakup Bey'in vasiyeti gereği Germiyanoğulları Beyliği Osmanlı Devleti'ne
katılmıştır.

Osmanlı Devleti'nin Balkanlar'da ilerlemesi üzerine Macar Krallığı, Bosna
Krallığı, Sırp Despotluğu ve Eflak Prensliği bir ittifak oluşturmuşlardır. Ancak
Macar kralı Sigismund'un ölümü üzerine Macaristan'da iç karışıklıklar çıkmıştır.
Bunun üzerine Balkanlar'da bozulan dengeyi düzeltmek için harekete geçen Osmanlı
Devleti; Bosna Krallığı'na vergiye bağlamış ve 1439 yılında Sırplar'ın başkenti
Semendire'yi alarak Sırp Despotluğu'na son vermiştir. Ancak yeni Macar kralı
Ladislas tarafından Erdel voyvodalığına getirilen Hünyadi Yanoş; 1441 yılında
Semendire'yi almış ve uçbeyi Mezid Paşa'yı pusuya düşürerek şehit etmiştir.
Ertesi yıl gerçekleşen savaşlarda da Osmanlılar mağlup olunca Avrupa'da Türkler
aleyhine yeni bir Haçlı seferi fikri doğmuştur ve içinde Karamanoğulları
Beyliği'nin de yer aldığı büyük bir ittifak oluşturulmuştur.

1443 yılında Tuna Nehri'ni geçen Haçlı ordusu Niş çevresinde Osmanlı ordusunu
mağlup etmiştir. Haçlılar'ı izleyen II. Murad; onları İzladi Geçidi'nde
karşılamış fakat durduramamıştır. Haçlılar Filibe'ye kadar gelmişler ama
mevsimin kış olması sebebiyle geri dönmüşlerdir. Bu arada Arnavut beyi İskender
Bey ayaklanmıştır ve Karamanoğulları; Osmanlı topraklarına girmiştir. Bunun
üzerine II. Murad Macarlar'a başvurarak barış istemiş ve iki taraf arasında
Edirne-Segedin Antlaşması imzalanmıştır. Buna göre Sırp Despotluğu (yeniden
kurularak) ve Eflak Prensliği, vergi ödemeleri kaydıyla Macar egemenliğine
bırakılmıştır. Gene Macarlar, Bulgaristan'daki Osmanlı egemenliğini tanımıştır
ve iki taraf arasında 10 yıl savaş yapılmaması kararlaştırılmıştır. Bu
antlaşmadan sonra II. Murad tahtı, 12 yaşındaki oğlu Şehzade Mehmed'e (ileride
Fatih Sultan Mehmet) bırakarak Manisa'ya çekilmiştir.

Küçük yaştaki II. Mehmed'in tahta çıkması üzerine devlet adamları arasında
rekabet ve anlaşmazlıklar çıkmıştır. Öte yanda ulufelerin azlığını bahane eden
Yeniçeriler ilk defa Buçuktepe İsyanı'yla ayaklanmıştır. Gene çocuk yaştaki bir
şehzadenin sultan olduğunu öğrenen Haçlılar, Edirne-Segedin Antlaşması'nın Papa
tarafından onaylanmadığını ileri sürerek antlaşmayı bozarak taarruza
geçmişlerdi. Bu taarruz karşısında Çandarlı Halil Paşa ve ileri gelen devlet
adamları, II. Murad'ı Edirne'ye çağırarak ordunun başına geçmesi çağrısında
bulunmuşlardır. Gene sultan olan oğlu II. Mehmed, kendisine bizzat mektup
yazarak Edirne'ye gelmesini emretmiştir. Bunun üzerine II. Murad Edirne'ye
gelerek ordunun başına geçmiştir. Bu sırada Haçlı ordusu, Varna şehrini
kuşatmaktaydı ve Venedikliler Çanakkale Boğazı'nı kapatmışlardı. II. Murad,
Varna'ya hareket ederek Haçlı ordusunu ağır bir yenilgiye uğratmıştır. Böylece
Haçlılar'ın; Türkler'i Avrupa'dan atma ve Bizans yardım götürme girişimleri
başarısızlıkla sonuçlanmıştır. II. Murad'ın tekrar tahta çıkması da 1446 yılında
gerçekleşmiştir.

Yeniden Osmanlı tahtına geçen II. Murad; Mora Yarımadası üzerindeki Türk
hakimiyetini yeniden kurmuştur ve Sırplar'ı kendine bağlamıştır. Daha sonra
Morova Savaşı'nda Osmanlıların yenilmesine sebep olan İskender Bey'i
cezalandırmak için üzerine sefer açmış fakat sonuç alamamıştır. İskender Bey'in
direnişi Haçlıları heyecanlandırmıştır ve Haçlılar; Varna Savaşı'nın intikamını
almak, Türkler'i Avrupa'dan çıkarmak ve Bizans'a yardım ulaştırmak maksadıyla
yeniden taarruza geçmişlerdir. Özellikle Erdel Voyvodası Hünyadi Yanoş,
Varna'nın öcünü almak için elinden geleni yapmaktaydı.

İki ordu Kosova'da karşı karşıya gelmiştir ve harp, kesin Osmanlı zaferiyle
sonuçlanmıştır. Böylece Bizans'ın Avrupa'dan yardım alma ümidi tamamen tükenmiş,
Balkanlar'daki Türk hakimiyeti kesinleşmiş ve Türkler taarruza, Haçlılar
savunmaya geçmişlerdir. Bu savaşla beraber Rumeli ve Bulgaristan'ın
Türkleştirilmesi ve Fatih zamanında yapılacak fetihlere zemin hazırlanmıştır.
Ayrıca bu savaştan 1683 II. Viyana Kuşatması'na kadar Osmanlılar'a karşı yeni
bir Haçlı ittifakı oluşturulamamıştır.

1451 yılında II. Murad; oğlu II. Mehmed'i Dulkadiroğulları'dan Sitti Hatun'la
evlendirmiş ve çok geçmeden, 49 yaşında vefat etmiştir. Böylece oğlu II. Mehmed,
ikinci kez tahta çıkmıştır.

İstanbul; 1000 yılı aşkın süredir devam eden Bizans İmparatorluğu'nun
başkentiydi ve Ortodoks Kilisesi'nin merkeziydi. Bizans İmparatorluğu; çok geniş
bir imparatorlukken aldığı yenilgilerle beraber tüm topraklarını kaybetmiştir ve
dış dünya ile olan sınırları, başkenti olan İstanbul'un surları olmuştur. II.
Mehmed; Bizans'ın İstanbul'a sıkışıp kalmasına ve hiçbir askeri etkinlik
gösterememesine rağmen Bizans'a son verilmesine çok önemli görmüştür. Çünkü
İstanbul'un bulunduğu mevki; Akdeniz ile Karadeniz arasındaki ticaret yolu ve
İpek Yolu'na hakimdi. Ayrıca İstanbul Rumeli'den Anadolu'ya, Anadolu'dan
Rumeli'ye geçişte kilit bir öneme sahipti. Bizans, Osmanlı ordusunun bu
geçişlerini sürekli engelliyordu. Ayrıca Bizans; şehzadeler arasındaki taht
kavgalarını, Haçlılar'ı ve Anadolu beylerini Osmanlı'ya karşı taarruza geçme
konusunda sürekli kışkırtmaktaydı. İslam peygamberi Muhammed'in İstanbul'un
fethiyle ilgili hadisi de şehrin fethi konusunda önemli bir yer ediniyordu. Bu
nedenlerden dolayı II. Mehmed'den önce Yıldırım Bayezid ve II. Murad, İstanbul'u
birkaç kez kuşatmışlardı ancak fethine muvaffak olamamışlardı. II. Mehmed; fethi
gerçekleştirmek istemiş ve bu maksatla bir takım hazırlıklara girişmiştir. Bu
hazırlıklar kapsamında; Yıldırım Bayezid'in, dönemindeki İstanbul kuşatmalarında
yaptırmış olduğu Anadolu Hisarı'nın karşısına Rumeli Hisarı yaptırılmıştır.
Böylece Karadeniz üzerinden İstanbul'a gelecek yardımların önü kesilmiştir.
Avrupa'dan gelebilecek tehlikelere karşı II. Murad döneminde yapılmış olan barış
antlaşmaları yenilenmiş ve Mora Yarımadası ile Balkanlar'a kuvvetler
gönderilmiştir. İstanbul civarındaki Vize gibi kaleler fethedilerek 400 parçalık
bir donanma hazırlanmıştır. Ayrıca surları aşmak ve yıkmak için tekerlekli
kuleler yaptırılmış ve Şahi topları döktürülmüştür. Bizans ise; savunma için
surları onarmış ve Haliç'e zincir germiştir. Ayrıca Papa'dan ve Avrupa'dan
yardım istemiştir.

6 Nisan 1453'de kuşatma başlamış, 18 Nisan'a kadar surlar; Şahi toplarıyla
dövülmüştür. 20 Nisan'da deniz mücadeleleri başlamıştır. Bu durum karşısında
paniğe kapılan Papalık ve Venedikliler'in göndermiş oldukları gemiler Osmanlı
donanmasını aşarak Haliç'e girmiştir. Bu durum karşısında II. Mehmed, 22 Nisan
gecesi 70 kadırgayı yağlı kızaklar üzerinde karadan yürütmek üzere
Dolmabahçe'den Haliç'e indirmiştir. Böylece hem Haliç'e inen gemiler hem de
Haliç kıyısına yerleştirilen toplar vasıtasıyla İstanbul'un Haliç tarafındaki
zayıf surları dövülmüştür. Nihayet 29 Mayıs 1453 tarihinde Osmanlı ordusu;
surlarda açılan gediklerden İstanbul'a girmiş ve şehir fethedilmiştir.

Bu fetihle beraber 1000 yılı aşkın süredir devam eden Bizans İmparatorluğu son
bulmuş, Orta Çağ kapanıp Yeni Çağ açılmış, Ortodoks Kilisesi Osmanlılar'ın
himayesine girmiş, II. Mehmed Fatih unvanını almış ve Osmanlı Devleti,
İmparatorluk olmuştur. Ayrıca bu fetih İtalya'da Rönesans hareketlerinin
başlamasına, Coğrafi Keşifler'in gerçekleşmesine ve feodalitenin ortadan
kalkmasına zemin hazırladığı gibi Osmanlı İmparatorluğu'nun İslam dünyasındaki
saygınlığını yükseltmiş ve yeni başkentinin İstanbul olmasını sağlamıştır.

Sultan II. Murad döneminde düzenlenen seferlerle Sırplar'ın, Macar Krallığı'na
terketmiş olduğu Belgrad kalesi hariç tüm Sırbistan fethedilmiş ve Sırp despotu
Vilkoğlu (Yorgi Brankoviç), Macaristan'a kaçmıştır. Ancak bu olayların
sonrasında Erdel'e akın yapan Türk kuvvetlerinin Erdel voyvodası Hünyadi Yanoş'a
(Jan Hunyad) mağlup olmaları ve bu başarının ardından Osmanlı Devleti'ni
Balkanlar'dan çıkartmak amacıyla oluşturulan Haçlı ordusunu, Türkler'i defalarca
mağlup ederek Güney Bulgaristan'daki Filibe'ye kadar gelmiş ama kışın gelmesi
sebebiyle geri dönmüştür. Bu mağlubiyet ve Anadolu'daki Karamanoğulları'nın
Osmanlı topraklarına saldırması üzerine II. Murad, barış istemiştir. Nitekim II.
Murad'ın bu isteği kabul edilmiş ve Türkler'le Haçlılar arasındaki ilk antlaşma
olan 1444 tarihli Edirne-Segedin Antlaşması imzalanmıştır. Bu antlaşmayla
beraber ortadan kaldırılan Sırp Despotluğu yeniden kurulmuş ve Osmanlı Devleti,
aldığı toprakları iade etmiştir. II. Murad'ın tahtı, 12 yaşındaki oğlu II.
Mehmed'e (İstanbul Fethi'nden sonra Fatih Sultan Mehmet) bırakarak Manisa'ya
çekilmesi üzerine Haçlılar, bu fırsattan yararlanmak için Edirne-Segedin
Antlaşması'nı bozmuşlar ve ardından II. Murad tahttaki oğluyla devlet
adamlarının çağrıları sonucu tekrar tahta geçerek Macar kralı III. Ladislas
komutasındaki Haçlılar'ı, 1444 tarihli Varna Muharebesi'nde mağlup etmiştir. Bu
gelişmeler ve daha sonraki II. Kosova Muharebesi gerçekleşirken Sırp despotu
Vilkoğlu (Yorgi Brankoviç) tarafsızlığını korumuş fakat Osmanlı Devleti'nin
sıkıntılı olmasından faydalanarak Türkler'in elindeki bazı kaleleri işgal
etmiştir. Buna karşın Osmanlı Devleti, yeni ve büyük bir savaşın gerçekleşmemesi
için Sırbistan işinin hallini uygun bir zamana bırakmıştır.

Sultan II. Murad'ın ölümü ve İstanbul'un Fethi'nin ardından Vilkoğlu, Edirne'de
bulunan Fatih Sultan Mehmet'e bir heyet göndererek hem fethi tebrik etmiş hem de
Osmanlılar'a aitken işgal etmiş olduğu bazı kalelerin anahtarlarını takdim
etmiştir. Bu heyeti gönderdiği esnada da Papa'nın teşvikiyle Osmanlı Devleti'ne
karşı hazırlanmak istenen yeni bir Haçlı Seferi'ne iştirak etmek üzere
Macarlar'la görüşmeyi ihmal etmemiştir. Osmanlı Devleti'yse bu görüşmeyi
casuslar vasıtasıyla öğrenmiş ve ona göre hazırlık yapmıştır. Osmanlı divanı,
Vilkoğlu'nun gönderdiği heyete; kendilerine anahtarları takdim edilen kalelerden
başka yine Osmanlı Devleti'ne aitken Vilkoğlu'nun işgal etmiş olduğu diğer
kalelerinde anahtarlarını istemiştir. Ancak bu talep reddedilmiş ve 1454
ilkbaharında Sırbistan üzerine sefer açılmıştır. Osmanlı taarruzunu haber alan
Vilkoğlu, Türkler'in başkent olan Semendire üzerine yürüyeceğini düşünerek
kaleyi iyice tahkim etmiş ve kumandanlarından birisini oraya bırakmış,
hazinelerini de Türkler'in Sivricehisar adını verdiği Ostroviç kalesine koyarak
ailesiyle beraber Macaristan'a kaçmıştır. Osmanlı kuvvetleriyse iki kola
ayrılmış ve bir kol Semendire üzerine diğer kolda Ostroviç üzerine taarruz
etmiştir. Akıncılar da Sırbistan'ın diğer şehirlerine akın yapmıştır. Semendire
şehrinin dış istihkamları alınsa da kale fethedilememiş ve buranın fethinden
vazgeçilmiştir. Ostroviç muhafızlarıysa canlarına dokunulmaması şartıyla teslim
olmuştur. Bu gelişmelerin ardından Osmanlı Ordusu İstanbul'a dönerken, Erdel
voyvodası Hünyadi Yanoş'la Sırp despotu Vilkoğlu'nun Sırbistan'a saldırması
ihtimalini karşı Firuz Bey kumandasında 32.000 kişilik bir kuvveti Sırbistan'da
bırakmıştır. Nitekim bu tahmin doğru çıkmış ve Macar Krallığı, Sırbistan'a
taarruz etmiştir. Firuz Bey bu taarruzu önleyememiş ve yaptığı muharebede mağlup
olarak esir düşmüştür. Vidin'le Niş arasındaki Türk toprakları da Macarlar
tarafından tahrip edilmiştir. Bu gelişmeler üzerine bizzat Fatih Sultan Mehmet
sefere çıkmıştır. Fatih, Şehirköyü'ne ilerlerken Hünyadi Yanoş Macaristan'a
dönmüş ve yalnız kalan Vilkoğlu, anlaşmak üzere Osmanlılar'a bir heyet göndermiş
ve bu yüzden Fatih, geri dönmüştür. Yapılan antlaşmayla Vilkoğlu, Osmanlılar'ın
fethettiği yerlerin onlarda kalmasını ve yıllık 30.000 filori vergiyle talep
olması durumunda asker göndermeyi kabul etmiştir. Sırp despotuyla yapılan bu
antlaşma, Fatih Sultan Mehmet'i memnun etmese de bir süreliğine bu kadarla
yetinilmiştir.

1455 yılı içerisinde hudut komutanlarından Evrenuzoğlu İsa Bey hükûmete; yıl
içerisinde Sırbistan'ın fethinin kolay olacağı yönünde istihbaratlar iletmiş ve
ilk düzenlenen seferdeki kısmî başarısızlığı gidermek amacıyla tekrar sefere
çıkılmıştır. Tâcü't-teravih; bu seferin Sırp despotunun ölümü sebebiyle
düzenlendiğini yazsa da İsmail Hakkı Uzunçarşılı'ya göre Vilkoğlu 1455 yılında
değil 1457 yılında ölmüştür ve bu bilgi yanlıştır.

Osmanlı Ordusu, Kratova'ya ulaştığı zaman toplanan harp meclisinde Novoberda'nın
(Novoberdo) fethedilmesine karar verilmiştir. Gümüş madenleriyle meşhur olan bu
şehir önceden Osmanlılar tarafından fethedilmiş olsa da Edirne-Segedin
Antlaşması gereği tekrar Sırplar'a terkedilmiştir. Nitekim şehir kuşatılmış ve
kırk gün topla dövüldükten sonra 1455 Haziran ayında teslim olmuştur. Tarihçi
Kritovulos, Novoberda'nın böyle alındığının yazsa da diğer bir kaynak olan
Joseph von Hammer'sa şehrin hücumla alındığını yazmaktadır. Novoberda'nın
ardından yine madenleriyle meşhur olan Tirbiçe (Banice) şehri de fethedilmiştir.
Bu fetihlerin ardından Fatih Sultan Mehmet geri dönerken ceddi I. Murad'ın
Kosova'da bulunan türbesini ziyaret etmiş ve oradan Selânik'e, Selânik'ten de
Edirne'ye varmıştır.

Osmanlılar'ın, Tuna Nehri'nin kuzeyinden gelebilecek tehlikelere karşı
Sırbistan'ı koruyabilmeleri için tüm Tuna boylarının ve özellikle de müstahkem
bir kale olan Belgrad'ın elde bulunmasıyla mümkündü. Bu yüzden II. Murad
döneminde Evrenuzoğlu Ali Bey Belgrad'ı kuşatmış fakat Macar Krallığı'nın Erdel
(Transilvanya) voyvodası Hünyadi Yanoş'un, Erdel'e akın yapan Osmanlı
akıncılarına karşı birbiri ardına kazandığı zaferler ve ardından Osmanlı
hududunu aşarak taarruza başlaması sebebiyle kuşatma zorunlu olarak
kaldırılmıştır (1440). Şimdi gerçekleştirilecek kuşatma esnasında da Sırp
despotu ve Hünyadi Yanoş'un tehlikeye yaratma riski sebebiyle Fatih Sultan
Mehmet, yapacağı seferin başarılı olabilmesi için sağlam hazırlıklar yapmıştır.
Bu kapsamda 1456 kışını Edirne'de geçiren Fatih Sultan Mehmet, Morava Nehri
kıyısındaki Grasovaç'ta toplar döktürmüş ve bunları Tuna Nehri kıyısına
naklettirerek Hırsova'ya yollamış, toplar orada Rumeli beylerbeyi Dayı Karaca
Paşa'ya teslim edilmiştir. Tüm hazırlıklar tamamlandıktan sonra Fatih
komutasındaki Osmanlı Ordusu, Sofya üzerinden Sırbistan'a girmiş ve Sırp despotu
Macaristan'a kaçmıştır. Belgrad önlerine gelen Osmanlı Ordusu'ysa şehri karadan
kuşatmıştır. Belgrad kalesi, bir yarımada olarak Tuna'yla Sava nehirlerinin
birleştiği mahalde nehirlerin girdabındaki yüksek ve sarp yerde olup iyice
tahkim edilmiş, karadan da içi su dolu geniş hendeklerle çevrilmiştir. Belgrad,
Orta Avrupa'yla Balkanlar arasındaki bir kapı olduğu için bu kuşatma Orta
Avrupa'da önemle karşılanmıştır. Papa III. Callixtus, buranın düşmemesi için
çaba sarf ederek Hünyadi Yanoş'u tahrik etmiş ve cesaretlendirmiştir.

Kuşatma sürerken Rumeli beylerbeyi Dayı Karaca Paşa, bir kısım kuvvetle
Macaristan tarafına geçerek kaleyi kurtarmak için gelecek olan Macar
kuvvetlerine karşılamayı teklif ettiyse de Rumeli akıncıları ve sancakbeyleri bu
teklife sıcak bakmamışlardır. Aynı zamanda Vidin'de toplanmış olan Osmanlı
Donanması, Segedin'den gelecek Macar desteğine karşı koymak için nehir
vasıtasıyla Belgrad'a gelmiş fakat Hünyadi Yanoş'un donanmasına mağlup olmuştur.
Kara tarafındaki hendeği doldurmuş olan Türk kuvvetleri şiddetli bir hücumla
Belgrad'a girerken diğer taraftan şehrin desteğini gelen Hünyadi Yanoş'da içeri
girmiş ve iki taraf arasında şiddetli vuruşmalar gerçekleşmiştir. Nitekim
Türkler'in dağınıklığından istifade eden Hünyadi Yanoş, taarruz ederek onları
bozguna uğratmış ve hücumu Osmanlı karargahına kadar ilerletmiştir. Bu tehlikeli
durumda vezirlerden biri, kendisine bir zarar gelmemesi için Fatih Sultan
Mehmet'e karargahı terketmesini teklif etmiştir. Ancak Fatih "Düşmandan yüz
döndürmek sıngın nişanıdır." yani bozgunculuk alametidir sözleriyle bu teklifi
reddetmiş ve üzerine hücum eden üç Macar askerini bizzat kendi eliyle
öldürmüştür. Bu sırada cesareti artan asker ve zamanında yetişen süvari
kuvvetleri karşı taarruzla Macarlar'ı, ordugahtan çıkarmışlardır. Savaş
esnasında Fatih Sultan Mehmet, kalçasından yaralanmış hatta Osmanlı sınırları
dışında öldüğü sanılmıştır. Örneğin Fatih, Arnavutluk'taki Berat'ın fethi ve
İskender Bey'in Evrenuzoğlu tarafından mağlup edilmesi üzerine 1455 yılı Aralık
ayında birtakım hediyelerle beraber Memlûk sultanı İnal'a Emîr Hoca Cemaleddin
Abdullah adında bir elçi göndermiştir. Elçinin tam döneceği sırada Fatih'in
öldüğü haberi Memlûk ülkesine ulaşmış fakat bir müddet sonra bunun doğru
olmadığı anlaşılınca sevinç alameti olarak üç gün boyunca Kal'atü'l-Cebel'de
(Memlûk sultanlarının oturduğu kale) beşaretler çalınmıştır.

Fatih Sultan Mehmet'in, karargâha saldıran düşmana karşı gösterdiği dirayet ve
cesaret çok büyük bir bozgunu ve Avrupalılar'ın bu bozgundan cesaretlenerek yeni
bir Haçlı Seferi düzenlemelerini önlemiştir. Bu mücadeleden sonra Macarlar, ağır
kayıplar vermiş ve geri çekilmiştir. Osmanlı Ordusu'ysa, Belgrad'ın fethini
gerçekleştiremeyerek Temmuz 1456'da kuşatmayı kaldırmıştır. Aynı zamanda
Avusturyalı tarihçi Joseph von Hammer'ın kayıtlarına göre Osmanlı Ordusu, 24.000
asker ve 300 top kaybetmiştir. Çatışmalar devam ederken yaralanan Hünyadi Yanoş,
yarasından dolayı 11 Ağustos 1456'da ölmüştür. Yine kuşatma esnasında hayatını
kaybeden Rumeli beylerbeyi Dayı Karaca Paşa'nın yerine, Veli Mahmud Paşa yeni
Rumeli beylerbeyi olmuştur.

Osmanlı kuvvetleri, Belgrad'dan çekildikten sonra tekrar Sırbistan'a
yönelmiştir. Bu dönemde Sırp despotu Vilkoğlu (Yorgi Brankoviç), husumetli
olduğu Hünyadi Yanoş'un kayınbiraderi ve Macar Krallığı'nın Belgrad valisi olan
Mihail tarafından yakalanarak hapsedilmiş ve 30.000 altın karşılığında serbest
kalmıştır. İhtiyar Brankoviç'in 1457 yılında ölmesiyle beraber geriye Greguvar,
Etyen (İstefan) ve Lazar adlarında üç erkek çocuğula Mara (Meryem Sultan) adında
bir kız evladı kalmıştır. Brankoviç'in ölümüyle birlikte üçüncü oğlu Lazar
idareyi ele almış ve kendisinin despotluğunu tanımamaları ihtimaline karşı diğer
iki kardeşini ülkeden uzaklaştırmıştır veya bazı kaynaklara göre biri ayrı biri
ayrı yolla kaçmışlardır. Daha sonra Yorgi Brankoviç'in sevetini yanlarına alan
annesi İren, kız kardeşi Mara ve erkek kardeşi Greguvar, Osmanlılar'a
kaçmışlardır. Fakat İren yakalanmış ve kederinden dolayı ölmüştür. Bazı
kaynaklar Lazar'ın, İren'i zehirlettiğini belirtirler. Geçmişte II. Murad'dan
dul kalan ve Fatih Sultan Mehmet'in üvey annesi olan Mara'ya (Meryem Sultan),
Sırbistan üzerindeki hakkını muhafaza edeceği vaadiyle Fatih tarafından Serez'in
güneyindeki Yezevo Manastırı mülk olarak verilmiş ve kendisinin huzur içinde
yaşaması sağlanmıştır. Yeni Sırp despotu Lazar, bu ailevi meseleler dışında
Osmanlı İmparatorluğu'nun yüksek hakimiyetini tanıyarak yıllık 20.000 düka vergi
vermeyi kabul etmiştir. Ancak Lazar'ın bir yıl sonra, 1458'de ölmesiyle
Sırbistan, Lazar'ın karısı Elen ve küçük kızına kalmıştır. Elen, kendisine
muhalif olanların Osmanlı padişahının yanında bulunması sebebiyle Sırbistan'ın
elinden alınması ihtimaline karşı Sırbistan'ı, malikâne olarak Papa'ya peşkeş
çekmiş ve kızını Bosna kralının oğluyla nikâhlamıştır.

Lazar'ın ölümü; Osmanlı hükûmeti tarafından duyulunca hudut kumandanı Ali Bey
(ya da Ali Bey oğlu Ahmed Bey), kendisine verilen emirle Sırbistan'a girmiştir.
Ayrıca Rumeli beylerbeyi Veli Mahmud Paşa el altından Ortodoks Sırp beylerini,
Sırbistan'ı Papa'ya hediye eden Elen'e karşı kışkırtmıştır. Bu kışkırtmalar
sonucu Ortodoks Sırp beyleri, Veli Mahmud Paşa'nın kardeşi olan Mişel Abogoviç
adındaki bir sergerdeyi kendilerine reis seçerek ayaklanmışlardır. Ancak Elen
kurnazca davranarak yumuşaklık göstermiş ve Abogoviç'i, başkent olan Semendire
kalesine almıştır. Ardından da onu tutuklayarak Macaristan'a göndermiş ve
ayaklanmaları sonlanmıştır. Bu gelişmiler üzerine Osmanlı hükûmeti, Sırbistan
sorununu kesin bir şekilde halletmeye karar vermiş ve Fatih Sultan Mehmet, Mora
üzerine sefere giderken Veli Mahmud Paşa'nın emrine 1.000 kadar Yeniçeri vermiş
ve onu Sırbistan üzerine göndermiştir. Mahmud Paşa, Semendire çevresindeki bazı
mühim kaleleri aldıktan sonra Semendire'yi kuşatmıştır. Şehrin dış müstahkemleri
düşürse de asıl kaleyi fethedememiş ve kuşatmaya kaldırmıştır. Daha sonra
Semendire Çayı'yla Belgrad arasında bulunan, 1456 yılında Belgrad üzerine
yapılan sefer esnasında Fatih Sultan Mehmet'in fethettiği Güzelcehisar kalesini
tamir ettirip içine asker koyan Veli Mahmud Paşa, gümüş madenleriyle meşhur olan
Ostroviç (Sivricehisar) üzerine gelip burayı ikinci kez Osmanlı topraklarına
katmıştır. Buradan sonra demir madenleriyle meşhur olan Rodnik taraflarını da
ele geçiren Mahmud Paşa, yine eskiden Osmanlılar tarafından fethedilen
Böğürdelen'i (Şabaç) ikinci kez fethetmiş ve Macaristan taraflarına bir akın
düzenlemiştir. Bu esnada Mora seferinden dönen Fatih Sultan Mehmet, Mahmud
Paşa'yla buluşmuş ve kendilerine, Macarlar'nı taarruz ettikleri ancak mağlup
edildikleri haberi ulaşmıştır. Sırbistan işini tamamen halletmeye karar veren
Fatih Sultan Mehmet; Mahmud Paşa'yı, Semendire'nin fethiyle görevlendirmiştir.
İsyan eden Pizren'i itaat altına almakta olan Mahmud Paşa, emri alır almaz
çevresindeki kaleler alındığı için yalnız kalan Semendire'yi kuşatan birliklere
katılmıştır. Karşı koyma ümidi kalmayan Elen, hazineleriyle birlikte gitmek
şartıyla 8 Kasım 1459 tarihinde teslim olmuş ve 7 Kasım 1476'da, çekilmiş olduğu
bir manastırda ölmüştür. Semendire'nin fethiyle[Not 1] beraber Sırbistan,
Osmanlı İmparatorluğu'na bağlanmış ve Semendire Sancakbeyliği kurularak
sancakbeyliğine bir akıncı kumandanı olan Mihaloğlu Ali Bey getirilmiştir.
Böylece Belgrad hariç tüm Sırbistan, tamamen Osmanlı İmparatorluğu'na
katılmıştır. Aynı zamanda Semendire, Belgrad'ın Fethi'ne kadar Macaristan
üzerine yapılacak akınlar için ve kuzeyden gelebilecek taarruzlara karşı iyi bir
üs olmuştur.

İstanbul'un Fethi'nin gerçekleştiği zamanlarda Mora Yarımadası'nda, Bizans
imparatoru Konstantin'in kardeşleri ve dolayısıyla Paleologos Hanedanı'ndan
Dimitriyos ve Tomas; Kantakuzen Hanedanı'ndansa Suchetai lâkaplı Jorj
Kantakuzen'in oğlu olan ve bir müddet Lakonya'daki Mycénes kasabasına hâkimlikte
bulunan Manuel Kantakuzen bulunmaktaydı.

İstanbul'un Fethi'nin ardından Dimitriyos ve Tomas, İtalya'ya kaçmaya teşebbüs
etmişlerdir. Çünkü Paleologos Hanedanı'nın Bizans hakimiyeti üzerindeki eski
rakipleri olan Kantakuzenler, İstanbul'un Fethi üzerine muhalefete geçmişler ve
bunların tahrikiyle Mora'daki Arnavutlar isyan ederek hakimiyeti ele almak
istemişlerdir. Bu yüzden Dimitriyos ve Tomas, Osmanlılar'dan yardım isteyerek
yıllık 12.000 düka vergi vereceklerini bildirmişlerdir. Bunun üzerine
Turahanoğlu Ömer Bey, akıncı kuvvetleriyle Mora'ya girmiş ve iki kardeşin
muhaliflerini bertaraf etmiştir. Fakat muhaliflerin ortadan kalkmasının ardından
Dimitriyos ve Tomas, el birliğiyle durumlarını düzeltmek ve güçlenmek yerine
imparator olmak için birbirlerine düşmüşlerdir. Çünkü Konstantin'in ölümünden
sonra Mora'nın ileri gelen nüfuzlu şahsiyetleri, büyük olan Dimitriyos'u
imparator ilan etmek isteseler de açgözlü ve zalim olan Tomas bunu kabul
etmemiştir. Nitekim yarımada ikisinin arasında paylaştırılmış ve her iki
kardeşte birbirlerine karşı düşmanca bir tavır almışlardır. Dimitriyos
Sparta'yı, Tomas'sa Patras şehrine kendisine merkez olarak seçmiştir. Ardından
birbirleriyle savaşmaya başlayan iki kardeş mücadelelerinde Mora
Arnavutları'ndan yardım alarak birbirleriyle mücadele etmişler ve Osmanlılar,
bir müddet bu duruma seyirci kalmışlardır.

İki kardeş arasındaki mücadeleler sürerken Arnavutlar, Tomas taraftarı olmuş ve
bazı entrikalar sonucunda Dimitriyos'a ait olan bazı kaleler Tomas'ın eline
geçmiştir. Bu yüzden Dimitriyos, ailesi ve çocuklarıyla beraber Monemvasia
kalesini sığınmış ve bu kale Tomas tarafından kuşatılmıştır. Zor durumda kalan
Dimitriyos, Fatih Sultan Mehmet'e elçi göndererek yardım istemiştir. Nitekim
Tomas'ın verdiği sözleri yerine getirmemesi, vergisini yollamayarak kendisine
gönderilen vergi memuruna karşı istiklâl göstermesi ve Latinler'le ittifak
yapması üzerine Tomas'a karşı bir sefer açılmasına karar verilmiştir. Fatih
Sultan Mehmet, siyaseti icabı amacını belli etmemek için Rumeli beylerbeyi Veli
Mahmud Paşa'nın emrine 1.000 kadar Yeniçeri vererek onu Sırbistan'ın Fethi ve
Macar Krallığı'nın taarruzlarına karşı ihtiyat olarak kuzeye göndermiştir.
Ardından harekete geçerek Serez şehrinde tertibatını almış ve 1458 yılının Mayıs
ayında Mora'ya girmiştir.

Mora'nın Fethi'ni, Osmanlılar için mühim kılan birçok sebep bulunmaktaydı. Çünkü
Mora Yarımadası'nda bulunan Bizans imparatoru Konstantin'in kardeşleri,
İstanbul'un Fethi'yle ortadan kaldırılan Bizans İmparatorluğu'nu yeniden kurmak
niyetindeydiler. Bu yüzden Bizans'ın yeniden kurulma amaçlarının söndürülmesi
açısında buranın fethi önemlidir. Ayrıca Mora'nın elde edilmesi durumunda
İtalya'ya karşı yapılacak seferlerde önemli bir üs kazanılacaktı. Çünkü elindeki
toprakların yanından Balkanlar'ı da nüfuz altına alarak bir Akdeniz
İmparatorluğu kurmak isteyen Aragon ve Napoli kralı Alfonso, Arnavutluk prensi
İskender Bey'i kendisinin hakimiyetini tanımaya ikna ettiği gibi aynı tarihte
yani 5 Şubat 1451'de Dimitriyos'la da Mora'yı, kendi nüfuzu altına alacak bir
antlaşma imzalayarak onu, Türkler'e karşı himaye altına almıştır. İşte bu
suretle Alfonso, Arnavutluk ve Mora'yı Osmanlılar'a karşı kendisine üs yapmak
istemiş fakat Osmanlılar daha erken davranarak kendi plânlarını uygulamaya
koymuşlardır.

Teselya'ya giren Osmanlı kuvvetleri, Korent'e (bugünkü Korint) doğru
ilerlemişler ve Türkçe Osmanlı arşivlerine göre, Mora'ya girmeden önce Filke'yi
almışlardır. Avusturyalı tarihçi Hammer'sa, Kuzey Mora'daki Filyos'un alındığını
beyan eder ki Filyos'un alınması ancak Mora'ya geçildikten sonra
gerçekleşebilir. İsmail Hakkı Uzunçarşılı'ya göre Filke ve Filyos iki ayrı
kaledir. Çünkü Filke kalesi hemen alınmıştır ve Hammer, Fatih Sultan Mehmet'in
Filyos kalesini kuşattığını fakat fethini sonraya bırakarak diğer kaleler
üzerine gittiğini yazarak bunların iki ayrı kale olduğunu anlatmıştır. Nitekim
Filke alındıktan sonra çevresindeki coğrafi koşullar sarp, müstahkem ve üç kat
surla çevrili oluşu sebebiyle fethi zor olan Korent şehri ve kalesi, Anadolu
kuvvetleri tarafından kuşatılmıştır. Fatih Sultan Mehmet, Mora'nın kapısı olan
bu şehrin düşmesini beklemeyerek Mora'ya girmiş ve birçok kaleyle şehri
fethederek aldığı müstahkem yerlere asker koymuştur. Dört ay sonra döndüğündeyse
Korent hayla dayanmaktaydı. Fatih Sultan Mehmet, Mora'nın anahtarı olan
Korent'in fethinin, Mora'nın Fethi'ni kolaylaştıracağı için kesinlikle buranın
elde edilmesini istemiştir. Ancak kale üzerine yapılan hücumlarda ağır kayıplara
uğranılıyordu ve bu yüzden yapılan son müzakerede şehrin, açlıkla düşürülmesine
karar verilmiştir. Açlıktan perişan olan kale halkı bu sırada Dimitriyos'un
gönderdiği elçi ve aynı zamanda Halkondil tarihine göre Korent beyi olan Mateos
Asanes'in ara buluculuğuyla teslim olmuştur.

Mora despotları Tomas ve Dimitriyos'la Osmanlı İmparatorluğu arasında imzalan
antlaşma neticesinde Mora Yarımadası'nın sahilinde bulunan ve Venedik
Cumhuriyeti'nin elinde bulunan Modon, Koron, Navarin ve İnebahtı limanları hariç
Mora'nın üçte birini teşkil eden Ahaiya (Patras ve Korent'le beraber Kuzey Mora)
tamamen; diğer kısımları da vergiyle Türk nüfuzu altına girmiştir. Türk
topraklarına katılan Mora Sancakbeyliği'ne Temmuz 1458'de akıncı
kumandanlarından Turahanoğlu Ömer Bey tayin edilmiştir.

Bu ilk Mora seferi esnasında, dükalık şeklinde idare edilen Atina şehri de
Osmanlı topraklarına katılmıştır. Osmanlı İmparatorluğu'na vergi vermekte olan
Atina dükası Neri veya Hammer'ın kayıtlarına göre Rainer öldüğü zaman geriye
küçük yaşta bir çocuk bırakmıştır. Rainer'in karısıysa Osmanlı hükûmetine bir
heyet gönderip çocuğunun sorumluluklarını üstlendiğini bildirip idareyi ele
almıştır. Bir müddet sonra bu kadın, ticaret amacıyla Atina'da bulunan Venedikli
bir asilzâdeye aşık olmuş ve ona, Venedik'te bulunan ailesini terk etmesi
durumunda kendisiyle evlenip tüm servetini vereceğini söylemiş ve Venedikli
asilzâde de onun dediği gibi yaparak Venedik'ten sonra tekrar Atina'ya dönerek
bu kadınla evlenmiş ve Atina dükalığını eline almıştır. Fakat Atinalılar bu
kadını sevmeyip ona nefretle baktıkları için kendisini istemeyerek durumu
Osmanlı hükûmetine bildirmişlerdir. Bu yüzden öldürüleceğinden korkan Venedikli
prens, Rainer'in çocuğunu yanına alarak Osmanlılar'a kaçmış olduğundan Osmanlı
hükûmeti, Atina dükalığını Rainer'in yeğeni Franko'ya vermiştir. Atina'ya gelip
işi ele alan Franko, önce yengesi olan Rainer'in karısını hapsedip büyük bir
ihtimalle öldürtmüştür. Bunun üzerine kadının ikinci kocası olan Venedikli
prens, yeni Atina dükası Franko'yu şikayet etmiştir. Bütün olanları öğrenen
Fatih Sultan Mehmet, Mora'dan ayrılmadan önce Mora Sancakbeyi Turahanoğlu Ömer
Bey'i Atina üzerine göndererek dükalığın, Franko'dan alınmasını emretmiştir.
Ömer Bey, herhangi bir olay meydana gelmeden Franko'yu ikna ederek Atina'yı ele
geçirmiştir. Böylece Atina Dükalığı ortadan kaldırılarak bölge doğrudan doğruya
Türk idaresine girmiş ve Fatih Sultan Mehmet 1458 yılında bizzat gelerek
Atina'daki âbideleri gezmiştir. 1460 yılında çıktığı İkinci Mora Seferi'nde
Fatih Sultan Mehmet, Franko'nun (tam adı Franko Akçiyaöli) müstakil bir dükalık
kurmak istediğini öğrenmiş ve Atina'nın nüfuzlu şahsiyetlerinden on kişiyi rehin
olarak İstanbul'a göndermiş ve Zağanos Paşa vasıtasıyla Franko'yu öldürmüştür.

Birinci Mora Seferi sonucunda; Korent ve Patras dahil olmak üzere Ahaiya'yla
(Kuzey Mora) Atina Dükalığı; Türk toprağı olmuş ve birbirleriyle mücadele eden
Tomas'la Dimitriyos arasında geçici olsa da bir barış sağlanmıştır. Ayrıca
Aragon ve Napoli kralı Alfonso'nun plânlarına darbe vurulmuş ve Bizans'ın, Mora
despotları Tomas ve Dimitriyos ya da herhangi biri tarafından diriltilmesi
önlenmiştir.

Tomas Paleolog, yeminle sağlanan barıştan üç ay sonra özellikle Mora
Arnavutları'na güvenerek barışı bozmuş ve hem kardeşi Dimitriyos'la hem de
Osmanlılar'la mücadelere başlamıştır. Bu hareket duyulur duyulmaz Mora
sancakbeyi Turahanoğlu (ya da Turahanzâzade) Ömer Bey, sancakbeyliğinden
azledilerek yerine Hamza Bey getirilmiştir. Tomas'a karşı zor durumda kalan
Dimitriyos'sa, Korent kuşatmasında elçi olarak Osmanlılar'a gönderdiği Mateos
Asanes'i tekrar elçi olarak Osmanlılar'a göndererek yardım istemiştir. Kendisine
bir yardım yapılsa da bu, herhangi bir fayda göstermediği için tekrar yardım
istemiştir. Dimitriyos Osmanlılar'dan yardım isterken aynı zamanda Tomas da
Milano Dükalığı'ndan yardım istemiş ve gelen kuvvetlerle kendi kuvvetlerini
birleştirip Türkler'in Ahaiya kalelerini almaya çalışsa da başarılı olamamıştır.
Ancak Tomas ve Dimitriyos, birbirleriyle yaptıkları mücadele yüzünden ne kadar
zarar gördüklerini anlayıp Sparta metropolitinin ara buluculuğuyla barışmış ve
ittifak yapıp yeminleşmişlerdir. Bu ittifak Osmanlı hükûmetince haber alınınca
durum Mora sancakbeyinin pasifliğine bağlanmış ve işin ciddiyeti sebebiyle
Mora'ya Zağanos Paşa gönderilmiştir. Bu esnada Kalamata'yı kuşatmakta olan
Tomas, Osmanlılar'a karşı olmaktan bir fayda gelmeyeceğini anlamış ve Osmanlı
hükûmetine başvurarak anlaşmak istemiştir. Akkoyunlu hükümdarı Uzun Hasan'ın
faaliyetleri sebebiyle Doğu Anadolu seferine hazır olmak ve bölgeye asker
göndermek isteyen Fatih Sultan Mehmet, bazı hafif şartlarla Tomas'la anlaşıp
Mora tarafından emin olmak istemiştir. Bu yüzden Tomas'ın; Türkler'e ait olduğu
halde zaptettiği kaleleri geri vermesi ve yıllık vergisinden ayrı olarak 10.000
düka savaş tazminatı ödemesi şartlarıyla antlaşma yapılmıştır. Fakat Tomas'ın
takdim etmesi gereken meblâğı göndermemesi sebebiyle Akkoyunlular üzerine
yapılacak sefer ertesi yıla bırakılmış ve Fatih Sultan Mehmet, bizzat Mora
üzerine sefere çıkmıştır. Osmanlı kuvvetleri, Korent'e ulaştığı zaman Tomas'ın
üzerine gitmeden önce birdenbire Sparta üzerine gitmiş ve Dimitriyos teslim
teklifine kabul ederek şehri teslim etmiştir. Ardından Kasteriçe, Avarin ve
Arkadya birer birer fethedilmiştir. Karşı koymak isteyerek sahilde bulunan
Matina kalesine çekilen Tomas, tüm şehirlerini kaybettikten sonra en son
çekildiği Kalamata'yı da terkederek ailesi ve çocuklarıyla beraber sahildeki
Pilus limanından ellişer çifte iki gemiye binerek önce Ayamavra Adası'ndaki Arta
despotunun yanına, oradan da Roma'daki Papa II. Pi'nin yanına kaçmıştır. Papa
II. Pi, Tomas'a 300 düka aylık tahsis etmiş ve daha sonra bu meblâğa 200 düka da
kardinaller tarafından eklenmiştir. Tomas, 12 Mayıs 1465'de Roma'da ölmüştür.
Aynı zamanda Tomas, ölmeden önce Bizans İmparatorluğu tacını Fransa kralı VIII.
Şarl'a satmıştır. Teslim olup Fatih Sultan Mehmet'in yanına gelen diğer despot
Dimitriyos'sa, kendisine ikâmetgâh olarak gösterilen Enez limanına yerleşmiş ve
kendisine oradaki tuz madenlerinden yıllık 60.000 akçe tahsis edilmiştir. Despot
Dimitriyos, dürüst hareket ederek siyasi entrikalardan uzak durmuş ve son
zamanlarında David adına alıp rahip elbisesi giyerek dinî bir hayat geçirmiştir.
Enez'deki tuz madenlerinin gelirlerinden kendisine tahsis edilen yıllık 60.000
akçeyle refah içerisinde yaşayan Dimitriyos, Fatih Sultan Mehmet'in her
Edirne'ye gelişinde onun huzuruna çıkarak kendisine saygı göstermiştir. Kızını
Fatih Sultan Mehmet'le nikâhlayan Dimitriyos, 1471 senesinde ölmüştür.
Kritovulos, yıllık vergi karşılığında Enez limanıyla Limni, İmroz, Taşoz ve
Semadirek adalarını idare etme görevinin Dimitriyos'a verildiğini ve kendisinin,
Enez'de oturduğunu yazmaktadır. Nitekim Venedikliler'in elindeki bazı limanlar
hariç Mora fethedildikten sonra Mora despotlarının durumu buyken yarımadadaki
fethedilen kalelerin lüzumlu olanları tamir ettirilerek içine asker konmuş,
lüzumsuz olanları da yıktırılarak ortadan kaldırılmıştır. Mora halkının bir
kısmı da İstanbul'a nakledilmiş ve yerlerine Türkmenler iskân edilmiştir. İkinci
Mora Seferi'yle beraber Venedikliler'in elinde bulunan Modon, Koron, Navarin ve
İnebahtı limanları dışında tüm Mora Yarımadası Osmanlı topraklarına katılmıştır.
Ayrıca Aragon ve Napoli kralı Alfonso'nun, Mora'yı Osmanlılar'a karşı kullanma
ve Mora'daki despotların, Bizans İmparatorluğu'nu yeniden kurması gibi
tehlikeler bertaraf edilmiştir.

Osmanlılar; Doğu Anadolu ve Güney Anadolu haricindeki hemen hemen tüm Anadolu
şehirlerinin alıp önemli bir ticaret merkezi olan İstanbul'u fethettikten sonra
toprakların güvenliği ve ticari üstünlük amacıyla Güney Karadeniz'i yani
Karadeniz'in Anadolu kıyılarını almak istemişlerdir. Bu dönemde Anadolu'nun
Karadeniz sahillerinde, batıdan doğuya doğru Osmanlılar'a ait bölgelerden sonra
Ceneviz Cumhuriyeti'nin bir kolonisi olan meşhur ticaret şehri Amasra
(Amasteri), Amasra'dan sonra Candaroğulları toprakları, Candaroğulları'ndan
sonra Osmanlılar'ın Samsun şehriyle sahilleri ve bu bölgeden sonra Trabzon Rum
İmparatorluğu bulunmaktaydı. Fatih Sultan Mehmet, Anadolu'nun Karadeniz
kıyılarını tamamen ele geçirmek amacıyla gerekli hazırlıklar tamamlandıktan
sonra bir plân yapmıştır. Plâna göre birbiri ardına Cenevizliler, Candaroğulları
ve Trabzon Rumları üzerine üç sefer düzenlenecekti. Nitekim bu plânla bir taşta
üç kuş vurulmuştur.

Anadolu'nun Karadeniz kıyılarında bulunan ve İstanbul'la Sinop arasındaki
bölgede kalan Amasra (Amastris), küçük bir yarımada üzerinde bulunmaktaydı ve
Ceneviz Cumhuriyeti'nin bir kolonisiydi. İstanbul'un Fethi'nin ardından Fatih
Sultan Mehmet'in memurlar göndererek buradaki halktan ilim, fen, sanat ve
ticaret insanlarını imar etmek istediği İstanbul'a getirttiği Amasra şehrinde,
Cenevizliler'in idaresindeki kale ve şehirden başka birkaç da köy bulunmaktaydı.
Bu köyler, Osmanlı hazinesine yıllık vergi verdiği gibi gemileri vasıtasıyla
etrafa zarar vermekteydiler. Osmanlı Devleti, İstanbul'un Fethi'ne kadar ve
fetihten sonra Cenevizliler'le iyi geçinerek onlarla bir ticaret antlaşması
imzalamıştır. Cenevizliler, İstanbul'un Fethi'nin ardından Bizans zamanında
olduğu gibi İstanbul'un hemen yanı başında bulunan Galata'nın kendilerinde
kalmasını isteyen Cenevizliler'e cevap olarak Fatih Sultan Mehmet, Galata'nın
kendi mülkü olduğunu ve buranın güçle değil halkın isteğiyle Osmanlı
İmparatorluğu'na ilhak edildiğini söylemiştir. Bu yüzden Cenevizliler,
Osmanlılar'a karşı düşmanca tutumlar sergilemeye başlamışlardır.

Amasra'daki Cenevizliler'in varlığını ortadan kaldırarak bölgede Osmanlı
hakimiyetine tesis etmek isteyen Fatih Sultan Mehmet, Sadrazam Veli Mahmud
Paşa'yı 150 parçalık donanmayla Amasra üzerine göndermiş ve kendisi de karadan
harekete geçerek önce Akyazı'ya, oradan da Hızıreli'ne ulaşarak en son Bolu'ya
gelmiştir. Candaroğulları beyi İsmail Bey, Fatih Sultan Mehmet'in bir orduyla
Bolu'ya geldiğini haber alınca seferin kendi üzerine olduğunu sanarak
Kastamonu'dan Sinop'a çekilmiş fakat seferin kendi üzerine olmadığını anlayınca
huzura kavuşmuş ve hediyeler takdim etmiştir. Amasra üzerine gidilirken deve ve
diğer yük hayvanlarıyla top dökmek için çok miktarda tunç götürüldüyse de top
dökmeye ihtiyaç kalmamıştır. Çünkü Cenevizliler'in Amasra valisine teslim olması
için yapılan ilk teklif kabul edildiğinden Amasra savaşsız olarak fethedilerek
Bolu Sancağı'na bağlanmış ve kaleye muhafız asker yerleştirilerek mühimmat
konulmuştur. Fetihten sonra Amasra halkının bir kısmıyla buradaki Ceneviz
valisi; evlatları ve maiyyetleriyle diğer önemli adamlarıyla beraber İstanbul'a
gönderilmişlerdir. Şehrin korunması için Kastamonu'yla Safranbolu arasında yer
alan ve Osmanlı-Candaroğulları sınırında bulunan Eflani kalesinin muhafızları,
Amasra'ya nakledilmişlerdir.

Amasra'nın savaşsız olarak fethedilmesinin ardından Fatih Sultan Mehmet,
Bursa'ya dönmüştür. Fatih Sultan Mehmet Bursa'dayken Candaroğulları beyi İsmail
Bey'e, Trabzon Rum İmparatorluğu üzerine yapılacak seferle ilgili bir nâme
göndermiştir. Bu nâmede Fatih Sultan Mehmet, Candaroğulları'nın toprağı olan
Sinop limanına gelecek olan Osmanlı donanmasının tamir ve diğer ihtiyaçlarının
İsmail Bey tarafından karşılanmasını, bu masrafların bedelinin de
Candaroğulları'nın Bakırküresi hasılatından Osmanlılar'a vermekte olduğu
meblâğdan temin edilmesini istemiştir. Ayrıca bu nâmede seferin Trabzon üzerine
olacağını bildiren Fatih Sultan Mehmet, yine Bakırküresi gelirinden para
hazırlanmasını da ekleyerek İsmail Bey'i şüphelendirmemeyi ve beyliğini Osmanlı
topraklarına katmayı amaçlamıştır.

1443 yılında İsmail Bey'in, babası İbrahim Bey'in yerine Candaroğulları beyi
olduğu zaman İsmail Bey'in küçük kardeşi Kızıl Ahmed Bey bu durumu
kabullenememiş ve Osmanlılar'a giderek kendisinin Candaroğulları beyi
yapılmasını istemiş fakat bu isteği hemen gerçekleştirilmemiştir. Bolu Sancağı
kendisine dirlik olarak verilen Kızıl Ahmed Bey'i Sadrazam Veli Mahmud Paşa
himaye etmekteydi ve kendisi, 1461 yılında Candaroğulları üzerine düzenlenen
sefer esnasında Osmanlı Ordusu'nda yer almıştır.

Fatih Sultan Mehmet, Bursa'dan hareket ederek Ankara'ya ulaşmıştır. Fatih Sultan
Mehmet Ankara'dayken, Karamanoğlu Kasım Bey bir miktar kuvvetle kendisine
katılmıştır. Ayrıca Fatih, kendi tarafına çektiği İsmail Bey'in oğlu Hasan Bey'i
tutuklatmış ve Sinop'un kendisine teslim edilmesi, Candaroğulları'nın
Osmanlılar'a tâbi olarak yıllık 50.000 düka vergi vermesi koşullarıyla Kızıl
Ahmed Bey'i Candaroğulları beyliğine tayin etmiş ve kendisini Sadrazam Veli
Mahmud Paşa'yla beraber Kastamonu'ya göndermiştir. Durumu öğrenen İsmail Bey,
Kastamonu'dan müstahkem Sinop'a çekilmiş ve beklemeye başlamıştır. Kastamonu'ya
ulaşan Kızıl Ahmed Bey'yle Mahmud Paşa'ysa halk tarafından kabul edilmiş ve
Kızıl Ahmed Bey, Candaroğulları beyi olmuştur.

Kızıl Ahmed Bey ve Sadrazam Veli Mahmud Paşa'dan sonra Kastamonu'ya gelen Fatih
Sultan Mehmet, Sinop üzerine gitmeden önce Mahmud Paşa'yı ileri sevketmiştir.
Mahmud Paşa, Sinop üzerine gitmeden önce İsmail Bey'e bir mektup yazdırmıştır.
Mahmud Paşa, bu mektupta padişahın kararlı olduğunu ve boş yere kan dökülmesini
istemediğini bildirmiştir. Çatışma durumunda kendisinin zararlı çıkacağını bilen
İsmail Bey, söz verilmesi koşulıula Sinop'tan çıkarak Mahmud Paşa'yla görüşmüş,
kendisine hürmet gösterilmiştir. Böylece Karadeniz'in en müstahkem kalelerinden
olan, 400 topu, 10.000 muhafızı ve 2.000 topçusu bulunan Sinop, Mayıs 1461'de
barış yoluyla alınmıştır. Ayrıca o dönem için Napoli ve Aragon'la Venedik
Cumhuriyeti gemilerinden sonra 900 tonluk en büyük ve İsmail Bey'e ait olan bir
gemide Osmanlılar'ın eline geçmiştir. Osmanlılar'ın elinde böyle büyük bir gemi
bulunmaması sebebiyle sonradan benzerleri yapıldığı için bu gemi, bir numune
olmuştur. İsmail Bey'se Fatih Sultan Mehmet'le görüşmüş ve Fatih, alim olan bu
zata hürmetle muamele etmiştir.

İsmail Bey'e önce Yenişehir, İnegöl ve Yarhisar, oğlu Hasan Bey'eyse Bolu
Sancağı dirlik olarak verilmiştir. Daha sonra da İsmail Bey'e Filibe Sancağı
dirlik olarak verilmiş ve kendisi, vefatına kadar burada oturmuştur. İsmail
Bey'den devralınan Kastamonu şehri, kendisinin kültürlü bir âlim olmasından
dolayı önemli bir ilim merkezi konumundaydı. Ayrıca Kızıl Ahmed Bey, uzun süre
elde etmek için uğraştığı Kastamonu beyliğinde çok az kalmıştır. 1461 yılında
yani tayininden çok az sonra kendisini Mora sancakbeyliği verilse de kendisi
Mora'ya gitmemiş ve Akkoyunlular hükümdarı Uzun Hasan'ın yanına kaçmıştır. Bu
yüzden Candaroğulları Beyliği sona ermiş ve Kastamonu, sancak olarak idare
edilmeye başlanmıştır. Fatih Sultan Mehmet'in oğlu Cem Sultan, bir dönem burada
sancakbeyliği yapmıştır.

Fatih Sultan Mehmet döneminde gerçekleşen fetihleri Tarih-i Ebû'l-Feth adlı
eserinde anlatan ve Candaroğulları üzerine düzenlene bu seferde divan kâtibi
olarak bulunan Dursun Bey, Mahmud Paşa'nın İsmail Bey'e göndermiş olduğu mektubu
yazmıştır. Dursun Bey, bu seferin tarihini Hicrî 865 yılının baharı olarak
göstermiştir ki bu Miladi 1461 yılına denk gelmektedir. Tarihçi Dukas ve Şair
Acem Hâmidi de aynı tarihi vermektedirler. Yine İsmail Bey'in validesinin
(annesi) Hicrî 865 tarihli vakfiyesinde İsmail Bey, Candaroğulları beyi olarak
belirtilmektedir.

1204 yılında Kudüs'ün Müslümanlar'dan geri alınması için düzenlenen Dördüncü
Haçlı Seferi, çeşitli sebeplerle amacından sapmış ve Haçlı kuvvetleriyle Venedik
donanması, Bizans'ın başkenti Konstantinopolis'i (İstanbul) kuşatarak ele
geçirmişlerdir. Burayı ele geçirdikten sonra bir Latin İmparatorluğu kuran
Haçlılar, kendileri gibi Hristiyanlık'ın Katolik mezhebinden olmayan Ortodoks
Rumlar'ı katletmeye başlamışlar ve başta Ayasofya Kilisesi olmak üzere
Ortodoksluk'un kutsal mekânlarına zarar vermişlerdir. Bu yüzden Bizans'ı yöneten
hanedanın mensuplarından ve ileri gelen Rumlar'dan kaçabilenler İstanbul'dan
kaçmışlardır. Bizans'ı idare eden hanedan mensupları, Batı Anadolu ve Doğu
Karadeniz'deki Bizans topraklarında iki ayrı devlet kurmuşlardır. Batı
Anadolu'da, Bizans'ı idare eden Angelos Hanedanı'ndan Konstantin Laskaris
tarafından İznik Rum İmparatorluğu, Doğu Karadeniz'deyse 1081-1185 yılları
arasında yine Bizans'ı idare eden Komnenos Hanedanı'ndan Aleksi Komnen
tarafından Trabzon Rum İmparatorluğu kurulmuştur. Trabzon Rum İmparatorluğu'na
engel olmak isteyen ve Konstantin Laskaris'in ölümünden sonra İznik imparatoru
olan Teodor Laskaris, Anadolu Selçuklu Devleti'yle 1205 veya 1206 yılında bir
ittifak kurmuştur. Bundan dolayı dönemin Anadolu Selçuklu sultanı Gıyaseddin
Keyhüsrev, Trabzon'u kuşatsa da şehrin fethini başaramamıştır. İlk kurulduğu
yıllarda Batum'dan Karadeniz Ereğlisi'ne kadar olan Anadolu'nun Karadeniz
kıyısındaki topraklara egemen olan Trabzon Rum İmparatorluğu'nun egemenlik
alanı, 1214 yılında Anadolu Selçuklu sultanı İzzeddin Keykavus'un Sinop'u
fethetmesiyle daralmıştır. Trabzon imparatorları, Selçuklu üstünlüğünü tanıyarak
Anadolu Selçuklu Devleti'ne vergi vermişlerdir. Sinop'un fethi üzerine Trabzon
imparatorları, Anadolu Selçukluları'na yıllık 10.000 altın, 500 at, 2.000 öküz,
10.000 koyun ve 50.000 yük çeşitli eşyadan oluşan vergiyi vermişlerdir. 1221
yılında Selçuklu ordusu Trabzon'un tekrar kuşatsa da şehrin fethine yine
muvaffak olunamamış ve Trabzon Rumları, bir dönem vergiyi kesseler de sonradan
yıllık 200 mızrak ve icabında 1.000 kadar asker vermeyi kabul etmişlerdir.
Nitekim 1243 yılında Baycu Noyan komutasındaki Moğollar'la II. Gıyaseddin
Keyhüsrev arasında gerçekleşen Kösedağ Savaşı savaşı esnasında, Selçuklu
ordusunda Trabzon yardımcı kuvvetleri de bulunmuştur. Bu savaşla Anadolu,
Moğollar'ın nüfuzu altına girince Trabzon imparatorları Selçuklular yerine
Moğollar'a vergi vermişlerdir. 1336 yılında Moğol İlhanlı Devleti'nin
yıkılmasıyla Anadolu'daki Moğol etkisi ortadan kalkmıştır. Böylece Türkmenler'in
beylik kurma faaliyetleri neticesinde ve 1280-1297 yılları arasındaki Yuannis
Komnen'in imparatorluğu döneminde Türkmenler, imparatorluğun madenleriyle meşhur
Haldiya kısımlarını fethetmişlerdir. Cenevizliler ve Venedikliler'se
imparatorluk üzerinde iktisadî (ekonomik alanda) nüfuz meydana getirmişlerdir.
1332 yılında bir Türkmen beyi olan Bayram Bey, imparatorluğun varlığını ciddi
bir şekilde tehdit ettiği gibi 1346'da Ünye şehri Türkmenler tarafından
fethedilmiştir. 1349-1390 yılları arasında imparatorluk yapan III. Aleksi
Komnen, kızkardeşi prenses Maria'yı Türkmen Akkoyunlu Devleti'nin sultanı
Fahreddin Kutluğ Bey'e ve kendi dört kızını da Türkmen beylerine vermiş fakat
Anadolu beyliklerinin ülkesine yönelik saldırılarını önleyememiş, Giresun'a
kadar olan yerler beylikler tarafından fethedilmiştir. Daha sonra Türkmen
beylerinin ellerindeki yerleri alan Osmanlılar, Trabzon Rumları'yla sınır
komşusu olmuşlardır.

Anadolu'nun Karadeniz kıyılarında Osmanlı egemenliğini tahsis etmek amacıyla
Amasra'yı fetheden ve Candaroğulları'nı ortadan kaldıran Fatih Sultan Mehmet'in
Trabzon üzerine yürüdüğü esnada imparatorluğun başında David Komnen
bulunmaktaydı. David Komnen, 1458 yılında kardeşi IV. Yuannis Komnen'in yerine
imparator olmuştur ve imparatorluğun ilk kurulduğu yıllarda Karadeniz
Ereğlisi'nden Batum'a kadar olan egemenlik sahası, David Komnen döneminde
Giresun'la Batum arasına kadar gerilemiş durumdaydı. Güney sınırlarıysa
Gümüşhane'yle Bayburt'un kuzeyindeki dağlar olarak gösterilmiştir. Sultan II.
Murad dönemide Osmanlılar hem karadan hem de denizden Trabzon'u fethetmek için
harekete geçseler de şiddetli fırtına yüzünden Osmanlı Donanması geri dönmek
zorunda kalmıştır. 1456 yılında yani Fatih Sultan Mehmet döneminde Amasya valisi
ve Şehzade Bayezid'in (ileride II. Bayezid) lâlâsı Hızır Bey'in Trabzon üzerine
akın yapması sebebiyle imparator IV. Yuannis Komnen, kendisini Fatih Sultan
Mehmet'e şikayet etmiş ve yıllık 3.000 altın vergi vermeyi kabul etmiştir.
Ayrıca Osmanlılar'ın rakibi olan Akkoyunlular'ın hükümdarı Uzun Hasan'a kızı
Despina Hatun'u veren IV. Yuannis Komnen, Osmanlılar'ın üzerine bir sefer
düzenlemeleri durumunda bu devletin yardımını ummuştur.

Osmanlılar'a karşı bir Haçlı seferi düzenlemek isteyen Papa II. Pi, 1458'de
Lodoviko adındaki bir elçiyi Gürcü Krallığı'na göndermiştir. Daha sonra Uzun
Hasan'la görüşen Lodoviko; Gürcü Krallığı, Trabzon Rum İmparatorluğu ve
Akkoyunlular arasında Osmanlı aleyhinde bir ittifak oluşturmuştur. Akkoyunlu
hükümdarı Uzun Hasan hem Trabzon İmparatorluğu'nu kendisinin bir haraçgüzar
devleti olarak gördüğü hem aralarındaki ittifak hem de akrabalık bağı sebebiyle
bu imparatorluğun Osmanlı'ya katılmasını istememiştir. Buna güvenen ve 1458
yılında kardeşi IV. Yuannis Komnen'in geride dört yaşında bir erkek evlat
bırakarak ölmesiyle imparator olan David Komnen hem imparatorluğun Osmanlılar'a
vermekte olduğu vergiyi kesmiş hem de verilen vergileri Uzun Hasan vasıtasıyla
geri istemiştir. Uzun Hasan, vergileri geri istemek için yeğeni Murad Bey
başkanlığındaki bir heyeti 1460 yılında İstanbul'a göndermiştir. Vergi konusunu
görüşmek isteyen heyet, Fatih Sultan Mehmet'in "Haydi siz gidiniz. Ben kendim
gelir borcumu öderim." sözleriyle geri gönderilmiştir.

O tarihte Doğu Anadolu'da çok güçlü bir devlete sahip olan Uzun Hasan'ın
akrabalık bağı, Gürcü-Trabzon-Akkoyunlu ittifakı, Osmanlı düşmanlığı gibi
sebeplerle Trabzon Rum İmparatorluğu'nu himaye etmesi ve Trabzon imparatoru
David Komnen'in Papa II. Pi'ye başvurarak başta Fransa Krallığı olmak üzere
Avrupa'dan medet umması ve Uzun Hasan'ın bu konudaki faaliyetleri, Fatih Sultan
Mehmet'i sefere teşvik etmiştir. Zaten Anadolu'nun Karadeniz kıyılarına hakim
olarak başta başkent İstanbul olmak üzere toprakların güvenliğini sağlamak,
Karadeniz ticaretine hakim olmak ve Bizans'ın son kalıntısı olan Trabzon Rum
İmparatorluğu'nu ortadan kaldırarak bu devletin tekrar kurulması tehlikesini
bertaraf etmek isteyen Fatih Sultan Mehmet, bir de bu sebeple sefere çıkmıştır.
Bir ok, bir tüfek dahi atmadan ve bir tek asker kaybetmeden Amasra'yı fetheden,
Candaroğulları'nı ortadan kaldıran Osmanlı Ordusu, kara yoluyla Trabzon üzerine
yürürken Sinop'ta bulunan 300 parçalık Osmanlı Donanması da Gelibolu sancakbeyi
Kazım Bey ve denizcilikte tecrübeli olan Yakup Bey komutasında bu limandan
hareket etmiştir. Fatih Sultan Mehmet, seferin Trabzon üzerine olduğunun
anlaşılmaması için sahil yolu yerine Sivas üzerinden yola devam etmiştir.
Ordunun öncü kuvvetlerini kumanda eden Anadolu beylerbeyi Gedik Ahmed Paşa'ysa,
önceden Hüseyin Bey adındaki bir beye ait olan fakat Uzun Hasan tarafından
alınarak Akkoyunlular'a dahil edilen Koyulhisar'ı almakla görevlendirilen Sivas
beylerbeyi Hamza Paşa'nın burayı alamayarak Uzun Hasan'ın kuvvetlerine mağlup
olması üzerine Hamza Paşa'ya desteğe gönderilmiştir. Gedik Ahmed Paşa, üç gün
sürmeden kale kumandanı olan Yar Ali Bey'i[Not 2] yenmiş ve kaleyi almıştır.
Gedik Ahmed Paşa'nın, kendisine karşı koymak isteyen Uzun Hasan'ın amcasının
oğlu Hurşid Bey'in emrindeki orduyu da dağıtması üzerine Uzun Hasan
telaşlanmıştır. Fatih Sultan Mehmet, Trabzon üzerine olan yürüyüşünü bir ara
Uzun Hasan'a doğru çevirmiş gibi yaparak kendisine gözdağı vermiştir.

Osmanlı Ordusu, Erzincan yakınlarındaki Yassıçemen Yaylası'na ulaştığı esnada
iki ayrı elçi heyeti görüşmeye gelmiştir. Bunlardan biri Çemişgezek beyi olan
Kürt kökenli Şeyh Hüseyin'in, diğer heyetse Uzun Hasan'ın validesi (annesi) Sara
Hatun'un başkanlığında gelmiştir. Görüşmeler esnasında Akkoyunlular'ın ne
doğrudan Osmanlılar'a ait olan topraklara ne de Osmanlılar'ın himayesindeki
yerlere taarruz etmemesi kararlaştırılmıştır. Ayrıca Akkoyunlular'ın, Trabzon
Rum İmparatorluğu'nun işlerine karışmaması ve bu imparatorluğa destek vermemesi
de kararlaştırılan hükümler arasındadır. Nitekim iki tarafın arası bulunduktan
sonra Şeyh Hüseyin başkanlığındaki heyet geri gönderilirken Sara Hatun'un
başkanlığındaki heyet geri gönderilmemiş, başta Sara Hatun olmak üzere heyet
üyeleri misafir sıfatıyla orduda rehin olarak alıkonulmuştur. Uzun Hasan'aysa
"...amma hizmetiniz bize rehber ola ve zaman-ı avdetimizde validenüz ve sair
adamlarunuza ruhsat verilip cenabınıza gönderilir..." şeklinde bir nâme
yazılarak validesi ve adamlarının, Trabzon üzerine olan sefer tamamlandıktan
sonra kendisine gönderileceği bildirilmiştir. Bu diplomatik faaliyetlerden sonra
Osmanlı Ordusu yoluna devam etmiş ve Bayburt'tan kuzeye dönerek Trabzon'a doğru
ilerlemiştir. Trabzon imparatoru David Komnen'in kaçmasını engellemek amacıyla
Mahmud Paşa ileri gönderilmiştir. Fatih Sultan Mehmet'in kumandasındaki asıl
orduysa kazmacılar, baltacılar ve kaldırımcılar vasıtasıyla sarp yollarla
ormanlık yerleri aça aça güçlükle Trabzon'a doğru ilerlemeye devam etmiştir.
Bazen Fatih Sultan Mehmet yaya yürümek ve yamaçları tırmanmak zorunda kalmıştır.
Onun bu halini gören Sara Hatun, fırsatı kaçırmayarak Trabzon'un aynı zamanda
gelini olan Despina Hatun'a ait olduğunu söyleyerek bu seferi önlemek için
çabalamış fakat Fatih Sultan Mehmet'in kendisine verdiği cevaptan sonra bir daha
bu konuyu açamamıştır.

Osmanlı Donanması, Osmanlı Ordusu'dan bir ay önce Trabzon'a ulaşmış ve şehri
denizden çevirerek sürekli bombardıman yapmıştır. Osmanlı Ordusu'nunsa sarp
yerleri aşarak Trabzon'a gelmesi ümit edilmezken Fatih Sultan Mehmet ve Osmanlı
Ordusu'nun Trabzon önlerinde görülmesiyle Trabzon imparatoru David Komnen büyük
bir şok yaşamıştır. Nitekim donanma denizden, orduda karadan şehri kuşatmıştır.
Birbirine bitişik üç kısımdan oluşan Trabzon kalesinin kara tarafı çok
müstahkemdi fakat devrin en kuvvetli ve en mükemmel toplarına sahip olan
Osmanlılar'ın burayı hem karadan hem de denizden kuşatması, imparator David
Komnen'i ümitsizliğe düşürmüştür. Direnerek başarılı olamayacağını bilen David
Komnen, dostu olan Uzun Hasan'ın da yardım gönderemeyecek olması sebebiyle
Mahmud Paşa'nın akrabası ve bir ilim insanı olan, bu yüzden ileri ki yıllarda
Fatih Sultan Mehmet'in gözüne giren Yorgi Amiruki[Not 3] vasıtasıyla
Osmanlılar'la anlaşmaya ve şehri teslim etmeye karar vermiştir. David Komnen,
Fatih Sultan Mehmet adına Mahmud Paşa tarafından yapılan teklifi kabul ederek
Osmanlı Ordusu'na gelmiş ve kendisine hürmet gösterilmiştir. Böylece 26 Ekim
1461 tarihinde yaklaşık 258 yıl devam eden Trabzon Rum İmparatorluğu tarihe
karışmıştır. Almanca olarak Trabzon Rum İmparatorluğu'nun tarihini yazan
Fallmerayer, Trabzon'un 1461 yılı yazında fethedildiğini yazsa da W. Miller;
Trabzon'un düştüğünü Macaristan'daki Venedik elçisine bildiren bir Venedik
vesikasının 26 Ekim 1461 tarihini taşımakta olduğunu yazmıştır.

Trabzon'un fethedilmesinin ardından imparator David Komnen, ailesiyle beraber
deniz yolundan önce İstanbul'a, oradan da Edirne'ye gönderilmiştir. Daha sonra
kendisine Serez taraflarındaki Ustroma Karasu Nehri civarında yıllık 300.000
akçelik bir Has verilmiştir. Tarihçi Kritovulos böyle yazarken başka bir tarihçi
olan Şefer, David Komnen'e Rumeli'deki Veras şehrinin dirlik olarak verildiğini
yazmaktadır. Eski Dima veya Vira adıyla anılan bu şehir, Meriç Nehri kıyısındaki
Ferecik'tir.

Fatih Sultan Mehmet, fethedildikten sonra bir müddet Trabzon'da kalmış, şehrin
idaresini Gelibolu sancakbeyi Kâzım Bey'e bırakarak şehre asker, silâh ve erzak
koyup dönüşe geçmiştir. Dönüş esnasında Akkoyunlular hududundan geçilirken
orduda rehin olarak bulunan Uzun Hasan'ın validesi Sara Hatun ve adamları, bir
heyet ve aralarından Trabzon hazinesinin de bir kısmının bulunduğu hediyelerle
Uzun Hasan'a gönderilmiştir. Giden Osmanlı heyeti, Uzun Hasan'la daha önce
yapılmış olan antlaşmayı yenilemiştir. Çünkü Rumeli üzerine yapılması gereken
seferler bulunduğundan doğu hududunun emniyeti önemliydi. Nitekim antlaşma
yenilendikten sonra Uzun Hasan mukabele ederek bir heyet göndermiş ve hem
Trabzon'un Fethi'ni tebrik etmiş hem de validesine iyi muamele edilmesinden
dolayı teşekkür etmiştir. Ayrıca bir hayli hediye yollamıştır. Fatih Sultan
Mehmet'se, Tokat'tan geçerek Trabzon üzerine hareketinden bir ay sonra Bursa'ya,
oradan da İstanbul'a ulaşmıştır. Ayrıca Trabzon'dan doğu taraflarındaki
Kabaziten bölgesinde yer alan Mesochale ve diğer şehirlerin fethi, Amasya
sancakbeyi ve aynı zamanda Şehzâde Bayezid'in (sonradan II. Bayezid) lâlâsı olan
Hızır Bey'e bırakılmıştır. Nitekim Hızır Bey buraları tamamen ve barış yoluyla
fethetmiştir. Akkoyunlular'a tâbi olan ve Trabzon'la Gümüşhane arasında bulunan
Tirol mıntıkasının alınma görevi de Rumiye-i sugrâ (Amasya, Tokat, Sivas ve
havalisi) valisi Şehzâde Bayezid'e verilmiştir. Bayezid'e verilen bu emir
üzerine şehzâdenin diğer bir olan lâlâsı Rakkas Sinan Bey Tirol mıntıkasını elde
etmiş ve Tirol beyi Erzincan'a kaçmıştır.

Eski Trabzon imparatoru David Komnen Edirne'ye ulaştıktan sonra kendisine Serez
ikâmetgâh olarak gösterilmiştir. Bu sırada kendisinin yeğeni ve Uzun Hasan'ın
zevcesi olan Despina Hatun, amcası David Komnen'e mektuplar yazarak
çocuklarından birinin ya da merhum kardeşi Aleksandr'la Midilli dükası olan
Gateluziyo'nun kızından doğmuş olan yeğeni Aleksi'nin kendi yanına
gönderilmesine istemiştir. Bu mektupları David Komnen'e ulaştırma görevi verilen
kişi, Fatih Sultan Mehmet'in de sevgisini kazanmış olan Yorgi Amiruki'dir. Yorgi
Amiruki, mektupları önce David Komnen'in çocuklarının hocası olan ve güvendiği
bir kişiye vermiştir. Sonraysa vesveye kapılarak ya da Fatih Sultan Mehmet'ten
büyük lütuf göreceğini menfaatine daha uygun bularak mektupları geri almış ve
bizzat Fatih'e teslim etmiştir. Mektupları okuyan Fatih Sultan Mehmet böylece
gizli yazışmaları öğrenmiş ve zaten her an savaşmak zorunda kalabileceği
Akkoyunlular hükümdarı Uzun Hasan'ı kendi aleyhine hareket ettirileceğini
düşünerek David Komnen'le biri Müslüman olan dört oğlu ve yeğeni Aleksi'yi 26
Mart 1463 tarihinde Edirne'ye hapsettirmiştir. Bunlar yedi ay hapiste kalmışlar
ve 1 Kasım 1463 tarihinde İstanbul'da kılıç yoluyla idam edilmişlerdir. David
Komnen'in hapsedildiği ve idam edildiği tarihler Fener Rum Patrikhanesi
arşivinde deri üzerine yazılmış sekiz numaralı eski bir İncil'in 294. sayfasında
kayıtlı olup bu bilgiler, Mırmıroğlu tarafından Türkçe'ye çevrilerek Tanin
Gazetesi'nde yayınlanmıştır. Aynı şekilde Trabzon tarihini yazan Miller, David
Komnen'in 1 Kasım 1463 pazar günü gece dörtte üç oğlu ve yeğeniyle beraber idam
edildiğini yazarak Mırmıroğlu'nun verdiği bilgileri teyit etmiştir.

XV. yüzyılın ortalarında Eflâk Voyvodalığı'nın başında Dan'ın oğlu II. Vladislav
bulunmaktaydı. Daha sonra 1456 yılında, Osmanlılar'ın yardımıyla bunun yerine
yine kendisinin oğlu olan Vlad Çepeş yani Cellat Vlad voyvoda olmuştur. Tam adı
Vlad Drakula olan ve Osmanlı kaynaklarında Kazıklı Voyvoda olarak geçen bu kişi
uzun süre Osmanlılar'ı meşgul etmiş ve halkına çokça zulmetmiştir. Kendisine
Türkler Kazıklı Voyvoda, Eflâk halkı olan Ulahlar'sa Vlad Çepeş yani Cellat Vlad
demişlerdir. Çünkü Kazıklı Voyvoda; eline geçirdiği kişileri ve özellikle
Müslümanlar'ı kazığa vurdurarak acı içinde öldürmüştür. Kazıklı Voyvoda'nın
kazığa vurdurduğu insanların ortasında yemek yemekten zevk almak, fakirleri
ziyafete davet ederek sofra masasıyla beraber onları yaktırmak, kadınların
memelerini kestirerek yerlerine çocuklarının başlarını çaktırmak ve daha bunun
gibi birçok vahşetleri vardır. Kazıklı Voyvoda'nın zulümleri hakkında tarihçi
Angel'in "Eflâk Tarihi" adlı eserinde bilgiler vardır ve tarihçi Hammer
bunlardan bir kısmını nakletmiştir. Aynı şekilde Osmanlı kaynakları ve
Halkondil'de de bazı bilgiler vardır. Ayrıca o devri "Tarih-i Ebû'l-feth" adlı
eserinde anlatan Dursun Bey: "ifrat-ı siyaseti bu mertebede idi ki bir köyde bir
şahıstan hiyaneti müş'ir cinayet ve usret sâdır olsa ol köyün cemii halkını,
zükur, inas ve eftalini bile kazuğa ururdu ve Ağaçhisar ki ol kara bahtın tahtı
idi, karşusında altı mil miktarı yere tûlanî iki kol çift urdururdu ve ana
muhkem çalı urdururdu bağçe idinürüm diyu; ol iki çit arasını Ongürüs
kâfirlerinden ve kendi vilâyeti kâfirlerindeb ve Boğdan kâfirlerinden kazığa
vurulmuş eşhasla doldurdu...her ağacın her budağında âvenk âvenk (hevenk) olmuş
maslub, bî-hisab ve bî-adet...yasagı bu idi kim her kim ol maslubtan birini
indire anın yerine çıka..." diyerek Drakula'nın zulmü hakkında bilgi vermiştir.

Osmanlı sarayında yetişen Kazıklı Voyvoda, voyvodalığının ilk zamanlarında
Osmanlılar'a sadık görünmüş ve her yıl vergisini vererek Fatih Sultan Mehmet
tarafından kabul edilmiş, kendisine hürmet gösterilmiştir. Vergi münasebetiyle
her yıl İstanbul'a gelen ve burada bulunduğu süre zarfından hakimiyet sembolü
olan hil'at ve kızıl börkle altın üsküflü serpuş giydirilen Kazıklı Voyvoda,
bunun ardından memleketine gönderilmiştir. Fakat Kazıklı Voyvoda, 1459 yılında
Osmanlılar'a vergi vermeyi reddetmiş ve Fatih Sultan Mehmet'in Karadeniz seferi
esnasında Macar Krallığı'yla anlaşarak Osmanlılar'a olan bağlılığını terketmiş,
Tuna Nehri'ni aşarak Kuzey Bulgaristan'a saldırmıştır. Onun bu faaliyetlerini
Rumeli muhafızı olarak Edirne'de bırakılmış olan İshak Paşa hükûmete
bildirilmiştir. Ancak Kazıklı Voyvoda, bunları yaparken aynı zamanda
Osmanlılar'ın Trabzon seferindeki başarılarını tebrikle elçi ve hediye göndermek
suretiyle Osmanlılar'a olan bağlılığını sürdürüyor gibi yapmıştır. Bu yüzden
Kazıklı Voyvoda'nın faaliyetlerini şimdilik ses çıkarılmamış ve mecburen göz
yumulmuştur. Ama kendisinin Macar Krallığı'yla gizli bir ittifak yaptığı
duyulunca Kazıklı Voyvoda'nın bir entrikayla ele geçirilerek bertaraf edilmesi,
yine kendisi gibi Osmanlı sarayında yetişmiş ve Fatih Sultan Mehmet'in sevgisini
kazanmış olan kardeşi Radul'un Eflâk voyvodası yapılması kararlaştırılmıştır.

Trabzon'un fethini gerçekleştirdikten sonra İstanbul'a dönen Fatih Sultan
Mehmet, dönüşünden sonraki kış mevsiminde Kazıklı Voyvoda'nın (Vlad) tüm
faaliyetlerini öğrenerek gerekli tertibatları aldırmıştır. Fatih Sultan Mehmet,
bir taraftan Silistre beyi Kâtip Yunus Bey vasıtasıyla ve yaldızlı sözlerle
Kazıklı Voyvoda'yı İstanbul'a davet ederken diğer taraftan bazı kaynaklarda
Niğbolu, başta Hammer olmak üzere bazı kaynaklarda da Vidin sancakbeyi olarak
geçen Çakırcı Hamza Bey'e ne koşulda olursan olsun Kazıklı Voyvoda'nın
yakalanmasını emretmiştir. Ayrıca Halkondil, yazdığı ansiklopedide Hamusi adıyla
andığı Çakırcı Hamza Bey'e gizlice Eflâk beyliğinin verildiğini yazmaktadır.
Nitekim Çakırcı Hamza Bey, şiddetli kış sebebiyle donmuş olan Tuna Nehri boyunda
Kazıklı Voyvoda'nın geçişini beklemeye başlarken Kâtip Yunus Bey tertibat
almıştır. Ardından Yunus Bey, Kazıklı Voyvoda'yla görüşmeye gitmiş ve voyvoda
gelmeye razı olmuştur. Fakat kendisini karşı alının tertibatı önceden öğrenen
Kazıklı Voyvoda, Çakırcı Hamza Bey'e baskın yaparak onu ve yanındaki Kâtip Yunus
Bey'i öldürmüştür. Yakalanan esirlerin kolları ve bacaklarını kestirdikten sonra
onları kazıklara vurduran Vlad, rütbesinden dolayı Çakırcı Hamza Bey'i daha
yüksek bir kazığa vurdurduğu gibi başını da Macar kralına göndererek yardım
istemiştir. Kazıklı Voyvoda, Macar kralından yardım isterken Tuna Nehri
kıyısındaki Vidin, Niğbolu ve diğer Osmanlı şehirlerini tahrip ederek katliamlar
gerçekleştirmiş, 25.000 kişilik bir esir kafilesiyle de Eflâk'a dönmüştür.
Kazıklı Voyvoda'nın bu faaliyetlerini haber alan Fatih Sultan Mehmet, çok
rahatsız olmuş ve rahatsızlığından dolayı, Hammer'ın Halkondil'den nakille
verdiği bilgiye göre o an elinde bulunan kamçıyı Sadrazam Mahmud Paşa'ya
vurmuştur.

Kazıklı Voyvoda'nın bu faaliyetleri sebebiyle, 1462 yılı baharından Eflâk
üzerine sefer düzenlenmesine karar verilmiştir. Ayrıca Eflâk ve Boğdan
voyvodalarının arası açık olup iki taraf arasında çatışmalar eksik olmadığı için
Boğdan voyvodası, Fatih Sultan Mehmet'in Eflâk üzerine sefer düzenleyeceğini
öğrenince padişahı teşvik ettiği gibi kendisininde yardımda bulunacağını
bildirmiştir. Nitekim Osmanlı Ordusu, İstanbul'dan hareket etmiş ve toplanma
noktası olan Filibe'de yoklama yapılarak ordunun mevcudunun 150.000 asker olduğu
tespit edilmiştir. Halkondil, bu sayısı 250.000 olarak verse de Tarihçi Dukas'ın
verdiği 150.000 sayısı İsmail Hakkı Uzunçarşılı'ya göre gerçeğe daha yakındır.
Yoklamanın ardından Sadrazam Veli Mahmud Paşa, yola devam eden Osmanlı
Ordusu'ndan ayrılmış ve asıl ordudan önce Tuna Nehri'ni geçerek Eflâk
topraklarına girmiştir. Fakat Kazıklı Voyvoda'nın kuvvetlerine rastlamamıştır.
Mahmud Paşa Eflâk topraklarındayken Fatih Sultan Mehmet, 25 kadırga ve 150
nakliye gemisiyle Karadeniz üzerinden Tuna Nehri'ne girerek Vidin'e kadar
gitmiştir. Ayrıca Mahmud Paşa'nın, Kazıklı Voyvoda'nın kuvvetlerine rastlamaması
sebebiyle Evrenuzoğlu Ali Bey'in oğlu Evrenuz Bey, akıncı kuvvetleriyle Eflâk
topraklarını vurmaya gönderilmiştir. Kazıklı Voyvoda'ysa silahsız halkı Braşova
(Kronştad) taraflarına yerleştirip kısmen ormanlara saklamış ve kuvvetlerini
ikiye ayırarak bir kısmını, Türkler'e yardım amacıyla harekete geçmeleri
durumunda Boğdanlılar'a saldırmakla görevlendirmiş ve kendi emrindeki
kuvvetlerle bir gece baskını düzenleyip Türk ordusunu mağlup etmek istemiştir.
Osmanlı kaynaklarında yazdığı gibi yerine kardeşi Radul'un voyvoda yapılacağını
öğrenen Kazıklı Voyvoda'nın amacı, kuvvetli bir hamleyle padişahın karargâhına
kadar ilerlemeyi ve Fatih Sultan Mehmet'i öldürmeyi planlamıştır. Nitekim
hazırlıklarını tamamladıktan sonra gece yarısı düzensiz ve gelişigüzel bir
şekilde Otağ-ı Hümâyun'a saldırmıştır. Târgovişte gece baskını adıyla anılan bu
baskın sırasında Otağ-ı Hümâyun geride olduğu için ileri koldaki Mahmud Paşa'yla
İshak Paşa'nın çadırları saldırıya uğramıştır. Bazı hayvanların ölmesinde başka
bir sonuç vermeyen bu gece baskını, Osmanlı Ordusu'ndan bir telaşa sebep olmuşsa
da hemen savaş düzeni alınmış ve Kazıklı Voyvoda, planı gerçekleştiremeden
zayiat verip kaçmıştır. Ardından Evrenuzoğlu Ali Bey, Kazıklı Voyvoda'yı takip
ederek yaklaşık 1.000 esir almıştır.

Fatih Sultan Mehmet; İstanbul'un Fethi'ni gerçekleştirdikten sonra Avrupa'da
doğan tepkileri önlemek, Avrupa'nın birleşmesini önlemek, Batı'daki hakimiyeti
pekiştirmek, Balkan uluslarını tek bir çatı altında toplamak, sınırları
genişletmek, İslam'ı yaymak ve doğudan gelen Türkmenler'e yeni yurtlar bulmak
maksatlarıyla batıda; Karadeniz ticaretini kontrol altına almak, Rumeli'de daha
rahat fetihler yapmak ve Anadolu'daki otoriteyi sağlamlaştırmak maksatlarıyla da
doğuda fetih hareketlerine başlamıştır.

Fatih; ilk olarak Sırp Despotluğu üzerine üç büyük sefer düzenlemiş ve 1459 yılı
itibariyle Belgrat hariç tüm Sırbistan'ı fethetmiştir. Macarlar'ın elindeki
Belgrat'ın kuşatmasına da 1456 yılında giriştiyse de fethine muvaffak
olamamıştır. Aynı yıl bir Ceneviz kolonisi olan Amasra'yı fethetmiştir. Daha
sonra Mora Yarımadası'na sığınan Bizanslı valilerin Bizans'ı yeniden kurma
ihtimaline karşı buraya sefer düzenlemiş ve 1460 yılında Modon, Koron, Navarin
ve İnebahtı limanları hariç tüm Mora, Osmanlı topraklarına katılmıştır. 1461
yılında, Bizans'ın son kalıntısı olan Trabzon Rum İmparatorluğu; Trabzon
fethedilmek suretiyle ortadan kaldırılmış ve Candaroğulları Beyliği'ne de son
verilmiştir. Ertesi yıl Osmanlı topraklarına hücum eden ve gönderilen elçiyi
öldüren Eflak voyvodası Drakula'nın üstüne sefer yapılarak Eflak Prensliği
tekrar Osmanlı İmparatorluğu'na bağlanmıştır. 1463 yılındaysa Osmanlı'ya karşı
oluşturulan Haçlı ittifaklarından sürekli yer alan Bosna Krallığı'na son
verilmiştir. 1466 yılında; Anadolu siyasi birliğinin sağlanması konusunda en çok
uğraştıran beylik olan Karamanoğulları Beyliği'ne Konya, Karaman ve Kırşehir
fethedilerek büyük ölçüde son verilmiştir. 1473 yılında, Osmanlı İmparatorluğu
aleyhine ittifaklar oluşturan Akkoyunlular Devleti'ne sefer açan Fatih Sultan
Mehmet, Otlukbeli Savaşı'nda bu devleti mağlup etmiştir. Böylece Doğu Anadolu'da
Osmanlı hakimiyeti güçlenmiş ve Ali Kuşçu, Osmanlı hizmetine girmiştir. 1475
yılında Fatih; Altınordu Devleti'nin Timur İmparatorluğu tarafından mağlup
edilip dağılmasıyla Kırım ve çevresinde kurulan Kırım Hanlığı üzerine, Gedik
Ahmed Paşa komutasında bir donanma göndermiştir. Çünkü Kırm Hanlığı; Hacı
Giray'ın ölümüyle büyük karışıklıklar içindeydi ve İpek Yolu'nun bir kolu da
Kırım limanlarında sona eriyordu. Böylece Gedik Ahmed Paşa; başta Azak ve Kefe
olmak üzere bölgedeki Ceneviz kolonilerini fethetmiş ve Kırım Hanlığı, Osmanlı
İmparatorluğu'na bağlanmıştır. 1476 yılında, Venedik'le Osmanlı arasında süren
deniz savaşlarını fırsat bilen Boğdan Prensliği vergisini ödememiştir. Bunun
üzerine üzerine kuvvet gönderilerek Boğdan tekrar Osmanlı İmparatorluğu'na
bağlanmıştır. 1479 yılındaysa 16 yıl süren deniz savaşları sonucunda Venedik
mağlup edilerek bir antlaşma imzalanarak; Venedik Cumhuriyeti vergiye bağlanmış,
Arnavutluk'la İşkodra ve Akçahisar kalelerine sahip olunmuştur.

Fatih Sultan Mehmet; İstanbul'un Fethi ile Ortodoks Kilisesi'ni kontrolü altına
almıştı. Aynı şekilde Katolik Kilisesi'ni de kontrol altına almak isteyen Fatih,
İtalya'nın güneyinde yer alan ve Napoli Krallığı'na ait olan Otranto'yu, Gedik
Ahmed Paşa'yı göndererek fethetmiştir. Ancak Fatih 1481 yılında; yeni bir sefere
çıkarken Gebze yakınlarında vefat etmiştir. Böylece Gedik Ahmed Paşa'nın
ayrılmasından sonra Napoli Krallığı; Otranto'yu geri almıştır ve İtalya Seferi
sonuçsuz kalmıştır.

Yeni bir sefere çıkan Fatih'in; Gebze yakınlarında vefat etmesiyle tahta,
Yeniçerilerin desteğini alan Şehzade Bayezid oturmuştur. Fakat Bayezid'in
kardeşi Cem; onun padişahlığını tanımayarak isyan başlatmıştır ve taht kavgasına
girişmiştir. II. Bayezid tarafından mağlup edilen Cem Sultan sırasıyla
Memlûkler'e, ardından da Rodos Şövalyeleri'ne sığınmıştır. Fakat Rodos
Şövalyeleri tarafından Papalık'a teslim edilen Cem Sultan, Papa tarafından da
Fransa Krallığı'na gönderilmiştir. Böylece Cem Sultan 1495'e kadar, ölünceye ya
da öldürülünceye kadar Fransa'da kalmıştır ve bu süre zarfında Osmanlı
İmparatorluğu'nun Avrupa üzerine yaptığı seferler durmuştur.

II. Bayezid Dönemi'nde; Cem Sultan'ın esaretinden dolayı Fatih dönemindeki gibi
büyük fetihler gerçekleştirilememiştir. Buna rağmen 1483 yılında Hersek, 1484
yılında da Boğdan Prensliği'ne ait olan Kili ve Akkerman kaleleri
fethedilmiştir. Özellikle Kili ve Akkerman'ın fethiyle Kırım ve Osmanlı
toprakları; kara bağlantısı vasıtasıyla birleşmiştir. Cem Sultan'ın ölümüyle
beraber Venedikliler'le, 1499 ve 1502 yılları arasında süren bir deniz savaşı
yapılmıştır. Çünkü Venedikliler, Mora halkını Osmanlı'ya karşı isyana teşvik
ediyordu. Nitekim üç yıl süren savaşlar sonunda Mora kıyılarındaki Venedik'e ait
Modon, Koron, Navarin ve İnebahtı kaleleri fethedilerek Venedik'in, Mora
üzerindeki hakimiyetine son verilmiştir. 1502 yılında da Venedikliler'le barış
yapılmıştır.

1492 yılında İspanya'daki Katolik Kastilya Krallığı ve Aragon Krallığı
birleşerek Beni Ahmer Devleti'nin başkenti Gırnata'yı almış ve güney
İspanya'daki Müslüman hakimiyeti sona ermiştir. Kastilya ve Leon krallıkları;
bölgedeki Müslüman ve Yahudiler'e yönelik büyük bir soykırım hareketine
girişmişlerdir. Bu yüzden gelen yardım çağrıları üzerine II. Bayezid; Oruç
Reis'i ve Kemal Reis'i İspanya'ya göndermiştir. Bu denizciler bölgedeki Müslüman
ve Yahudi halkı gemilere bindirerek soykırımdan kurtarmıştır. Müslümanlar Kuzey
Afrika'ya, Yahudiler'se Selanik, İzmir ve İstanbul'a yerleştirilmiştir.

II. Bayezid Dönemi'nde; Fatih döneminde ortaya çıkan Hicaz Su Yolları sorunundan
başka Cem Sultan'ı korumaları, Karamanoğlu Kasım Bey'le Osmanlı aleyhine
işbirliği yapmaları, Dulkadiroğulları ve Ramazanoğulları üzerinde hakimiyet
kurmak istemeleri ve Hicaz'a giden Türk hacılarına engel olmaları sebebiyle
Memlûkler'le savaşlar başlamıştır. Altı yıl süren savaşlar esnasında iki taraf
birbirine üstünlük sağlayamasa da Osmanlı İmparatorluğu; ilk olarak Fatih
döneminde büyük ölçüde son verilen Karamanoğulları Beyliği'ne kesin olarak 1487
yılında son vermiştir. Ayrıca Adana ve Tarsus'da fethedilmiştir. Daha sonra
Tunus hükümdarının araya girmesiyle iki devlet arasında barış yapılmış ve
Osmanlı, savaş sırasında aldığı Adana ve Tarsus'u, Hicaz bölgesine ait vakıf
toprağı olmalarından dolayı geri vermiştir.

İran'da Şah İsmail tarafından kurulan Safeviler; başta Akkoyunlular olmak üzere
birçok devlete son vererek ya da kendisine bağlayarak Horasan, İran ve
Azerbaycan'a hakim olmuştur. Şah İsmail; Şiilik'i devletin resmi mezhebi haline
getirmiş ve öteden beri göz diktiği Anadolu üzerinde de Şii propagandası yapmaya
başlamıştır. Bu maksatla birçok adamını Anadolu'ya göndermiştir. Nitekim
Anadolu'da geniş bir taraftar kitlesi edinen Şah İsmail; Osmanlı toprak
bütünlüğünü tehdit etmeye başlamıştır. Bu taraftar kitlesi Anadolu'da birçok
isyan çıkarmış ve bunlardan 1511 yılında Teke yöresinde çıkan Şah Kulu İsyanı
güçlükle bastırılmış ve Şah Kulu öldürülmüştür. Ama bu isyandan dolayı II.
Bayezid nüfuzunu kaybetmiş ve oğulları arasında taht kavgaları başlamıştır.

II. Bayezid'in küçük oğlu olan ve Trabzon valiliği yapan Şehzade Selim; ağabeyi
Şehzade Ahmet'in tahta çıkacağını öğrenince kuvvetlerini toplamış ve deniz
yoluyla önce Kırım'a oradan da Tuna Nehri'ne girerek Silistre'de karaya
çıkmıştır. Buradan ilerleyerek İstanbul'a yürüyen Şehzade Selim; babasının
kuvvetleri tarafından Çorlu'da mağlup edilmiş ve Kırım'a kaçmıştır. Daha sonra
kendisini destekleyen Yeniçeriler'in Nisan 1512'deki isyanıyla babası II.
Bayezid'in yerine tahta çıkmıştır. II. Bayezid'se; kalan ömrünü doğduğu
Dimetoka'da geçirmek istemiştir. Lakin Dimetoka'ya giderken, Çorlu yakınlarında
vefat etmiştir. Böylece II. Bayezid doğudaki Şii tehlikesine karşı izlediği
pasif politikadan dolayı tahtına kaybetmiş ve küçük oğlu Selim, yeni padişah
olmuştur.

Daha sonradan Yavuz Sultan Selim adıyla da anılacak olan I. Selim, babasının
döneminde başlayan Şii tehdidine karşı mücadeleye girişti. Safeviler ile yaptığı
Çaldıran Muharebesi'ni kazandı ve ülkenin başkenti Tebriz'e kadar ilerledi.
Bundan sonra, Memlûklar'a karşı harekete geçti. Yapılan Mercidabık ve Ridaniye
Muharebeleri sonrasında Memlüklüleri yıkarak Suriye, Filistin ve Mısır'ı
devletin topraklarına kattı. Hicaz'ı, egemenlik altına aldı ve devleti Hint
Okyanusu'na açılma olanağına kavuşturdu. Peygamber Muhammed'in Kutsal Emanetler
olarak kabul edilen eşyaları İstanbul'a getirtti ve hilafetin Osmanlı
Hanedanı'na geçmesini sağladı. Böylece halife unvanını kullanan ilk Osmanlı
padişahı olmuş oldu. 1520'de, batıya sefer düzenlemek amacıyla yola çıktığı
sırada Edirne'de vefat etti.

Doğudaki Safevî tehlikesini bertaraf etmek maksadıyla harekete geçen Yavuz
Sultan Selim; ilk başta ağabeyleri Şehzade Ahmet ve Şehzade Korkut'un
isyanlarını bastırmış ve emirlerinde bulunan Kızılbaş ordularını imha etmiştir.
Böylece içte birliği sağlayan Yavuz, ordusuyla beraber İran'a doğru harekete
geçmiştir. Osmanlı ülkesindeki casusları vasıtasıyla Yavuz'un harekete geçtiğini
öğrenen Şah İsmail, sürekli geri çekilmiş ve çekildiği yerli yakıp yıkmıştır.
Böylece Şah İsmail; Osmanlı ordusunu sürekli harap yerlerden geçmekten
bıktırarak orduda isyan çıkmasını ve Yavuz'u geri döndürmeyi planlamıştır. Bu
planında da başarı göstermiş ve Osmanlı ordusunda bir isyan havası oluşmuştur.
Fakat Yavuz'un kararlığı karşısında Osmanlı ordusu ilerlemiş ve nihayet Çaldıran
Ovası'nda ordugah kuran Şah İsmail'in ordusuyla karşılaşmıştır. Şah İsmail; ilk
başta Osmanlı ordusundaki Rumeli kuvvetlerine taarruz ederek onlara ağır
kayıplar verdirmiş ve Rumeli Beylerbeyi Hasan Paşa'yı şehit etmiştir. Ama
Yavuz'un ve Hadım Sinan Paşa'nın başarılı harp taktikleri karşısında ordusunun
tamamına yakının kaybetmiş ve canını zor kurtarmıştır. Bu savaştan sonra Doğu
Anadolu ve Safevîler'in başkenti Tebriz, Osmanlılar'ın eline geçmiştir. Yavuz
Sultan Selim; Tebriz'de kışlamak istese de ordunun yorgunluğu sebebiyle
İstanbul'a dönmüştür. Safevîler; Yavuz döndükten sonra Doğu Anadolu hariç
kaybettikleri toprakların hepsini geri almışlardır. Zaten bu savaşta maksat
toprak almak değil; bu iki devlet arasındaki güç mücadelesinin
neticelendirilmesiydi. Nitekim bu güç mücadelesinden de Osmanlı İmparatorluğu
üstün çıkmış ve Şii tehlikesi bertaraf edilmiştir.

Yavuz Sultan Selim; Safevîlerin üzerine giderken Dulkadiroğulları beyi
Alaüddevle Bozkurt Bey'den, askerleriyle beraber kendisine katılmasını
istemişti. Fakat Alaüddevle Bozkurt Bey bu isteği reddederek düşmanca bir tutum
izlemişti. Bu nedenle Yavuz; Çaldıran Savaşı dönüşünde 42.000 kişilik bir
kuvveti Hadım Sinan Paşa kumandasında Dulkadiroğulları üzerine göndermiştir. İki
ordu Elbistan, Göksun'da karşılaşmış ve Hadım Sinan Paşa, Alaüddevle Bozkurt
Bey'i mağlup etmiştir. Böylece Alaüddevle Bozkurt Bey idam edilmiş ve
Dulkadiroğulları tamamen Osmanlı topraklarına katılmıştır. Yavuz Sultan Selim,
Safevîler'in üzerine giderken Ramazanoğulları Beyliği'ni de kendisine
bağlamıştı. Bu savaşla da son Anadolu beyliği olan Dulkadiroğulları'da ortadan
kaldırılmıştır ve böylece, Anadolu Türk siyasi birliği tam olarak sağlanmıştır.

Fatih döneminde Suriye, Mısır, Filistin ve Hicaz'a hakim olan, Abbasi halifesini
korumakta olan Memlûkler devleti ile olan ilişkiler bozulmuştur. Çünkü Fatih;
çok uzun zamandır kullanılamaz halde olan Hicaz bölgesindeki su yollarını tamir
ettirmek istemiş fakat Memlûkler, Fatih'in bu girişimini engellemişlerdir.
Böylece iki devletin arası açılmıştır. II. Bayezid dönemindeyse Memlûkler'in;
Cem Sultan'ı korumaları, başta Karamanoğlu Kasım Bey olmak üzere Osmanlı
İmparatorluğu'nun batıdaki düşmanlarıyla ve Safevîler'le Osmanlı aleyhine
işbirliği yapmaları, Dulkadiroğulları ve Ramazanoğulları üzerinde hakimiyet
kurmak istemeleri ve Hicaz'a giden Türk hacılarına engel olmaları sebepleriyle
iki devletin arası iyice açılmıştır. Fatih, Memlûkler'in üstüne sefer yapmak
istemiş fakat bu seferi gerçekleştiremeden vefat etmiştir. II. Bayezid
dönemindeyse iki devlet arasında 6 yıl süren savaşlar yaşanmış fakat bu
savaşlardan bir sonuç alınamamıştır.

Yavuz Sultan Selim; doğudaki düşman olan Safevîler'i bertaraf ettikten sonra bu
seferde güneydeki düşman olan Memlûkler'le hesaplaşmak istemekteydi. Bunun için
hazırlıklarını tamamladıktan sonra 1516 yılında ordusuyla beraber İstanbul'dan
ayrılmış ve Suriye'ye girmiştir. Memlûk sultanı Kansu Gavri; Osmanlı ülkesindeki
hafiyeleri vasıtasıyla nereye yapılacağı bilinmeyen bu seferin kendi ülkesi
üzerine yapılacağını öğrenmiş ve hem yeğeni hem de başveziri olan Eşref
Tumanbay'la beraber, 80.000 kişilik bir orduyla Halep'e gelmiştir. Daha sonra
iki ordu 24 Ağustos 1516'da Halep'in kuzeyinde karşı karşıya gelmiş ve harp,
kesin Osmanlı zaferiyle sonuçlanmıştır. 80.000 kişilik Memlûk ordusunun 72.000
kişilik büyük bir kısmı imha edilmiş ve Kansu Gavri, savaş sırasında ölmüştür.
Bu zaferden sonra Osmanlı ordusu 28 Ağustos'ta Halep'e, 27 Eylül'de Şam'a
girmiştir. Bu savaşla beraber Suriye ile Filistin Osmanlı topraklarına katılmış
ve Memlûkler'e ilk darbe vurulmuştur.

Yavuz Sultan Selim; Mercidabık Savaşı'nda Memlûkler'i mağlup ederek Suriye ve
Filistin'i topraklarına katmıştı. Daha sonra kışı Şam'da geçiren Yavuz, harekete
geçerek ordusuyla birlikte ilerlemeye başlamıştır. Memlûkler ise
Venedikliler'den silah ve top satın alarak bir savunma hattı oluşturmuşlardır.
Memlûkler'in elindeki toplar sabitti ve olduğu yere çakılmış durumdaydı. Yani bu
toplar tek bir yöne ateş açabilirlerdi ve arkadan gelecek herhangi bir taarruzda
devre dışı kalabilirlerdi. Bunun farkında olan Yavuz ve Osmanlı ordusu, Sina
Çölü'nü aşarak Memlûk ordusunu, arkadan vurmuşlar ve mühim bir galibiyet
kazanmışlardır. Ridaniye Savaşı olarak bilinen bu savaşla beraber; Memlûkler'in
elindeki son ülke olan Mısır'da fethedilmiş ve Hilafet; Abbasi hanedanından
Osmanlı hanedanına devredilmiş, İslam peygamberi Muhammed'in Kutsal Emanetler
olarak kabul edilen eşyaları Topkapı Sarayı'na nakledilmiş, Baharat Yolu Osmanlı
denetimine girmiş, İslam birliği büyük ölçüde sağlanmış, Osmanlı İmparatorluğu
İslam dünyasının lideri olmuş, Venedik Cumhuriyeti Kıbrıs için Memlûkler'e
ödediği vergiyi Osmanlı'ya ödemeye başlamış, Osmanlı hazinesi ağzına kadar
dolmuş, Mısır'daki halife ve akrabalarıyla alim ve sanatkarlar İstanbul'a
getirilmiş ve Yavuz Sultan Selim Hadimü'l-Haremeyn-i Şerifeyn (Mekke ve
Medine'nin hizmetçisi) unvanını almıştır. Yavuz Mısır'da iken Mekke şerifi;
Mekke ve Medine'nin anahtarlarını kendisine teslim etmiştir. Yavuz Sultan Selim;
Osmanlı hanedanına mensup ilk halife ve halife unvanını kullanan ilk Osmanlı
padişahı olmuştur.

Yavuz Sultan Selim; 1520 yılında o zaman Şirpençe olarak adlandırılan, Şarbon'un
insanlarda görülen bir türü olan ve bugün tıptaki adı Karbonkül olan
rahatsızlığa yakalanmış ve batıya düzenleyeceği bir sefer için Edirne'de bulunan
ordusunun başına geçmek üzere yoldayken babasıyla aynı yerde[kaynak
belirtilmeli], Çorlu yakınlarında vefat etmiştir.

Babasının ölümü üzerine tahta çıkan I. Süleyman, saltanatının ilk yıllarında
Belgrad'ı ve Rodos'u fethetti. Macaristan ile yaptığı Mohaç Muhrebesi sonucunda
krallığı kendisine bağlı bir hale getirdi. Ardından 1529'da Avusturya'nın
başkenti olan Viyana'yı kuşattı; ancak başarısız oldu. 1533'te Cezayir hükümdarı
Barbaros Hayreddin Paşa, İstanbul'a geldi ve imparatorluğun hizmetine girdi. Bir
sonraki yıl ise Kaptan-ı derya olarak görevlendirildi. Aynı yıl Süleyman, Bağdat
ve Tebriz'i imparatorluğun topraklarına kattı. 1536'da, Fransa ile ittifak
kurdu; bu ittifakın bir parçası olarak yapılan Nice ve Korsika kuşatmalarını
yaptı (İtalya Savaşı). I. Süleyman batıda Muhteşem Süleyman, doğuda Kanuni
Sultan Süleyman olarak tanındı. 1565 yılında Malta'yı kuşatsa da, kuşatma
başarısız oldu. Saltanatının son yıllarında, üç kıtaya yayılan imparatorluğunun
topraklarında yaşayan insan sayısı 15 milyona ulaştı.

I. Süleyman; Yavuz Sultan Selim'in vefatı üzerine tahta çıkmıştır. İlerleyen
zamanlarda kazandığı zaferlerle batıda Muhteşem, yaptığı kanunlarla ve adalete
bağlılığından dolayı Osmanlı ülkesinde Kanuni lakabını alan I. Süleyman; ilk
yıllarında bazı isyanlarla karşılaşmıştır. Yavuz Sultan Selim; Suriye'yi
fethettiği zaman Şam Beylerbeyliği'ne eski bir Memlûk komutanı olan Canberdi
Gazali'yi getirmişti. Canberdi Gazali, Osmanlı'daki padişah değişikliğini fırsat
bilerek 1521 yılında, Memlûk Devleti'ni yeniden kurmak maksadıyla bir isyan
başlatmıştır. Nitekim Şehsüvaroğlu Ali Bey, isyanı bastırmıştır . Diğer bir
isyanı da Ahmet Paşa çıkarmıştı. Çünkü Ahmet Paşa; sadrazamlık beklerken
kendisine Mısır valiliği verilmişti. Bu yüzden Memlûk ileri gelenlerini yanına
alarak isyan başlatan Ahmet Paşa, çok geçmeden hezimete uğramıştır. Daha sonra
Mısır'a gönderilen Sadrazam Pargalı Damat İbrahim Paşa, bölgedeki düzeni ve
asayişi sağlamıştır. İki ayrı isyan da Türkmenler tarafından çıkarılmıştır.
Safevî propagandasının etkisiyle ve vergi sorununu bahane eden Türkmenler, Baba
Zünnun etrafından toplanarak Bozok (Yozgat) civarında isyan başlatmışlardır. Bu
isyan kısa sürede bastırılmıştır. Diğer Türkmen isyanı da Kalender Çelebi
İsyanı'dır. Tımarlarının haksız yere ellerinden alındığını ileri süren
Kalenderoğlu ve çevresindeki insanlar, Karaman'da ayaklanmışlardır. Bu isyan,
merkezden gönderilen kuvvetlerle bastırılmıştır. Böylece Kanuni Sultan Süleyman;
doğuda ve batıda sistemli fetih hareketlerine başlamıştır.

Kanuni Sultan Süleyman; ilk seferini Macar Krallığı üzerine 1521 yılında
yapmıştır. Çünkü Macar Kralı II. Lajos, akrabalık kurduğu Kutsal Roma Cermen
imparatoru Şarlken'e güvenerek Osmanlı İmparatorluğu'na ödemesi gereken vergiyi
ödememiş ve bunun üzerine gönderilen elçiyi öldürmüştür. Bu seferle hem karadan
hem de Tuna Nehri üzerinden kuşatmak suretiyle II. Murad'ın ve büyük dedesi
Fatih Sultan Mehmet'in fethedemediği Belgrat'ın fethine muvaffak olan Kanuni,
Balkanlar'dan Orta Avrupa'ya geçiş için çok önemli bir üs elde etmiştir.

Rodos Adası; Ege Denizi'nin güneydoğusunda yer alan; Anadolu, Suriye ve Mısır
arasındaki deniz yolunun geçtiği önemli bir mevkidir. Bu ada da yerleşmiş
bulunan Rodos Şövalyeleri; Osmanlı İmparatorluğu'na ait olan gemilere sürekli
yağma hareketinde bulunmakta ve yol güvenliği bırakmamaktaydılar. Bu nedenle
Fatih Sultan Mehmet, bu adayı kuşatmıştır ama fethine muvaffak olamamıştır.
Ancak Kanuni devrinde tekrar kuşatılan ada, çok kısa sürede fethedilmiş ve
adadan kaçan şövalyeler, Şarlken tarafından Malta Adası'na yerleştirilmişlerdir.
Böylece Anadolu, Suriye ve Mısır arasındaki deniz yolunda güvenlik sağlanmış ve
ticaret faaliyetleri artmıştır.

Kanuni Sultan Süleyman'ın fethettiği Belgrad'ı geri almak isteyen Macar kralı
II. Lajos; Şarlken'e güvenerek Osmanlı sınırlarına tecavüzlerde bulunuyordu.
Ayrıca Kutsal Roma Cermen imparatoru Şarlken; Fransa kralı Fransuva'yı esir
almıştı ve bu yüzden Fransuva'nın annesi, bir mektupla Kanuni'den yardım
istemiştir. Kanuni; Avrupa'da oluşabilecek bir Haçlı ittifakından Fransa
Krallığı'nı koparmak maksadıyla bu talebi kabul etmiştir ve Macaristan üzerine
sefer açmıştır. İki ordu 29 Ağustos 1526'da Mohaç Ovası'nda karşılaşmıştır.
Macar ordusunun tamamına yakına imha edilmiş ve Lajos öldürülmüştür. Böylece bu
savaş kesin Osmanlı zaferiyle sonuçlanmış ve Macaristan, Osmanlı
İmparatorluğu'na bağlanmıştır. Ayrıca Kanuni'nin desteklediği Jan Zapolya, Macar
tahtına çıkarılmıştır. Savaşın Macar yenilgisiyle sonuçlanmasıyla Madrid
Antlaşması imzalanmış ve Şarlken, Fransa kralı Fransuva'yı serbest bırakmıştır.

Osmanlı İmparatorluğu'nun; Mohaç Meydan Muharebesi ile Macar Krallığı'nı mağlup
ederek topraklarına hakim olması üzerine, Macarlar ile akrabalık bağı bulunan
Avusturya Arşidüklüğü, Osmanlı İmparatorluğu'yla rakebet etmeye başlamışlardır.
Avusturya arşidükü Ferdinand'ın; Kanuni'nin Macar tahtına çıkardığı Jan
Zapolya'nın iktidarını tanımayarak akrabalık dolayısıyla Macar tahtı üzerinde
hak iddia etmesi ve bu yüzden Budin'i işgal etmesi üzerine Kanuni, Avusturya
üzerine sefer açmıştır. İlk önce Budin'i yeniden kontrol altına alan Kanuni,
oradan Avusturya'nın başkenti Viyana'ya yürümüş ve şehri kuşatmıştır. Fakat
kuşatma; kış mevsiminin yaklaşması ve kale kuşatmalarında kullanılan topların
getirilmemesi gibi sebepler yüzünden gelen başarısızlık sonucu kaldırılmış ve
geri dönülmüştür. Kanuni Sultan Süleyman; askerler arasında hezimet havası
estirmemek maksadıyla onlara hediye ve bahşişler dağıtmıştır .

Kutsal Roma Cermen İmparatorluğu'nda imparator olan ağabeyi Şarlken'e güvenen
Avusturya arşidükü Ferdinand; Budin'i tekrar kuşatmıştır. Bunun üzerine Kanuni,
Avrupa'daki Şarlken üstünlüğüne son vermek ve Macaristan meselesini kökten
halletmek için 1532 yılında Alman Seferi'ne çıkmıştır. Nitekim ne Şarlken ne de
Ferdinand Kanuni'nin karşısına çıkmaya cesaret edememiş ve Kanuni, Almanya
içlerine kadar ilerleyerek bazı kaleleri fethetmiştir. Barış istemek zorunda
kalan Ferdinand'ın bu isteğini Kanuni; İran'daki Safevîler'le olan ilişkilerin
bozulmasını göz önüne alarak kabul etmiş ve bir yıl sonra iki taraf arasında
İstanbul Antlaşması (1533) imzalanmıştır. Bu antlaşmayla Avusturya arşidükü,
protokol bakımından Osmanlı sadrazamına denk sayılmış ve Avusturya, Osmanlı
İmparatorluğu'na yıllık 30.000 düka vergi vermeyi kabul etmiştir. Ayrıca
Avusturya; Macaristan'ın Osmanlı'ya ait olduğunu ve Jan Zapolya'nın Macar kralı
olduğunu kabul etmiştir. Böylece Osmanlı İmparatorluğu, siyasi ve ekonomik
açıdan Avusturya'ya ciddi bir üstünlük kurmuştur.

Avusturya Arşidüklüğü, 1533 İstanbul Antlaşması ile Macaristan'ın, Osmanlı
İmparatorluğu'na ait olduğunu kabul etse de Macaristan'a sahip olabilmek için
sürekli fırsat kollamıştır. 1541 yılında, Kanuni'nin Macar kralı ilan ettiği Jan
Zapolya'nın ölümü üzerine Avusturya, İstanbul Antlaşması'nın bozarak
Macaristan'a saldırmıştır. Bunun üzerine İstabur Seferi'ne çıkan Kanuni;
Avusturya'yı geri çekilmek zorunda bırakmış ve Macaristan'u üçe ayırmıştır. Buna
göre güney Macarisan Budin Beylerbeyliği kurularak Osmanlı toprağı olmuş, orta
Macaristan Erdel Beyliği kurularak Osmanlı İmparatorluğu'nu bağlı bir özerk
bölge haline getirilmiş, kuzey Macaristan ise Avusturya'ya bırakılmıştır.

Osmanlı İmparatorluğu; Yavuz Sultan Selim döneminde, toprak bütünlüğünü tehdit
etmeye başlayan İran'daki Safevîler'i Çaldıran Savaşı'nda mağlup etmişti. Bu
savaştan sonra Safevîler'in hükümdarı Şah İsmail; içine kapanmış ve başka bir
harp yapmamıştı. Şah İsmail, 1524 yılında ölünce yerine, 10 yaşındaki oğlu
Tahmasp geçmiştir. Şah Tahmasp, Osmanlı İmparatorluğu'nun batıdaki düşmanlarıyla
müttefiklik arayışlarına girmiş ve Doğu ile Güneydoğu Anadolu üzerinde hakimiyet
kurmak istemiştir. Bunun üzerine Kanuni; 1532 Alman Seferi'nden döndükten sonra
hazırlık yaparak 1534 yılında İran üzerine sefer açmıştır. Kanuni'nin Bağdat ve
Basra'yı fethetmesinden dolayı Irakeyn Seferi adı verilen bu seferde Kanuni; ilk
önce bütün Van ve Azerbaycan'ı topraklarını katarak Tebriz'e gelmiş ve oradan
Hemedan'a yürümüştür. Bu yüzden Şah Tahmasp'ın İran içlerine kaçması üzerine
Kanuni; güneye yönelerek tüm Irak'ı fethetmiştir. Böylece Irak, Tebriz ve Van
Osmanlı topraklarına katılmış, Türk şair Fuzulî Osmanlı hizmetine girmiş ve Hint
ticaret yolunun Basra bölümü Osmanlı denetimine girmiştir .

Kanuni Sultan Süleyman'ın İstanbul'a dönmesinde yararlanan Şah Tahmasp, Van ve
Tebriz'i yeniden ele geçirmiştir. 1548 yılındaysa İran'da taht kavgaları
çıkmıştır. Bundan faydalan Kanuni sefere çıkarak Van, Tebriz ve Gürcistan'daki
bazı kaleleri fethederek geri dönmüştür. Bu seferle özellikle Van; kesin olarak
Osmanlı İmparatorluğu'na katılmıştır.

1553 yılında tekrar saldırıya geçen Şah Tahmasp; Muş'a kadar ilerlemiştir. Bunun
üzerine Kanuni tekrar sefere çıkmıştır. Osmanlı ordusu; Karabağ, Nahçivan ve
Revan'ı Osmanlı topraklarına katmıştır. Bu sırada kış mevsiminin yaklaşması ve
Şah Tahmasp'ın bir türlü karşısına çıkmaması üzerine Kanuni; Amasya'ya
dönmüştür. Bu sırada Şah Tahmasp'ın barış teklifi üzerine Osmanlı ve İran
arasındaki ilk resmi belge olan Amasya Antlaşması (1555) imzalanmıştır. Bu
antlaşmayla Doğu Anadolu, Azerbaycan, Tebriz, Bağdat, Van ve Revan, Osmanlı
İmparatorluğu'na bırakılmıştır.

Hızır Reis diğer adıyla Barbaros Hayreddin Paşa; ağabeyi Oruç Reis ile birlikte
Cerbe Adası'nı merkez edinerek Cezayir'i fethetmişlerdir. Fakat 1517 yılında;
Araplar'la birleşen İspanyollar karşısında Cezayir'i kaybetmişler ve bu savaşta
Oruç Reis ölmüştür. Aynı yıl Hızır Reis; Yavuz Sultan Selim'den destek alarak
tekrar Cezayir'i hakim olmuştur. Kanuni dönemindeyse 1532 Alman Seferi esnasında
Andrea Doria komutasındaki Haçlı donanmasının Mora kıyılarını vurması, Osmanlı
İmparatorluğu'nu zor duruma düşürmüştür. Bu yüzden Kanuni; 1533 yılında Barbaros
Hayreddin Paşa'yı İstanbul'a çağırmış ve kendisini Kaptan-ı derya olarak
görevlendirmiştir. Ayrıca kendisine Hayreddin ismi verilmiştir. Böylece 1534
yılında Akdeniz'e açılan Barbaros; İtalya kıyılarına taarruzlar düzenlemiş ve
aynı yıl Tunus'u fethetmiştir. Fakat ertesi yıl Andre Dorya komutasındaki Haçlı
donanması karşısında Tunus'u bırakmış ve İstanbul'a dönmüştür. 1536 yılında
tekrar Akdeniz'e açılan Barbaros Hayreddin Paşa; Ege Denizi'ndeki Girit hariç
Venedik Cumhuriyeti'ne ait tüm adaları fethetmiştir.

Osmanlı İmparatorluğu'nun Akdeniz'de güçlenmesi üzerine Venedik, Ceneviz,
Papalık, Malta, İspanya ve Portekiz gemilerinden oluşan büyük bir Haçlı
donanması oluşturulmuş ve o dönemde Avrupa'nın en iyi denizcisi olan Andre Dorya
komutasında Akdeniz'e açılmıştır. Osmanlı donanması ile Haçlı donanması
Preveze'de karşılaşmış ve Barbaros Hayreddin Paşa, Turgut Reis, Seydi Ali Reis,
Salih Reis gibi denizcilerin yönettiği Osmanlı donanması; kendisinden kat kat
üstün olan Haçlı donanmasını mağlup etmiştir. Böylece Mora ve Dalmaçya
kıyılarında Venedik Cumhuriyeti'ne ait tüm kaleler Osmanlı İmparatorluğu'na
bırakılmış ve Osmanlı İmparatorluğu'nun Akdeniz'deki üstünlüğü kabul edilmiştir.
Ayrıca bu savaşın gerçekleşiği 28 Eylül günü, Donanma Günü olarak kutlanmaktadır
.

Kutsal Roma Cermen imparatoru Şarlken'e karşı mücadelede zayıf düşen Fransa
kralı Fransuva; tekrar Osmanlı İmparatorluğu'ndan yardım istemiş ve böylece
Fransa'yla ittifak kurulmuştur . Bu ittifaklar beraber Kanuni, Barbaros'u
Fransa'ya göndermiştir. 1543 yılında Barbaros'un komutasındaki Osmanlı donanması
ve Fransa donanması, Marsilya şehrinde birleşmişlerdir. Daha sonra iki donanma,
Şarlken'in elindeki Nice şehrini kuşatmış ve şehir alınmıştır. Fakat Fransız
askerlerinin isteksiz tavırları sebebiyle Barbaros Hayreddin Paşa, İstanbul'a
dönmüştür .

1553 yılında Fransa Krallığı'ndan gelen yardım çağrısı üzerine Kanuni; bu sefer
Turgut Reis'i yardıma göndermiş ve Fransa ile Osmanlı donanması, Şarlken'le
ittifak içinde olan Ceneviz Cumhuriyeti'ne ait Korsika Adası'nı kuşatarak ele
geçirmiştir. 1559 yılında Korsika'nın alınmasıyla beraber İtalya Savaşı'da sona
ermiştir.

İpek Yolu ve Baharat Yolu gibi zengin Uzakdoğu ülkelerinden Avrupa'ya ulaşan
ticaret yollarının; Osmanlı İmparatorluğu'nun denetimine girmesiyle beraber
telaşlanan Avrupalılar, Uzakdoğu ülkelerine ulaşmak maksadıyla başka yollar
aramaya başlamış ve bunun sonucunda Coğrafi Keşifler gerçekleşmiştir. Bartelmi
Diyaz Ümit Burnu'nu keşfetmiş, Vasko dö Gama'da Ümit Burnu'nu geçerek
Hindistan'a ulaşmıştır. Böylece Portekizliler; Afrika kıtasının etrafını
dolaşarak Hindistan'a ulaşmayı başarmışlardır. Bundan sonra Portekizliler, güçlü
donanmalarıyla Hint Okyanusu'na açılmışlar ve bölgedeki Müslüman tüccarlara
engel olmuşlar, yerli halka baskı yapmışlardır. Ayrıca Hindistan'daki Müslüman
Gucerat Sultanlığı'nın Osmanlı İmparatorluğu'ndan yardım istemesi üzerine Kanuni
devrinde, Hint Okyanusu ve çevresini dört büyük sefer düzenlenmiştir. Bunlar
sırasıyla 1538 yılında Hadım Süleyman Paşa tarafından, 1551 yılında Piri Reis
tarafından, 1552 yılında Murat Reis tarafından ve 1553 yılında Seydi Ali Reis
tarafından gerçekleştirilmiştir. Osmanlı İmparatorluğu bu seferlerle;
Müslümanlar'a yardım etmeyi, Portekizliler'i bölgeden uzaklaştırmayı ve bölgenin
denetimini ele geçirmeyi amaçlamışlar fakat başarısız olmuşlardır. Çünkü Osmanlı
donanmasındaki gemiler okyanus şartlarına dayanıklı değildi ve bu seferlerin
ekonomik yönünün iyi kavranamaması sebebiyle seferlere gerekli önem
verilmemiştir. Ayrıca bölgedeki Müslümanlar'ın; Osmanlı donanmasına gerekli
yardımı yapamaması ve Hint emirlikleriyle Araplar'ın birbirleriyle mücadeleleri,
seferlerin başarısız olmasına yol açmıştır .

Rodos'un Fethi'yle bu adadan kaçan Rodos Şövalyeleri'nin bir kısmı Şarlken
tarafından Malta Adası'na yerleştirilmiş, bir kısmı da Trablusgarp'a
yerleşmiştir. Akdeniz'deki hakimiyeti pekiştirmek maksadıyla Kanuni, Turgut
Reis'i şövalyelerin elindeki Trablusgarp'ı fethetmekle görevlendirmiştir.
Nitekim Turgut Reis burayı fethetmiş ve kendisi, Trablusgarp Beylerbeyliği'ne
getirilmiştir .

Osmanlı donanmasının Akdeniz'deki etkinliğine son vermek ve Türkler'i Kuzey
Afrika'dan çıkarmak maksadıyla Venedik, İspanya, Portekiz ve Malta gemilerinden
oluşan büyük bir Haçlı donanması oluşturulmuş ve bu donanma Cerbe Adası'na
gelmiştir. Fakat Kaptan-ı Derya Piyale Paşa ve Trablusgarp beylerbeyi Turgut
Reis'in kumandasındaki Osmanlı donanması, Haçlı donanmasını mağlup ederek adayı
fethetmiş ve adanın yönetimi Turgut Reis'e bırakılmıştır .

Osmanlı İmparatorluğu'nun 1522 yılında; Rodos Adası'nı fethiyle buradan kaçan
Rodos Şövalyeleri'nin bir kısmı Trablusgarp'a yerleşmiş, bir kısmı da Şarlken
tarafından Malta Adası'na yerleştirilmişti. Trablusgarp'ın fethiyle buradaki
şövalyeler bölgeden uzaklaştırılarak Osmanlı İmparatorluğu'nun Akdeniz
egemenliği pekiştirilmişti. Ancak Malta'daki şövalyeler hayla burada
bulunuyorlardı ve Osmanlı ticaret gemilerine zarar vermekte, ayrıca Türkler
aleyhine ittifaklara katılmaktaydılar. Bu yüzden 1565 yılında Malta Adası
Kaptan-ı Derya Piyale Paşa tarafından kuşatılmış ve kuşatmaya Turgut Reis'de
katılmıştır. Fakat adadaki üç kalenin sağlamlığı sebebiyle kalelerden ancak biri
fethedilebilinmiş ve kuşatma sürmüştür. Daha sonra Sicilya'dan gelen destek
kuvvetlerinin adayı çıkması ve Turgut Reis'in şehit düşmesiyle kuşatma
kaldırılmıştır .

Ege Denizi'nde yer alan ve Batı Anadolu kıyılarına yakın olan Sakız Adası;
Ceneviz Cumhuriyeti'nin bir sömürgesiydi ve Cenevizliler, bu ada için Fatih
döneminden beri Osmanlı İmparatorluğu'na vergi ödemekteydiler. Fakat Kanuni
devrinde Cenevizliler hem vergilerini düzenli ödememişler hem de Malta'da
yerleşen Rodos Şövalyeleri'ne önemli yardımlarda bulunmuşlardır. Bu yüzden
Kanuni; Zigetvar Seferi'ne çıkarken Piyale Paşa'yı, bu adayı fethetmekle
görevlendirmiş ve yapılan seferle ada fethedilmiştir .

Avusturya Arşidüklüğü'nün; Osmanlı İmparatorluğu ile olan antlaşmasını bozarak
Erdel'e saldırması üzerine Kanuni Sultan Süleyman sefere çıkmış ve Zigetvar
Kalesi'ni kuşatmıştır. Fakat kuşatma sırasında Kanuni, beyin kanaması geçirerek
vefat etmiştir. Ordunun çözülmemesi maksadıyla Kanuni'nin ölümü, kalenin
fethinden sonra duyrulmuştur. Bu seferle beraber Kanuni Sultan Süleyman vefat
etmiş ve bu sefer onun son seferi olmuştur .

Kanuni'nin vefatıyla beraber yerine, Sarı Selim olarak da tanınan II. Selim
geçmiştir.

II. Selim; Kanuni Sultan Süleyman'ın Hürrem Sultan'dan doğan şehzadesidir.
Kendisi İstanbul'da doğan ve İstanbul'da ölen, aynı zamanda ordunun başında
sefere çıkmayan ilk Osmanlı padişahıdır. Gençliğinde Kütahya, Konya ve Manisa'da
sancakbeyliği yapmış olup, babasının vefatı üzerine 42 yaşında, tek varis olarak
tahta çıkmıştır .

Yemen; Yavuz Sultan Selim döneminde Osmanlı İmparatorluğu'nun egemenliğine
girmiş, Hadım Süleyman Paşa'nın 1538 tarihli Hint deniz seferi ile kesin olarak
Osmanlı topraklarına katılmıştır. Kanuni döneminde Zeydiye Ailesi'nden İmam
Mutahhar'a bazı ayrıcalıklar verilmiştir. Ancak Yemen Beylerbeyi Murat Paşa'nın
bu ayrıcalıkları kaldırmak istemesi üzerine İmam Mutahhar isyan etmiştir.
Nitekim isyan, Habeşistan Beylerbeyi Özdemiroğlu Osman Paşa ve Şam Beylerbeyi
Lala Mustafa Paşa tarafından; 15 Mayıs'ta Aden'in, 26 Temmuz'da San'a'nın
fethiyle isyan bastırılmıştır .

Bügünkü Endonezya'ya bağlı Sumatra Adası'nın kuzeybatısında yer alan Açe
Sultanlığı'nın; Portekizliler'e karşı Osmanlı İmparatorluğu'ndan yardım istemesi
üzerine II. Selim, 22 parçalık Kızıldeniz filosu komutanı Kurdoğlu Hızır Reis'i
Açe'ye göndermiştir. Hint Okyanusu'na açılan Kurdoğlu, Açe'ye varmış ve gerekli
yardımları ulaştırmıştır. Böylece Açe Sultanlığı Osmanlı İmparatorluğu'na
bağlanmış ve Portekizliler'le mücadele edebilecek kudrete ulaşmıştır

Kıbrıs Adası; Venedik Cumhuriyeti'nin elinde bulunmaktaydı ve Doğu Akdeniz
ticareti için önem arz etmekteydi. Hristiyan korsanların barındığı ada; Osmanlı
ticaret gemileri için tehdit oluşturmaktaydı ve Venedikliler; ada halkını ağır
vergilerle ezmekteydiler. Bu yüzden ada halkını Osmanlı'dan yardım istemesi ve
korsanların, Osmanlı gemilerine yağmalaması üzerine II. Selim, Lala Mustafa
Paşa'yı adanın fethiyle görevlendirmiştir. Ancak Sokullu Mehmet Paşa bu
kuşatmaya karşı çıkmaktaydı. Çünkü bu fetihle beraber bir Haçlı donanmasının
oluşturulmasından endişe etmekteydi. Nitekim özellikle Magosa'dan büyük
çıkarmalar yapılmış ve kuşatma 9 ay sürmüş, ada fethedilmiştir. Kıbrıs'ın
fethiyle beraber Doğu Akdeniz ticaret yolunun güvenliği sağlanmış ve Anadolu'dan
getirilen (özellikle Konya ve Karaman) Türkmenler'le adaya Türk kimliği
kazandırılmıştır. Ayrıca bu fetih, Sokullu Mehmet Paşa'nın endişe ettiği gibi
bir Haçlı donanmasının oluşturulmasına ve İnebahtı Deniz Savaşı'na neden
olmuştur .

Kıbrıs Adası'nın Osmanlı İmparatorluğu tarafından fethi üzerine Papa'nın
önderliğinde İspanya, Venedik ve Malta gemilerinden oluşan bir Haçlı donanması
oluşturulmuştur. Bu donanma; Mora Yarımadası'nın batısındaki İnebahtı'da Osmanlı
donanmasına hazırlıksız yakalamıştır. Nitekim savaş Osmanlı donanmasının
bozgunuyla sonuçlanmış ve Kılıç Ali Paşa, emrindeki filoyu kurtarmaya başararak
İstanbul'a götürmüştür.

Bu savaşın kaybedilmesinde gemilerde deniz askerlerinin yerine kara askerlerinin
yer alması ve donanmanın eksik olması etkili olmuştur. Bu savaşla beraber kimi
tarihçilere göre Avrupalılar; Türkler'in yenilmez olmadığını anlamışlardır. Bu
yenilgiyle Osmanlı donanması ilk kez yakılmış ve bu yenilginin sonuçları kısa
süreli olmuştur. Dönemin sadrazamı Sokullu Mehmet Paşa bu durumu Venedikli
elçiye sağda görülen sözleriyle belirtmiştir.

İnebahtı Deniz Savaşı'nda yakılan Osmanlı donaması; çok kısa bir süre içinde
tekrar inşa edilmiş ve Kılıç Ali Paşa komutasında Akdeniz'e açılmıştır. Venedik,
Ceneviz ve İspanyol donanmaları bu yeni donanmanın karşısına çıkamamış ve bu
donanma; 13 Eylül 1574 tarihinde Tunus'u kesin olarak fethetmiştir.

Bu dönem, Osmanlıların büyük bir güç olmaya devam ettiği, lakin eski gücünde
olmadığının sinyallerini vermeye başladığı dönemdir. Yavaş yavaş Avrupalılara
karşı prestij kaybı yaşadı. 1606 yılında imzalanan Zitvatorok Antlaşması, bunun
bir göstergesidir. Değişen ticaret yolları ve gelişen Avrupa teknolojisi,
Osmanlıların Avrupalılar karşısında güç kaybetmesine neden olmuştur.

Celalî (1519), Baba Zünnun (1525), Kalender Çelebi (1528), Karayazıcı (1598),
kısaca Celali ayaklanmaları, Osmanlı toprak düzenini büyük ölçüde değiştirmiş,
ağır vergiler yüzünden ya da “Büyük Kaçgun” sırasında yerlerinden olan
çiftçilerin toprakları mültezimlerin ya da yerel yöneticilerin eline geçmiştir.
Vergiler yüzünden borca giren köylüler, işledikleri toprakları sonunda
tefecilere kaptırdılar. Osmanlı toprak düzeninin bel kemiği olan tımar sistemi
bozuldu. Büyük nüfus hareketleri ortaya çıktı ve kentlere büyük göçler oldu.
Tarımsal üretim geriledi ve kıtlık tarım ürünleri fiyatlarının yükselmesine yol
açtı. On binlerce insan yaşamını yitirdi ve pek çok yerleşim yeri yıkıma uğradı.
Osmanlı'da ilmiyenin bozulması da Osmanlı'yı geriletti. Avrupa'daki gelişmelerin
(Reform, Rönesans) takip edilmemesi Osmanlı için bir dezavantaj olmuştur.

Bu dönemde yapılan savaşlar, Avrupalılar'a Osmanlı'nın "yenilemez" olmadığını
göstermiştir. Her ne kadar İnebahtı Deniz Muharebesi'nden sonra çabucak
toparlanılmış olsa da, Avrupalılar Osmanlı'nın yenilebileceğini anlamıştır.
Ruslara yapılan seferler istenen etkiyi yapamadı. Hatta Molodi Savaşı'ndan
sonra, Ruslar güçlenmelerini hızlandırarak sürdürmüşlerdir. Bu yüzden Duraklama
Dönemi'nden itibaren Ruslar, Osmanlılar dağılana kadar, Osmanlıların en büyük
düşmanı olacaktır. 1593 yılındaki savaş, Osmanlı'yı hem ekonomik hem de askerî
açıdan zayıflattı. Asker eksikliği giderilse de, ekonomik zayıflık Celali ve
Yeniçeri İsyanları'na neden oldu. Nüfusun büyüklüğü, ekonomik sorunları daha da
büyüttü. IV. Murad döneminde daha çok Safevilerle uğraşıldı. Erivan ve Bağdat
tekrar alındı (Osmanlı-Safevi Savaşı). Bu savaş sonunda imzalanan Kasr-ı Şirin
Antlaşması ile, Osmanlı'nın dağılıncaya kadarki doğu sınırını büyük ölçüde
belirlendi.

Bu dönemde, Osmanlı tarihinde ilk defa yeniçerilerin kaldırılması gündeme geldi.
Ancak bunu düşünen Genç Osman, yeniçeriler tarafından öldürüldü. 1656 yılında
Köprülü Mehmet Paşa’nın sadrazam olmasıyla, Kadınlar saltanatı sona erdi. Bu
değişim, Köprülüler Devri'ni başlattı. Bu devirde, Osmanlı kaybettiği gücünü az
da olsa geri kazanmıştır. Podolya, Transilvanya, Girit gibi yerler alındı.

1683 yılındaki II. Viyana Kuşatması'yla beraber, Kutsal İttifak Savaşları
başladı. 26 Ocak 1699 tarihinde Kutsal Roma Cermen İmparatorluğu ile imzalanan
Karlofça Antlaşması, Osmanlı-Kutsal ittifak Savaşları'nı bitirdi. Karlofça
Antlaşması, Osmanlı Devleti'nin toprak kaybettiği ilk antlaşmadır. Bu tarihten
sonra Osmanlı Devleti'nin gerileme dönemi başlamıştır. Papa tarafından Osmanlı
Devleti'ne karşı Kutsal Roma-Cermen İmparatorluğu, Avusturya, Lehistan, Rusya,
Maltalı Sen Jean Şövalyeleri ve Venediklilerden oluşan bir ittifak ile uzun
süren savaşlar sonunda yorgun düşen Osmanlı Devleti, Banat ve Temeşvar hariç
bütün Macaristan'ı ve Erdel Prensliği'ni Avusturya'ya, Ukrayna'nın kuzeyini ve
Podolya'ı Lehistan'a, Mora'yı ve Dalmaçya kıyılarını Venediklilere bırakmıştır.

Deneyimsiz kişilerin tahta geçmesi ile merkezi yönetimin bozulması sonucu,
devlet yönetiminde otoritenin sarsılması, halkın devlete olan güveninin
azalmasına ve iç isyanların çıkmasına neden olmuştur. Özellikle Yeniçeriler
artık padişaha karşı gelmekteydi. Yeniçerilerdeki Ocak, devlet içindir anlayışı
Devlet, ocak içindir anlayışına dönüşmüştür. Avusturya ve İran seferleri sonucu
oluşan ekonomik sıkıntılar, tımar sisteminin bozulması ve nüfus artışının
yarattığı sosyal hayattaki sıkıntılar ve çağın gerisinde kalınması ile eğitim
alanındaki bozulmalar sonucu devlet duraklama dönemine girmiştir. Coğrafi
keşiflerle ticaret yollarının önem kaybetmesi, sık padişah değişmeleriyle çok
verilen cülus bahşisi ve yeniçerilerin artmasıyla verilen ulufe miktarının da
artması Osmanlı ekonomisini yıpratmıştır. Osmanlı Devleti'nin eğitim sisteminin
bozulmasının nedeni Beşik Ulemalığı denilen sistemin ortaya çıkmış olmasıdır.Bu
sisteme göre müderrislerin yeni doğan çocukları doğduğu andan itibaren medrese
öğretmeni sayılıyordu.

Lehistan kralı 1572 yılında ölmüş ve kralın yerine geçecek varis bulunamamıştır.
Bu yüzden Lehistan; Diyet meclisi tarafından idare edilmiştir. Bu durumda
Osmanlı Devleti'nin, Lehistan'ı himaye altına alması gerekliydi. Çünkü
Lehistan'daki bu siyasi boşluktan yararlanmak isteyen Kutsal Roma Cermen
İmparatorluğu, Rus Çarlığı, İsveç İmparatorluğu ve Fransa Krallığı; kendi
hükümdar ailelerinden birinin Lehistan kralı olması için çabalamışlardır.
Lehistan'ın Kutsal Roma Cermen İmpartorluğu ve Rusya arasında olan konumuda
Osmanlı Devleti için önem teşkil etmiştir. Ayrıca Avusturya'ya komşu olan bir
müttefik; Osmanlı Devleti'ni, Avusturya karşısında güçlü kılacaktı. II. Selim
döneminde Fransa'nın desteklediği Henry, Osmanlı Devleti'ncede desteklenmiş ve
Lehistan kralı olmuştur. Ancak Fransa tahtının boşalması sonucu Fransa kralı
olmak isteyen Henry ülkesine kaçmış ve Lehistan'da yeniden karışıklıklar
çıkmıştır. 1574 yılında II. Selim'in şehadetiyle sultan olan III. Murad; Erdel
beyi Baturi'nin Lehistan kralı olmasını sağlamış ve ardından, Osmanlı Devleti
ile Lehistan arasında bir antlaşma imzalanmıştır. Bu siyasi gelişmeler sonucunda
Osmanlı Devleti'nin kuzey sınırları güvenlik altına alınmıştır. Ayrıca Osmanlı
hakimiyeti Baltık Denizi'ne kadar ulaşmış ve Rusya'ya karşı kuzeyde bir set
çekilmiştir. Erdel beyi Baturi'nin, 1575 yılında kral olmasıyla Osmanlı
himayesine giren Lehistan, 1587 yılına kadar Osmanlı himayesinde kalmıştır .

1574 yılında Tunus'un fethiyle beraber Kuzey Afrika'da Osmanlı topraklarına
katılmayan tek yer olan Fas Sultanlığı ile Osmanlı Devleti arasındaki ilk
ilişkiler, Kanuni döneminde başlamıştır. Taraflar arasındaki ilişkiler, Osmanlı
Devleti'nin Cezayir'deki gücüyle orantılı olarak değişmiştir. 16. yüzyılın
ikinci yarısındaysa Osmanlı Devleti, Fas'taki taht kavgalarına karışmıştır.
Çünkü Osmanlı Devleti'nin Cebelitarık Boğazı'na hakim olabileceği ve Atlas
Okyanusu'na açılabileceği tek yer Fas'tı. Ayrıca Cezayir'in güvenliği açısından
Fas, büyük bir önem taşımaktaydı. Nitekim III. Murad, kendisinden yardım isteyen
Abdülmelik'e yardım için Cezayir beylerbeyi Ramazan Paşa'yı görevlendirmiştir.
Ramazan Paşa, Fas'a girerek Abdülmelik'in taht mücadelesi verdiği Ebu Abdullah'ı
mağlup etmiş ve 8 Mart 1576'da Fas tahtına Abdülmelik'i çıkarmıştır. Böylece
Fas, Osmanlı Devleti'nin himayesine girmiştir. Portekizliler ise bu durumdan hiç
hoşnut olmamış ve Tanca civarına kaçan Ebu Abdullah'ın kendilerinden yardım
istemesi üzerine Portekiz kralı Sebastião, askeri harekat kararı almıştır.
Ordusuyla beraber Tanca'ya çıkan ve kuvvetlerini Ebu Abdullah'la birleştiren
Sebastião, Osmanlı Devleti ve Abdülmelik'in kuvvetleriyle Tanca'ya yakın
Kasrü'l-Kebir'de karşılaşmıştır (1578). Burada iki taraf arasında Vadisseyl
Muharebesi yaşanmış ve Portekiz ile Ebu Abdullah mağlup olmuştur. Osmanlı ile
Abdülmelik'in kuvvetlerinin bir kısmı, o sırada gelgit etkisindeki Vadiü'l-
Mehazin'i geçmeye çalışırken boğulmuştur. Aynı yerde Portekiz kralı Sebastião'da
ölmüş ve arkasında herhangi bir varis bırakmamasından dolayı Portekiz, 60 yıl
İspanya işgali altında kalmıştır. Portekiz hakimiyetindeki Hint ticaret
yollarıysa Britanya ve Hollanda'nın kontrolüne geçmiştir. Öte yandan hasta olan
Abdülmelik'te savaş esnasında hayatını kaybetmiştir. Vadisseyl Savaşı'yla
beraber Fas'ta Portekiz hegemonyası önlenmiş ve Osmanlı Devleti, Fas'tan Mısır'a
kadar bütün Kuzey Afrika'nın denetimini ele geçirerek 50 yıl daha Fas'ı himaye
etmiştir. Fransa, 1830 yılında Cezayir'i ele geçirene kadar iki taraf arasındaki
ilişkiler devam etmiştir. Osmanlı Devleti; Fas'ı, hiçbir dönemde topraklarına
katmamıştır .

İran'da Şah Tahmasb'ın ölmesiyle beraber onun oğlu İsmail, İran şahı olmuştur.
Şah II. İsmail, Osmanlı Devleti ile İran arasında imzalanmış olan 1555 Amasya
Antlaşması'na riayet etmemiştir. Ayrıca bazı Osmanlı emirlerini kendi tarafına
çekmiştir. Bu yüzden Osmanlı Devleti, Van Beylerbeyliği'ne emir vererek bölgede
huzurun sağlanmasını istemiştir. İran'ın Luristan valisinin Osmanlı Devleti'ne
sığınmasıyla ilişkiler iyice gerginleşmiştir .

Bu dönemde İran şahı II. İsmail'in zehirlenerek öldürülmesiyle beraber İran'da
taht kavgaları başlamıştır. İran'daki karışıklıklardan faydalanılması
gerektiğini belirten Van beylerbeyi, İran'ın zararlı faaliyetlerinin önlenmesi
amacıyla bu devlete savaş ilan edilmesi gerektiğini belirtmiştir. Ayrıca Osmanlı
Devleti'nin; Kafkasya'ya ulaşmak istemesi, İran'ın kuzeydende baskı altına almak
ve Orta Asya Türk dünyasıyla bağlantı kurmak istemesi nedenleriyle Sultan III.
Murad, 1578 yılında İran'daki Safevî Devleti'ne savaş ilan etmiştir. Sadrazam
Sokullu Mehmed Paşa; bu savaşa engel olmak istemiştir çünkü İran'ın geniş bir
coğrafya olduğu ve burada tutunmanın zor olduğunu, Safevîler'e karşı galip
gelinse dahi Şiî İran halkının itaat altına alınamayacağını belirtmiştir. Buna
rağmen Sokullu, padişah üzerindeki etkisinin azalmasından ve o dönem devlet
idaresinde etkili olan Sinan Paşa ile Lala Mustafa Paşa'nın İran seferine
başkomutan olmak istemesi nedeniyle bu savaşa engel olamamıştır. Sokullu'nun
haklı olduğu sonradan da anlaşılmıştır. Nitekim III. Murad, kendisi ordunun
başında sefere çıkacak kabiliyette olmadığından Lala Mustafa Paşa'yı, orduya
serdar tayin etmiş ve savaş ilan etmiştir. Lala Mustafa Paşa, 5 Nisan 1578'de
orduyla beraber Üsküdar'a geçmiştir. Aşkale'ye varınca da Karaman, Maraş,
Erzurum ve Diyarbakır beylerbeylik kuvvetleriyle asıl orduyu birleştirmiştir .

Van beylerbeyi Köse Hüsrev Paşa'nın, sınırda İran komutanlarından Emîr Han’ı
bozguna uğrattığını haber alan Lala Mustafa Paşa, kendi üzerine gelen İran
kuvvetlerinin durdurulması görevini Özdemiroğlu Osman Paşa'ya vermiştir. Osman
Paşa, emrindeki kuvvetlerle Çıldır Gölü'nün kuzeybatısına gelmiş ve İran
kuvvetlerini karşılamıştır. 9 Ağustos 1578 tarihinde, burada gerçekleşen Çıldır
Meydan Savaşı'nı Özdemiroğlu Osman Paşa kazanmış ve Tokmak Han komutasındaki
Safevîler önemli bir bozguna uğramıştır. Bu savaşla beraber Aras Nehri boyları
tekrar Osmanlı egemenliğine girmiş ve Azerbaycan ile Gürcistan'ın fethi için
herhangi bir engel kalmamıştır. Bu savaşın hemen ardından Gürcistan ve Tiflis
fethedilmiştir. Buralardan Şirvan üzerine yönelen Osman Paşa, üzerine gelen
20.000 kişilik bir İran kuvvetini Koyun Geçidi'nde mağlup etmiştir. Bu savaşta
esir alınan 5.000 kişi dışındaki tüm İran askerleri öldürülmüştür. Çıldır
Zaferi'nin ardından Gürcistan'ı fetheden Osmanlı ordusu, Koyun Geçidi
Zaferi'nden sonrada nüfusunun çoğunluğu Sünni olan Şirvan'ı fethetmiştir. Bu
esnada, Hazar Denizi kıyısındaki Doğu Şirvan bölgesindeki Sünni halk,
kendilerine zulmeden İran'a karşı ayaklanmış ve İran'ı bölgeden çıkarmıştır.
Bölgeye gelen Osmanlı ordusu, burayı rahatlıkla kontrol altına almış, ardından
da Dağıstan'a yönelerek burayı fethedilmiştir .

Özdemiroğlu Osman Paşa, az bir kuvvetle fethedilen yerlerde bırakılmış ve 8
Ekim'de Lala Mustafa Paşa, asıl orduyla Erzurum kışlağına çekilmiştir. Bunu
fırsat bilen Safevîler'se 30.000 kişilik bir kuvvetle bölgeye girmişlerdir.
14.000 kişiyle Safevîler'e karşı koyan Özdemiroğlu Osman Paşa, Şamahı'da yapılan
savaşta düşmana 15.000 ölü verdirmiş ve 10.000 esir almıştır. Kasım 1578'de
gerçekleşen bu savaşta Safevîler'den çoğu yaralı birkaç bin asker
kurtulabilmiştir. Esir edilen Safevî komutanı Urus Han ile oğlu Dede Han,
Ereş'te Sünni halkı katletmiş olmaları sebebiyle idam edilmiştir. Bu
yenilgilerden sonra Safevîler, Özdemiroğlu Osman Paşa ile ancak Safevî
şehzadesinin başa çıkabileceğini düşünmüşler ve Safevî veliahdı Hamza Mirza'yı,
emrindeki 100.000 kişilik orduyla Osman Paşa üzerine göndermişlerdir. Osmanlı
kuvvetleriyse Osman Paşa'nın 13.000 kişilik kuvveti ve yardıma gelen 25.000
kişilik Kırım atlılarından ibaretti. Yapılan savaşta düşmana ağır kayıplar
verdiren Osman Paşa, kendisininde az bir kuvveti kaldığı için Şirvan'ı
Safevîler'e bırakarak Dağıstan'a çekilmiştir.

1579 yılında yapılan savaşlarda Erzurum ve Kırım'dan gelen kuvvetlerin
yardımıyla Şirvan tekrar alınarak Safevîler'e ağır kayıplar verdirilmiştir. Aynı
yıl Kars'a kale yaptırılmış ve şehir imar edilmiştir. 1580 yılında herhangi bir
çatışma gerçekleşmemiştir. Ordu serdarlığınada Lala Mustafa Paşa yerine Koca
Sinan Paşa getirilmiştir. 1581 yılında Şirvan'ı almak amacıyla 18.000 kişilik
bir orduyla hareket eden Safevî komutanı Selmân Han, Kırım kalgayı Mehmed
Giray'ın oğlu Gazi Giray tarafından ağır bir yenilgiye uğratılmış ve 18.000
kişiden sadece 300'ü kurtulmuştur. 1582 yılında Safevîler, Çıldır Meydan
Savaşı'dan sonra kaybetmiş oldukları Gürcistan ve buranın merkezi Tiflis'i almak
için harekete geçerek Tiflis'i kuşatmışlardır. Kalede çok az asker ve erzak
bulunmasına karşın kale son derece iyi savunulmuştur. Nitekim kuşatmadan sonuç
alınmadığına gören Safevîler, geri çekilmişlerdir.

1583 yılında ordu serdarlığına Ferhat Paşa getirilmiş ve 60.000 kişilik bir
kuvvetle İstanbul'dan yola çıkmıştır. Bunu öğrenen Safevîler'in Gence valisi
İmam Kulu Han; bu kuvvetler gelmeden Özdemiroğlu Osman Paşa'nın kuvvetlerini
yenme amacıyla 50.000 kişilik bir kuvvetle Şirvan ile Dağıstan arasındaki Samur
Irmağı'nın güney kıyısına gelmiş ve oradan da Bilasa Ovası'na inmiştir. Bu ovada
üç gün üç gece süren, gecelerde meşale yakılarak muharebeye devam edilmesinden
dolayı Meşaleler Muharebesi adını alan bu savaşta İmam Kulu Han, 7.000 kayıp
vermiş ve ordusunun geri kalan kısmının dağılması sebebiyle çekilmiştir.
Meşaleler Savaşı'yla Özdemiroğlu Osman Paşa, çok büyük bir zafer kazanmıştır. Bu
sırada bölgeye yaklaşan Ferhat Paşa'da zafer haberini almış ve önce Revan'ı,
ardından da Bakü'yü fethetmiştir.

1585 yılında hem sadrazam hem de İran serdarı olan Özdemiroğlu Osman Paşa,
150.000 kişilik ordusuyla 25 Eylül 1585 tarihinde Tebriz'in, Osmanlı Devleti
tarafından beşinci fethini gerçekleştirmiştir. Kaleyi tamir ettirerek komutan
tayin eden Osman Paşa, Tebriz'in bir banliyösü olan Şenb-i Gazan'a gelmiştir.
Uzun süredir hasta olan Osman Paşa'nın rahatsızlığı da iyice ilerlemiştir. Bu
esnada yanlış bir istihbarat sonucu Osman Paşa'nın öldüğünü duyan Safevî
veliahdı Hamza Mirza, 30.000 atlıyla Osmanlı Ordusu'na bir gece baskını yapmak
istemiş ancak başarılı olamayarak geri çekilmiştir. Bu, Özdemiroğlu Osman
Paşa'nın son zaferi olmuş ve Osman Paşa, 30 Ekim 1585 gecesi vefat etmiştir.
1587 yılında önemli bir çarpışma gerçekleşmemiştir. 1588 yılındaysa Ferhat Paşa,
Sultan III. Murad'ın kesin emriyle Gence'yi fethetmiştir. Şirvan beylerbeyi
Cafer Paşa'ysa; Safevîler'in Gence valisi Ziyâdoğlu Mehmed Han'ın kuvvetlerinin
büyük bir kısmını imha etmiştir.

1578-1590 Osmanlı-İran Savaşı'nın Irak cephesinde; her ne kadar Gürcistan,
Şirvan taraflarındaki kadar olmasada Osmanlı üstünlüğü burada da devam etmiştir.
1578'de Dînever, Muhammere, Şüster, Dizfûl bölgeleriyle Basra Körfezi'nin kıyı
yakaları Osmanlı Devleti tarafından fethedilmiştir. Bağdat beylerbeyi Elvendzâde
Ali Paşa, 7 Kasım 1583 tarihli Dizfûl Meydan Muharebesi'nde Safevîler'i mağlup
edince; Batı İran'daki Şafiî olan aşiretler ve beyler, teker teker gelip Osmanlı
Devleti'ne bağlılıklarını bildirmişlerdir. Böylece güneyden kuzeye Huzistan,
Luristan, Kirmanşah, Ardelan eyaletleri Osmanlı Devleti'ne katılmıştır. 30 Ekim
1587 tarihinde, Irak cephesinde Çağalazâde Sinan Paşa komutasındaki Osmanlı
kuvvetleri, Hemedan Safevî valisi Korkmaz Han'ın emrindeki kuvvetlerle Câmâsâb
Çayı kenarında yaptıkları meydan muharebesini kazanmışlar ve Safevîler'e ağır
kayıplar verdirerek Korkmaz Han'ı esir etmişlerdir.

Batıda hem Kafkas hem de Irak cephelerinde Osmanlı Devleti'yle savaşan, ağır
yenilgiler alıp büyük çaplı toprak kayıplarına uğrayan Safevîler, Horasan'da
hüküm süren Sünnî ve Türk Şeybaniler'in hükümdarı Abdullah Han'ın; Meşhed'i
kuşatıp fethetmesi ve Hindistan'daki Sünnî Ekber Şah'la aralarının bozuk olması
sebebiyle üç ateş arasında kalmışlardır. Bu yüzden Şah Abbas, Osmanlı
Devleti'nden barış istemiştir. Şah Abbas; yeğeni Haydar Mirza'yı bir elçi
heyetiyle beraber sulh rehinesi olarak Osmanlı Devleti'ne göndermiştir. 14 Ekim
1589 tarihinde Hasankale'deki umumi karargahta Ferhat Paşa tarafından karşılanan
Safevî şehzadesi, 28 Ocak 1590'da İstanbul'a gelmiştir. Sulh heyeti başkanı
Mehdî Kul Han, Sultan III. Murad tarafından kabul edilmiştir. Konuşmasına izin
verilince Şah Abbas'ın tüm Osmanlı fütûhatını tanıdığını, o zaman için fiilen
tarafların elinde bulunan yerlerin aynı devlette kalması şartıyla sulh
istediğini belirtip, Şah Abbas’ın; Osmanlı padişahının saltanat süren kulları
arasında bulunduğunu söylemiştir.

21 Mart 1590 tarihinde, Osmanlı Devleti ile Safevîler arasında Ferhat Paşa
Antlaşması imzalanmıştır. Duraklama Dönemi'nin ilk antlaşması olan Ferhat Paşa
Antlaşması ile iki taraf arasında 12 yıldır süren savaşlar sona erdirilmiş;
başta Tebriz şehri olmak üzere tüm Azerbaycan, Gürcistan, Karabağ, Dağıstan,
Şirvan, Luristan ve Şehrizor Osmanlı Devleti'ne bırakılmış ve İslam peygamberi
Muhammed, Dört Halife'den Ebu Bekir, Ömer bin Hattab, Osman bin Affan ile
Muhammed'in zevcesi Aişe hakkında Şiî İran halkının kötü söz söylememesi
kararlaştırılmıştır. Ayrıca bu antlaşmayla beraber Osmanlı Devleti; doğudaki en
geniş sınırlarına ulaşmıştır.

Osmanlı Devleti'nin; doğuda İran'a karşı büyük bir zafer kazandığı dönemde,
batıda da bazı gelişmeler olmuştur. Avusturya Arşidüklüğü, 1533 tarihli İstanbul
Antlaşması gereği Osmanlı Devleti'ne ödenmesi gereken yıllık 30.000 düka altın
vergiyi geciktirmiş ve Osmanlı sınırında olaylar çıkartmıştır. Bu nedene Bosna
beylerbeyi Telli Hasan Paşa, Avusturya üzerine bir harekat düzenleyerek 1.000
esir, 12 top ve birçok ganimetle geri dönmüştür. Ancak bu harekat, Avusturya'yla
olan ilişkileri daha da kötüye itmiş ve Avusturya, taarruz geçmiş,
Sisak-Moslavina denen yerde Telli Hasan Paşa ile 8.000 askerini pusuya düşürerek
hepsini öldürmüştür. Bunun üzerine Dîvân-ı Hümâyun, 1593 yılında Avusturya'ya
savaş ilan etmiştir. Osmanlı Devleti, bu savaşın başlaması konusunda her ne
kadar haklı olsa da neredeyse tüm Avrupa ülkeleri, Avusturya'yı desteklemiştir.

Sultan III. Murad dönemindeki bazı çatışmalarda Osmanlı Devleti bazen galip
gelmiş bazen de mağlup olmuştur. Ancak bu çatışmalarda iki tarafta herhangi bir
çıkar elde edememiştir. Avusturya ile olan savaşlar devam ederken, 16 Ocak 1595
tarihinde Sultan III. Murad vefat etmiş ve 11 gün sonra yerine oğlu III. Mehmed
sultan olmuştur.

Sultan III. Mehmed tahta çıktığında Osmanlı Devleti, Avusturya Arşidüklüğü'yle
yoğun bir şekilde savaşmaktaydı. III. Mehmed'in tahta çıktığı ilk günlerde
Eflak, Boğdan ve Erdel beyleri; Avusturya'nın kışkırtmaları sonucu isyan
etmiştir. Bu arada Sadrazam Koca Sinan Paşa'nın rakibi olan, İran savaşlarında
da yer alan Ferhat Paşa; III. Murad'ın ölüp yerine III. Mehmed'in geçmesinden
faydalanarak 16 Şubat 1595 tarihinda Sinan Paşa'nın azlini sağlamıştır. Valide
Safiye Sultan'ın desteklediği Ferhat Paşa; Eflak üzerine seferdeyken kendisinin
sadrazamlıktan azli için İstanbul'da çalışmalar yapıldığını öğrenmiş ve bu
yüzden cepheyi bırakıp İstanbul yolunu tutmuştur. Bu sırada vüzera ve ulemadan
etkili taraftarlarının desteğini alan Koca Sinan Paşa, 30.000 akçe rüşvet
vererek Şeyhülislam Bostanzade Mehmet Efendi'den fetva almış ve 7 Temmuz 1595'te
tekrar sadrazam olmuştur.

Tekrar sadrazam olduktan sonra savaşlara devam eden Koca Sinan Paşa; oğlu Mehmed
Paşa'yı Macaristan cephesine göndermiş, kendiside 17 Ağustos 1595 tarihinde
Eflak voyvodası II. Mihael'in (Cesur Mihael) isyanını bastırmak için sefere
çıkmıştır. Rusçuk'ta tamamlanmış olan köprü vasıtasıyla Tuna Nehri'ni alıp Eflak
topraklarına giren Koca Sinan Paşa, Mihael'in kuvvetleriyle Bükreş civarında
karşılaşmıştır. Sinan Paşa'ya karşı mağlup olan Mihael, Erdel sınırına
kaçmıştır. Sinan Paşa'ysa Bükreş'i alarak burayı bir İslam şehri yapmış,
kiliseleri camiye tahvil etmiştir. Ancak kışın yaklaştığı dönemde Mihael'in
gerilla savaşları ve onun Erdel voyvodası Sigismund Batori'den destek görmesi,
bu seferi zora sokmuştur. Bu yüzden Sinan Paşa, Yergöğü'ne çekilmek zorunda
kalmıştır .

27 Ekim 1595 tarihinde II. Mihael; Osmanlı Ordusu'ndan nispeten az olan
kuvvetleriyle saldırıya geçmiş ve Osmanlı kuvvetleri, Yergöğü'nde ağır bir
yenilgi alarak büyük kayıp vermiştir. Ardından Mihael, Rusçuk'taki köprüyü
yıkmış ve Tuna Nehri'nin öte tarafındaki Osmanlı kuvvetlerine top atışları
yaparak Rusçuk şehrini yakmıştır. Bu esnada Macaristan cephesinde de kritik
öneme sahip olan Estergon, Eylül 1595'te kaybedilmiştir. Bu başarısızlıklar
sebebiyle 19 Kasım 1595 tarihinde Koca Sinan Paşa azledilerek Malkara'ya
gönderilmiş ve yerine Tekeli Lala Mehmed Paşa getirilmiştir. Ancak Mehmed Paşa
göreve geldikten 10 gün sonra vefat edince Koca Sinan Paşa, 1 Aralık 1595'te
tekrar sadrazam yapılmıştır. Koca Sinan Paşa, cephedeki nazik durumdan dolayı
Sultan III. Mehmed'in, ordunun başında sefere çıkmasını istemiştir. Valide
Safiye Sultan buna her ne kadar karşı çıksada bir yandan Koca Sinan Paşa'nın bir
yandan da Hoca Sadeddin Efendi'nin teşvikleriyle III. Mehmed, ordunun başında
sefere çıkmaya karar vermiştir. Sefer hazırlıklarının sürdüğü esnada Koca Sinan
Paşa hastalanmış, divan toplantılarına katılamamış, 4 Nisan 1596 tarihinde de
vefat etmiştir. Onun vefatıyla Damat İbrahim Paşa, yeni sadrazam olmuştur .

Ordunun başında sefere çıkan Sultan III. Mehmed, henüz Segedin'deyken daha
önceden kritik Estergon kalesini ele geçiren Avusturya, Hatvan kalesini
kuşatmıştır. Gönderilen destek kuvvetlerinin yetişememesinden dolayı Hatvan
kaleside düşmüş ve kaledeki tüm muhafızlar ile halk, Avusturya ordusu tarafından
katledilmiştir. Bu yüzden Osmanlı ordusunda bir intikam duygusu ortaya
çıkmıştır. 21 Eylül 1596 tarihinde; başında Sultan III. Mehmed bulunan Osmanlı
ordusu, Eğri Kalesi önlerine gelmiştir. III. Mehmed kaleye elçi yollayarak
kalenin kendilerine teslim edilmesini istemiş ancak bu istek reddedilince
kuşatma başlamıştır. Top atışları sonucu burçlarda gedikler açılsada kalenin çok
iyi savunulması sebebiyle Osmanlı askerleri, şehre girememiştir. İntikam
duygusuyla savaşan Osmanlı ordusunda, paşalar ve kumandanlarda en önünde
savaşınca maneviyat en üst düzeye çıkmıştır. Nitekim çok büyük bir gedik açılmış
ve Osmanlı ordusu kaleye girmiş, dayanamayan muhafızlarda teslim olmuştur. Ancak
Osmanlı askerlerinin, Hatvan'da yapılanları unutamaması sebebiyle Eğri
kalesindekilerde aynı akıbete uğramıştır. Ayrıca bu kalenin fethiyle beraber
Sultan III. Mehmed "Eğri Fâtihi" unvanı almış ve Osmanlı Devleti, en geniş
yüzölçümüne ulaşmıştır. Eğri'nin fethedilmesinden sonra, Hatvan kaleside geri
alınmıştır .

Eğri Kuşatması henüz devam ederken Avusturya'da büyük bir ordu oluşturulmuş; bu
orduya isyan halindeki Erdel kuvvetlerinden başka Alman, Felemenk, Macar, Leh,
İspanyol, Çek, Hırvat, Slovak ve İtalyan askerleride katılmış, nitekim ordunun
mevcudu 300.000 kişiyi bulmuştur. Buna karşılık Osmanlı ordusu 140.000 kişiyle
sınırlı kalmıştır. Avusturya ordusunun bu kadar kuvvetli olduğunundan haberdar
olmayan sadrazam Damat İbrahim Paşa, bu orduyu durdurmak için Cafer Paşa'yı
görevlendirmiştir. Emrindeki 4.500 kişiyle saldırıya geçen ve hem Avusturya
ordusunun büyüklüğünden hem de Rumeli beylerbeyi Veli Paşa'nın taarruza
geçmemesinden dolayı Avusturya arşidükü III. Maximilian tarafından kumanda
edilmekte olan bu büyük ordu karşısında kayıp veren Cafer Paşa, geri
çekilmiştir. Bunun üzerine asıl Osmanlı ordusu 25 Ekim'de Haçova'ya gelerek
buraya mevzilenmiştir. Savaşın ilk gününde gerçekleşen çatışmalarda Kırım
kalgayı Fetih Giray Han ve Ağaoğlu Sinan Paşa komutasındaki Türk kuvvetleri,
Avusturya ordusuna 6.000 kişilik ağır bir kayıp verdirmiştir. Ancak tüm
hatlarıyla Türk ordusunun merkezine yüklenen Avusturya ordusu; Yeniçeriler'i de
şaşırtan bir ateş gücüyle Ordu-yi Hümâyûn'a büyük kayıplar verdirmiştir. Bu
esnada Sultan III. Mehmed'in otağına çekilmesi ve Sadrazam Damat İbrahim
Paşa'nın sultana geri çekilmeyi telkin etmesiyle Türk ordusunda bir bozgun
havası esmeye başlamıştır.

Ancak Hoca Sadeddin Efendi'nin; geri çekilmek için atına binen III. Mehmed'in
atının dizginlerinden tutarak buna engel olması ve kendi gazileri ile Kırım
atlılarıyla Avusturya ordusunu şaşırtan bir taarruza girişmesi savaşın sonucuna
büyük etkilerde bulunmuştur. Ayrıca Osmanlı ordusunun merkezine girerek yağmaya
başlayan ve disiplinden çıkan Avusturya askerlerine, Osmanlı ordusunun geri
hizmetçileri olan oduncular, çadırcılar, deveciler, aşçılar ve uşakların
ellerine geçirdikleri kazma, balta, tırpan ve kepçelerle saldırmaya başlamasıyla
beraber disiplinden çıkan Avusturya askerleri paniğe kapılmıştır. Bundan
faydalanarak toparlanan akıncılar ve yeniçerilerin yeniden düşmana saldırmasıyla
savaşın dengeleri alt üst olmuştur. Türk akıncılarının seri manevralarıyla savaş
esnasındaki ateş menzili avantajını kaybeden ve disiplinden çıkan askerlerini
toparlayamayan Avusturya arşidükü III. Maximilian, geri çekilmeye başlamıştır.
Nitekim Türk ordusundaki bozgun havası zafer havasına dönmüş ve bu defa Türk
ordusu tüm hatlarıyla Avusturya ordusuna saldırmıştır. Maximilian, ordusu
düzensiz bir şekilde çekilirken çatışmalardan başka bataklığa saplanan 20.000
askerini kaybetmiştir. Ayrıca imparatorluk armalı yaklaşık 100 büyük Avusturya
topu, Osmanlı ordusunun eline geçmiştir. Saldırı toplarını ve en seçkin
piyadelerini kaybeden Maximilian, karargahını terk ederek kaçmak zorunda
kalmıştır. Ancak Osmanlı Ordusu'da çok kayba uğradığından ve düşmana yeterince
kayıp verdirdiğini düşündüğünden Maximilian'ı takip etme girişiminde bulunmamış,
şehri savunacak hiçbir güç kalmadığı halde Viyana'yı kuşatmamıştır.

Bu savaşla beraber Avusturya, beklemediği bir mağlubiyet almıştır. Ayrıca Haçova
Zaferi, Avrupa içlerine kadar girmiş bulunan Osmanlı Devleti'nin son büyük
meydan savaşı zaferi olmuştur. Bu zafer, kazanılmasında çadırcı, deveci, aşçı
gibi geri hizmetlilerinde yer alması sebebiyle savaş literatüründe "Kazma-Kürek
Savaşı" olarak da geçer. Haçova Zaferi'nden sonra gerek savaşın kötü bir şekilde
yönetilmesi, gerekse Eflak, Boğdan ve Erdel voyvodalıklarının çıkardıkları
isyanların yayılması savaşın Osmanlı Devleti'nin aleyhine dönerek 1606'ya kadar
uzamasına neden olmuştur .

1600 yılında Avusturya Arşidüklüğü'ne karşı ilerleyen Osmanlı Ordusu; alınamaz
denilen Kanije Kalesi'ni fethetmiş ve kalenin komutanlığına Tiryaki Hasan Paşa
getirilmiştir. Ardından kaleye 9.000 kişilik bir kuvvet ve cephane ile erzak
bırakan Osmanlı Ordusu, geri çekilmiştir.

Osmanlı Ordusu'nun çekilmesini fırsat bilen Avusturyalılar, 9 Eylül 1601
tarihinde Kanije önlerine gelerek kalenin dışarıyla bağlantısını kesmiş ve
kaleyi kuşatmıştır. Kanije'yi kuşatan Avusturya ordusunun mevcudu 35.000 ila
100.000 asker ve 47 büyük toptan oluşmuştur. Bu ordunun içinde Avusturyalı
askerlerden başka İtalyan, İspanyol, Hırvat ve Macar askerlerle Malta Adası'ndan
gelen bazı Saint Jean Şövalyeleri'de yer almıştır. Tiryaki Hasan Paşa'nın
emrindeyse 9.000 yeniçeri ile 100 küçük çaplı bulunmaktaydı. Ayrıca kalenin
dışarıyla tüm bağlantısı kesilmekle beraber, erzak ve cephanede son derece
kısıtlı düzeydeydi.

Tiryaki Hasan Paşa, kuşatmanın ilk günlerinde sadece tüfek atışı yaptırmıştır.
Bu yüzden kalede top bulunmadığını düşünen Avusturya arşidükü Ferdinand,
topyekün bir saldırı emri vermiştir. Ancak kaledeki topların ateşlenmesiyle ağır
kayıplar veren Avusturya ordusu geri çekilmiş ve verdiği ağır kayıplardan sonra
daha agresif bir şekilde saldırmaya başlamıştır. Bu şiddetli saldırılara direnen
Tiryaki Hasan Paşa, artık kalenin tek başına silahlarla savunulamayacağını
anlamış ve düşman üzerinde psikolojik baskı yaratmak istemiştir. Bunun için ilk
olarak kale dışında ölen askerlerinin ceplerine kurmaca mektuplar koydurmuştur.
İçinde Kanije Kalesi'nin çok uzun süre yetecek erzak ve cephaneye sahip olduğu,
Belgrad'da bulunan Osmanlı Ordusu'nun her an yardıma geleceği yazan bu
mektuplar, kalenin düşürülememesi sebebiyle çok kızgın olan Avusturya arşidükü
Ferdinand'ı iyice sinirlendirmiş ve telaşlandırmıştır. Bunun sonucunda
Ferdinand, kaleye yapılan saldırıları daha sıklaştırmış ve sertleştirmiş,
Tiryaki Hasan Paşa'nın kellesini getiren askere "40 köy" vaat etmiştir.

Saldırıların daha sıklaştığı ve sertleştiğini gören Tiryaki Hasan Paşa, kurmaca
mektupların kendi aleyhlerinde olduğunu anlamış ve farklı bir yol denemiştir.
Buna göre sanki kalenin içinde her gün şenlik varmış gibi devamlı Mehter Marşı
çalınmıştır. Ancak bu yol, illaki kalenin düşürülmesini isteyen Avusturya
arşidükü Ferdinand'ı daha da agresifleştirmiştir.

Kuşatmanın ikinci ayına yaklaşılırken kaledeki cephane ve erzak ciddi bir
şekilde azalmıştır. Bu durum da Tiryaki Hasan Paşa'yı zora sokmuştur. Kalede
cephane ve erzak sıkıntısı çekilirken Yüzbaşı Ahmed Ağa yardıma yetişmiş ve
kaleye cephane ile erzak tedarik edilmiştir. Gerekli maddelerin teminiyle
beraber kalede barut imalatı başlatılmış ve üretilen barut 2-3 hafta askerlere
yetmiştir. Ama 2-3 hafta sonra bu barut da tükenme noktasına, erzak da
ihtiyaçları karşılayamaz hale gelmiştir. Ayrıca sert bir kışın yaklaşması
sebebiyle kalenin bu şekilde savunulması imkansızdı. Bu yüzden Tiryaki Hasan
Paşa, kalenin kurtarılması için gece baskını (huruç) gerçekleştirmeye karar
vermiştir. Eğer bu baskın başarısız olursa, kalenin daha fazla müdafaa edilmesi
imkansızdı. Nitekim kuşatmanın 73. gecesi yani 18 Kasım 1601 tarihinde, Tiryaki
Hasan Paşa ve kurmayları dahil Osmanlı kuvvetleri; Avusturyalılar'a bir gece
baskını düzenlemiştir. Osmanlı Ordusu'nun yardıma geldiğini sanan Ferdinand, çok
sayıdaki askeri ve muhafızlarıyla geride imparatorluk armalı 47 büyük top,
14.000 tüfek, 60.000 çadır, 15.000 kazma-kürek, sayısız erzak ve kendi altın
tahı ile otağını bırakarak kaçmıştır. Bu büyük zaferin ardından Tiryaki Hasan
Paşa'ysa Bosna beylerbeyi yapılmıştır .

Aralıklarla süren ve Sultan III. Mehmed'in 22 Aralık 1603 tarihinde vefatıyla
yerine geçen oğlu ve yeni Sultan I. Ahmed döneminde de devam eden savaş, iki
tarafa da ağır yükler yüklemesi sebebiyle 11 Kasım 1606 tarihli Zitvatorok
Antlaşması'yla sona erdirilmiştir. Bu antlaşmaya göre Eğri, Estergon ve Kanije
kaleleri Osmanlı Devleti'ne; Yanıkkale ve Komarom kaleleriyse Avusturya'ya
bırakılarak Avusturya'nın bir kereye mahsus olmak üzere Osmanlı Devleti'ne
200.000 altın savaş tazminatı ödemesine karar verilmiştir. Ayrıca Avusturya'nın;
Osmanlı Devleti'ne ödediği yıllık 30.000 altınlık vergi kaldırılmış ve Avusturya
arşidükünün, protokolde Osmanlı sadrazamı yerine Osmanlı padişahıyla denk
sayılarak kendisine resmi yazışmalarda "Ceaser" (imparator) şeklinde hitap
edilmesi kararlaştırılmıştır. Avusturya'nın ödediği yıllık verginin kaldırılması
ve Avusturya arşidüküyle Osmanlı padişahının denk sayılmasıyla beraber Osmanlı
Devleti, Avusturya'ya karşı Kanuni Sultan Süleyman döneminde elde ettiği
ekonomik ve siyasi üstünlüğünü kaybetmiştir. Bu antlaşma Osmanlı Devleti'nin,
Prut Antlaşması'ndan sonra Duraklama döneminde imzaladığı en karlı antlaşmadır .

Osmanlı Devleti ile İran'daki Safevî Devleti; 1578 ile 1590 yılları arasında 12
yıl savaşmışlar ve savaş Osmanlı galibiyetiyle sona ermiş, ardından da Ferhat
Paşa Antlaşması imzalanmıştır. Bu antlaşmayla beraber Dağıstan, Azerbaycan,
Gürcistan, Revan, Karabağ, Şirvan, Tebriz ve Luristan Osmanlı Devleti'ne
bırakılmış, bu antlaşmayla Osmanlı Devleti doğudaki en geniş sınırlarına
ulaşmıştır.

Ferhat Paşa Antlaşması'nın çok ağır şartlarını, Safevî Devleti için kabul
edilemez gören Şah Abbas; bu antlaşmanın ardından oluşan barış döneminde ciddi
savaş hazırlıkları yapmıştır. Osmanlı Devleti'nin, batıda Avusturya ile olan
savaşlar ve kendi içindeki Celali isyanları sebebiyle sıkıntılı olmasını
değerlendiren Şah Abbas, Osmanlı Devleti'ne savaş ilan etmek için fırsat
kollamaya başlamıştır. Nitekim 1585 yılından beri Osmanlı toprağı olan
Tebriz'deki gelişmeler, Şah Abbas'a bu fırsatı vermiştir.

Osmanlı Devleti batıda Avusturya'yla süren savaşlar ve Anadolu'daki Celali
isyanları sebebiyle ekonomik açıdan zor duruma düşmüş, doğudaki eyalet
askerlerinin maaşlarını ödemekte sıkıntı yaşamıştır. Bunu bahane denen
askerlerde bölgedeki kaleleri yağmalamaya başlamıştır. Bu yağmalama
hareketlerinden nasibini alan Selmas Kalesi komutanı Gazi Bey, yağmacı askerlere
karşı Safevî hükümdarı Şah Abbas'tan yardım istemiştir. Şah Abbas; Gazi Bey'e
"Han" unvanıyla beraber kavuk, kılıç ve kemer yollamıştır. Tebriz beylerbeyi
Zincirkıran Ali Paşa'ysa; bunu bir ihanet olarak görmüş ve Gazi Bey'i
cezalandırmak için Tebriz'de zayıf bir garnizon bırakarak Nahçivan ve Ahıska
valilerinin komutasındaki birlikleri yanına almış, ardından da Karnıyarık
Kalesi'ne kaçmış olan Gazi Bey'in üzerine yürümüştür. Karnıyarık Kalesi
zaptedilse de Gazi Bey kaçmayı başarmış ve İran'ın İsfahan kentinde bulunan Şah
Abbas'a sığınmıştır.

Bunun üzerine Şah Abbas; 15 Ağustos 1603 tarihinde savaş hazırlıklarına başlamış
ve kendisine sığınan Gazi Bey'i koruma bahanesiyle Eylül 1603'te Osmanlı
Devleti'ne savaş ilan etmiştir. Komutanlarından Allahverdi Han'a Bağdat şehri
üzerine hareket etme talimatı veren Şah Abbas, 14 Eylül 1603 tarihinde
İsfahan'dan harekete geçmiştir. Buradan kuzeydeki Kaşan şehrine ulaşan Şah
Abbas, Mazenderan bölgesini saldıracağı şeklinde yalan haberler duyurtmuştur.
Ardından Erdebil valisi Zülfikar Han ve Kazvin valisi Emirgûne Han'a, kendisine
katılma talimatı vermesiyle Şah Abbas'ın hedefinin Tebriz olduğu anlaşılmıştır.
Nihavend'i direnişsiz olarak ele geçiren Safevî ordusu, buradan hareket ederek
26 Eylül'de Tebriz önlerine gelmiş ve 1585 yılından beri Osmanlı kontrolünde
olan şehri kuşatmıştır. Bu esnada Tebriz beylerbeyi Zincirkıran Ali Paşa ve
seçkin birlikler, şehir dışında bulunmaktaydı. Ali Paşa, şehirde bıraktığı az
sayıdaki kuvvetin komutasını da oğluna vermişti.

Safevî ordusunun kuşatmaya geldiğini öğrenen Şii Tebriz halkı, Şiilik'i
simgeleyen başlıklarını takmışlardır. Halkın coşkusunu gören şehirdeki Osmanlı
askerleriyse kalede toplanmıştır. İlk başta şehri kuşatanları yağmacılar sanan
kale komutanı Zincirkıran Ali Paşa'nın oğlu, babasına yağmacıların şehri
kuşattığına dair bir haber göndermiştir. Daha sonra şehri kuşatanın Şah Abbas
olduğunu anlayan kale komutanı, babasına iki ulak daha göndererek durumu iletmiş
ve yardım istemiştir. Bunu öğrenen ve Karnıyarık Kalesi'nin zaptından dönmekte
olan Zincirkıran Ali Paşa, derhal Tebriz'e yönelmiştir.

26 Eylül tarihinde Tebriz'i kuşatan Şah Abbas; kuşatma sürerken kendi üzerine
gelen Tebriz beylerbeyi Zincirkıran Ali Paşa'ya doğru harekete geçmiştir.
Kaynaklar Ali Paşa'nın 1.500 ila 5.000 kişi arasında bir kuvvete sahip olduğunu
belirtmektedir. Şah Abbas'ın kuvvetleri hakkındaysa tarihçi Halepli Mustafa
Naîmâ Efendi, 15.000 kişilik bir İran kuvveti olduğunu ifade etmiştir.

Osmanlı ve Safevî kuvvetleri, 28 Eylül 1603 tarihinde Tebriz'in kuzeybatısında
ve Urmiye Gölü'nun doğusunda yer alan Sufiyan kasabasının Ezbend mevkiinde karşı
karşıya gelmiştir. Zincirkıran Ali Paşa, sayı azlığının dezavantajını ortadan
kaldırmak ve Tebriz'i kurtarmak için kesinlikle Safevî kuvvetlerinin
geriletilmesi gerektiğini düşünerek taarruza geçmiştir. Ancak komutanlardan
Demircioğlu'nun birliği bozguna uğrayıp gerilemeye başlayınca diğer birliklerde
bozguna uğramıştır. Askerlerin önemli bir kısmı ölmüş ve diğerleri de esir
düşmek suretiyle Osmanlı kuvvetlerinden kurtulan olmamıştır. Zincirkıran Ali
Paşa ve diğer altı paşa daha esir düşmüş, Nahçivan beylerbeyi Mahmud Paşa ve
Ahıska beylerbeyi Halil Paşa bu savaş esnasında ölmüşlerdir. Nitekim bu savaşla
beraber Osmanlı Devleti'nin, Tebriz'in savunması için tahsis ettiği kuvvetler
görevlerini ifa edemeden bertaraf olmuşlardır. Bu savaşla beraber Safevîler,
Osmanlı Devleti'ne karşı yüz yılı aşkın bir süreden sonra ilk zaferlerini elde
etmişlerdir. Ayrıca Zincirkıran Ali Paşa'nın Tebriz şehrine yardım etme girişimi
başarısız olmuştur .

Şah Abbas, 26 Eylül tarihinde şehri kuşatmıştır. Bu sırada şehrin dışında
bulunan Tebriz beylerbeyi Zincirkıran Ali Paşa ve kuvvetleriyle Şah Abbas
arasında 28 Eylül tarihinde Ezbend Muharebesi gerçekleşmiştir. Bu savaşta Ali
Paşa ve kuvvetlerini mağlup eden Şah Abbas, şehrin dışarıdan yardım almasını
engellemiştir.

Şah Abbas; Tebriz'i savunan Osmanlı askerlerine, Osmanlı Devleti'nden aldıkları
maaşın iki katını teklif etmiş ve böylece savunmacılar yavaş yavaş Safevî
tarafına geçmeye başlamıştır . Nitekim az sayıda kalan askerler, 21 Ekim 1603
tarihinde teslim olmuşlardır.

Şii olan ve Azeri Türkleri'nden oluşan halk, 1585-1603 yılları arasındaki 18
yıllık Osmanlı egemenliğinin acısını çıkarmak için şehri savunan askerleri
öldürmüştür. Bu katliamdan en çok Azeri kızlarıyla evlenmiş olan askerler
nasibini almıştır .

Tebriz şehrinin; Osmanlı kuvvetlerinin yenilgiye uğratılarak alınmasıyla beraber
Safevîler, kuruluşlarından yüz yılı aşkın sürede beri Osmanlı Devleti'ne karşı
ilk önemli zaferlerini kazanmışlardır. Ayrıca Tebriz'in, Safevî Devleti'nin
kurucusu Şah İsmail'in şahlığını ilan ettiği ve başkent olarak kullandığı yer
olmasından dolayı İran'da büyük bir sevinç yaşanmıştır. Osmanlı Devleti'nin,
Safevîler'in taaruzlarına karşı bölgedeki en müstahkem ve en güçlü şehri olan
Tebriz'in düşmesiyle beraber Şah Abbas, Batı İran'da kaybedilmiş olan tüm
toprakları direnişsiz ele geçirmiş ve Güney Kafkasya'ya dayanmıştır. Ardından
Ordubad, Culfa, Maku, Selmas, Hoy, Meraga, Nahçıvan ve Civanşir kaleleri Şah
Abbas tarafından geri alınmıştır. Örneğin bu kalelerden Culfa'da bulunan 100
kişilik Osmanlı garnizonuna karşı kalenin nüfusunu oluşturan Ermeniler isyan
etmiş ve askerlerin kesik başlarıyla kalenin anahtarlarını Şah Abbas'a
göndermişlerdir. Nahçıvan'daysa kale duvarlarının topraktan ve istihkamların
zayıf olmasından dolayı kaledeki zayıf garnizon, Safevî ordusu gelmeden kaleyi
tahliye etmiştir. Böylece Nahçıvan, 26 Ekim 1603 tarihinde savaşsız olarak
Safevîler'in eline geçmiştir.

Osmanlı Devleti, batıda Avusturya'yla savaşırken aynı anda doğuda da
Safevîler'le savaşmak durumunda kalmış ve devlet ilk defa topyekûn olarak çift
cephede birden savaşmıştır. Celali İsyanları'yla beraber savaşılan cephe sayısı
fiiliyatta üçe çıkmıştır. Bu yüzden devlet, askeri ve mali anlamda zor durumda
kalmıştır .

Ezbend Muharebesi'nin ardından Tebriz şehri, Safevî Devleti tarafından alınmış
ve başta Nahçıvan olmak üzere birçok Azerbaycan kalesi savaşsız olarak
Safevîler'in eline geçmiştir. Bu vakalardan sonra bölgede dağınık bulunan 12.000
Osmanlı askeri, Revan kentine çekilmiştir. Askerler, şehrin Aras Nehri'ne
bakanları dışında tüm surlarını onarmış ve savunmaya hazır hale getirmişlerdir.

Şah Abbas; Revan valisi Şerif Paşa'ya yazdığı mektubunda, Nahçıvan'ın savaşsız
alınmasına atfederek Revan şehrinin, Safevî ordusu tarafından zaptını olmuş
bitmiş bir olay olarak göstermiş ve kışı halen Osmanlı Devleti'nin elinde
bulunan Gence'yle Şirvan'da geçireceğini iddia etmiştir. Şerif Paşa, bu mektuba
cevap vermemekle beraber mektubu İstanbul'a göndermiş ve çevre şehirlerden
destek istemiş ancak hiçbir takviye alamamıştır.

Osmanlı Devleti'yle Lehistan Krallığı arasındaki ilk ilişkiler Sultan II. Murad
döneminde gerçekleşmiş, Fatih Sultan Mehmet döneminde Kırım'ın fethiyle iki
devlet sınır komşusu olmuştur. Osmanlı Devleti'yle Lehistan arasınde genellikle
iyi ilişkiler kurulmuştur. Lehistan Krallığı 1575-1587 yılları arasında Osmanlı
himayesi altında kalmış, 1587 yılında Osmanlı Devleti'nin Lehistan'ı himayesi
son bulmuştur.

Sultan I. Ahmed döneminde; Lehistan'ın Eflak, Boğdan ve Erdel'e saldırmasıyla
Osmanlı-Lehistan ilişkileri bozulmuştur. Nitekim Bosna beylerbeyi İskender
Paşa'nın, Eflak ve Boğdan kuvvetleriyle beraber harekete geçmesi üzerine
Lehistan barış istemiştir (1617). Yapılan barış antlaşmasıyla Lehliler;
Zaporojya Kazakları'nın, Dinyeper Nehri'nden (diğer adı Özi Nehri) Karadeniz'e
çıkmasına müsaade etmemeyi ve Erdel ile Boğdan'a müdahale etmemeyi, Osmanlı
Devleti'de Tatarlar üzerine akın yaptırmamayı taahhüt etmiştir .

Sultan I. Ahmed; 22 Kasım 1617 tarihinde başkent İstanbul'da vefat etmiş ve
yerine kardeşi I. Mustafa geçmiştir.

III. Mehmed'in oğlu olan Sultan I. Mustafa; kardeşi I. Ahmed'in 22 Kasım 1617
tarihinde vefatıyla sultan olmuştur. Böylece Osman Gazi'den bu yana Osmanlı
padişahlığı ilk defa babadan oğla değil kardeşten kardeşe geçmiştir. Sultan I.
Mustafa, iki defa tahta çıkmıştır. İlk saltanatı 3 ay 10 gün sürmüş, akıl
sağlığı bozuk olduğu için annesi onun sorumluluklarını her ne kadar üstlense de
devlet adamları ve ulemanın kararıyla 26 Şubat 1618 tarihinde tahttan indirilmiş
ve yerine II. Osman tahta çıkarılmıştır. Genç Osman adıyla tanınan II. Osman
1622 yılında, ortadan kaldırmak istediği Yeniçeriler'in çıkardığı isyandan sonra
Sadrazam Kara Davut Paşa'nın emriyle Yedikule Zindanları'nda husyeleri sıkılarak
feci bir şekilde öldürülmüştür. Bundan dolayı Mayıs 1622'de kendisi tekrar tahta
çıkarılmıştır.

Genç Osman'ın öldürülmesi, büyük karışıklıklara sebep olmuş ve Sultan I.
Mustafa, Kara Davut Paşa'yı sadrazamlıktan azletmiştir. Buna rağmen
İstanbul'daki karışıklıklar ve başta Erzurum beylerbeyi Abaza Mehmed Paşa'nın
çıkardığı başta olmak üzere Anadolu'daki isyanlar durmamıştır. Bundan dolayı
akıl sağlığı bozuk olan I. Mustafa'nın, devleti idare edebilecek kudrette
olmadığı ve devlet işlerinden anlayan bir padişahın gerekliliği kesinleşmiştir.
Nitekim devlet erkânı ve Şeyhülislam Zekeriyazade Yahya Efendi, I. Ahmed'in oğlu
IV. Murad'ın yeni sultan yapılmasına karar vermiştir. I. Mustafa'nın yerine, I.
Ahmed'in oğlu IV. Murad çıkarılmıştır çünkü akıl sağlığı bozuk olan I. Mustafa;
hiçbir kadınla evlenememiş ve evladı olmamıştır.

İkinci saltanatı bir buçuk yıl süren I. Mustafa, 10 Eylül 1623 tarihinde
Şeyhülislam Zekeriyazade Yahya Efendi'nin bir fetvasıyla tahttan indirilmiş ve
yerine 11 yaşındaki yeğeni IV. Murad yeni padişah yapılmıştır. Tahttan
indirildikten sonra Topkapı Sarayı'nda bir odaya kapatılmış ve 16 yıl daha
yaşamıştır. 20 Ocak 1639 günü sarayda ani bir şekilde vefat etmiş ve Ayasofya
Camii'nin, Roma İmparatorluğu döneminde vaftizhanesi olarak kullanılan metruk
binaya defnedilmiştir. Birçok kaynak kendisinin akıl sağlığının bozuk olduğunu
belirtmiş ve kendisi "Deli" lakabıyla anılmıştır. Ancak bazı kaynaklarsa onun
akıl sağlığının bozuk olmadığını belirtirler. Tarihçi Halepli Mustafa Naîmâ
Efendi, I. Mustafa için "Padişah-ı Edhem-meşreb" demiştir .

Osmanlı Devleti, Osmanlı tarihinde Karlofça Antlaşması’ndan (1699) başlayarak,
Yaş Antlaşması'na kadar (1792) geçen süreye denir. Bu dönemin sonlarına doğru,
Osmanlı Devleti'ne Avrupalılar tarafından "Hasta Adam" denmeye başlanmıştır.
Çünkü bu dönemde Osmanlı Devleti, büyük oranda toprak kayıpları yaşamıştır. Bu
dönemde Karlofça ve İstanbul Antlaşmaları’yla kaybedilen yerleri geri almak ve
mevcut toprakları korumak amacıyla batıda Avusturya ve Venedik, kuzeyde Rusya ve
doğuda İran ile savaşlar yapılmıştır.

Osmanlı, 1710 yılında İsveç İmparatorluğu'nun Osmanlı'ya sığınması ve yine onun
ısrarı üzerine, Rusya'ya savaş açtı. 1711 yılında Osmanlı, Rusya
İmparatorluğu'nu Prut Savaşı'nda yendi. Bu zafer, Osmanlı'nın Kutsal ittifak
Savaşları'nda kaybettiği yerleri geri alma ümidi vermiştir. Pasarofça
Antlaşması'ndan sonra Osmanlı Lâle Devri'ne girdi, ve 1718-1730 yıllarına kadar
sürdü.

III. Selim, Nizam-ı Cedid ordusunu kurdu. Ancak bir isyan sonucu bu ordu
dağıldı. III.Selim Avrupa usulünde askeri kuvvet yetiştirilmek istemiş; bu amaça
bağlı olarak ulemanın çağdışı düşüncesine karşı, ulemanın nüfuzunun kırldığı,
Osmanlı Devleti'ni Avrupa'nın ilim, sanat, ticaret, ziraat, teknik ve sanayide
yaptığı ilerlemelere ortak etmek için gelişen yenilik hareketlerinin bütünü,
genel anlamda Nizam-ı Cedid kurulan düzenli orduya verilen isim. 1796 yılında
Fransa'dan konuyla ilgili olarak top, humbara dökümcüsü, top kundağı ve tüfenkçi
işçileri gelmişti. Yeniçeri ocağının çıkardığı Kabakçı Mustafa İsyanı sonucu
ortadan kaldırılmıştır.

1826 yılında Yeniçeri Ocağı kaldırıldı. Bu olaya "Vaka-i Hayriye" (Hayırlı Olay)
dendi.

Bu yüzyılda Avrupa’dan geri kalındığı Pasarofça Antlaşması’ndan itibaren kabul
edilmiş ve yapılan ıslahatlarda Avrupa örnek alınmıştır. Osmanlı Devleti
Avrupalı devletlerin kendi aralarındaki çıkar çatışmalarından yararlanıp denge
politikası izleyerek varlığını uzun süre korumuştur.

Gülhane Hatt-ı Şerif-î 3 Kasım 1839'da okunan Tanzimat Fermanı, Osmanlı-Türk
tarihinde demokratikleşmenin ilk somut adımıdır. Sultan Abdülmecid döneminde
Hariciye Nazırı Koca Mustafa Reşit Paşa tarafından okunmuştur. Gülhane Parkı'nda
okunması nedeniyle "Gülhane Hatt-ı Şerif-î" (Padişah Yazısı) veya "Tanzimât-ı
Hayriye" (Hayırlı Düzenlemeler) olarak da anılır. Bu fermânla devlet kendisini
yenilemesi gerektiğini söylemiştir.

Dağılmayı önlemek için Osmanlı devlet yönetiminde ıslahata yönelik çalışmalar
yapılmış ise de, Avrupa'da çıkan isyanlar ve uzun süren Rus savaşları ile iyice
yıpranmıştı. I. Dünya Savaşı sonunda da dağılmaktan kurtulamamıştır.

Osmanlı İmparatorluğu varolduğundan beri mutlak monarşi ile yönetilirdi. Sultan
hiyerarşik Osmanlı sisteminde ve siyasi, askeri, hukuki, sosyal ve çeşitli
başlıklarda en üstteydi. Teorik olarak sadece Allah'a ve yerine getirmesi
gereken Allah’ın yasaları (İslam’daki şeriat)'na sorumluydu. Onun ilahi görevi
İran-İslam başlıklarına yansıtılan "Allah’ın yeryüzündeki gölgesi" (zill Allah
fi’l-âlem) ve "yeryüzünün halifesi" (halife-i ru-yi zemin) olmaktı. Tüm devlet
dairesi onun hükmündeydi ve verdiği her karar ferman adı verilen kararnamede
yayımlanırdı. Başkomutandı ve tüm yurttaki resmi unvanıydı. 1453'te İstanbul'un
Fethi’nden sonra kendilerini Roma İmparatorluğu'nun varisi olarak görürlerdi bu
nedenle ara sıra Kayser ve İmparator unvanını kullanırlardı. 1517’de Mısır’ın
Fethi'nden sonra I. Selim, halife unvanını da benimsedi. Böylece evrensel
Müslüman hükümdarı olduğunu iddia etti. Yakın zamanlarda Osmanlı hükümdarları
tahta çıkmada Avrupa hükümdarlarının taç giyme törenine eşdeğer olarak Osman’ın
Kılıcı ile kuşatılırdı. Kuşatılmayan sultanın çocukları verasete uygun değildi.

Teoride ve ilkelerde teokratik ve salt olmasına rağmen, uygulamada padişah’ın
yetkileri sınırlıydı. Siyasi kararlarda hanedanın önemli üyelerinin görüş ve
tutumlarını dikkate alırdı, bürokratik ve askeri kuruluşlarda aynı zamanda dini
liderlerdi. 17. yüzyıldan bu yana, imparatorluk uzun süren durgunluk dönemine
girdi, bu dönemde sultanlar çok güçsüzleştiler. Birçoğu güçlü Yeniçeri Ocağı
tarafından tahttan indirildi. Tahta geçmesi yasaklı olmasına rağmen
Harem-özellikle hükümdarın annesi (Valide Sultan olarak da bilinir)- sahne
arkası önemli politik rollerde kadınlar saltanatı dönemi boyunca etkili oldu.

Sultanların azalan güçleri ilk sultanların ve sonrakilerin saltanat
uzunluklarının farklılığından dolayı kanıtlandı. I. Süleyman, imparatorluğu 16.
yüzyılda doruk noktasına çıkaran, 46 yıllık saltanatı olan, Osmanlı tarihinin en
uzunuydu. V. Murat, 19. yüzyıl gerileme dönemine hükmeden, kayıtlardaki en kısa
saltanattı: saltanatı sadece 93 gün sürdü. Parlamenter monarşi, V. Murat'ın
varisi II. Abdülhamit zamanında resmileşti. 2009'dan beri Osmanlı hanedanının
reisi Abdülmecit’in büyük torunu Bayezid Osman’dır.

Osmanlı Devleti kurulduğunda bir divan vardı ve belli başlı üyeleri
bulunmaktaydı. Bunlar: Padişah, Sadrazam, Vezir-i Azam, Rumeli ve Anadolu
Kazasker'leri, Defterdar, Kaptan-ı Derya ve Nişancı idi.

Vezir-i Azam (Sadrazam): Padişahtan sonraki en yetkili devlet adamıdır.
Padişahın mührünü taşırdı. Vezir: Sadrazamdan sonraki en yetkili kişidir.
Sadrazamın verdiği görevleri yapardı. Kazasker: Anadolu ve Rumeli'de olmak üzere
iki ayrı kazasker bulunurdu. Adalet işlerine bakardı. Ayrıca kadı ve
müderrislerin atamasını ya da görevden alma işini yapardı. Bugünkü yargı
görevini yaparlardı. Defterdar: Anadolu ve Rumeli'de iki ayrı defterdar vardı.
Rumeli'deki baş defterdardı. Maliye işlerini yapardı. Bugünkü Maliye bakanlığı
görevini yürütürdü. Nişancı: Tapu, kadastro, fethedilen yerleri gelirlerine göre
deftere kaydetmek işlerini yürütürdü. Şeyhülislam: Devlet'te iken verilen
kararların İslam'a uygun olup olmadığına karar verir, bu karara fetva denirdi.
Sadrazamla eşit rütbedeydi. Şeyhülislam, divan aslî üyesi değildi, gerekli
görülen konularda çağrılır ve fikri alınırdı. Kaptan-ı Derya: Donanma ve
denizcilikle ilgili işlerden sorumludur. İstanbul'dayken Divan toplantılarına
katılırdı. Kaptan-ı Derya da aslî üye değildi, gerekli görülen konularda
çağrılır ve fikri sorulurdu.

Divan-ı Hümayun II .Mahmud dönemi'de kaldırılarak yerine nazırlıklar
(bakanlıklar) kuruldu.

Osmanlı İmparatorluğu'nda ilk idarî birimler olarak sancaklara bölünmüştü. Çoğu
sancak, sancak beyi tarafından yönetilmekteydi. Bir kısmı ise şehzadeler, ve
onların lalaları tarafından yönetilmekteydi. Sancaklar da kazalardan ve
nahiyelerden oluşmaktaydı. Ülkenin genişlemesiyle, sancakların birleşimiyle
oluşacak olan beylerbeyliği kuruldu. İlk kurulan beylerbeyliği, Rumeli
Beylerbeyliği'dir. 16. yüzyıldan itibaren, beylerbeyliği kelimesi yerine eyalet
kelimesi kullanılmaya başlandı. Eyaletler sâlyâneli (yıllıklı) ve sâlyânesiz
(yıllıksız) olmak üzere ikiye ayrılmaktaydı. Sâlyânesiz eyaletler Has, Zeamet ve
Tımar olmak üzere üç dirlik arazisine bölünmüştü. Tımar dirliğinde, ordunun uzun
süre ordusunun ana gücü olan Tımarlı Sipahiler yetiştirilmişti. Sâlyâneli
eyaletler, genellikle devletin doğrudan kontrol edemediği, merkeze uzak
eyaletlerdi. Bu eyaletler dirliğe ayrılmazdı; vergilerini doğrudan para olarak
merkeze gönderirlerdi. Burada daimi Yeniçeri garnizonları olurdu.

Devlet, varlığı süresince birçok hukuk düzenini sentezlemiş ve Osmanlı hukukunu
oluşturmuştur. Kanun, genellikle laik bir düzene sahiptir. Ancak Şer'i, dini
hukukla da uyumluydu. Hukuk kuralları yerel özelliklere göre de esneklik
gösteriyordu. Toprakların yönetimi ve sivil düzen konusunda yerel idareye haklar
tanınıyordu. Böylelikle imparatorluk içindeki birçok unsurun adalet anlayışına
cevap veriliyordu. Beşeri ve Örfi hukuk olmak üzere iki tür hukuk vardır. Beşeri
hukuk kanunlar çerçevesinde oluşan hukuk sistemidir. Örfi hukuk ise İslam
dininin esasları üzerine kuruluydu.

Osmanlı ordu teşkilatı Anadolu Selçukluları, İlhanlılar ve Memluklular
devletlerinin askeri teşkilat yapılarından belirli ölçülerde yararlanılarak
kurulmuştur.

Yaya ve atlılardan oluşturulan ordunun atsız kısmı "yaya”, süvarileri ise
"müsellem” şeklinde adlandırılmıştı. Kapıkulu Ocakları'nın kuruluşuna kadar
savaşlarda fiili olarak hizmet gördüler.

Osmanlı Devleti'nin temeli atılırken süvari olan beylik kuvvetlerinin yerine
vezir Alâaddin Paşa ile Kadı Cendereli Kara Halil'in tavsiyeleriyle Türk
gençlerinden oluşan ayrı ayrı biner kişilik yaya ve müsellem isimleriyle
muvazzaf ade ve süvari kuvveti kuruldu.

Yaya ve müsellemlerin temelini attığı ordu teşkilatı zamanla kuvvet ve sınıflara
ayrılmıştır. Osmanlı ordusu başlıca 3 ana kuvvetten oluşmaktadır. Bunlar;
Kapıkulu Ocağı, Eyalet Askerleri ve Akıncılardır.

Kapıkulu Ocağı, Osmanlı Devleti'nin daimi ordusunu oluşturan ve doğrudan
padişaha bağlı olan yaya, atlı ve teknik sınıftan asker ocaklarına verilen
addır. Kapıkulu ocaklarının kurulmasından önceki dönemde Osmanlı Devleti'nin
askeri gücünü yayalar ve müsellemler oluşturuyordu.

Eyalet Askerleri, devletin Tımar'a ayrılmış bölgelerinde yetişmiş askerlerdi.
Kapıkulu Askerleri gibi barış zamanında da askerlik yapmazlardı. Sadece savaş
sırasında askerlik yaparlardı.

Osmanlı imparatorluğu'nun deniz kuvvetleri olan Donanma-yı Hümâyûn, XIV.
yüzyılda kuruldu. Osmanlı Devleti, 1323 yılında Karamürsel'i fethederek denize
ulaştı, Karamürsel Bey komutasında ilk donanma oluşturuldu ve Kocaeli'nde
yapılan savaşlarda denizden destek sağlandı. 1327 yılında Karamürsel'de ilk
Osmanlı tersanesi kuruldu ve böylece deniz gücünün kurumsallaşma çalışmaları
başladı. Osmanlı donanmasında hiyerarşik sisteme geçildi, ilk Derya Beyi
(Donanma Komutanı), Karamürsel Bey oldu. 1337 yılında Kocaeli ele geçirildi;
böylece 1353 yılında gerçekleşecek olan Rumeli'ye geçişin önü açıldı. Bundan
sonra donanmanın merkezi sırasıyla İzmit, Gelibolu ve son olarak da İstanbul
oldu.

İstanbul'un fethinde II. Mehmed, donanmadan yararlandı. Karadeniz'de ve
Akdeniz'de etkisi artan Osmanlı donanması, Mısır seferinde Osmanlı kuvvetlerine
lojistik destek sağladı. 1538 yılında Preveze Deniz Muharebesi kazanıldı. Bundan
sonra Cerbe Deniz Muharebesi de kazanıldı, Malta kuşatıldı ancak bir şey elde
edilemedi. Osmanlı donanmasını büyütmek için birçok tersane kuruldu, ihtiyaç
duyulan malzemeler Kocaeli'den, Biga'dan, Samsun'dan, Kastamonu'dan ve Aydın'dan
getiriliyordu. Kaptan-ı Deryalara gelenek olarak Cezayir beylerbeyliği
verilirdi. Tersane-i Amire'nin bulunduğu Kasımpaşa'nın inzibat sorumlusu donanma
idi. Gelibolu, Akdeniz adaları ve İzmir'in bazı yerleri Osmanlı kaptanlarına
dirlik olarak verilirdi.

16. yüzyılda Hint Okyanusu'nda Portekiz Krallığı'na karşı Hadım Süleyman Paşa ve
Piri Reis komutasında seferler düzenlendiyse de, Portekiz donanması üstün geldi
ve Piri Reis idam edildi. İnebahtı Savaşı'ndan sonra ağır kayıplar veren Osmanlı
donanması, kayıplarını telafi etmeyi başardı. Osmanlı İmparatorluğu, duraklama
döneminden itibaren deniz ticaretinde Avrupalı devletlerden geri kaldı. XVIII.
Yüzyılda Mezomorto Hüseyin Paşa'nın girişimleri ile donanmada reform yapıldı.[A]
Fakat denizlerde ciddi bir üstünlük sağlanamadı. 1773 yılında Cezayirli Gazi
Hasan Paşa'nın Kaptan-ı derya olmasıyla Bahriye Mektebi açıldı, burada modern
eğitim verilmeye başlandı ve 1776 yılında Tersane-i Amire'nin yakınlarında
ikinci Bahriye Mektebi olarak Hendesehane-i Bahri açıldı. 19. Yüzyıl'da Osmanlı
İmparatorluğu, Fransa'nın Mısır Seferi'nde İngiliz donanmasından yardım aldı.
Bundan sonra III. Selim'in reformlarını devam ettiren II. Mahmut devrinde
donanma, 1827 yılında Navarin'de imha edildi. II. Mahmut döneminde ABD'li
mühendislerin yardımlarıyla reformlar devam etti, Osmanlı tersanelerine modern
deniz sanayi girdi ve dönemin en büyük savaş gemisi unvanını elinde tutan
Mahmudiye de o dönemde denize indirildi. II. Mahmut'un ölümünden sonra bu
mühendisler İstanbul'u terk etmek zorunda bırakıldı, tahta çıkan Abdülmecit
döneminde, 1840 yılında Bahriye meclisi kuruldu ve modern donanma çalışmaları
devam etti. İlk denizcilik şirketi Şirket-i Hayriye de bu dönemde kurulmuştu.
Abdülaziz döneminde ise, 1867 yılında Bahriye Nazırlığı kuruldu. Abdülaziz
döneminde devam eden reformlar ile yabancı ülkelerden çok sayıda modern savaş
gemisi satın alındı. 1878'den itibaren II. Abdülhamit'in güvensizliği sonucu
donanma, Haliç'te terkedildi ve denize açılmadı. 1897 Osmanlı-Yunan Savaşı'nda
Osmanlı donanması kendini gösteremedi, 1909 yılında Donanma Cemiyeti'nin
çabaları ile modern donanma çalışmaları halkın bağışlarıyla devam etti. Bu
cemiyetin çabaları ile çok sayıda modern savaş gemisi satın alındı, Alman
subaylardan oluşan bir heyet ile reform çalışmaları canlandı. Trablusgarp
Savaşı'nda ve Balkan Savaşları'nda Osmanlı donanması etkinlik gösterdi, fakat I.
Dünya Savaşı'nda Ege Denizi'nde sınırlı faaliyet göstermek zorunda kaldı,
Çanakkale Deniz Savaşları'nda başarılı oldu. Donanma, I. Dünya Savaşı'nın
ardından, Marmara Denizi'nde İtilaf kuvvetlerinin kontrolü altına girdi.

Harbiye Nazırı Mahmut Şevket Paşa tarafından 1909'da ilk adım atılan Osmanlı
askerî havacılığı, resmi olarak 1 Haziran 1911 tarihinde Fen Kıtaları Müstahkem
Genel Müfettişliği 2. Şubesi bünyesinde Havacılık Komisyonu adıyla faaliyete
geçirilmiştir. Havacılık Komisyonu'nun temellerini Fransa’dan satın alınan biri
25, biri de 50 beygirlik iki uçak oluşturmuştur.1912 yılında ise başlayan Balkan
Savaşlarında, Deperdussin, Bleriot, Harlan ve Mars tipi uçaklarla Osmanlı
tayyare bölükleri kendini mümkün olduğunca göstermiştir. Birinci Dünya
Savaşı'nda, müttefik olunan Almanya'dan gizlice getirilen uçaklar ve düşmandan
ele geçirilen uçaklar kullanıldı. Savaşın pek çok döneminde hava harekatı
yetersizliklerden ötürü kısıtlandı, ancak yine de kayda değer uçuşlar yapıldı.

Toplum asker ve reaya olmak üzere iki farklı tabakadan oluşmaktaydı. Asker
dışındaki halk, "reaya", devlete vergi ödemekteydi.Osmanlı siyasal uygulamasında
asker ve reaya kesin kurallarla ayrılmıştı. Toplumsal köken, yetişme koşulları
ve resmi görev bakımından askeri sınıf: kılıç ve kalem ehli olarak ikiye
ayrılmaktaydı. Halk ise müslüman ve müslüman olmayan "millet"lerden oluşuyordu.
Gayri müslimler ayrıca "cizye" vergisi ödemek dışında toplumdan bir ayrıma tabi
değildi. Müslüman toplumun yaşantısı şeriat ile şekillenirken farklı milletlerin
din ve örflerine göre mahalli yaşam tarzlarını koruma imkanı vardı. Toplumu
yönetenler ve yönetilenler olarak, art zamanlı şekilde, iki sınıfa ayırmak
mümkündür. Sınıflar arası geçiş yasak değildir, ancak sınırlı tutulmuştur.

Osmanlı'da Araplara ise 'kutsal soy' anlamına gelen Nim Seyyid dendiği bazı
tarihçiler tarafından rivayet edilir. Yavuz Sultan Selim döneminde halifeliğin
ele geçmesinden sonra Araplara büyük bir ilgiyle yakınlık duyulmuştur. İslam
Peygamberi'nin Arap olması nedeniyle Arap kavmine ''Kavm-i Necip'', Araplara ise
'Nesl-i Necip'' denilmiştir. Bu söylenişer Türkçe karşılığı Asil kavim olrak
adlandırılmıştır. Bazı Osmanlı Paşaları'nın Arap olması ve bazı Osmanlı
padişahlarının ise Araplara olan sevgi ve güveni sonsuzdu ama I. Dünya
Savaşında, Arap halkın Suriye, Irak, Ürdün, Yemen'de İngilizlerle beraber
Osmanlı Devleti'ne savaş açması hem Araplara olan güveni yitirmiş ve
''Ümmetçilik'' politikası Araplarca yok edilmiştir.

Osmanlı'da Ermeniler, Sadık-ı millet yani güvenilir millet olarak
adlandırılıyordu. Osmanlı'da azınlık bir millet görevindeydi. Fatih Sultan
Mehmet döneminde Osmanlıcılık anlayışıyla Ermenilere Patrik kurabilmelerine izin
vermiştir. Fakat I. Dünya Savaşı ve Milliyetçilik akımından dolayı Rusların da
desteğini alarak bir grup çete kurulmuş. Bu çeteler Anadolu'da yaşayan Türkleri
bir gecede öldürtmüş, Erzurum'da Ahır içine Türkleri koyarak 49 Türkü yakarak
öldürtmesi, Iğdır, Kars, Van, Muş, Bitlis, Ağrı'da Türk köylerine baskın yaparak
buradaki Türklere de çeşitli muamelelerle öldürtmüştür. Osmanlı kaynaklarına
göre 1910-1922 yılları arasında 523,000 Türkün Ermeniler tarafından bilerek ve
kastedilerek öldürüldüğünü belirtmektedir. Hüdavendigar Onur'a göre, 1914-1918
yılları arasındaki olaylarda, Ermeni çetecileriyle sayısı 2.5 ile 3 milyon
arasında değişen Müslüman, Türk ve Kürt nüfus hayatını kaybetmiştir. Fransa
Dışişleri Bakanlığı'ndan Rusya'nın Paris büyükelçiliğine gönderilen 14 Mayıs
1915 tarihli yazıda 14 Mayıs 1915 , Van İsyanı sırasında bölgede yaklaşık 6000
Müslümanın Ermeniler tarafından katledildiği kaynaklarda belirtilmektedir.

16. yüzyılda kaleme alınmış olan Şerefname Kürt tarihi açısından önemli bir
belgedir ve gerek o dönemin gerekse öncesinin olaylarına ve gelişmelerine dair
birçok bilgi sunmaktadır. Bilinen o ki 16. yüzyıl ile birlikte bölgedeki iki ana
güç olan Safeviler ve Osmanlıların arasındaki ihtilaflar Kürt topluluklarının
tarihi açısından çok büyük önem arz etmiştir. Özellikle Şah İsmail'in başarılı
askerî politikalarıyla birlikte birçok Kürt topluluğu Safeviler hükümdarlığı
altına girmiştir; bununla birlikte Safevi Devleti'nin bu topluluklarla ilişkisi
genellikle olumsuz olmuş, Şii olan Safeviler diğer Şii Türk
liderleri, Sünni olan Kürt liderlerine değişmişlerdir.

Buna karşılık, Sünni Türklerin başta olduğu Osmanlılar ise, Kürtlere karşı daha
yapıcı bir politika izlemiş, bölgedeki Kürt liderleriyle anlaşmalar yapmış, daha
sonra Safevilere karşı gerçekleşen savaşlarda ve sonrasında bölgedeki Kürt
topluluklarının çoğunluğunun desteğini almışlardır. Nitekim bu desteğin
alınmasında ve Kürtlerin Safevilere karşı Osmanlı saflarına dahil edilmesinde
kendisi de Kürt olan Osmanlı siyasetçilerinden İdris-i Bitlisi önemli bir rol
oynamıştır. Safevilerden alınan bölgelerde kurulan vilayetlerde Türklerin yanı
sıra Kürtlere de önemli liderlikler verilmiş, birçoğu babadan oğula geçen bu
önemli derebeylik benzeri pozisyonlar daha sonra da devam etmiştir. 17. yüzyılın
sonuna kadar Kürtlerin bölgedeki konumu bu iki devletin ihtilaflarıyla
belirlenmiş, sonunda Safevilerin tamamen mağlup olup Zagros Dağları'nın ötesinde
kalacak şekilde bölgeden çekilmesiyle gerek Kürtler için gerek bölge için yeni
bir dönem başlamıştır. 17. yüzyıldan itibaren zaman zaman geçici sürelerle
bölgede İran etkisi ve saldırıları görülse de, Kürdistan bölgesi barındırdığı
Kürt halklar ile birlikte genel olarak Osmanlı kontrolünde kalmıştır. Genel
olarak Kürtler Osmanlı himayesinde Osmanlı ile birlikte dış etmenlere karşı
koymuşlarsa da, İranlıların Kürtlerle ilişkisinin olmadığını söylemek yanlış
olur; örneğin Nadir Şah'ın ölümünden sonra kısa süreliğine de olsa ülkeyi
yöneten, Zend hanedanına mensup Kerim Han olmuştur.

19. yüzyıl ile birlikte İran - Osmanlı gerginliği tekrar yükselmiş, Kürtlerin
yoğunlukta yaşadığı bölgelerden Zuhab ve Süleymaniye bu gerilimin odak noktaları
olmuştur. 19. yüzyıldaki bir diğer önemli gelişme de Osmanlı topraklarındaki
çeşitli Kürt beylerinin ayaklanmasıdır. 1830'lu yıllarda Bedirhan Bey, Said
Bey, İsmail Bey ve Revanduzlu Muhammed gibi isimler ayaklanmış, bölgede önemli
bir güce ulaşmış, aldıkları çeşitli yerlerde Hristiyan topluluklar ve Ezidî Kürt
topluluklar katledilmiştir. Aynı dönemde eski sadrazamlardan Sivas valisi Reşid
Mehmed Paşa ayaklanan Kürtlerin üzerine, bölgeyi yatıştırması için
gönderilmiştir. Uğraşlar sonucu ayaklanmaların önder ismi Muhammed Paşa 1836
yılında yakalanmıştır. Bununla birlikte bölgedeki gerilim dağılmamış, aksine
1839'daki Nizip Muharebesi'nde Osmanlı Devleti'nin yenilmesi sonrası bölgede
ayaklanmalar tekrar baş göstermiş, 1843 yılı dolaylarında Cizre emiri Bedirhan
Bey ile Hakkâri emiri Nurullah Bey ayaklanmıştır. Bu dönemdeki önemli olaylardan
biri de kendilerine uygulanan baskıdan şikâyetlenmiş olan
Hakkârili Nasturilerin Nurullah Bey tarafından katledilmeleridir. 1840'ların
sonuna doğru Osmanlı bunların üzerine bir ordu yollamış, yenilen liderler sürgün
edilmiştir. Kürt ayaklanmalarıyla ilgili önemli bir husus da, 19. yüzyılda
Osmanlı ile savaş içerisinde olan Rus ordularında bir Kürt alayının tertip
edilmesidir ki nitekim Kırım Savaşı'nda Rusların iki Kürt alayı seferber
ettikleri bilinmektedir. 1800'lü yılların sonunda Hakkâri ve çevresindeki
bölgede tekrar Kürt ayaklanmaları olmuş, bu ayaklanmalar Osmanlı tarafından
belirli bir süre içerisinde yatıştırılmış, bu dönemde ayrıca Osmanlı
tarafından Hamidiye Alayları olarak anılan Kürt alayları kurulmuştur ki bu
alayların kurulması Kürt aşiretleri arasında ihtilafa ve hatta çatışmalara yol
açmıştır. Ayrıca 1800'lerin başında Osmanlı topraklarında bağımsızlık
hareketinin güçlendiği bir başka topluluk olan Ermeniler ile Kürtler arasında
gelişen iyi ilişkiler, 1800'lerin son yıllarında düşüşe geçmiş, çeşitli yerlerde
Ermeni ayaklanmalarının bastırılmasında Kürtler aktif rol oynamışlardır.

Son padişaha kadar bütün Osmanlı paralarının üzerinde Kostantiniye ibaresi
kullanılmıştır. Kurtuluş Savaşı'nda Yunanların bunu ilk Doğu Roma İmparatoru I.
Konstantin yerine Yunan Kralı I. Konstantin'i kastederek kullanmaları üzerine
kullanılmasından vazgeçilmiştir.

Osmanlıda merkezi otoritenin her yerde etkin olmasını sağlayan, devlet
hazinesinden para harcanmadan asker yetiştirilen ve toprağın işlenmesini de
sağlarken en uç beylere kadar güvenliği taşıyabilen bir sistem vardi. Buna Tımar
sistemi deniyordu. Reayaya verilen toprakları 3 yıl bekletmeksizin işlemesi ve
kazancından bir kısmıyla da tımarlı sipahileri yetiştirmesi gerekiyordu. Böylece
devlet hazinesi de azalmıyor, üstüne üstlük her an savaşa hazır asker yetişmiş
oluyordu.[kaynak belirtilmeli] Osmanlıda ki bir başka yapı da taşraydı. Başkent
dışındaki her yer taşra olarak isimlendiriliyordu.[kaynak belirtilmeli]

Osmanlı'da ilk para gümüş olarak Orhan Gazi tarafından bastırılmıştır. Fatih
Sultan Mehmet döneminde ise ilk altın para bastırılmıştır. Osmanlı'da banka 19
yüzyıldan sonra veya Tanzimat Fermanından sonra ise Osmanlı'da banka sayıları
artmıştır. İstanbul Bankası 1847’de Osmanlı döneminde kurulan ilk banka olarak
faaliyet vermiştir. Osmanlı'nın çiftçiler için kurduğu banka Ziraat Bankasıdır.
Ziraat Bankası 19. yüzyıl'ın ilk yarısında kurulmuştur. Osmanlı'da ilk kağıt
para uygulaması ''Kaime'' 1840 yılında bastırılmıştır. Daha sonra Tanzimat
döneminin padişahları Abdülaziz ve II. Abdülhamid döneminde bankacılık
faaliyetleri hızlanmıştır. II. Meşrutiyetin etkisi ile özellikle 1908 yılından
sonra millî bankacılık akımı git gide önemli bir konuma gelmiş ve hız
kazanmıştır. I. Dünya Savaşı’nın etkisi ulusal bankacılığın gelişimini de
hızlandırmıştır. 1911-1923 yılları arasında millî sermaye ile kurulan banka
sayısı 21 tane olmuştur.

Osmanlı'nın uluslararası ilişkileri kuruluşundan itibaren yoğun bir çaba
gerektirmiştir. Türk egemenlik sahasının bir uç beyliği olarak yabancı
unsurlarla sürekli irtibat halindedir. Klasik dönemde üç kıtaya yayılmış bir
devlet olarak dış ilişkilerinde gelişme gösterme mecburiyeti görülmüştür. Beylik
dönemlerinde diplomasi kurumsal bir hal almamıştır. Uzmanlaşmış birimler yoktur.
Diplomatik görevleri nişancı yürütmektedir. 1453'te İstanbul'un fethi ile bütün
Akdeniz havzası ile düzenli diplomatik ilişkilerin başladığı söylenebilir. J.C.
Hurewitz, İstanbul’un fethedildiği ve akabinde ikamet elçilerinin kabul edildiği
1453’den, imparatorluğun yıkıldığı 1923’e kadar süren dönemdeki diplomasiyi dört
dönemde inceler. Bunlar: 1.1453’den 1699’a, Karlofça Antlaşması’nın
imzalanmasına kadar süren dönem. 2. 1699’dan 1793’e, ilk ikamet elçiliğinin
açıldığı ve böylece sürekli diplomasiye geçilmesine kadar süren dönem. 3.
1793’den 1821’e, ikamet elçiliklerinin çalışmalarına ara vermesine kadar süren
dönem.4.İkamet elçiliklerinin yeniden açıldığı 19. yüzyıl ortalarından, 1923'te
cumhuriyetin ilanına kadar süren dönemdir.

Osmanlı Devleti'nin beş yüz yıllık varlığının çoğunda toplam vatandaş sayısı
kesin verilere dayanmamıştır. 1881'deki sayıma kadar nüfus bilgileri vergi
mükelleflerinin genel nüfusa oranlanmasıyla belirlenmekteydi. Vergiden hariç bir
yöntem de hanelerin sayılması idi. Her evde 5 hane halkının bulunmasına dayalı
bir varsayım yapılabilmekteydi. Varsayımlara dayalı nüfus tahminlerine göre:
1520'de Osmanlı İmparatorluğu'nda 11.692.480 kişi yaşamaktaydı. 1683'te
30.000.000, 1856'da 35.350.000 nüfus olduğu düşünülmektedir. İlk resmi sayım
1881–1893 arasında 10 yıl süren bir çalışmayla yapılmıştır. İlk defa bu sayım:
vergi, askerlik ya da herhangi bir amaçla değil; demografik bilgi elde etmek
için yapılmıştır. Nüfus: Müslüman, Yunan(Makedonlar, Anadolu Rumları, Pontus
Rumları, Kafkas Rumları dahil), Ermeniler, Bulgarlar, Katolikler, Yahudiler,
Protestanlar, Latinler, Asurlular, Çingeneler gibi etnik, dini ve cinsel
kategorilerde belirlenmiştir.Bu sayımda 17,388,604 olan nüfus, 1919 sayımında
14,629,000 kişi olarak belirlenmiştir.

Devletin resmi dili Türkçedir. Uluslararası yazışmalar Türkçedir. Yerel
yönetimlerde ise Türkçe ve bölgenin yerel dili resmi işlerde yürürlükte olan
dildir. Bu diller Arapça, Arnavutça, Berberice, Boşnakça, Bulgarca, Ermenice,
Farsça, Gürcüce , Hemşince , Hırvatça, Kürtçe, Lazca , Macarca, Rumca/Yunanca,
Rusça, Sırpça ve birçok yerel dildir. Merkezi ilgilendiren konularda Türkçe,
yereli ilgilendiren konularda yerel dil kullanılmıştır. Bilim dili olarak Türkçe
ve Arapça, edebiyat dili olarak ise Türkçe ve Farsça kullanılmıştır.

Osmanlı Devleti'nde İslamiyet baskın din olmakla birlikte, İslam inancında
"semavi dinler" olarak kabul edilen Musevilik ve Hıristiyanlık dinlerinin
mensupları da bulunmaktaydı. Hıristiyanlığın Ortodoks ve Gregoryen kiliseleri
millet sistemi içinde meşru bir şekilde örgütlenmiş durumdaydı. Bu inançlara
mensup kişiler, kendi dini kurallarına göre yargılanırdı.

Hilafet veya Halifelik, İslami siyasi ve hukuki yönetim makamına ve yönetime
verilen isimdir. Halife ise Hilafet makamındaki kişiye denir. İslam peygamberi
Muhammed'in ölümünden sonra makam bir süre daha bir yönetim biçimi olarak
varlığını sürdürmüş olsa da zamanla daha çok İslami bir toplumu veya İslam
Devleti'ni vurgulamak için kullanılan bir terim olmuştur.

Halifelik daha çok Müslümanların Sünnî kanadının temsilcisi olarak kabul
görmüştür. Şiî kanadı büyük ölçüde Sünnî hilafet yönetimi altında yaşasa da
Halife'yi kabul etmemişlerdir. Halifeliği Şiîlikteki ya da Alevilikteki
İmametten farklı kabul etmek gerekir. İmamet teokratik bir özellik taşımasına
rağmen, Halifelik teokratik bir özellik taşımamıştır. Halifeler yetkilerini
saltanat dahi olsa ümmetin biatı ile devralmışlar, yönetim işlerini de büyük
ölçüde danışmaya dayalı olarak yürütmüşlerdir. Bu anlamıyla teokratik olmaktan
öte dünyevîdir.

Halife, ilk zamanlarda İslam toplumunda ileri gelenlerin seçimiyle başa geldiği
halde, Emevi ailesine geçmesinin ardından saltanat şeklini almıştır. Abbasi
Hanedanı'ndan gelen halifelerin 10. yüzyılda zayıflamasına kadar devlet başkanı
görevini yürüten halife, bu dönemde siyasi gücün yerel hükümdarların eline
geçmesinin ardından sadece ruhani önder veya İslami toplulukların onursal lideri
haline gelmiştir. Abbasiler döneminde Bağdat'ta yaşayan halife, Moğolların 1258
yılında Bağdat'ı yağmalamaları sonucunda Mısır'a Memluk himayesine kaçmış, 16.
yüzyılın başında Yavuz Sultan Selim'in Memluklar'a son vermesiyle birlikte
İstanbul'a taşınmıştır. Daha sonra Osmanlı Hanedanı'na geçen halifelik, 29 Ekim
1923'te Türkiye Cumhuriyeti'nin kurulmasıyla fiilen hilafetin olmamasına rağmen
resmen halifeliğin varisi Türkiye olmuştur. 3 Mart 1924 tarihinde laiklik ilkesi
gereğince halifelik Türkiye Büyük Millet Meclisi tarafından resmen
kaldırılmıştır.

İslam inancında "semavi dinler" olarak kabul edilen Musevilik ve Hıristiyanlık
dinlerinin mensupları, millet sistemi sayesinde o dönemde batı ülkelerinde
azınlık dinlerine gösterilen hoşgörünün üzerinde bir rahatlık içinde yaşamayı
sürdürdüler. Hristiyanlığın Ortodoks ve Gregoryen kiliseleri millet sistemi
içinde meşru bir şekilde örgütlenmiş durumdaydı. Bu inançlara mensup kişiler,
kendi dini kurallarına göre yargılanırdı.

1820 yılında başlayan ve Kurtuluş Savaşı'na sonuna kadar süren zaman içerisinde
Osmanlı Devleti'nde misyonerlik faaliyetleri çok hızlı bir şekilde gelişmiştir.
Misyonerlik faaliyetlerini bu denli başarılı olmasında şüphesiz Osmanlı
Devleti'nin Islahat Fermanı ile verdiği ayrıcalıklar, kapitülasyon anlaşmaları
ile verilen ayrıcalıklar ve Osmanlı Devleti'nin bölgelerine ilgi göstermemesi
etkili olmuştur. Başlangıçta kendilerine Anadolu'da hedef bulamayan misyonerler
daha sonra Ermenilere odaklanıp çalışmalarında başarılı olmuşlardır. Açtıkları
okullardan mezun olanların başarılı olmaları bu okulların etkilerini
artırmıştır. Hatta zamanla Müslüman Türkler dahi çocuklarını bu okullara
göndermişlerdir.

Misyonerlerin genel hedef kitleleri, İslamiyet'in yaygın olduğu bölgeler
olmuştur. Bu çalışma Osmanlı Devleti ile sınırlı kalmayıp Afrika Kıtası, Arap
Yarımadası, İran ve Orta Asya halklarına yönelik bir çalışmadır.

Ulaşım aracı sanayi emperyalizmine kadar deve ve yelkenli gemidir. Ulaşım
teknolojisinin ilkelliği nedeniyle büyük şehirler 19. yüzyıl ortalarına kadar
zaruri maddelerin temininde de­vamlı sıkıntı çektiler. Bu konuda değişmeler
tarımda, ulaşımda başlayan yavaş çağdaşlaşma ile paralel gitti. Gelişmiş taşıma
araçları(araba gibi) kullanılmadığından inşaatta da hafif ve niteliksiz gereçler
kullanılmıştır. 16. yüzyılda İstanbul'a gelen Alman seyyah Schweigger: "Evleri
ağaç ve kerpiçtendir. Buna rağmen bizdeki bina­lar kadar pahalıya mal oluyor."
demiştir. Osmanlı coğrafyasının genişliği ve bakım için gerekli emtianın
sağlanamaması atlı ulaşımdansa, devenin tercih edilmesine neden olmuştur. 19.
yüzyıla dek de ulaşım ve haberleşme organik güce dayanmıştır. Haberleşme ve
posta örgütleri, daha sonra telgraf döşenen yerler hariç at, deve; dağlık
yerlerde de yaya ulaklar kullanıyordu. Menzil teşkilatı da denen bu örgüt ulak
ya da tatar adı verilen memurlara sahipti. Tatarlardan oluşan bir haberleşme
örgütü bu dönemin en etkin kurumudur Tatarlarının görevi, devletle ordu
arasındaki haberleşmeyi sağlamaktır. Bu teşkilat II. Mahmud döneminde
(1808-1839) kaldırılarak yerine menzil teşkilatı kurulmuştur. I.Abdülhamit
döneminde ise tatarlar bir disipline bağlanarak Tatarân ocağı oluşturulmuştur.
Posta tatarlarıyla haberleşme 1840 yılına kadar sürmüş ve sivil postacılığa
kadar Osmanlı'da haberleşmenin ana ögesi olmuştur. İlk Posta Teşkilatı 23 Ekim
1840 tarihinde Abdülmecid tarafından Nezaret isminde kurulmuştur. 1840-1842
yılları arasında ilk Posta Nazırlığını Ahmet Şükrü Bey yürütmüştür. Posta
Nezareti kurulduktan önemli merkezlerde postaneler açılmıştır. İlk postane
İstanbul’da Yeni Cami avlusunda Postahane-i Amire adı ile açılmıştır. 16 Kasım
1840 tarihinde de I.Posta Kanunu ilan edilmiştir.

Ulaşım ve haberleşmede devrim niteliğindeki iki gelişme: Telgraf ve demiryolu
merkezi idareyi de güçlendirmiştir. Özellikle telgraf Avrupa devletlerine
paralel bir gelişme göstermiş, telgraf ve posta personeli iyi yetiştirilmiştir.
Haberleşme imkanları Osmanlı İmparatorluğu'nun ve sonra da Cumhuriyetin ülke
üzerindeki süratli kontrolünü, sağlayan müesseselerin başında gelir. Demiryolu,
idarenin umut bağladığı, fakat mali kriz yaratan ve dış borçlanmayı arttıran bir
araç oldu. Muhtelif ulusların şirketleri tarafından döşendiklerinden, demiryolu
hatları Anadolu kıtasında birbirlerini tamamlayan bir ağ meydana getiremediler
ve daha döşendiklerinden itibaren gerileyen bir teknoloji ile kurulan bu
demiryolu ağı asrımıza bir problem olarak devredildi. Demiryolları, özellikle
19. yüzyılın son çeyreğinde bir yandan zirai hasılayı arttıran, Anadolu kıtasına
muhacirlerin iskanını kolaylaştıran ve asayişin kurulmasına yardımcı olan bir
araçtır.

İslam eğitim sisteminin temel kurumu olan medrese Osmanlılar döneminde de
eğitimin temel kurumu olmuş, Osmanlı'ya uygun biçimsel gelişmeler göstermiştir.
Medrese sıbyan mektebinden sonra orta, lise, yüksek okul ve üniversite eğitimi
veren, İslami kimliği sebebiyle sadece müslümanların devam ettiği bir eğitim
kurumu özelliğindedir. II. Mahmud dönemine kadar İslami teşkilatlanma söz
konusudur. Bu dönemde batı tarzı kurumlar oluşturulmadan önce, memur yetiştirmek
amacıyla: Acemi Oğlanlar Ocağı ve Enderûn Mektebi; sivil halkın eğitimi amacıyla
sıbyan mektepleri ve medreseler kurulmuş idi. İlk medrese 1331'de kurulan İznik
Orhaniyesi'dir. II. Mehmed tarafından kurulan Sahn-ı Seman Medresesi felsefe,
fen, kelam, fıkıh gibi çok çeşitli ve gelişmeye müsait ilimleri öğretmiştir.
Daha sonra din adamları felsefeyi günah sayarak eğitim programlarından
çıkarmıştır. Dini kaygılarla müdahaleler sonucunda eğitim sistemi zarar
görmüştür. 2. Mehmet'in yaptırdığı Ayasofya Medresesi ve I. Süleyman döneminde
kurulan Süleymaniye Medresesi Osmanlı eğitim sisteminin 2. Mahmut'a dek en
önemli kurumları olmuştur. Buralarda doğa bilimleri yerine İslam hukuku ve
tefsir gibi İslami ilimlere odaklanılmıştır. 2. Mahmut Tıbbiye ve Harbiye'yi
kurarak askeri eğitimi yenilemiştir. Rüşdiyeler kurmuş ve medreseye alternatif
eğitim oluşturmuştur. Tanzimat Dönemi ise eğitimin halka yayılmaya çalışıldığı,
bakanlık ve kararnameler ile düzenlenmeye çalışıldığı bir dönem olmuştur. Daha
sonra Darülmaarif kurularak rüşdiye sonrası eğitim verilmiş ve sonradan
kurulacak Darülfünun'a öğrenci yetiştirilmiştir. Batılı anlamda eğitim vermek
için kurulan Darülfünun üç kez kapatılmış, birçok kez isim ve yer değiştirmiş,
ilgi ve imkan eksikliği nedeniyle amacını yerine getirememiştir. Bu kurum
1933'te İstanbul Üniversitesi'ne dönüştürülmüştür.

Osmanlı Türkleri, kuruluş öncesi yüzyıllardan beri birlikte getirdikleri Arap ve
Pers İslam kültürlerinin geleneklerinden ve dillerinden büyük ölçüde
etkilenmişlerdi. Anadolu'ya yerleştikten sonra başta Yunan, Ermeni ve Yahudi
olmak üzere yerli halkların kültürleriyle bir ölçüde kaynaştılar. Böylece
eklektik tarzda bir Osmanlı kültürü ortaya çıktı. Özellikle İmparatorluk haline
geldikten sonra diğer kültürlerle değişim süreklilik kazandı.

Selçuklu Devleti'nin son yıllarında, bu devletin yıkılmasından sonra ve Osmanlı
Devleti'nin başlangıç döneminde Anadolu beyliklerinin merkezinde Arapça ve
Farsça'dan geniş bir çeviri hareketi gerçekleşti. Bu merkezlerde ilk yapıtlarını
veren yazarlardan daha sonra Osmanlı sarayınca korunan oldu. Garibnâme (1330)
mesnevisinin sahibi olan ve Yunus Emre yolunda ilahileri bulunan Kırşehirli Aşık
Paşa, İlhanlılar'ın Anadolu valisi Timurtaş'ın vezirlerindendi. Süheyl-ü
nevbahar (1350) mesnevisinin sahibi Hoca Mesut, Kelile ve Dimne çevirisini
Aydınoğulları beyliğinde kaleme almıştı. Hüsrev ü Şirin (1367) mesnevisinin
yazarı Fahri, Aydınoğulları beyliğinde yetişmişti. Hurşidname (1387)
mesnevisinin sahibi Şeyhoğlu Mustafa, İskendername (1390), Cemşid ü Hurşid
(1403) mesnevilerinin sahibi Ahmedi, Divan 'ı ve Çengname (1402-1411)
mesnevileriyle tanınan Ahmet Dai, Hüsrev ü Şirin (1421-1429) mesnevisinin sahibi
Şeyhi, Germiyanoğulları beyliğinde yetişmişti. Bu dönemde özellikle İran
şairlerinin kaside ve gazellerinde işlenen içki, aşk, tasavvuf, eğlence
konuları, onların kullandıkları imgeler, başvurdukları benzetmeler Türkçeye
aktarıldı. Gene bu örneklere dayanan aşk, serüven, tasavvuf konularıyla ilgili
mesneviler yazılıyordu. Ancak uzun ünlüsü olmayan Türkçenin aruz veznine
uydurulması güçlükler yaratıyordu. Böyle olduğu halde başlangıçta Türkçe
sözcüklere, deyimlere hatta atasözlerine şiirde geniş yer veriliyordu. Halk
diliyle kahramanlık işleyen yapıtlar, dinsel edebiyat ürünleri de vardı. Tokat
kalesi dizdarı Arif Ali, I. Murat için Danişmentname 'yi (1311, gününüze ulaşan
yazması 1577) kaleme almıştı. Aynı nitelikli dinsel-destansı yapıtlardan
Battalname ve Saltukname metinleri sonraki yüzyılın ürünleri arasındadır.
Ahmedi'nin kardeşi Hamzavi'nin gene aynı nitelikli Hamzaviname'si din ve
kahramanlık konularını birlikte işleyen, halk diliyle yazılmış yapıtlardandır.
Sadrettin'in Destan-ı geyik, Destan-ı ejderha 'sı, Tursun Fakih'in Kıssa-i
mukaffa, Gazavat-i emir ül-müminin Ali 'si, Beypazarlı Maazoğlu Hasan'ın Feth-i
kale-i Selasil, Cenadil kalesi cengi gibi yapıtları halk kitapları arasındadır.

Halk edebiyatı üreticisi bilinmeyen anonim ve telif eserlerden oluşan aşık
edebiyatı olarak ikiye ayrılır. Anonim ürünlerde nazım şeklinde mani, türkü,
ağıt ve ninni bulunurken, düz yazı şeklinde halk hikayesi, fıkra, deyim,
atasözü, destan bulunur. Aşık edebiyatı 16. yüzyıldan itibaren olgunlaşmış, 7,8
ve 11'li hece ölçüsü ile koşma, güzelleme, koçaklama, ağıt, semai, varsağı ve
destan gibi ürünler verilmiştir. Saz ile şiir söyleyen ve usta-çırak ilişkisi
ile yetişen aşık halk edebiyatı günümüzde de süren bir gelenek oluşturmuştur.
Köroğlu, Karacaoğlan, Aşık Ömer, Kayıkçı Kul Mustafa, Erzurumlu Emrah, Seyrani,
Dadaloğlu bazı önemli aşıklardır. Halk edebiyatı içerisinde değerlendirilen
tasavvuf edebiyatında ise Hacı Bayram, Pir Sultan Abdal, Erzurumlu İbrahim Hakkı
gibi mutasavvıflar ilahi, nefes, deme gibi ürünler vermiştir.

Divan EdebiyatıYüksek zümre edebiyatı, saray edebiyatı, klasik edebiyat olarak
da anılan divan edebiyatı, İslamiyet sonrası Türk edebiyatının saray odaklı
çevresidir. Osmanlı Devleti'nde 14. yüzyıldan 19. yüzyıla kadar ürün verilmeye
devam edilmiştir. Arap ve Fars başta olmak üzere çevredeki kültürlerden ve
mazmunlarından çokça etkilenmiştir. Fiiller Türkçe olmasına rağmen, isimlerde ve
tamlamalarda Arapça- Farsça sözcükler tercih edilmiştir. Tamlamalarla yüklü,
süslü, ağır bir dili vardır. Ancak Osmanlı'dan önce klasik edebiyatın Farsça ve
Arapça olması nedeniyle Türkçenin inkişaf ettiği bir dönem olarak da
düşünülebilir. Divan edebiyatının konuları soyuttur. Aşk, din, tasavvuf gibi
başlıca konularda içerikten çok biçime önem verilmiştir. Toplumsal sorunlara
değil, sanatlı söyleyişe dikkat edilmiştir. Divan edebiyatı şiir ağırlıklıdır;
ancak nesir ürünleri de verilmiştir. Başlıca nazım biçimleri gazel, kaside,
mesnevi, müstezat sayılabilir.

Erken dönem mimarisinde, yapılar ağırlıklı olarak İznik, Bursa ve Edirne
şehirlerinde yer aldı. Yapılar daha çok Bizans mimarisi ve Selçuklu mimarisi
etkilerini taşısa da, bu dönemde bir sonraki döneme dayanak oluşturacak
fikirlerin ilk uygulamaları gerçekleşti. Bu uygulamalardan birisi, yapılarda
kubbe kullanılması pratiğidir. Yıldırım Beyazid tafaından Anadolu Hisarı, Fatih
Sultan Mehmet tarafından ise Rumeli haisarı yaptırılmıştır.

İstanbul'un Fethi'den itibaren, mimari eserler İstanbul'da yoğunlaşmaya başladı.
Bu dönemde daha çok yüksek ve görkemli yapılar inşa edildi. Bu yapılar daha çok
dinî yapılar ve kamu binalarıydı.

Lâle Devri'yle beraber, batılılaşmanın etkisiyle batılı tarzda binalar yapılmaya
başlandı. Bu dönemde Boğaz kıyısına köşk yapma modası ortaya çıktı. En önemli
eserlerinden olanlar ise Topkapı Sarayı, Yeşil Camii, Yeşil Türbe, Sultanahmet
Camii bunlar sadece birkaçıdır. Yavuz Sultan Selim gittiği seferlerde ne zaman o
na bir kişi yardım etse o da oralarda çeşme veya kervansaray yaptırırdı.
Tanzimat fermanından sonra Haliç’e köprü kuruldu, atlı tramvay, Şirket-i Hayriye
açılmıştır .Külliyelerden bağımsız ilk hastane hizmet vermeye başladı. Bu
dönemin en önemli camileri Nuruosmaniye Camii, Dolmabahçe Camii, Aksaray Valide
Camii ve Nusretiye Camiidir.

Üç Şerefeli veya Beyazıt Camisi'nin inşasından, Sultan III. Ahmet zamanına kadar
olan döneme denir. Camiler ve medreselerde kubbeler kasnak üzerine oturtulmuş,
mukarnaslı ve baklava dilimli sütunlar kullanılmıştır. Minareler daha uyumlu bir
şekil almış ve cümle kapıları Büyük Selçuklu ve Anadolu Selçuklulardaki gibi,
iki tarafı oyuk hücreli büyük taçkapılarla süslenmiştir. Türbe mimarisinde, bu
dönemde de, kare veya çok köşeli, kubbeli planlar yaygındır. Özellikle büyük
selatin külliyelerinin medreseleri, bu döenemde daha yaygındır. Dönemin medrese
mimarisi Mimar Sinandır.

İnsan ve hayvan figürlerinden ziyade doğa ve geometrik desenlerin tasvirine önem
veren İslam kültürü, Türk İslam hat sanatı'nın gelişmesinde etkin olmuştur.
Osmanlılarda Hüsn-ü Hat denilen sanatta Arapça harfler kullanılarak cami, tekke,
medrese ve yurtlarda İslam dinin kutsal kitabı olan Kuran'a daha yakınlaşmayı
hedef göstermiştir. En ünlü Osmanlı hattatları Amasyalı Şeyh Hamdullah,
Afyonkarahisarlı Ahmet, Hafız Osman, Kazasker Mustafa İzzet Efendi ve Mustafa
Rakım Efendi’dir. Hat sanatında bu kişiler altı çeşit yazı kullanmışlardır.
Bununla beraber özellikle iç süslemede kullanılan çini fayanslar, farklı
desenler ve renklerle bir sanata dönüşmüştür. Saray'da arşivleme görevi gören
minyatürler, Selçuklu'nun Fars tarzından geçmiş ve geliştirilmiştir.

Ayrıca Osmanlılarda Katmacılık denilen bir görsel sanat türü vardı. Bu sanat
türü tahta, taş veya madenin bazı kısımlarını oyarak, gümüş, sedef, altın gibi
başka tür maddeden yuvalar şeklindeki oyuklara parçalar gömmek suretiyle yapılan
Osmanlı süslemelesine denir.

Sahne sanatları tiyatro, sinema, gölge oyunu gibi sahnede icra edilen sanat
türlerini kapsar. 18. yüzyıla kadar Kukla, Meddahlık, Karagöz ve Hacivat ve
Ortaoyunu gibi geleneksel Türk tiyatrosu olarak adlandırılan sahne sanatları
egemendir. 18. yüzyılda başlayan batılılaşma çabaları ile çağdaş anlamdaki
tiyatro, opera ve daha sonra sinema sergilenmeye başlanmıştır. Batılı sahne
sanatları Yirmisekiz Mehmet Çelebi gibi aydınların batıdaki sahne sanatlarını
tasviri ile edebiyata giriş yapar. Batılı sanatlar ilk dönemlerinde padişah
himayesindedir. Abdülmecit Beyoğlu'nda Avrupalıların oynadığı operaların Türk
gençlerine de öğretilmesi için Giuseppe Donizetti'yi görevlendirir. Padişahlar
arasında opera ve sinemayla yakından ilgilenen II. Abdülhamit, Yıldız Sarayı'nda
İtalyan kumpanyalar ağırlar, sarayda sinema etkinlikleri düzenletir. Tanzimat
Dönemi 19. yüzyılın ikinci yarısından itibaren batılı değerlerle etkileşimi
artırır. İbrahim Şinasi yerli imgeler taşıyan ilk özgün eser Şair
Evlenmesi(1860)'ni yazar. Güllü Agop ilk yerli tiyatro topluluğunu kurar. II.
Meşrutiyet ve II. Meşrutiyet ile gittikçe artan oranda batılı sahne sanatları
Türk edebiyatına ve kültür hayatına girmiştir. Osmanlı'da Tanzimat Dönemi'nden
önceki sanatları ihtiva eden Geleneksel Türk Tiyatrosu yazılı metne dayanmaz.
Geleneksel sahne sanatlarında şarkı, dans, söz oyunları oyun yapısı içerinde
büyük öneme sahiptir. Karakterden çok tiplemeye yer verilmesi, açık biçim,
göstermeci özellikler içermesi, taklit, doğaçlama ve güldürü, dans gibi öğeler
içermesi geleneksel Türk tiyatrosunun özelliklerindendir.

Tek kişi tarafından oynanan bir halk tiyatrosudur. Bunlar halk arasında dilden
dile dolaşan veya yazılı edebiyattan alınma hikâyeleri taklit ederek türlü jest
ve mimiklerle anlatmaya denir. Bunun en iyi örneği Karagöz ve Hacivat'tır.
Karagöz'ün gerçek ismi Kambur Bâli Çelebi, Hacivat'ın ise Halil Hacı İvaz'dır.
Karagöz ile Hacivat zamanında Bursa'da Orhan Gazi döneminde yaşamış iki samimi
arkadaşalardı. Bu iki samimi arkadaş Orhan Gazi'nin Burasa'da yaptırdığı Ulucami
inşaatında, Karagöz demirci ustası, Hacivat ise duvarcı ustası olarak görev
yapmaktaydı. Bunlar görev yaparken inşaatta çalışanları güldürmesi işleri
yavaşlatırmış. Orhan Gazi bunların her ikisinide idam ettirmiş. Fakat ilerde
inşaatın yavaş ilerlemesinin Karagöz ve Hacivattan kaynaklanmadığı ortaya
çıktığında Orhan Gazi pişman olur. Daha sonra çok pişman olan padişahı teselli
etmek istiyen Şeyh Küşterî başından beyaz sarığını çıkarıp germiş ve arkasına
bir ışık yakarak ayağından çıkardığı çarıkları ile de Karagöz ve Hacıvat’ın
tasvirlerini canlandırıp nükteli konuşmalarını tekrar etmiş. O perde oyunundan
sonra bu Türk kültüründe geleneksel bir hale gelmiştir. Ama bazı trihçilere göre
Ulucamii Orhan Gazi tarafından değil, Yıldırım Beyazıd döneminde yapılmış ve bu
söylentinin gerçek olmadığını ifade ederler.

Osmanlı mutfağı başkent İstanbul'da ve bölgesel başkentlerde tüm halkın hoşuna
giden, kültürlerin erime potasıyla oluşan ortak bir mutfaktır. Bu farklılıklarla
dolu mutfak imparatorluğun belli bölgelerinden getirilen aşçıbaşıların
İmparatorluk Sarayı'nın mutfaklarında farklı malzemeleri denemesi ve yeni tatlar
yaratması ile mükemmelleşti.

Osmanlı Sarayı'nın mutfak kreasyonları Ramazan etkinlikleri sayesinde ve Paşa
Yalılarında pişirilmesiyle nüfusun geri kalanına yayıldı. Bugün, Osmanlı mutfağı
Türkiye'de, Balkanlarda, ve Orta Doğuda yaşar, "bir zamanlar Osmanlı yaşam
tarzında olan ortak varisler ve onların mutfakları bu gerçeğin delilleridir".

Yerel çeşitlere ve bunların arasında karşılıklı alışveriş ve zenginleştirmeye
dayalı olması dünyanın herhangi bir büyük mutfağı için olağandır. Ama aynı
zamanda büyükşehir geleneğinin zarif tadı ile homojenize ve uyumludur.

Osmanlı tarihi boyunca, Osmanlılar diğer kültürlerden çevrilen elyazması
kitaplar ile geniş bir kütüphane koleksiyonu oluşturmayı başardı. Yerli ve
yabancı el yazmaları arzusunun büyük bir kısmı 15. yüzyılda geldi. II. Mehmed
Trabzonlu Yunan bilim adamı Georgios Amirutzes'e Batlamyus'un coğrafya kitabını
tercüme ettirdi ve Osmanlı eğitim kurumları için kullanılabilir hale getirtti.
Başka bir örnek ise aslen Semerkandlı gökbilimci, matematikçi ve fizikçi olan
Ali Kuşçu; iki medresede profesördü, ve İstanbul'da sadece ölümünden önceki 2 ya
da 3 yılını yaşamasına rağmen yazıları ve öğrencilerinin faaliyetleri sonucu
Osmanlı çevrelerini etkiledi.

1577'de Takiyüddin 1580'e kadar astronomik gözlem yapacağı Takiyüddin'in
Rasathanesini kurdu. Güneş yörüngesinin dışmerkezliğini ve apsis'in yıllık
hareketini hesapladı. Rasathanesi 1580'de yıkıldı.

1660'da Osmanlı bilim adamı Tezkireci Köse İbrahim Efendi Noël Duret'in 1637'de
yazdığı Fransızca astronomik çalışmasını Arapçaya çevirdi.

Şerafeddin Sabuncuoğlu ilk cerrahi atlas yazarı ve İslam tıbbının son büyüğü.
Çalışmaları büyük ölçüde Ebû'l-Kasım Zehrâvi'nin El-Tasrif'ine dayansa da
Sabuncuoğlu kendine ait birçok yenilik getirdi. Kadın cerrahlar da ilk defa
resimlendirilmiştir.

Dakika ölçen ilk saat örneği Osmanlı saatçisi Meşhur Şeyh Dede tarafından
1702'de yapıldı.

Osmanlı'nın uğraştığı başlıca sporlar arasında güreş, avcılık, kemankeşlik (ok
atıcılığı), binicilik, cirit, Çevgan (Polo), matrak, bilek güreşi ve yüzme
bulunmaktaydı. XIX. yüzyıl sonlarında İstanbul'da yaygınlaşmaya başlayan futbol
maçları ile birlikte, Avrupa modelinde spor kulüpleri kuruldu. Bunların
başlıcaları kuruluş tarihi sıralamasıyla BJK (1903), Galatasaray (1905) ve
Fenerbahçe (1907) olmuştur. Köy gençleri, genellikle, belirledikleri bir taşı
kaldırarak, kollarını güçlendirmeye çalışırlardı. İki kişi, ağırlık kaldırma
rekabetine girecekleri zaman, bir sığır sürüsü arasına yürürler ve en besili
olanı, önce birisi omuzlarına alarak, kaldırır, sonra da, öteki, aynı hareketi
yapardı. Daha sonra, ağırlığı fazla olan, bir sığır aranırdı, içlerinden biri,
pes edene kadar bu çekişme sürer giderdi. Türkiye'de şuan her yıl Edirne'de
yağlı güreşler oynanmaktadır. Bu güreşler Osmanlı döneminden kalma yaklaşık 650
yıllık bir gelenek haline dönüşmüştür.



https://tr.wikipedia.org/wiki/Recep_Tayyip_Erdo%C4%9Fan

Recep Tayyip Erdoğan (d. 26 Şubat 1954; Beyoğlu, İstanbul), Türk siyasetçi,
Türkiye'nin 12. ve günümüzdeki cumhurbaşkanı. 2003-2014 yılları arasında 11 yıl
Türkiye başbakanlığı yapan Erdoğan, Cumhurbaşkanını halkın seçmesini onaylayan
anayasa değişikliği referandumu sonrasında 2014 yılında gerçekleştirilen seçimle
doğrudan halk oyuyla seçilen ilk cumhurbaşkanı olmuştur. 1994 ve 1998 yılları
arasında Refah Partisi'nden İstanbul büyükşehir belediyesi başkanlığı görevini
yürütmüştür. Kurucuları arasında yer aldığı Adalet ve Kalkınma Partisi'nin 12
yıl boyunca genel başkanlığı görevini sürdürmüş; genel başkanlığı sırasında
2002, 2007 ve 2011 genel seçimlerinde partisi, birinci parti olmuştur.

1976 yılında Millî Selamet Partisi Beyoğlu Gençlik Kolu Başkanlığına ve aynı yıl
İstanbul İl Gençlik Kolları Başkanlığına seçilen Erdoğan, Aksaray İktisadi ve
Ticari İlimler Yüksek Okulu'ndan 1981 yılında mezun oldu. Millî Selamet
Partisi'nin 1981'de kapatılması sonrasında, 1983'te kurulan Refah Partisi ile
siyasi hayatına devam etti. 1986 milletvekili ara seçimlerinde milletvekili,
1989 yerel seçimlerinde ise Beyoğlu belediye başkanı adayı olarak seçimlere
girse de her iki seçimde de seçilemedi. Milletvekili adayı olduğu 1991 genel
seçimlerinde ise milletvekili olmasına rağmen tercihli oy sistemi sebebiyle
Yüksek Seçim Kurulu milletvekilliğini iptal etti. 1994 yerel seçimlerinde elde
ettiği %25,19'luk oy oranı ile İstanbul büyükşehir belediye başkanı seçildi. 6
Aralık 1997'de Siirt'te düzenlenen bir açıkhava toplantısı sırasında topluluğa
yaptığı konuşmada kullandığı ifadeler sebebiyle "halkı sınıf, ırk, din, mezhep
veya bölge farklılığı gözeterek kin ve düşmanlığa tahrik ettiği" gerekçesiyle
kendisine açılan dava sonucunda 10 ay hapis cezasına çarptırıldı. Belediye
başkanlığı görevinden ayrılarak 26 Mart 1999'da girdiği cezaevinde dört ay on
gün kaldıktan sonra 24 Temmuz 1999'da tahliye edildi.

14 Ağustos 2001'de kurulan Adalet ve Kalkınma Partisi'nin kurucuları arasında
yer aldı ve partinin genel başkanlığına seçildi. Parti, girdiği ilk seçimler
olan 2002 genel seçimlerinde %34,43'lük oy oranı ile Abdullah Gül'ün
başbakanlığında 59. hükûmeti kurarken, siyasi yasağı süren Erdoğan seçimlere
girememişti. Siyasi yasağının kaldırılması için Türkiye Büyük Millet Meclisine
sunulan yasa değişikliği talebinin uygulamaya girmesiyle siyasi yasağı kalktı. 9
Mart 2003'te gerçekleştirilen ara seçimlerinde Siirt milletvekili olarak meclise
girdi. Başbakan Gül'ün istifasını sunmasıyla, 14 Mart 2003'te başbakanlık
görevine geldi. Genel başkanlığını yürüttüğü Adalet ve Kalkınma Partisi, 2007
genel seçimlerinde oyların %46,58, 2011 genel seçimlerinde ise
oyların %49,83'ünü alarak Erdoğan'ın başbakanlığında sırasıyla 60. ve 61.
hükûmetlerini kurdu. Parti ayrıca, oyların %41,67'sini aldığı 2004 yerel
seçimleri, oyların %38,39'unu aldığı 2009 yerel seçimleri ve oyların %43,40'ını
aldığı 2014 yerel seçimlerinde de en çok oy toplamayı başaran parti
konumundaydı. 2007 anayasa değişikliği referandumu sonrasında anayasada yapılan
değişiklikle birlikte cumhurbaşkanının ilk defa doğrudan halk oyuyla
seçilmesinin önü açılırken, adaylığını koyduğu 2014'te yapılan seçimlerde
aldığı %51,79'luk oy oranıyla cumhurbaşkanı seçildi ve başbakanlık ile
partisindeki görevinden ayrılarak cumhurbaşkanlığı görevine 28 Ağustos 2014'te
başladı.

Recep Tayyip Erdoğan'ın babası Ahmet Erdoğan, "Bakatalı Tayyip" olarak da
bilinen Tayyip Efendi'nin oğluydu. Recep Tayyip Erdoğan'ın 11 Ağustos 2004'teki
Gürcistan ziyaretinden birkaç ay sonra çıkan haberlerde kendisinin bu ziyaret
sırasında "Ben de Gürcüyüm, ailemiz Batum'dan Rize'ye göç etmiş bir Gürcü
ailesidir." dediği iddia edilse de 2007'de NTV'de katıldığı bir programda Gürcü
veya Ermeni kökenli olduğu yönündeki iddiaları reddederek Türk olduğunu söyledi.
Odatv, 2009'da yayınladığı habere göre dedesinin taşıdığı "Bakatalı" lakabının,
Güney Osetya'nın Tshinvali rayonuna bağlı Bagata köyü olduğu öne sürülmektedir.
Doğum tarihi net olarak bilinmeyen Ahmet Erdoğan'ın mezar taşında 1321 (Rumi
takvime göre 1905-1906) yazarken, kimlik bilgilerinde 1905 yazmaktadır.
Güneysu'dayken Havuli ile gerçekleşen ilk evliliğinden Mehmet (1926-1988) ve
Hasan (1929-2006) isimli iki erkek çocuğu olan Ahmet Erdoğan, bir süre sonra
İstanbul'a yerleşirken eşini ve çocuklarını Güneysu'da bıraktı. İstanbul'a
geldikten bir süre sonra Şirket-i Hayriye'ye giren ve kıyı kaptanı olarak
çalışmaya başladı. Havuli ile olan evliliği devam ederken, Mehmet ile Havva'nın
kızı Tenzile Mutlu'dan (evlendikten sonra Erdoğan, 1924-2011) Recep Tayyip,
Mustafa (d. 1958) ve Vesile (d. 1965) adlı üç çocuğu oldu. Havuli 1980'de vefat
edince Ahmet Erdoğan ile Tenzile Mutlu arasında resmî nikah yapıldı. 26 Şubat
1954'te İstanbul'un Beyoğlu ilçesindeki Kasımpaşa semtinde doğan Recep Tayyip
Erdoğan; Tayyip adını dedesinden, Recep adını ise doğduğu günün Hicrî takvime
göre Recep ayına denk gelmesinden dolayı aldığı belirtilse de; doğduğu gün Hicrî
takvime göre Recep ayına denk gelmemektedir.

Kendisiyle yapılan bir röportajda çocukluk döneminde simit ve su sattığını ifade
eden Erdoğan, kendisi hakkında hazırlanan Ustanın Hikayesi belgeselinde ise
çocukluğunda yaz aylarında gittiği Rize'de çay ve fındık topladığını aktarmıştı.
İlkokul eğitimini aldığı Kasımpaşa'daki Piyalepaşa İlkokulu'ndan 1965'te, lise
eğitimini aldığı ve yatılı olarak okuduğu Fatih'teki İstanbul İmam Hatip
Lisesi'nden ise 1973'te mezun oldu. İstanbul İmam Hatip Lisesi'nde okuduğu
dönemde Camialtıspor'da amatör olarak futbol oynadı. İmam hatip mezunlarının
üniversiteye girme konusunda uygulanan kısıtlamalar nedeniyle liseyi dışarıdan
bitirme sınavlarına girerek fark derslerini verdi ve 1973 Ekim'inde Eyüp
Lisesi'nden mezun olarak ikinci bir lise diploması aldı. Aynı yıl, İstanbul
İktisadi ve Ticari İlimler Akademisine bağlı olan Aksaray İktisadi ve Ticari
İlimler Yüksek Okuluna girdi. Temmuz 1974'te İETT'de geçici işçi statüsüyle işe
alınırken, kurumun futbol takımında da futbolculuk yapmaya devam etti. 18
Haziran 1981 tarihli istifa mektubuyla İETT'deki görevinden ayrıldı. Bu dönemden
sonra bir süre amatör takımlardan Erokspor'da futbol oynadı. 1977-1978
eğitim-öğretim döneminde İstanbul İktisadi ve Ticari İlimler Akademisi
bünyesindeki yüksekokullar İstanbul İktisadi ve Ticari İlimler Akademisi Ticari
Bilimler Fakültesi adı altında birleştirilirken, Erdoğan Şubat 1981'de buradan
mezun oldu. Bu kurum daha sonraları, 1982 Temmuz'unda kurulan Marmara
Üniversitesi'ne bağlanarak Marmara Üniversitesi İktisadi ve idari Bilimler
Fakültesi adını alırken, Erdoğan'ın diploması da bu kurumdandır.

Lise yıllarında Millî Türk Talebe Birliğine girdi. 1975'te Millî Selamet Partisi
(MSP) Beyoğlu Gençlik Kolu Başkanlığına, 1976 yılında ise Millî Selamet Partisi
İstanbul İl Gençlik Kolları Başkanlığına seçildi. Millî Selamet Partisi'nin 12
Eylül Darbesi sonrasında kapatılmasına kadar bu görevini sürdürdü. 1982
Mart'ında zorunlu askerlik görevini gerçekleştirmeye başladı. Dört aylık
acemiliğini İstanbul'un Tuzla ilçesindeki Tuzla Yedek Subay Piyade Okulu'nda
yapmasının ardından kıt'a hizmetini Kâğıthane'deki 3. Kolordu 6. Piyade Tümeni
77. Piyade Alayı Karargâh Servis Bölüğü'nde, kantinlerin idaresinden sorumlu
subay olarak gerçekleştirdi.

19 Haziran 1983'te kurulan Refah Partisi ile siyasete geri döndü ve 1984 yılında
Beyoğlu ilçe başkanı oldu. Ertesi yıl düzenlenen genel kongrede Merkez Karar ve
Yürütme Kurulu üyesi seçilirken, aynı yıl partinin İstanbul il başkanlığına
getirildi. 28 Eylül 1986'daki milletvekili ara seçimlerine Refah Partisi'nin
İstanbul adayı olarak girse de seçilemedi. 26 Mart 1989'daki yerel seçimlerde
Beyoğlu belediye başkan adayı oldu. %22,83 oranında oy toplayan Erdoğan, %29,29
oranında oy alan Sosyaldemokrat Halkçı Parti adayı Hüseyin Aslan'ın gerisinde
kalarak belediye başkanı seçilemedi. Sonuç birleştirme tutanaklarında usulsüzlük
olduğunu öne sürerek seçim sonuçlarına itiraz eden Erdoğan, İlçe Seçim Kurulu
Başkanı 2. Asliye Ceza Mahkemesi Hakimi Nazmi Özcan'a hakaret ettiği
gerekçesiyle Özcan tarafından mahkemeye verildi ve 18 aydan 2 yıla kadar hapis
cezası istemiyle yargılandı. Beyoğlu 1. Asliye Ceza Mahkemesinde görülen davanın
duruşmalarına katılmayan Erdoğan hakkında gıyabi tutuklama kararı çıkarıldı.
Yaklaşık bir ay sonra, 27 Nisan günü tutuklandı ve bir hafta kadar Bayrampaşa
Cezaevi'nde kaldıktan sonra 500 bin lira kefaletle serbest bırakıldı. Mahkeme
ise kendisini "hakime hakaret" suçundan altı ay hapis ve 20 bin lira para
cezasına çarptırsa da, Türk Ceza Kanunu'nun 72. maddesi gereğince hapis cezası
tecil edilerek 920 bin liralık para cezasına çevrildi.

20 Ekim 1991'deki genel seçimlerine Refah Partisi'nin İstanbul 6. bölge 1.
sıradan adayı olarak girdi. Seçimlere Milliyetçi Çalışma Partisi ve Islahatçı
Demokrasi Partisi ile ittifak yaparak giren Refah Partisi, İstanbul'dan %16,73
oranında oy aldı. 19. dönem milletvekili olarak Türkiye Büyük Millet Meclisi'ne
giren Erdoğan, ilk kez uygulanan seçmenlerin parti milletvekillerini sıralamaya
bakmadan tercih edebildiği tercihli oy sisteminde seçmenlerin tercihini ikinci
sıradaki aday Mustafa Baş'tan yana kullanması sebebiyle, sonuçların belli
olmasından birkaç gün sonra Erdoğan'ın milletvekilliği Baş'a geçti. Sandıklardan
Erdoğan'a yaklaşık 9 bin tercihli oy çıkarken, Baş'a yaklaşık 13. bin oy
çıkmıştı.

27 Mart 1994'teki yerel seçimlerde İstanbul büyükşehir belediye başkanlığı
adaylığı için Refah Partisi; Erdoğan, Ali Coşkun, Nevzat Yalçıntaş, Temel
Karamollaoğlu ve Veysel Eroğlu için kamuoyu araştırması yaptırmıştı. 15 Ocak
1994 günü parti başkanı Necmettin Erbakan tarafından Erdoğan'ın İstanbul
büyükşehir belediye başkanı adayı olacağı açıklandı. Seçimlerde Erdoğan %25,19
oy oranı alarak İstanbul Büyükşehir Belediyesi Başkanı seçildi. Belediye
başkanlığı döneminde 4 milyar dolarlık yatırım gerçekleştirdi. Kentin trafik ve
ulaşım açmazına karşı 50'den fazla köprü, geçit ve çevre yolu inşa edildi.

Başkanlık dönemine ilişkin olarak 18 dosyadan İstanbul Devlet Güvenlik
Mahkemesi'nde dava açıldı. Bunlardan bazıları Akbil, İsfalt, İstaç ve İdo ile
ilgili yolsuzluk davalarıdır. Bu davalar, milletvekili olduğunda dokunulmazlığı
nedeniyle dokunulmazlığı süresince donduruldu.

6 Aralık 1997'de Siirt'te düzenlenen bir açıkhava toplantısı sırasında topluluğa
yaptığı konuşmada, Ziya Gökalp'ın 1912 yılında Balkan Savaşı'ndaki Türk askerler
için yazdığı "Asker Duası" adlı şiirinin sonradan değiştirilmiş bir sürümünden
bir dörtlük okudu. Okuduğu dörtlüğün bu şekliyle Gökalp'e ait olduğunu iddia
eden Erdoğan, konuyla ilgili olarak "konuşmamın bütünü incelendiğinde millî
birlik ve beraberlik mesajım verildiği görülür" demişti. Daha sonraları
Erdoğan'ın okuduğu sürümün, Türk Standardları Enstitüsünün 1994'te çıkarttığı
Türk ve Türklük kitabında bulunduğu ortaya çıktı ancak kim tarafından
değiştirildiği anlaşılamadı.

Konuşmayla ilgili olarak bir inceleme başlatıldı ve Yargıtay Cumhuriyet
Başsavcısı Vural Savaş, Erdoğan'ın konuşmasının yer aldığı görüntüleri
inceledikten sonra, Refah Partisi'nin kapatılması istemiyle açılan davayı
görüşen Anayasa Mahkemesi Başkanlığına iletti. Diyarbakır Devlet Güvenlik
Mahkemesi Başsavcılığı, Erdoğan hakkında Türk Ceza Kanunu'nun 312/2 maddesine
göre "halkı din ve ırk farkı gözeterek kin ve düşmanlığa açıkça tahrik etmek"
suçlamasıyla hazırladığı iddianamesini 12 Şubat 1998'de tamamladı. Bir yıldan üç
yıla kadar hapis istemiyle dava açılan Erdoğan'ın yargılanmasına 31 Mart 1998
günü başlandı. 21 Nisan 1998'de sonuçlanan dava, Erdoğan'ın iddianamede
bahsedilen suçu işlemesiyle sonuçlandı ve Erdoğan'a bir yıl hapis ile 860 bin TL
ağır para cezası verildi. Daha sonra kendisini duruşmadaki hâli ve tavrı göz
önüne alınarak cezası 10 ay hapis ve 176 milyon 666 bin 666 TL para cezasına
çevrildi. 3 Haziran'da açıklanan gerekçeli karara göre Erdoğan, "Siirt'te
yaptığı konuşmayla dindar ve dindar olmayan diye bölünen kesimler arasındaki
gerginliği canlı tutmayı amaçlamakta"ydı. "Bunları inanç birliği maksadıyla
söyledim" şeklindeki ifadesinin inandırıcı bulunmadığı belirtilirken, "benim
referansım İslam'dır" diyerek topluluğu inanan ve inanmayan olarak ayırdığı
belirtildi. "Cezanın ertelenmesine yer olmadığı" ibaresinin de yer aldığı
kararın bir aykırı oya karşılık oy çokluğuyla alındığı ve Yargıtay'a
başvurulabileceği kaydedildi. Mahkemenin aldığı karar 23 Eylül'de Yargıtay 8.
Ceza Dairesi tarafından, bire karşı dört oyla onaylandı. Kararın ardından
kendisine siyasi yasak getirilen Erdoğan, herhangi bir partiyle birlikte veya
bağımsız olarak herhangi bir seçime katılamayacaktı. 25 Eylül'de Yargıtay
tarafından açıklanan gerekçeli kararda Erdoğan'ın söylemlerinin "savaş çağrısı"
niteliği taşıdığı belirtilmekteydi. Ceza infaz yasası gereği hapis cezası 4 ay
10 güne inerken, çeşitli ertelemeler sonrasında İstanbul büyükşehir belediye
başkanlığı görevini bırakarak 26 Mart 1999 günü Kırklareli'nin Pınarhisar
ilçesindeki Pınarhisar Cezaevi'ne girdi. 24 Temmuz 1999'da ceza süresini
tamamlayarak cezaevinden tahliye edildi.

Fazilet Partisi'nin, Anayasa Mahkemesi tarafından daimi kapatılmasının ardından,
bağımsız kalan milletvekilleri, yeni parti kurma çalışmalarını "gelenekçiler" ve
"yenilikçiler" olarak adlandırılan iki kanattan sürdürdü. "Millî Görüş'çü"
olarak adlandırılan kanat, Recai Kutan'ın genel başkanlığında 20 Temmuz 2001'de
Saadet Partisi'ni kurarken, "değişimci" kanat da, Tayyip Erdoğan liderliğinde 14
Ağustos 2001'de, Adalet ve Kalkınma Partisi'ni kurdu ve Tayyip Erdoğan, parti
genel başkanlığına seçildi. Erdoğan "biz gömleğimizi değiştirdik" ifadesiyle
muhafazakarlardan büyük tepki aldı. Kurulan Adalet ve Kalkınma Partisi, 3 Kasım
2002 seçimlerinde kayıtlı 41.291.568 seçmenin oy kullanan 32.652.702 kişisi
içinden 10.770.704 adet oy alarak %34,29 ile birinci parti oldu.

Erdoğan, siyasi yasağı bulunduğu için seçimlere giremedi ve milletvekili
seçilemedi. Seçim sonrasındaki 58. Hükûmet, Abdullah Gül başbakanlığında
kuruldu. Bu hükûmet döneminde Erdoğan'ın siyasi yasağının kaldırılması için
Türkiye Büyük Millet Meclisine yasa teklifi sunuldu. Bu yasa değişikliği TBMM
tarafından oy çokluğuyla kabul edilse de Cumhurbaşkanı Ahmet Necdet Sezer yasayı
"öznel, somut ve kişisel" olduğu gerekçesiyle veto etti. Daha sonra aynı yasa
değiştirilmeden mecliste tekrar kabul edildi ve Cumhurbaşkanı Sezer yasa
değişikliğini bu kez onayladı. Bu yasanın kabulüyle Erdoğan'ın milletvekili
seçilmesi için yasal bir engel kalmadı. Seçimlerde Siirt milletvekili seçilen
Fadıl Akgündüz'ün milletvekilliğinin düşürülmesinin ardından Siirt'teki
seçimlerin tekrar edilmesi kararlaştırıldı. Seçimlerde Adalet ve Kalkınma
Partisi'nin ilk sıradaki adayı Mervan Gül'ün adaylıktan çekilmesi ile Erdoğan
partinin birinci adayı olarak Siirt seçimlerine girdi ve oyların %85'ini alarak
kazandı.

Erdoğan'ın milletvekili seçilmesinin ardından başbakan Abdullah Gül, Erdoğan'ın
başbakan olması için Cumhurbaşkanı Sezer'e istifasını sundu. Sezer bu kez
hükümeti kurma görevini Erdoğan'a verdi ve genel seçimlerden yaklaşık üç ay
sonra Erdoğan başkanlığında 59. Hükümet kuruldu. 22 Temmuz 2007 tarihinde
yapılan 23. Dönem Milletvekili Seçimlerinde %46,6 oy alarak 341 milletvekili
çıkaran Adalet ve Kalkınma Partisi, Recep Tayyip Erdoğan'ı başbakanlık koltuğuna
ikinci kez taşıdı. 12 Haziran 2011 tarihinde 24. Dönem Milletvekili Seçimlerinde
oy yüzdesini %49,83'e çıkarmış ve Türkiye genelinde 21.399.082 oy alarak
toplamda 327 milletvekili ile üçüncü kez hükümet kurma yetkisini kazanmıştır.

2003 yılı sonunda ülke genelindeki bölünmüş devlet ve il yolların toplam
uzunluğu 4.387 km, otoyolların uzunluğu ise 1.714 km iken; 2013 yılı itibarıyla
sırasıyla 16.420 km ve 530 km'lik yol inşasıyla bu uzunluklar sırasıyla
20.807 km ve 2.244 km'ye ulaştı. Erdoğan'ın cumhurbaşkanı olması sonrasında
başbakanlık görevinden ayrıldığı dönem de dahil olmak üzere 2014 yılı itibarıyla
471 km'lik bölünmüş devlet ve il yolu inşası gerçekleştirildi. 1993 yılında
inşası başlamış olan Bolu Dağı Tüneli ve 2000 yılında inşasına başlamış olan
Nefise Akçelik Tüneli 2007'de tamamlandı, 2011'de ise halen yapımı devam eden
Avrasya Tüneli ve Konak Tüneli'nin temelleri atıldı. Konak Tüneli'nin inşası 24
Mayıs 2015'te tamamlandı. Türkiye'nin ilk denizaltı tüneli olan ve İstanbul
Boğazı'nın altından geçen Marmaray'ın 2004'te başlayan inşası 2013'te
tamamlandı. 2003-2014 yılları arasında devlet ve il yollarında 41,2 km
uzunluğunda 84 tek tüp tünel, 86,9 km uzunluğunda 46 çift tüp tünel; otoyollarda
1 km uzunluğunda tek tüp tünel ve 21,1 km uzunluğunda 12 çift tüp tünel; tüm
yollarda ise toplam 64,3 km uzunluğunda 151 tek tüp tünel ve 135,8 km
uzunluğunda 75 çift tüp tünel hizmete girdi. 2013'te, İstanbul Boğazı üzerindeki
üçüncü köprü olan Yavuz Sultan Selim Köprüsü ile İzmit Körfezi üzerindeki İzmit
Körfez Köprüsü'nün inşalarına başlandı. 2003-2013 yılları arasında toplam
uzunluğu 114,2 km'yi bulan 1.608 köprü inşa edilirken, 609 köprünün bakım ve
onarımı tamamlandı. 2014 yılı itibarıyla inşa edilen köprülerin toplam uzunluğu
120,6 km'ye, toplam sayısı 1.669'a, bakım ve onarımı yapılan köprü sayısı ise
732'ye ulaşmıştı. İlk hattı 2009'da Ankara-Eskişehir arasında devreye giren
Yüksek Hızlı Tren daha sonraları çeşitli illere yayıldı.

2002'de 25 olan ülkedeki havalimanı sayısı, Erdoğan'ın başbakanlığı döneminde
inşası tamamlanan 27 havalimanıyla birlikte 52'ye yükseldi. Uluslararası
seferlerin düzenlendiği Hatay Havalimanı, Şanlıurfa GAP Havalimanı ve Eskişehir
Anadolu Havalimanı 2007'de, Zafer Havalimanı ise 2012'de açılırken;
İstanbul'daki üçüncü havalimanının inşasına 2014'te başlandı.

Mart 2014 itibarıyla, Erdoğan'ın başbakanlığı döneminde 18'i hidroelektrik
santrali olmak üzere 268 baraj inşa edildi.

138 ayrı yerleşim biriminde kentsel dönüşüm yapılarak TOKİ önderliğinde toplu
konutlar yapıldı.

2008'de hizmete giren e-Devlet uygulamasıyla halkın, çeşitli devlet hizmetlerine
İnternet üzerinden ulaşabilmesi sağlandı.

2008'de Türksat 3A, 2014'te Türksat 4A haberleşme uyduları, 2012'de ise
Türkiye'nin ilk yer gözlem uydusu Göktürk-2 uzaya gönderildi.

2002 yılında eğitime ayrılan bütçe 11.3 milyar TL iken 2014 yılında yaklaşık 7
katına çıkarak 78.5 milyar TL'ye ulaştı. 2003 yılında UNICEF işbirliğiyle
başlatılan "Haydi Kızlar Okula!" kampanyasıyla ülkedeki kızların okula gitmesi
ve eğitim seviyesindeki cinsiyet dengesizliğinin giderilmesi amaçlandı. Kampanya
sayesinde 2002'de %87 olan kız çocuğu okullaşma oranının geçen
yıl %96 seviyesine yükseldi.

2003 yılında 70 olan üniversite sayısı, 2008 yılı sonunda doğru 130'un üstüne
çıkarak ülkedeki 81 il de en az bir üniversiteye sahip oldu. 2012 yılında bu
sayı 186'ya ulaştı. 2008'de, 2010'da başlatılan Fatih Projesi kapsamında çeşitli
okullardaki bazı sınıflara akıllı tahta konuldu ve bazı öğrencilere tablet
bilgisayar dağıtıldı. 2012-2013 eğitim-öğretim döneminde itibaren uygulanan
4+4+4 eğitim sistemiyle birlikte 8 yıllık kesintisiz zorunlu eğitim yerine 12
yıllık zorunlu kademeli eğitim sistemine geçildi.

AK Parti iktidara gelmeden önce Kara Çarşamba olarak da bilinen 2001 Türkiye
ekonomik krizi yaşanmıştır. Türkiyenin Şubat 2001 finansal krizi, beklenmedik
ölçüde ekonomik daralmayla sonuçlanmasının ötesinde, ülkenin orta vadeli
perspektifini değiştiren yeni koşulları da beraberinde getirmiştir.

Erdoğan'ın Başbakanlık görevine başladığı 2003 yılından 2009'a kadar Türkiye
ekonomisi büyüme göstermiş ve Türkiye'nin GSMH'si Dünya
toplamının %1,11'inden %1,37'sine yükselmiştir. Bu oranla Türkiye, AB ülkeleri
arasında en iyi performansı yakaladı. Ayrıca Erdoğan'ın başbakanlığı döneminde
Türkiye'nin Uluslararası Para Fonu'na olan borcu bitirildi. Erdoğan'ın
performansı  Cumhuriyetin diğer dönemleriyle kıyaslandığında da ‘kuruluş
yılları’ özelliği taşıyan Atatürk dönemi hariç, en yüksek performanslardan
biridir.  Siyasi istikrar sağlandı, ekonomi güçlendi ve sosyal refah seviyesi
ciddi oranlarda yükseldi.

Türk ekonomisinde uluslararası krizi takiben 2008’in son çeyreğinde durgunluk
başladı. Ekonomik durgunluk bir yıl sürdü, Türk ekonomisinde güçlü bir küçülmeye
sebep oldu ve işsizlik oranını yüzde 10’dan yüzde 14’e kadar yükseltti. 2010 ve
2011’de GSYH sırasıyla yüzde 9 ve yüzde 8’den daha fazla büyüdü; Türkiye’yi, Çin
Halk Cumhuriyeti'nden sonra dünyada en fazla büyümeyi sağlayan ikinci ülke
konumuna yükseltti. Bu büyüme, işsizlik oranının kriz öncesi seviyesine
düşmesini sağladı. 2011'e gelindiğinde, cari işlemler açığı %10’luk oranla
tarihinin en yüksek noktasına ulaşarak dünya rekorunu da kırdı. Türk lirası'nın
değeri, aşırı sermaye girişinin etkisiyle yükseldi. AK Parti Hükümeti,
“ekonomiyi yeniden dengeleme” adlı bir uyum operasyonu yapmaya karar verdi.
Bütçedeki eğitim payı 2002’de yüzde 10’dayken, 2011’de yüzde 15’e yükseldi;
sağlık harcamalarının payı da yüzde 2.6’dan yüzde 5.8’e yükseldi. Bu zaman
içerisinde GSYH reel olarak yüzde 50’den fazla yükseldiği için, eğitim ve sağlık
harcamalarının reel artışın GSYH içindeki pay artışlarından daha fazla oldu.

Ekonomik iyileşmelere karşın yüksek cari açık eleştiri aldı. Türkiye 2013
yılında 65 milyar dolarlık cari açık verdi. 2002 yılında %-2’lerde olan cari
açık 2014’te %-7,9’a yükseldi. 2002’de 51.6 milyar dolarlık ithalat yapan
Türkiye, 2013’te 245.6 milyar dolarlık ihtahalat gerçekleştirdi. İthalat 4.7 kat
artmış oldu. 2002’de 129.6 milyar dolar olan dış borç stoku 2013 sonu itibariyle
372.7 milyar dolara yükseldi. 2002'de 184.8 milyon dolar olan Toplam Millî
gelir, 2013’te bu rakam 800 milyar doları aştı.

2009'da Başbakan Erdoğan yönetimindeki hükûmet, çeyrek asırdır süren ve resmî
rakamlara göre 40 binden fazla kişinin hayatını kaybetmesine yol açan
Türkiye-PKK çatışmasını bitirmeye yardım edecek bir plan duyurdu. Avrupa Birliği
tarafından da desteklenen çözüm süreci planıyla birlikte tüm medya yayınlarında
ve siyasi kampanyalarda Kürtçe kullanımına izin verildi, ayrıca daha önceden
Türkçe isimlerle değiştirilen Kürtçe şehir ve kasaba isimlerinin yeniden
yapılandırılması kararı alındı. Konuyla ilgili olarak Erdoğan, "Türkiye'nin
gelişmesine, büyümesine engel olan kronik sorunları çözmek için cesur bir adım
attık." diye konuştu. Ayrıca çıkarılan yasayla birlikte silah bırakan PKK
mensuplarının eve dönüşleri ile sosyal yaşama katılım ve uyumlarının temini için
gerekli tedbirlerin alınması kararlaştırdı. 23 Kasım 2011'de Ankara'daki bir
televizyon konuşması sırasında Erdoğan, birçok Alevi ve Zazanın öldürüldüğü
Dersim Katliamı için özür diledi.

Erdoğan'ın başbakanlık dönemi sırasında 1991 Terörle Mücadele Kanununun geniş
kapsamlı yetkileri azaltıldı ve demoktratik standartları ilerleterek özelde
etnik ve dini azınlık haklarını genişletmeyi amaçlayan demokratik açılım süreci
başlatıldı. Ancak süreç uzun sürmedi; Avrupalı yetkililer süreç sonrasında
özellikle ifade özgürlüğü, basın özgürlüğü ve Kürt azınlık hakları gibi
konularda daha otoriter yöntemlere dönüldüğünü ifade ettiler. Aktivistlerin LGBT
haklarının kamusal alanda tanınması için yaptığı talepler hükûmet tarafından
reddedildi ve ülkenin LGBT topluluğu kabine üyeleri tarafından yapılan
hakaretlere maruz kaldı.

Sınır Tanımayan Gazeteciler, Erdoğan'ın başbakanlığının son dönemlerinde basın
özgürlüğü konusunda sürekli bir düşüş gözlemledi; Basın Özgürlüğü Endeksi'nde
basın özgürlüğü konusunda Erdoğan'ın ilk dönemlerinde 100. sırada olan Türkiye,
2013'te 179 ülke arasında 154. sıraya düştü. Freedom House ise bir dönem
iyileşme gözlemleyerek ülkenin 2006'da 48/100 olan Basın Özgürlüğü Puanı'nı
2012'de 55/100 olarak değiştirdi.

2011'de Erdoğan ve hükûmeti, 1930'larda devlet tarafından el konan Hristiyan ve
Yahudi azınlık mülklerinin iadesi konusunda yasal düzenlemelere gitti.
Sonrasında hükûmet, toplamda ABD$2 milyar değerindeki mülklerin azınlıklara
aktarıldığını duyurdu.

17 Aralık 2013 tarihinde Cumhuriyet Savcısı Celal Kara ve İstanbul Emniyet
Müdürlüğü Organize Suçlarla Mücadele ve Mali Şube Müdürlüğü ekipleri, aralarında
iş adamları, bürokratlar, banka müdürleri, kamu görevlileri ve 61. Türkiye
Hükûmeti kabine üyesi üç bakanın oğullarının olduğu 47 kişinin, "rüşvet, görevi
kötüye kullanma, ihaleye fesat karıştırma ve kaçakçılık" suçlarını işledikleri
iddiasıyla gözaltına alındığı soruşturma başlattı. Olaydan ardından soruşturmayı
yürüten savcılar, adli kolluk amirleri ve memurlarının ciddi bir kısmının görev
yerleri Türkiye Cumhuriyeti İçişleri Bakanlığınca değiştirildi veya görevden
alındı. 29 Ocak 2014'te soruşturma savcısı Celal Kara, 11 Şubat 2014 tarihli
HSYK kararnamesi ile de soruşturma iznini veren İstanbul Cumhuriyet
Başsavcıvekili Zekeriya Öz'ün aralarında bulunduğu 166 hakim ve savcının görev
yeri değiştirilmiş, Erdoğan kamuoyunda "rüşvet skandalı" olarak adlandırılan bu
soruşturmayı hükûmetine karşı yapılmış bir darbe girişimi olarak niteledi. Daha
sonra Gülen Hareketi'ne bağlı dershanelerin kapatılması yönündeki girişimler ve
3 bakanın 17 Aralık soruşturması sonrası istifası ile AK Parti ve Gülen Hareketi
arasında açık bir çatışma süreci başlamış, Erdoğan 17 Aralık soruşturması ve
iddialarını "Türkiye içi ve dışındaki karanlık çevrelerin oyunları" olarak
değerlendirmiştir.

2007 Türkiye cumhurbaşkanlığı seçimi'nde seçilen Türkiye Cumhuriyeti'nin 11.
Cumhurbaşkanı Abdullah Gül'ün görev süresi 2014 yılında dolduğundan, 2007
Türkiye anayasa değişikliği referandumu gereği Türkiye'de ilk kez cumhurbaşkanı
halk tarafından doğrudan seçilmiştir.. İlk turu 10 Ağustos 2014 tarihinde olacak
bu seçim için Cumhuriyet Halk Partisi ve Milliyetçi Hareket Partisi çatı adayı
olarak Ekmeleddin İhsanoğlu'nu, HDP ise Selahattin Demirtaş'ı adayları olarak
belirlemiştir. 1 Temmuz 2014 tarihinde AK Parti Genel Başkan Yardımcısı ve eski
TBMM Başkanı Mehmet Ali Şahin, AK Partili bütün milletvekillerinin imzası
alınarak Cumhurbaşkanı adaylarının Recep Tayyip Erdoğan olduğunu açıkladı.
Erdoğan'ın açıklamadan sonra olan konuşmasında ilk defa kullanılan Erdoğan
logosu, Amerika Birleşik Devletleri Başkanı Barack Obama'nın 2008 ABD başkanlık
seçimleri'nde kullandığı logoya benzetilmiştir. Seçim kampanyasında kullanılan
slogan ''Milletin Adamı Erdoğan'' şeklinde oldu. Seçimde Erdoğan %51,79 oy
oranıyla birinci sırada, İhsanoğlu %38,44 oy oranıyla ikinci sırada ve
Demirtaş %9,76 oy oranıyla üçüncü sırada yer aldı.

Erdoğan, 28 Ağustos 2014'te yemin etti ve Türkiye'nin on ikinci cumhurbaşkanı
olarak göreve başladı. Bıraktığı başbakanlık koltuğunu ise 29 Ağustos'ta yeni
başbakan Ahmet Davutoğlu doldurdu. %51,79 oranında oy aldığı cumhurbaşkanlığı
seçimlerinde aldığı oyun beklenenden az olduğu eleştirilerine "Peygamber
efendimizi bile desteklemeyenler oldu. Bizi de %52 destekledi." diye cevap
verdi.

Erdoğan, Ankara'daki Atatürk Orman Çiftliği'nin yaklaşık 50 dönümü kullanılarak
inşa edilen ve başlarda Ak Saray olarak adlandırılan yeni Cumhurbaşkanlığı
Sarayı'nın inşası yüzünden birçok eleştiri topladı. Bir sit alanı olarak korunan
Atatürk Orman Çiftliği'nde inşaat yasağı bulunduğu için sarayın inşasının
durdurulmasına dair çeşitli mahkeme kararları çıksa da inşaat tamamlandı.
Muhalefet, bunu hukukun üstünlüğünün açıkça ihlal edilmesi olarak değerlendirdi.
Proje; inşaat sürecinde yolsuzluk, yaban hayatına zarar verilmesi ve yeni yollar
yapılması için çiftlikteki hayvanat bahçesinin tahribi gibi konularda sert
eleştirilere ve iddialara maruz kaldı. Ayrıca inşasını yasa dışı olarak
değerlendiren muhalifler tarafından 'Kaç-Ak Saray' olarak adlandırıldı.

Saray başta ülkenin başbakanları için yeni bir merkez olarak tasarlandı. Ancak
cumhurbaşkanlığı görevine başlaması üzerine Erdoğan, sarayın cumhurbaşkanı
tarafından Çankaya Köşkü yerine yeni merkez olarak kullanılacağını duyurdu.
Çankaya Köşkü ise yeni başbakanlık merkezi olarak değiştirildi. Çankaya, ülke
kurulduğundan bu yana cumhurbaşkanları için sembolik bir merkez olduğu için bu
olay, tarihi bir değişiklik olarak görüldü. Yaklaşık 1.000 odası olan ve
maliyeti $350 milyon (€270 milyon) tutan saray, maden kazalarının ve işçi
haklarının ülke gündemine hâkim olduğu bir süreçte ortaya çıkması ve
kullanılmaya başlanması yüzünden büyük eleştirilere yol açtı.

29 Ekim 2014'te Erdoğan, ülkenin 91. kuruluş yıl dönümünü anmak için düzenlenen
Cumhuriyet Bayramı resepsiyonunu yeni Cumhurbaşkanlığı Sarayı'nda yaparak
sarayın açılışını da resmen gerçekleştirmiş olacaktı ancak bazı davetli
katılımcıların etkinliği boykot edeceğini açıklaması ve Ermenek maden kazasının
gerçekleşmesi yüzünden resepsiyon iptal edildi.

Kamuoyunda ilk olarak, Ocak 2015'de Başbakan Ahmet Davutoğlu tarafından
açıklanan ancak hayata geçirilemeyen 'şeffaflık paketi' ve 17 Aralık Yolsuzluk
soruşturmasında adı geçen 4 bakanın yüce divana gönderilmesi hususlarında
Davutoğlu-Erdoğan arasında gerginlik çıktığı iddia edilmişti. Mayıs 2016'da
Pelikan dosyası adlı blog, ikili arasındaki gerginliği Erdoğan yanlısı bir bakış
açısıyla detaylı bir şekilde maddelendirdi. 4 Mayıs'ta Erdoğan ile Davutoğlu
arasında yapılan görüşmeden kısa süre sonra AK Parti, olağanüstü kongre kararı
alarak Davutoğlu'nun parti başkanlığına aday olmadığı bir kongre düzenledi ve
Davutoğlu başbakanlıktan çekilerek yerine Binali Yıldırım getirildi.
Davutoğlu'nun Erdoğan ile görüşmesinin hemen sonrasında görevden çekilmesi
muhalifler tarafından Erdoğan'ın Cumhurbaşkanlığı Sarayı'na gönderme yapan
"Saray Darbesi" tanımlamasıyla anıldı.

15 Temmuz 2016 tarihinde Türk Silahlı Kuvvetleri bünyesinde kendilerini Yurtta
Sulh Konseyi olarak tanımlayan bir grup asker tarafından askerî darbe girişimi
gerçekleştirildi. Erdoğan, CNN Türk kanalında telefon ile gerçekleştirdiği
görüntülü konuşmada darbecilere hiçbir şekilde imkan tanınmayacağını ifade
ederek halkı darbeye tepki göstermek için sokağa çıkmaya davet etti. Çağrının
ardından, Türkiye'nin birçok ilinde darbe karşıtı protesto gösterileri
düzenlendi. 16 Temmuz sabahı, darbe girişimi bastırıldı ve askerler silahları
ile birlikte teslim oldu.

Darbe girişiminin bastırılması sonrası Erdoğan, Amerika Birleşik Devletleri
Başkanı Barack Obama'ya seslenerek Fethullah Gülen'in terör örgütü lideri
sıfatıyla Türkiye'ye iade edilmesi çağrısında bulunarak yapının mensuplarının da
kararlılıkla ve ivedilikle devlet kurumlarından temizleneceğini belirtti.

13 Eylül 2005 tarihinde Kütahya'da bulunan Erdoğan'ın minübüsüne ekmek arasına
sakladığı bıçağı ile binmeye çalışan şahıs polis tarafından yakalanıp etkisiz
hale getirilmiştir. Üzerinde yapılan aramada mermi dolu bir poşet ve içi mermi
ile dolu silah ele geçirilmiştir. Silah üzerinde yapılan incelemede kuru sıkıdan
bozma bir silah olduğu tespit edilmiştir. Sanığı eski MHP milletvekili Ali
Güngör'ün isteği üzerine kızı Hatice Burcu Güngör savunmuştur. 17 Kasım 2006'da
sonuçlanan davada Mustafa Bağdat, 11 yıl hapis cezasına çarptırılmıştır.
Sonrasında Amerika'dan gönderilen bir e-posta ile bombalı araç kullanılarak
yapılması planlanan bir saldırıdan daha bahsedilmiş ve bu suikast
engellenmiştir. Bu saldırı o dönemin MİT çalışanları ve bazı Türk bilişim
profesyonelleri tarafından detaylıca incelenmiştir. 7 Şubat 2011'de Erdoğan'ın
hastaneye kaldırması sırasında Adalet Bakanlığından MİT Müşteşarı Hakan Fidan'ı
arayarak çağırmışlardır. Fidan, Erdoğan'ın isteği üzerine Adliye'ye gitmemiştir.

14 Ocak 2000 tarihinde Avustralya'nın Melbourne şehrinde yayın yapan SBS
radyosuna verdiği mülakatta kendisini Abdullah Öcalan ile karşılaştıran bir
kişiye "Sayın Öcalan şu an, düşüncelerinin değil, almış olduğu kellelerin
hesabını veriyor. Bense düşüncelerimden dolayı 4 ay hapis yattım, aramızdaki
fark çok büyük." şeklinde cevap verdi. Hayatını kaybedenlerden "kelle" diye söz
etmesi ve Öcalan'a "sayın" demesi nedeniyle eleştirildi. Şehit Anaları Derneği
tarafından sembolik bir manevi tazminat davası açıldı. Davacıların avukatlığını
Kemal Kerinçsiz'in yaptığı davada, İstanbul Kartal 2. Sulh Hukuk Mahkemesi
Aralık 2007 tarihinde Erdoğan'ın 3 kuruş tazminat ödemesine karar verdi. Hâkim,
kararında şehitlere kelle ve yasa dışı silahlı örgüt liderine sayın denmesinin
dil sürçmesi olamayacağına hükmetti. Erdoğan kararı temyiz etti. Yargıtay temyiz
başvurusunu hem usulden, hem esastan inceledi ve mahkemenin kararını onadı.

Erdoğan tarafından Cumhuriyet gazetesi çizeri Musa Kart, Evrensel gazetesi,
Penguen dergisinin sahibi Erdil Yaşaroğlu ile Pak Yayıncılık'a karikatürlerde
şahsının çeşitli figürlerle tasvir edildiği ve bunun kişilik haklarına saldırı
içerdiği vurgulanarak manevi tazminat davaları açılmıştır.

6 Şubat 2010 tarihinde Recep Tayyip Erdoğan ve Adalet ve Kalkınma Partisi
tarafınca, TBMM genel kurulunda Erdoğan'a yönelik "kişilik hakları ile parti
tüzel kişiliğine saldırıda bulunulduğu" iddiasıyla MHP Genel Başkanı Devlet
Bahçeli aleyhinde 50 bin TL'lik manevi tazminat davası açılmış. Dava
dilekçesinde Bahçeli'nin; "Türkiye'yi bölmeye çalışmak, etnik bölücülük
konusunda sicil sahibi olmak, Türkiye'yi ayrıştırma ve bölme projelerini İmralı,
Kandil ve Barzani'nin desteğiyle hayata geçirmek için çalışmak, İmralı canisi
ile rol paylaşmak, işbirliği içinde olmak, kol kola girmek, aynı çizgide olmak;
kimliksiz ve kişiliksiz siyasetin temsilcisi olmak, hayasızlık, ahlaksızlık,
namussuzluk, edepsizlik; çürümüş bir zihniyete sahip olarak, etrafa mide
bulandıran koku yaymak, ahlak bunalımına girmek, ahlaki ve vicdani bütün
ölçülerini kaybetmek, seviye ve seviyesizlik ölçüleriyle tarif edilemeyecek bir
çukura düşmek, utanç verici bir kişi olmak, teröristleri kucaklamak, alçaklık,
yalancılık, riyakarlık, yalanlarla Türk milletine hakaret etmek" gibi ifadeleri
ve sözleriyle Erdoğan ve Adalet ve Kalkınma Partisi'ni itham ettiği kaydedildi.
Ankara 13. Asliye Hukuk Mahkemesi'nde görülen davada, her davacı için 10 bin TL
olmak üzere toplam 20 bin TL manevi tazminat cezasının ödenmesine karar
verilmiştir.

"Kişilik hakları ve parti tüzel kişiliğine saldırıda bulunduğu" iddiasıyla Ataol
Behramoğlu aleyhine Recep Tayyip Erdoğan ve Adalet ve Kalkınma Partisi tarafınca
açılan 20 bin TL'lik manevi tazminat davası Ankara 15. Asliye Hukuk
Mahkemesi'nde görülmüştür.

28 Ağustos 2014'te cumhurbaşkanı olmasıyla, şahsına yönelik hakaretler TCK 299
kapsamında, alenen işlenmesi hâlinde, altıda biri; basın ve yayın yolu ile
işlenmesi hâlinde, üçte biri oranında artırılmak üzere, bir yıldan dört yıla
kadar hapis cezası gerektiren bir suç hâline geldi. Bu kapsamda dava açılan ve
tutuklananlar arasında 16 yaşındaki lise öğrencisi Mehmet Emin Altunses de yer
aldı.

Afyonkarahisar Barosu üyesi Avukat Umut Kılıç, 2015 yılında hâkim ve savcılık
sınavı mülakatında söylediği "Faşist Erdoğan" sözleri nedeniyle Cumhurbaşkanı'na
hakaretten bir yıl altı ay hapis cezasına çarptırıldı.

Avrupa İnsan Hakları Mahkemesi Başkan Yardımcısı Işıl Karakaş, Ekim 2015'te
Avrupa Konseyi İfade Özgürlüğü Konferansı’nda yaptığı konuşmada Türkiye’de
Cumhurbaşkanı’na hakaret suçlamasıyla 236 kişi hakkında soruşturma
başlatıldığını, bunlardan 105’i hakkındaysa dava açıldığını ve sekizinin de
tutuklandığını belirtti ve bu durumun Türkiye’de gerçek bir problemi
gösterdiğini dile getirdi.

Erdoğan'ın, 7 Şubat 2006 tarihinde yayınlanan mal varlığında; banka hesaplarında
1.361.290 TL parası olduğu, haricinde, 120.000 dolar alacağı olduğu
açıklanmıştır. 12 Eylül 2007 tarihinde açıklanan mal beyanında ise, Arnavutköy
ve Güneysu'daki arsalarının haricinde, banka hesaplarında 1 milyon 803 bin 854
TL ile 9 bin 890 euro, alacaklarının ise 312 bin 500 TL olduğu açıklanmıştır.
Tayyip Erdoğan'ın, 1 Mart 2010 tarihinde Başbakanlık Basın Merkezi internet
sitesinde yayınlanan yeni mal beyanına göre Erdoğan'ın banka hesaplarında 2
milyon 366 bin 109 TL’si, haricinde 500 bin TL tutarında alacağı bulunduğu
bildirilmiştir. Erdoğan’ın bu mal varlığının nedeni olarak ise şirket
hisselerinin satış geliri, emekli ikramiyesi, emekli maaşı ve milletvekili
maaşlarının toplamı gösterilmiştir. 16 Haziran 2011 tarihli mal beyanında
Güneysu'da 10 bin TL maliyetli arsa, banka hesaplarında toplam 3.390.384 TL,
25.000 £, 199.867 $ menkul değer ve 500 bin TL alacak yer almıştır.

Recep Tayyip Erdoğan'ın üniversite mezunu olmadığı ve cumhurbaşkanlığının da bu
nedenle geçerli olmadığı yönünde görüşler vardır. YARSAV kurucu Başkanı Ömer
Faruk Eminağaoğlu, Erdoğan'ın üniversite diplomasının sahte olduğu iddiasıyla
"Resmi evrakta sahtecilik" nedeniyle suç duyurusunda bulunup Cumhurbaşkanlığının
iptali için başvuru yaptı. Marmara Üniversitesi konuyla ilgili bir açıklama
yaptı. Üniversite Öğretim Üyeleri Derneği (ÜNİVDER) bir basın açıklaması
yaparak, Rektörlüğün kısa bir resmi yazı ve ekinde de cumhurbaşkanın geçici
mezuniyet belgesini sunması beklenirken hamasi söylemler yanında üniversitenin
tarihsel geçmişinden daha fazla söz etmesinin konunun kamuoyunca anlaşılmasını
güçleştirdiği ve Erdoğan'ın Marmara Üniversitesi mezunu olarak gösterilemeyeceği
görüşünü paylaştı. Recep Tayyip Erdoğan ise diploma iddialarına yönelik: “Kayıt
olduğum, okuduğum ve mezun olduğum okul ortada, sınıf arkadaşlarım ortada. Ne
yaparsanız yapın, eşek ölür kalır semeri, insan ölür kalır eseri. Biz eserle
ortadayız” ifadelerini kullanıp Marmara Ünivertsitesi rektörü Prof. Dr. Mehmet
Emin Arat'tan ilgili diplomanın künyesini yayınlamasını talep etmiştir.

Erdoğan, European Voice Organization tarafından "The European of the Year 2004
(Yılın Avrupalısı)" seçilmiş, bunun üzerine Erdoğan "Türkiye'nin Avrupa'ya
katılımı bir medeniyetler çatışmasına yol açmaz uzlaştırıcı ve birleştirici
olur." yorumunda bulunmuştur. 3 Ekim 2005 tarihinde Türkiye'nin Avrupa Birliği
üyelik müzakereleri Erdoğan'ın görev süresi içinde başlamıştır.

2016 Birleşik Krallık'ın Avrupa Birliği üyeliği referandumu öncesi Birleşik
Krallık Başbakanı David Cameron "bugünkü ilerleme hızıyla Türkiye'nin AB'ye
üyeliğinin 3.000 yılını bulur" açıklamasını yaptı. 19 Haziran 2016 tarihinde ise
Türkiye AB üyesi olacak diye hayır oyu kullanmayın şeklinde bir görüş
belirtmiştir. Bu açıklamaların ardından Erdoğan  "Bir araya geldiğimiz zaman sen
böyle konuşmuyordun Cameron... Öyle demiyordun bize. Hep bize söylediği şuydu,
'Her zaman yanınızdayız, bir an önce Türkiye'nin Avrupa Birliğine girmesi için
her türlü gayreti gösteriyoruz'. Ne oldu şimdi?" sözleriyle tepkisini belirtti.

Haziran 2016'da Almanya Federal Meclisi'nde Hristiyan Birlik Partileri, Sosyal
Demokrat Parti ve Yeşiller Partisi'nin Ermeni Soykırımı'nı tanıdığı tasarı
önergesini oy çokluğuyla kabul edilmesi Türkiye ile Almanya ilişkilerini gerdi.
Erdoğan, bu oylamanın Almanya ilişkilerini etkileyeceğini belirterek "Atmamız
gereken adımları atacağız" açıklamasını yaptı. Açıklamanın ardından Türkiye
otepki olarak parlamentosunun kararının "şiddetle kınanacak bir karar" ve "kabul
edilemez" olduğunu açıkladı ve "tarihi olaylara siyasetçiler değil, tarihçiler
karar vermeli" tezini ortaya koydu. Ayrıca Almanya'daki büyükelçisini geri
çağırdı.

2002 yılında Türkiye ve Rusya arasındaki ticaret yaklaşık 5 milyar dolar
değerindeyken bu rakam 2011 yılı sonu itibariyle 32 milyar dolara ulaşmıştır.

Kasım 2005'te Vladimir Putin'in açılışına katıldığı iki ülke arasında ortaklaşa
inşa edilecek olan Mavi Akım doğal gaz boru hattı projesi başlatılmıştır. Yine
iki ülke arasında Akkuyu Nükleer Enerji Santrali projesi planlanmaktadır.
Türkiye başbakanı Tayyip Erdoğan 3 Aralık 2012 tarihindeki Rusya başbakanı
Putin'in Türkiye ziyaretinde iki ülke ilişkilerinde hedefin 100 milyar dolar
olduğunu belirtmiştir.

Sınır ihlali gerçekleştiren Rus Su-24 uçağının Türk Hava Kuvvetleri tarafından
düşürülmesi olayının ardından iki ülke arasında gerek siyasi gerek ekonomik
olarak ciddi bir gerilim yaşandı. Erdoğan olayın ardından uçağın sınır ihlali
yapılması sebebiyle böyle bir olayın yaşandığını belirtti ve "Bugün olsa yine
aynısını yaparız" şeklinde bir açıklama yaptı. Olayın ardından Rusya,
Türkiye'den ithal edilen tarım ürünlerinin neredeyse tümünü yasaklamıştı ve Rus
vatandaşlarına Türkiye'de tatile gitmeme çağrısı yapmış ve turizm acentelerinin
de Türkiye'ye tur satışlarını engelledi. Bunun sonucu olarak Antalya'daki Rus
turistlerin sayısı %98.5 azaldı. Rusya parlamentosunun üst kanadı Federasyon
Konseyi Dış İlişkiler Komitesi Başkan Yardımcısı Vladimir Cabarov, Binali
yıldırım’ın başbakan olması ve kurulan yeni hükümet ile ilgili ''Türkiye'de
hükümetin değişmesiyle pratikte hiçbir şey değişmiyor. İlişkilerimiz değişmez.''
şeklinde bir açıklama yaptı.

Kremlin sözcüsü Dmitri Peskov gazetecilere yaptığı açıklamada Erdoğan'ın Putin'e
yazdığı mektupta olayda ölen pilotun ailesine başsağlığı mesajı verdiğini ve "af
dilediğini" söyledi. Yıldırım, Erdoğan'ın Putin'e gönderdiği mektupla ilgili
"Rusya ile mesele tatlıya bağlanmıştır... Sadece üzüntülerimizi bildirdik."
açıklamasını yaptı ve 6 ayda yaşananları yaşanmamış gibi kabul edip yola devam
edeceklerini belirtti. Putin bu açıklamanın ardından hükümetine, Türkiye ile
karşılıklı ticari anlaşmaları iyileştirmek üzere görüşmelere başlamaları
talimatı verdi ve Rus turistlerin Türkiye’ye gelmesini engelleyen seyahat
kısıtlamalarını da kaldırma kararı aldı.

Erdoğan, Türkiye ile Ermenistan arasındaki normalleşme süreciyle ilgili Karabağ
Sorunu hakkında 'Karabağ'da Ermeni işgali sona ermeden biz de sınırı Ermenilere
açmayız' demiştir.

Erdoğan İsrail'in sahip olduğu nükleer tesisleri "bölgesel barış için ana
tehdit" olarak tanımladı ve UAEK denetimi altına girmesi için çağrıda bulundu.
Erdoğan "açık hava hapishanesi" olarak tanımladığı Gazze'nin bu durumu için
İsrail'i suçlu bulduğunu açıklamıştır.

2009 Dünya Ekonomik Forumu toplantısında Gazze çatışması ile ilgili olarak
Shimon Peres ve Erdoğan arasında geçen konuşma, Erdoğan'ın toplantıyı
terketmesiyle sonuçlandı. Peres Erdoğan'ın açıklamaları sonrası İstanbul'a bir
roket düşse aynı tutumun Türkiye tarafından yapılacağını söyleyerek Erdoğan'ın
durumu anlamadığını söyledi. Erdoğan Peres'e şu sözleri söyledi: "Sesin çok
yüksek çıkıyor. Biliyorum ki sesinin benden çok yüksek çıkması bir suçluluk
psikolojisinin gereğidir. Öldürmeye gelince, siz öldürmeyi çok iyi bilirsiniz.
Plajlardaki çocukları nasıl öldürdüğünüzü, nasıl vurduğunuzu çok iyi biliyorum."
Peres'e yanıt vermesi esnasında konuşması moderatör tarafından kesilen Erdoğan,
şu sözleri söylerek salondan ayrılmıştır. " Benim için de bundan böyle Davos
bitmiştir. Daha Davos'a gelmem. Siz konuşturmuyorsunuz. 25 dakika konuştu, 12
dakika konuşturuyorsunuz. Olmaz."

31 Mart 2010 tarihinde Gazze'ye insani yardım taşıyan altı gemiye Akdeniz'de
İsrail Savunma Kuvvetleri tarafından gemilerde bulunan aktivistlerden bir
kısmının öldürülmesi, bir kısmının yaralanması ve gemilerin yolcularıyla
birlikte rehin alınması ile sonuçlanan olayın ardından iki ülke arasında gerek
siyasi gerek ekonomik olarak ciddi bir gerilim yaşandı. Olay hakkında Türk
Dışişleri Bakanı 2010 yılında, olayın iki ülkenin arasındaki ilişkileri geri
dönülmez bir şekilde zedeleyebileceğini belirtti.

Erdoğan, 6 Ekim 2011 tarihinde Güney Afrika Cumhuriyeti'ne İsrail
Başkatiplerinden Ya'akov Finkelstein, Erdoğan'ın Güney Afrika Başbakanı ile
yaptığı basın açıklamasında "Tünellerden sadece gıda değil, silahlar, füzeler
geçiyor. Bu füzelerle şehirlerimiz, çocuklarımız vuruluyor" diyen Başkatibin
sözlerine "O tünellerden atom bombası geçmez. Nükleer silah geçmez, fosfor
bombaları geçmez. İsrail, fosfor bombalarıyla Gazze'yi bombalamıştır. Bu bir
kitle imha silahıdır. Ve kitle imha silahı kullanmak suçtur. O tünellerden geçse
geçse ancak küçük çaplı silahlar geçebilir. Tüfek geçer. Ama oradan tank, top
bunlar geçmez değil mi?" sözlerini sarf etmiş ve devamında "İsrail, bölge için
en büyük tehlike çünkü atom bombası var" demiştir.

20 Aralık 2015 tarihinde AK Parti Sözcüsü Ömer Çelik "İsrail ile kesin bir
anlaşma yok. Bir taslak üzerinde çalışılıyor. Kuşkusuz İsrail Devleti ve halkı
Türkiye’nin dostudur." açıklamasını yaptı. Haziran 2016 tarihinde İsrail-Türkiye
İlişkilerinin normalleşmesi için müzakerelerde Türkiye ile İsrail uzlaşmaya
vardı. İsrail'le uzlaşma kapsamında iki ayrı metin düzenlendi. 28 Haziran 2016
tarihinde mutabakata Dışişleri Bakanlığı müsteşarı Feridun Sinirlioğlu ve aynı
saatte İsrail Dışişleri Bakanlığı Genel Direktörü Dore Gold da Dışişleri
Bakanlığı'nda basına kapalı olarak imza attı. Erdoğan İsrail'le yapılan
anlaşmadan bahsederken Gazze filosu saldırısı ile ilgili İHH'ya "Uluslararası
bazda bir adım atıyoruz. Siz kalkıp da Türkiye'den böyle bir insani yardımı
götürmek için günün başbakanına mı sordunuz? Biz zaten oraya gerekli yardımı
Gazze'ye bugüne kadar hep yaptık yapıyoruz. Filistin'e yaptık yapıyoruz."
şeklinde bir eleştiri yaptı.

Recep Tayyip Erdoğan Başbakanlık dönemi boyunca Türkiye-Irak Yüksek Düzeyli
Stratejik İşbirliği Konseyi tarafından düzenlenen Bağdat'ta 36 mutabakat zaptı
ve çalışma protokolü imzaladı. Protokol içeriği güvenlik, enerji, petrol,
elektrik, su, sağlık, ticaret, çevre, ulaşım, konut, inşaat, tarım, eğitim,
yüksek öğrenim ve savunma sektörlerini içermektedir.

Irak'ın kuzey bölgesi ile ılımanlaşan ilişkiler sonrası Erbil'de bir Türk
üniversitesi ve Musul'da bir Türk konsolosluğu açılmıştır. Abdullah Gül 23 Mart
2009 tarihinde Irak'a gerçekleştirmiş olduğu gezi ile 33 yıl sonra Irak'a giden
ilk cumhurbaşkanı oldu.

Recep Tayyip Erdoğan, ailesi ve eşlik eden heyetle birlikte, 13 Eylül 2011
tarihinde ilk ziyaret yeri Mısır olmak üzere Tunus ve Libya'ya resmi ziyaretler
gerçekleştirmiştir. Mısır'ın ardından Tunus ziyaretini gerçekleştiren Erdoğan'a
Mısır, Tunus ve Libya'da duyulan halk ilgisi dünya kamuoyunda geniş yankı
bulmuştur. Erdoğan, Trablus da Libya'lılara Şüheda Meydanı'nda bir konuşma
yapmıştır.

24 Eylül 2015'te Mina'da yaşanan izdiham üzerine Erdoğan, Suudi hükumetinin hac
organizasyonları için çok çalıştığını belirterek "Dünyanın birçok yerinde bu tür
organizasyonlarda bakıyorsunuz ihtimaller düşük de olsa bazı sıkıntılar
yaşanıyor. Suudi Arabistan’a saldırgan tavırları doğru bulmuyorum." dedi.

Recep Tayyip Erdoğan, 1986 yılından beri beşi milletvekili seçimi, ikisi yerel
seçim, biri ise cumhurbaşkanlığı seçimi olmak üzere toplamda sekiz farklı seçime
katıldı. İki milletvekili seçimi ile bir yerel seçim dışında katıldığı tüm
seçimlerde halk tarafından seçildi. Erdoğan'ın katıldığı seçimler ve aldığı
sonuçlar şu şekildedir:

24 Nisan 2007 tarihinde Adalet ve Kalkınma Partisi Grup toplantısında Başbakan
Recep Tayyip Erdoğan "Adayımız Abdullah Gül kardeşim" diyerek Abdullah Gül'ün
11. Cumhurbaşkanı adayı olduğunu açıklamıştır. Abdullah Gül 28 Ağustos 2007
tarihinde yapılan cumhurbaşkanlığı seçiminin üçüncü turunda 339 oy alarak
Türkiye Cumhuriyetinin 11. cumhurbaşkanı seçildi.

Erdoğan'ın liderliğinde Adalet ve Kalkınma Partisi 2002 genel seçimleri
kazandıktan sonra, 2004 yerel seçimlerinde oy sayısını daha fazla arttırdı.
Adalet ve Kalkınma Partisi 16 büyükşehir belediyesinden 12 tanesini kazanarak
seçimlerden birinci parti olarak ayrıldı.

2007-2010 e-muhtıra , 2007 ve 2010 Referandumu Seçimleri , İsrail'in Filistin'e
saldırıları ve Çin'in Doğu Türkistan'da olay çıkarması gibi olaylar döneminde
iken 2009 yılında yerel seçim yapıldı. Bu seçimde Adalet ve Kalkınma Partisi
2004 yerel seçimlerindeki oy oranından %3 az oy alarak %39 oy aldı. İkinci parti
olan CHP %23 oy aldı ve üçüncü parti olan MHP %16 oy aldı.

Recep Tayyip Erdoğan'a siyasi hayatının başlarından itibaren çeşitli eleştiriler
yapılmıştır. Bunlar arasında yargının siyasallaşması, 2013-2014 yıllarında
yapılan yargıya yönelik düzenlemeler, basına uygulanan sansür, antisemitizm ve
diktatörleşme eğilimleri yer alır.

4 Temmuz 1978 günü verdiği bir konferansta tanıştığı 1955 doğumlu Emine Gülbaran
ile evlenmiştir. Emine Erdoğan ile Recep Tayyip Erdoğan'ın Ahmet Burak ve
Necmettin Bilal isminde iki oğlu, Esra ve Sümeyye isminde iki kızı
bulunmaktadır. Mustafa isminde bir erkek kardeşi vardır. Vesile ismindeki kız
kardeşi, Ziya İlgen ile evlidir.



https://tr.wikipedia.org/wiki/Kenneth_Omeruo

Kenneth Omeruo (doğum 17 Ekim 1993, Kaduna, Nijerya) Stoper mevkinde forma giyen
Nijerya millî futbolcu.Süper Lig ekiplerinden Alanyaspor'da forma giymektedir.

Belçika Pro League takımlarından, Standard Liege altyapısında yetişti.Esas
mevkisi stoper olan Kenneth Omeruo defansta sağ ve sol stoper'de ve sağ bek
mevkinde oynayabiliyor.

Standard Liege'de 2 sezon altyapı eğitimi aldı. Sezon sonunda bonservissiz
olarak İngiltere Premier Lig takımlarından Chelsea FC kulübüne transfer oldu.

2012-2013 yılında ADO Den Haag takımında forma giymiştir. Eredivisie 27 maç,
KNVB Beker 2 maç toplam 29 maçta (2 asist) 7 sarı kartlık performans sergiledi.

2014-2015 yılında Middlesbrough takımında forma giymiştir. Championship 19 maç,
Fa Cup 2 maç, EFL Cup 1 maç toplam 22 maçta (1 asist) 5 sarı kartlık performans
sergiledi.

2015-2016 sezonunda Chelsea takımından 1 yıllığına kiralandı. Teknik Direktör
Rıza Çalımbay, defans da Titi ve Omeruo 2'lisini sezon boyunca yan yana oynattı.
Kasımpaşa da ligin ilk yarısında gösterdiği performans ile en iyi 11 de kendine
yer buldu. Süper Lig 25 maç, Türkiye Kupası 1 maç toplam 26 maçta görev aldı.(1
asist) performans sergiledi.11 sarı kart gördü. Kasımpaşa SK ligi 7.sırada
bitirdi.



https://tr.wikipedia.org/wiki/Assassin%27s_Creed_(seri)

Assassin's Creed (Türkçe: Suikastçı'nın İnancı), aksiyon-macera türü tarihsel,
video oyunu serisidir. Oyun açık dünya ve gizlilik öğeleri içerir.

13 Kasım 2007'de PlayStation 3 ve Xbox 360 için 8 Nisan 2008 yılında ise
Microsoft Windows için piyasaya çıkmıştır. Serinin ilk oyunudur. Oyun, Üçüncü
Haçlı Seferi döneminde geçiyor. Oyunun baş karakteri Suikastçı Altaïr
Ibn-La'Ahad'tır.

17 Kasım 2009'da PlayStation 3 ve Xbox 360 için, 4 Mart 2010'da Microsoft
Windows için, 1 Ekim 2010'da ise Mac OS X için piyasaya çıkmıştır. Oyun,
Rönesans Dönemi'nde İtalya'da geçiyor. Oyunun baş karakteri Suikastçı Ezio
Auditore da Firenze'dir.

16 Kasım 2010'da PlayStation 3 ve Xbox 360 için, 17 Mart 2011'de ise Microsoft
Windows için piyasaya çıkmıştır. Oyun, 1500'lü yıllarda Borgia egemenliğindeki
Roma'da geçiyor. Oyunun baş karakteri Suikastçı Ezio Auditore da Firenze'dir.

15 Kasım 2011'de PlayStation 3 ve Xbox 360 için, 29 Kasım 2011'de ise Microsoft
Windows için piyasaya çıkmıştır. Oyun, 1500'lü yıllarda İstanbul'da geçiyor.
Oyunun baş karakteri Suikastçı Ezio Auditore da Firenze'dir.

30 Ekim 2012'de PlayStation 3 ve Xbox 360 için, 18 Kasım 2012'de Wii U için, 20
Kasım 2012'de ise Microsoft Windows için piyasaya çıkmıştır. Oyun, 1770'li
yıllarda geçiyor ve Amerikan Bağımsızlık Savaşı'nı konu alıyor. Oyunun baş
karakterleri Tapınakçı Haytham Kenway ve oğlu Suikastçı Connor Kenway
(Ratonhnhaké:ton)'dir.

29 Ekim 2013'te PlayStation 3 ve Xbox 360 için, 15 Kasım 2013'te PlayStation 4
için, 19 Kasım 2013'te Microsoft Windows22 Kasım 2013'te ise Xbox One için
piyasaya çıkmıştır. Oyun, 1700'lü yıllarda geçiyor ve "Korsanlığın Altın Çağı"
olarak adlandırılan dönemi konu alıyor. Edward James Kenway adlı karakterin
korsanlıktan suikastçılığa olan serüvenini işliyor.

11 Kasım 2014'te Amerika'da, 13 Kasım 2014'te ise Avrupa'da çıkış yapmıştır.
Serinin 7. oyunudur. Oyun Fransız ihtilalini (1789-1799) anlatmaktadır. Oyunun
baş karakteri Arno Dorian'dır.

10 Mart 2015'te PlayStation 3, Xbox 360 ve PC için piyasaya çıkmıştır. Oyun Yedi
Yıl Savaşı (1756-1763) döneminde Kuzey Amerika'da geçmektedir. Önceden suikastçı
olan fakat sonradan tapınakçı olmayı seçen Shay Patric Cormac adlı karakterin
hikayesini konu almaktadır.

23 Ekim 2015 tarihinde PlayStation 4 ve Xbox One için piyasaya çıkmıştır.
Microsoft Windows için ise 19 Kasım 2015'te raflardaki yerini almıştır. Oyun
1868 yılında Londra'da geçmekte ve Sanayi Devrimi'ni konu almaktadır. Suikastçi
Jacob Frye ve Evie Frye kardeşlerin hikayesini işlemektedir.

Nintendo DS, iOS ve Symbian için yayınlanmış video oyunu. 2007'de çıkan
Assassin's Creed'in devamıdır, Gameloft tarafından geliştirilmiş ve Ubisoft
tarafından yayınlamıştır. 5 Şubat 2008'de Birleşik Devletler'de satışa sunuldu.

PlayStation Portable için özel olarak üretilen bir video oyunu. Assassin's Creed
serisinin bir parçasıdır. Assassin's Creed ve Assassin's Creed II oyunlarının
hikâyelerinin arasında yer alan bir hikâyeye sahiptir. Oyun Griptonite Games
şirketi ile birlikte Ubisoft Montreal tarafından geliştirilmiş ve Ubisoft,
tarafından yayımlanmıştır. Daha sonraları 2012 yılında oyun PlayStation Vita
için de çıkarılmıştır.

2,5 boyutlu 3 farklı oyundan oluşan Çin, Hindistan ve Rusya'da geçmekte olan
video oyunu serisi. PlayStation 4, Xbox One, Microsoft Windows Platformlarında
oynanabilmektedir



https://tr.wikipedia.org/wiki/Ramazan_Bayram%C4%B1

Ramazan Bayramı (Arapça: عيد الفطر Ayd-ül Fitr, Farsça: عید فطر) ya da Şeker
Bayramı, İslam aleminde, oruç tutma ayı olan Ramazan'ın ardından üç gün boyunca
kutlanan dinî bir bayram. Hicri takvime göre onuncu ay olan Şevval ayının ilk üç
gününde kutlanır. Bayramdan bir önceki gün, Ramazan ayının son günü olan
arifedir.

Hicri takvim bir ay takvimi olduğu için yıllar güneş temelli miladi takvimden
11-12 gün kısadır. Bu nedenle Ramazan Bayramı her sene bir önceki seneden 11-12
gün daha erken kutlanır. Yaklaşık olarak her 33 senede bir Ramazan Bayramı aynı
günlere tekabül eder.

Ramazan Bayramı: Bayram Ramazan ayının sonunda kutlandığı için bu isimle anılır.
Ramazan kelimesi Arapça bir sözcük olan ramaḍ (‘kuru sıcak’) kökünden gelir.
Bunun nedeni muhtemelen Ramazan orucu ibadeti ilk uygulanmaya başlandığında yaz
aylarına tekabül ediyor olmasıdır.

Şeker Bayramı: Bayramın Osmanlı dönemindeki adı olan "Iyd-ı Fıtır" isminden
Türkçeleştirilmişidir. Iyd bayram demektir. Fıtır ise fıtır sadakası ya da fitre
olarak bilinen oruç tutamayacak durumdaki Müslümanların verdiği sadakadır. Şükür
sadakası olarak da bilinir. Bir teoriye göre bu "şükür" kelimesi zamanla
"şeker"e dönüşmüştür. Bir başka teoriye göre ise Şeker Bayramı adı, Ramazan
Bayramı'nda hurma ve şekerleme yeme geleneğine dayanır.

Ramazan Bayramı ve Şeker Bayramı adlandırmaları, Türkiye'de politik zemine
kaymış bir tartışma konusudur. Ramazan Bayramı adını savunanlar, Şeker Bayramı
adını, bayramın dini vurgusundan uzak olduğu gerekçesiyle tercih etmezler. Şeker
ifadesini savunanlar ise bu ismin dayatılarak değil tarihi adlardan evrilerek
günümüze geldiğini, bayramın Ramazan ayında değil Şevval ayında başladığını
söyleyerek, ramazan adını dindarlaşmaya yönelik bir dayatma olarak görür.

Ramazan Bayramı, Hicret'in ikinci yılından sonra kutlanmaya başlandı.[kaynak
belirtilmeli] Bu bayramda yapılması gereken tüm törenler ve ibadetler Muhammed
tarafından düzenlendi. İlk ramazan bayramıyla ilgili işlemler de onun tarafından
yapıldı.

Ramazan Bayramı, Ramazan ayı boyunca tutulması farz kılınan orucun da sonunu
ifade eder. Ramazan Bayramı'nın ilk günü aynı zamanda Şevval ayının birinci
günüdür ve bu günde oruç tutulmaz.[kaynak belirtilmeli]

Ramazan Bayramı'nın ilk gününde camilerde bayram namazı kılınır. Bayram namazını
yalnız erkekler kılar. Bayram namazından sonra ise hutbe okunur. Bayram boyunca
müslümanlar eş, dost, akraba ziyaretleriyle birbirlerinin bayramını kutlarlar.
Bu ziyaretler esnasında genellikle kolonya, tatlı ve şekerlemeler ikram edilir.

Bayramda bakımlı ve temiz olmak adettendir. Herkes en yeni kıyafetlerini giymeye
çalışır. Ramazan bayramında çocuklara ailelerin bütçesi elverdiğince yeni
kıyafetler alınır. Bazı büyükler ellerini öpen çocuklara hediye veya harçlık
verirler. Çocuklar ufak gruplar halinde kapı kapı dolaşarak şekerleme toplarlar.

İslam ülkelerinde arife günü ve Ramazan Bayramı'nı kapsayan günler resmi tatil
ilan edilirler. Diğer ülkelerde farklı uygulamalar olmakla birlikte Batı'daki
bazı büyük firma ve devlet kurumları Müslüman çalışanlarına bayram izni verir.



https://tr.wikipedia.org/wiki/%C4%B0stanbul

İstanbul, Türkiye'de yer alan şehir ve ülkenin 81 ilinden biri. Ülkenin en
kalabalık, ekonomik ve sosyo-kültürel açıdan en önemli şehridir. Şehir, iktisadi
büyüklük açısından dünyada 34., nüfus açısından belediye sınırları göz önüne
alınarak yapılan sıralamaya göre Avrupa'da birinci, dünyada ise Lagos'tan sonra
altıncı sırada yer almaktadır.

İstanbul Türkiye'nin kuzeybatısında, Marmara kıyısı ve Boğaziçi boyunca, Haliç'i
de çevreleyecek şekilde kurulmuştur. İstanbul kıtalararası bir şehir olup,
Avrupa'daki bölümüne Avrupa Yakası veya Rumeli Yakası, Asya'daki bölümüne ise
Anadolu Yakası veya Asya Yakası denir. Tarihte ilk olarak üç tarafı Marmara
Denizi, Boğaziçi ve Haliç'in sardığı bir yarım ada üzerinde kurulan İstanbul'un
batıdaki sınırını İstanbul Surları oluşturmaktaydı. Gelişme ve büyüme sürecinde
surların her seferinde daha batıya ilerletilerek inşa edilmesiyle 4 defa
genişletilen şehrin 39 ilçesi vardır. Sınırları içerisinde ise büyükşehir
belediyesi ile birlikte toplam 40 belediye bulunmaktadır.

Dünyanın en eski şehirlerinden biri olan İstanbul, 330-395 yılları arasında Roma
İmparatorluğu, 395-1204 ile 1261-1453 yılları arasında Bizans İmparatorluğu,
1204-1261 arasında Latin İmparatorluğu ve son olarak 1453-1922 yılları arasında
Osmanlı İmparatorluğu'na başkentlik yaptı. Ayrıca İstanbul, hilafetin Osmanlı
İmparatorluğu'na geçtiği 1517'den kaldırıldığı 1924'e kadar İslam'ın da merkezi
oldu.

Son yıllarda birbiri ardına ortaya çıkartılan arkeolojik bulgularla insanlık
tarihine ilişkin önemli bilgiler elde edilmiştir. Yarımburgaz Mağarası'ndan
çıkarılan taş aletlerle, ilkel insan izlerinin 400.000 yıl öncesine dayandığı
ortaya çıkmıştır. Anadolu Yakası'nda yürütülen kazı çalışmaları ve bunlara bağlı
araştırmalar, şehirde tarım ve hayvancılığa dayalı ilk yerleşik insan
topluluğunun MÖ 5500'lere tarihlenen Fikirtepe Kültürü olduğunu göstermiştir. Bu
arkeolojik bulgular yalnızca İstanbul'un değil, tüm Marmara Bölgesi'nin en eski
insan izleridir. İstanbul sınırları içinde kent bazında ilk yerleşimler ise
Anadolu Yakası'nda Kalkedon; Avrupa Yakası'nda Byzantion'dur. Cumhuriyet dönemi
öncesinde egemenliği altında olduğu devletlere yüzlerce yıl başkentlik yapan
İstanbul, 13 Ekim 1923 tarihinde başkentin Ankara'ya taşınmasıyla bu özelliğini
yitirmiş; ancak ülkenin ticaret, sanayi, ulaşım, turizm, eğitim, kültür ve sanat
merkezi olma özelliğini sürdüregelmiştir.

Karadeniz ile Marmara Denizi'ni bağlayan ve Asya ile Avrupa'yı ayıran İstanbul
Boğazı'na ev sahipliği yapması nedeniyle, İstanbul'un jeopolitik önemi oldukça
yüksektir. Bugün tamamına yakını doldurulmuş olan ya da kaybolan doğal limanları
vardır. Bu özellikleri yüzünden bölge toprakları üzerinde uzun süreli egemenlik
anlaşmazlıkları ve savaşlar yaşanmıştır. Başlıca akarsular Riva, Kâğıthane ve
Alibey dereleridir. İl toprakları az engebelidir ve en yüksek noktası Kartal
ilçesindeki Aydos Tepesi'dir. İldeki başlıca doğal göller Büyükçekmece,
Küçükçekmece ve Durusu gölleridir. İl ve yakın çevresinde, Karadeniz ile Akdeniz
makro iklimleri arasında geçiş özellikleri görülür. Hava sıcaklıkları ve yağış
ortalamaları düzensiz; bitki örtüsü dengesizdir.

İstanbul'a çağlar boyunca değişik adlar verilmiştir. Bu kent adları, kent
tarihinin farklı dönemleriyle ilişkilidir. Bu adlar tarihsel sırayla, Byzantion,
Augusta Antonina, Nova Roma, Konstantinopolis, Kostantiniyye, İslambol ve
İstanbul'dur. Bunun dışında tarihte Moğollar Çakduryan, Polonlar Kanatorya,
Çekler Aylana, Macarlar Vizenduvar olarak adlandırmışlardır.

Tarih boyunca İstanbul kentine verilen onlarca ad içinde, Türkler tarafından
yaygın biçimde benimseneni ve günümüzde kullanılanı İstanbul'dur. Bu adın "eis
tin polin" (Yunanca: εις την πόλιν) tamlamasından geldiği sanılmaktadır. Bu
tamlama, o dönem Yunancasında "şehirde", "şehrin içinde", "şehiriçi" gibi
anlamlara gelmekteydi. Ayrıca halk dilinde "n" ünsüzüne bitişen "p" sesi "b"
sesine dönüşüyordu. Bu bağlamda İstanbul adının kökeni pek çok kaynakta bu
tamlamayla ilişkilendirilmektedir. İ.S. 2'nci yüzyıldan kalma Ermeni
kaynaklarında da Istanbol ya da Istınbol biçiminde anılan şehir adının, Türkçeye
bu şekilde giriş yapmış olması olasıdır. Halûk Tarcan araştırması ise İstanbul
adının kökeninin Yunanca ya da Ermenice değil Türkçe olduğunu ve "astan
bolıq"tan geldiğini göstermektedir. As, Ön-Türkçede "uzay", "Tanrı beldesi" gibi
anlamlara gelmekteydi. As kökünden As/qan (Tanrı beldesinde asılı) doğup zamanla
Astan olmuş ve Hitit diline İstan olarak geçmiştir. "Bolıq" ise kent demektir ve
bu kelimenin günümüzde Bolu, Gelibolu, Hayrabolu, İnebolu, Niğbolu, Safranbolu
ve Tirebolu gibi yaşayan örnekleri vardır. Bu iki kelime, "Astan-bolıq" bize
"cennetvarî kent" anlamını vermektedir. Osmanlı döneminde şehir merkezi için
kullanılan adlar çeşitlilik gösterse de vilayet çapında adlandırma hemen hemen
sabit kalmıştır. İstanbul kentine ev sahipliği yapan üst idari birimin, şehirle
aynı adı taşıması Osmanlı İmparatorluğu döneminden kalma bir uygulamadır. Roma
egemenliği altındayken şehrin topraklarının bulunduğu eyalet ise Avrupa
Yakasında Trakya (Latince: Tracia, Yunanca: Θράκη); Anadolu Yakası'nda Bitinya
(Latince: Bithynia, Yunanca: Βιθυνία) eyaletiydi.

Byzantion (Yunanca: Βυζάντιον, Latince: Byzantium), İstanbul'un bilinen ilk
adıdır. MÖ 667'de Antik Yunanistan'daki Megara şehir devletinden gelen Dor
asıllı Yunan yerleşimciler bugünkü İstanbul üzerinde bir koloni kurdu ve yeni
koloniye kralları Byzas veya Byzantas’ın (Yunanca: Βύζας veya Βύζαντας) şerefine
Byzantion adını verdiler.

Byzantium, orijinal adı Byzantion olan antik kentin adının 1. yüzyılda, kenti
Romalılar ele geçirince, onlar tarafından Latinceleştirilmiş hâlidir.

Augusta Antonina, miladi 3. yüzyılın başında Roma İmparatoru Septimius
Severus′un, oğlu Antonius (sonraki Roma İmparatoru Caracalla) şerefine kente
verdiği kısa süreli addır.

330 yılında Roma İmparatoru I. Konstantin tarafından kent Roma İmparatorluğu'nun
başkenti ilan edilince, kente Latince "Yeni Roma" anlamına gelen Nova Roma
(Yunanca: Νέα Ρώμη, Nea Roma) adını koydu ve bu adı teşvik etmeye çalıştıysa da
bu ad hiç benimsenmedi.

Ancak 337 yılında İmparator I. Konstantin'in ölümüyle kentin adı, onun şerefine
"Konstantin’in kenti" anlamına gelen Konstantinopolis'e (Yunanca:
Κωνσταντινούπολις, Kōnstantinoúpolis, Latinceleştirilmiş:Constantinopolis)
çevrildi. Konstantinopolis, Bizans İmparatorluğu boyunca kentin resmi adı olarak
kaldı. Ama Konstantinopolis, kentin yerlileri tarafından sadece Yunanca "kent"
anlamına gelen (Πόλις, Polis) olarak anılırdı.

1453 yılında Osmanlı Padişahı Fatih Sultan Mehmet önderliğinde Osmanlı
İmparatorluğu tarafından fethinden sonra bile, Konstantinopolis, Batı'da
kullanılan en yaygın ad olarak kaldı. Istanbul adı, ancak 1928'de Latin
harflerine geçilmesi sonrası Batı dillerinde Konstantinopolis'in yerini almaya
başladı.

Kostantiniyye (Arapça: القسطنطينية, al-Qusṭanṭiniyah, Osmanlı Türkçesi:
قسطنطينيه, Kostantiniyye), Konstantinopolis'in Arapça şeklidir ve kentin İslam
dünyasında bilinir hâle gelen ve en çok kullanılan adı oldu. Yunancada
"Konstantin’in kenti" anlamına gelen Konstantinopolis'in aksine, Kostantiniyye
Arapça'da "Konstantin’in yeri" anlamına geliyor.

1453 yılında fetihten sonra, kent Osmanlı İmparatorluğu'nun dördüncü başkenti
ilan edildi ve Kostantiniyye Osmanlı İmparatorluğu tarafından kentin resmî adı
olarak kullanıldı ve 1923 yılında Osmanlı İmparatorluğu’nun çöküşüne kadar, çoğu
zaman bu ad kullanımda kaldı. Örneğin Osmanlı İmparatorluğu ve mahkemeleri,
Kostantiniyye'de yayımlanan resmî belgelerin kaynağını belirtmek için,
"be-Makam-ı Darü's-Saltanat-ı Kostantiniyyetü'l-Mahrusâtü'l-Mahmiyye" gibi
başlıklar kullanılırdı.

Evliya Çelebi'nin Seyahatnâme adlı eserinde de şehir için kullanılan adlardan
birisi de "Kostantiniyye"dir.

Tarihte şehir için kullanılan adlar içinde İslambol, dar kullanım alanına sahip
olsa da kayıtlarda görülen adlardandır. Evliya Çelebi'nin Seyahatnâme'sinde
"Kostantiniyye" adıyla beraber birçok cildinde söz konusu "İslambol" (اسلامبول)
kelimesi de kullanılmıştır. Söz konusu seyahatnamede bu ad, diğer adlardan daha
yoğun bir kullanıma sahiptir. Halk etimolojisi örneklerinden biridir.

Etimolojik olarak İstanbul adının kökeni (Türkçe telaffuz: [isˈtanbuɫ] ve halk
arasında bazen [ɯsˈtambuɫ]) Ortaçağ (Bizans) Yunancasında "kent'e" veya
"kent'de" anlamına gelen (Yunanca telaffuz:[εἰς τὴν Πόλιν], [is tin ˈpolin])
kelimelerinin Türkçeleştirilmesiyle oluşmuştur.

İstanbul, Osmanlı döneminde resmi belgelere girdi ve sıkça kullanıldı. Ayrıca
Osmanlı Ordusu'nda İstanbul'un merkez ordu komutanı için resmen İstanbul ağası
ve İstanbul'un en yüksek sivil hakimi için resmen İstanbul efendisi sıfatları
kullanılırdı. Konstantiniyye de dahil olmak üzere diğer adların da
kullanılmasına devam edildi, ancak İstanbul (Osmanlı Türkçesi: استانبول) zamanla
şehrin Türkçede en yaygın bilinen adı oldu ve diğer adlandırmalar kullanımdan
kalktı. Fakat Batılılar tarafından Konstantinopolis adı kullanılmaya devam
edildi.

1928'de Latin harflerine geçilmesi sonrası, kentin Türkçe adının Latin
harfleriyle yazılmış hali Istanbul uluslararası kullanıma girdi. İstanbul kentin
uluslararası adı ilan edildikten sonra "Konstantinopolis" adının mektuplarda
veya diğer yazışmalarda ve uluslararası alanlarda kullanılması yasaklandı.
Örneğin yurtdışından İstanbul'a gönderilen mektuplarda adres olarak
"Konstantinopolis" (yanında İstanbul yazsa bile) yazıldıysa bu mektuplar geri
gönderilmeye başlandı. Zaman içinde Istanbul adı ve bunun çeşitli benzer
yazılışları çoğu dünya dilinde yerini aldı.

İstanbul, yerleşim tarihi son yapılan Yenikapı'daki kazılarla bulunan liman
doğrultusunda 8500 yıl, kentsel tarihi yaklaşık 3.000, başkentlik tarihi 1600
yıla kadar uzanan Avrupa ile Asya kıtalarının kesiştiği noktada bulunan bir
dünya kentidir. Şehir çağlar boyunca farklı uygarlık ve kültürlere ev sahipliği
yapmış, yüzyıllar boyu çeşitli din, dil ve ırktan insanların bir arada yaşadığı
kozmopolit ve metropolit yapısını korumuş ve tarihsel süreçte eşsiz bir mozaik
hâlini almıştır. Uzun zaman dilimleri boyunca her alanda merkez olmayı ve
iktidarda kalmayı başaran dünyadaki ender yerleşim yerlerinden biri olan
İstanbul geçmişten günümüze bir dünya başkentidir.

İstanbul'un tarihi üç yüz bin yıl önceye kadar uzanmaktadır. Küçükçekmece Gölü
kenarında bulunan Yarımburgaz Mağarasında yapılan kazılarda insan kültürüne ait
ilk izlere rastlandı. Bu dönemde gölün çevresinde Neolitik ve Kalkolitik
insanların yaşadığı sanılmaktadır. Çeşitli dönemlerde yapılan kazılarda, Dudullu
yakınlarında Alt Paleolitik Çağ'a, Ağaçlı yakınlarında ise, Orta Paleolitik Çağ
ile Üst Paleolitik Çağ'a özgü aletlere rastlandı.

2008 yılında İstanbul metrosu için yapılan Marmaray tüp geçidi kazıları
sırasında Cilalı Taş Devri'nin sürdüğü MÖ 6500'lü yıllara ait kalıntılara
rastlanan şehrin, Anadolu Yakası'ndaki Fikirtepe'de yapılan kazılarda ise Bakır
Çağı'nın sürdüğü MÖ 5500–3500 yıllarına ait kalıntılar bulundu. Bunun yanında
Kadıköy'de Fenikelilere ait kalıntılar bulundu. Traklar, kentin yakınlarına MÖ
13. yüzyıl ve 11. yüzyıllarda Semistra kentini kurdu. Kral Lygos zamanında
Sarayburnu'na, bugünkü Topkapı Sarayı'nın bulunduğu yerde bir Akropolis kuruldu.
MÖ 685'te Megara'dan gelen Yunanlar burada bir koloni kurdu, Kral Byzas'ın
hükümsürdüğü MÖ 667 yılında ise Byzantion kuruldu. Kente Roma İmparatorluğu
hakim olunca, kentin adı Septimius Severus tarafından kısa süreliğine oğlunun
adı Augusta Antonina kondu, ardından İmparator I. Konstantin zamanında kent Roma
İmparatorluğu'nun başkenti ilan edildi. Bu sırada Nova Roma olarak değiştirilen
kentin adı benimsendi ve 337 yılında İmparator I. Konstantin'in ölümüyle
Konstantinopolis'e çevrildi.

Bu dönem 324 - 1453 yılları arasını kapsadı. I. Konstantinus şehri ele geçirip
Roma İmparatorluğu'nun başkenti yaptıktan sonra, şehir ayrıca Roma'nın doğusunun
yönetim merkezi oldu. Romalı nüfusu bu dönemde, Romalı soyluların göçü de dahil
olmak üzere önemli boyutta arttı. Bu dönemde; yeni bir mimari yapıyla şehir
oldukça genişledi. 100.000 kişilik bir hipodromun (Sultanahmet Meydanı) yanı
sıra, limanlar ve su tesisleri yapıldı.

Konstantinus'un döneminde şehre Nova Roma dese de; 11 Mayıs 330 da şehrin ismi
Konstantinopolis oldu. Döneminde Dünya'nın en büyük katedrali olan Ayasofya'yı
360'da kuran Konstantin; böylece Roma İmparatorluğu'nun dinini de Hristiyanlık
olarak değiştirdi. Pagan Roma dinine inanan batı ile ilk kopuş da bu dönemde
başladı. Her ne kadar; Bizans İmparatorluğu I. Theodosius'un ölümü ile başlasa
da; Bizans İmparatorluğu Konstantinus Hristiyanlığı getirmesine duyduğu saygıdan
kendisini hep bir Bizans İmparatoru olarak gördü; 1453'deki çöküşüne kadar da 10
İmparatorunun daha ismi Konstantinus oldu. Bu dönemde İstanbul'un rolü oldukça
stratejikti; Avrupa ve Asya arasında bir kapı oldu. Bu vesile ile, ticaret,
kültür ve diplomasinin yapıldığı bir merkezdi. Bu dönemde şehrin ismi "Poli"
(şehir) de oldu.

476'da Batı Roma'nın yıkılması sonrasında da; Batı Roma İmparatorluğu'ndaki
Romalıların büyük bir çoğunluğu buraya göç etti ve Bizans İmparatorluğu'nun da
başkenti İstanbul oldu. 543'de nüfusun yarısının ölümüne sebebiyet veren veba
salgınından sonra; şehir İmparator I. Justinianos döneminde yeniden inşa edildi.

700'lü yıllarda Sasaniler ve Avarların saldırısına uğrayan şehir; 800'lü
yıllarda Bulgarlar ve Arapların, 900'lü yıllarda ise Ruslar ve Bulgarların
saldırısına uğradı.

Ancak; saldırılar arasında en yıkıcı olanı 1204 yılında oldu. Haçlılar
tarafından; 4. Haçlı Seferi'nde 1204 yılında ele geçirilen şehir yağmalandı;
halkın büyük bir çoğunluğu şehirden kaçtı; yoksul ve enkaz içinde bir kente
dönüştü. Bunun sebebi Batı Roma'da büyüyen Latinlerin; Katolik Hristiyanlık
anlayışı ile Bizans'daki Ortodoks Hristiyanlık inanışı arasındaki farklılıklar
ve uyumsuzluklardır. Bu dönem sonrasında, 1261 yılında Palailogos Hanedanından;
Michael VIII Palaeologus şehri tekrar ele geçirmiş ve Latin'lerin dönemini sona
erdirdi.

Bu dönemden sonra giderek küçülen Bizans; Osmanlı İmparatorluğu tarafından
1391'den sonra kuşatılmaya başlandı; en sonunda 29 Mayıs 1453'de Osmanlı
İmparatorluğu'nun himayesine geçti. İstanbul'un fethi, Dünya tarihinde Orta
Çağ'ın sonunu simgelemektedir.

Bu dönem 1453 - 1923 yılları arasını kapsadı. 29 Mayıs 1453'de; Osmanlı Padişahı
II. Mehmed'in 53 gün süren kuşatması sonrasında; İstanbul Osmanlı'nın 4'üncü ve
son başkenti oldu.

Osmanlının ele geçirmesinden sonra; Topkapı Sarayı ve Kapalıçarşı'nın da
kurulması ardından birçok okul ve hamam açıldı. Dünya'nın ve İmparatorluğun dört
bir yanından insanların taşındığı şehirde Yahudilerin, Hristiyanların ve
Müslümanların beraber yaşadığı kozmopolit bir toplum oluştu. Bizans döneminden
kalan, eski binalar ve surlar onarıldı. Fetihten 50 yıl sonra; Dünya'nın en
büyük şehirlerinden biri hâline gelen İstanbul'da "Küçük Kıyamet" olarak da
adlandırılan; 14 Eylül 1509 İstanbul Depremi sonrasında (8 şiddetinde olduğu
ileri sürülmektedir); 45 gün süren artçı sarsıntılarla binlerce bina yıkıldı ve
birçok insan yaşamını kaybetti.

1510 yılında; Sultan II. Beyazıd; 80.000 kişinin çalışmasıyla şehri yeniden
kurdu. Günümüzde de var olan eserlerin büyük bir çoğunluğu bu dönemden kaldı.
Mimar Sinan'ın camileri ve diğer binaları kurduğu I. Süleyman döneminde; mimari
ve sanat konularına önem verildi. Lale Devri döneminde; Sadrazam Nevşehirli
Damat İbrahim Paşa 1718 yılından itibaren; itfaiye'yi kurdu, ilk matbaayı açtı
ve fabrikalar kurdu. 3 Kasım 1839'da ilan edilen Tanzimat Fermanı sonrasında da
batılaşma süreci hızlandığı dönemde birçok alanda yenilikler yaşandı.

Haliç'in üzerine köprü; Karaköy'e tünel, demiryolları, kentin içindeki deniz
taşımacılığı, belediye örgütlerinin, hastanelerin kurulmasıyla modern bir şehir
hâlini alan İstanbul, 1894 yılında Üçyüzon Depremi ile birlikte tekrar büyük bir
zarar gördü. I. Dünya Savaşı'nın sonlarında ise 13 Kasım 1918'de İtilaf
Devletleri donanmasınca da işgal edildi. İstanbul'un 2500 yıllık başkentlik
dönemi 29 Ekim 1923'de sona erdi.

Osmanlı ve Bizans kayıtlarında, 1402'de Yıldırım Bayazıd döneminde İstanbul’un
alınması amacıyla yapılan kuşatma kaldırılırken, yapılan anlaşma gereği bir Türk
(Müslüman) mahallesi kurulması şartına uygun olarak Göynük ve Taraklı’dan 760
hane Manav Sirkeci'ye yerleştirildi.[kaynak belirtilmeli]

Cumhuriyet sonrası 1923-1950 yılları arasında fiziksel atılımlar oldu.
1900'lerin başında 1 milyon olan nüfus, 1927'de 690.000'e düştü, 1935'de 740.000
ve 1945'de tekrar 900.000'e ulaştı. 1950'lerde Balkanlar'dan göç alan şehirde,
bu dönemde şehirleşmede gecekondular ön plana çıkmaktadır. 1960'larda ise
gecekonduların yanında, apartmanlaşma başladı. 1970'lerde ise hızlı nüfus artışı
ile konut ve ulaşım sorunları önem kazandı. Bu dönemde otomobil sayısının
artması ve sonucunda trafiğin artması Boğaziçi Köprüsü'nün yapılmasında etkili
oldu ve ulaşımda önemli bir noktaya varıldı. İstanbul metropoliten alanı
1970-1975 yılları arasında merkezde 50 kilometre yarıçaplı iken 1980'de 60
kilometre yarıçapa ulaştı. 1990'ların nüfus artışı, nüfusun dış taraflara
yayılması ile sonuçlandı ve sonucunda İETT'nin yetersiz gelmesi ile dolmuş ve
minibüsler bu açığı kapatmaya çalıştılar. 70’li yıllarda eski hızı ile olmasa da
imar faaliyetleri canlanan şehirde 1973 yılında Boğaziçi Köprüsü açıldı.

İstanbul, 1984 yılında çıkarılan 2972 sayılı kanun ve 195 sayılı kanun hükmünde
kararname sonucu Ankara ve İzmir ile birlikte büyükşehir unvanı kazandı. Aynı
yıl çıkarılan 3030 sayılı kanun ile büyükşehir ve ilçe belediyeleri statüleri
netleşti. 2004 yılında çıkarılan 5216 sayılı kanun ile büyükşehir belediyesinin
sınırları il mülki sınırları oldu.

Bizans İmparatorluğu, kentte bin yıl kadar hüküm sürdü ve burayı başkent olarak
kullandı. Bu özelliğinden dolayı İstanbul'da çok sayıda Doğu Roma yapısı vardır.
Bunların en önemlileri Eminönü'nde toplanmıştır. Bu yapılar içinde en önemlisi,
kilise olarak açılan Ayasofya Müzesi'dir. Ayasofya Bizans İmparatoru I.
Justinianos tarafından 532-537 yılları arasında inşa ettirilmiş bazilika planlı
bir patrik katedrali olup, 1453 yılında İstanbul'un Türkler tarafından
fethedilmesiyle II. Mehmed tarafından camiye dönüştürüldü ve günümüzde müze
olarak hizmet verir. Ayasofya'dan sonra yapılan önemli yapılardan biri Fethiye
Camii'di. Kilise olarak, 13. yüzyıl sonlarında Bizans'ın ileri gelenlerinden
Mihail Glabas Tarkaniotes tarafından inşa ettirildi. İstanbul'un Fethi'nden
sonra 1454 yılında patrikhane olarak kullanıldı, 1590 yılında İran savaşlarında
Gürcistan ve Azerbaycan'ın fethedilmesiyle, fethin hatırası olarak camiye
dönüştürüldü. Gene önemli yapılardan Kariye Müzesi, manastır olarak 534 yılında
Bizans İmparatoru I. Justinianos döneminde Aziz Theodius tarafından yapıldı. 11.
yüzyılda I. Aleksios'un kayınvalidesi Maria Doukaina tarafından yeniden inşa
ettirildi. 1204-1261 yıllarındaki Latin İmparatorluğu döneminde harap olan
manastır, Theodoros Metokhites tarafından 14. yüzyılda onarıldı. Dış narteks ve
parekklesion bu dönemde yapıya eklendi.

İmparatorluk devri boyunca sayısız eser yapılmıştır. Saray tipi 19. asırda
Batı'dan gelerek girmiştir. Bir asır yaşayan ve son yarım asrını mimarbaşı
olarak geçiren Sinan şu eserleri yapmıştır. 81 cami, 50 mescid, 55 medrese,19
türbe, 14 imaret, 3 hastahane, 7 su bendi (baraj), 8 köprü, 16 kervansaray, 33
saray, 32 hamam, 6 mahzen, 7 d'arulkurrâ. Bu 441 eser bütün imparatorluğa
dağılmıştır. 1839 yılında Tanzimat Fermanı'nın ilanı ile Avrupalılaşma yolunda
önemli adımlar atılmıştır. Osmanlı, 18. yüzyılın sonlarına doğru Avrupa tarzını
benimsemiş ve bunu mimariye ve sanata yansıtmıştır. Avrupa'da yaygınlaşan barok
stili İstanbul'da da birçok eserin yapımında uygunlanmıştır. Barok ve rokoko
tarzında yapılan Dolmabahçe Sarayı, Beylerbeyi Sarayı ve Ortaköy Camii dünyada
bu tür için önemli bir yer teşkil eder.

İstanbul 41° K, 29° D koordinatlarında yer alır. Batıda Çatalca Yarımadası,
doğuda Kocaeli Yarımadası'ndan oluşur. Kuzeyde Karadeniz, güneyde Marmara Denizi
ve ortada İstanbul Boğazı'ndan oluşan kent, kuzeybatıda Tekirdağ'a bağlı Saray,
batıda Tekirdağ'a bağlı Çerkezköy, Çorlu, güneybatıda Tekirdağ'a bağlı Marmara
Ereğlisi, kuzeydoğuda Kocaeli'ne bağlı Kandıra, doğuda Kocaeli'ne bağlı Körfez,
güneydoğuda Kocaeli'ne bağlı Gebze ilçeleri ile komşudur. İstanbul'u oluşturan
yarımadalardan Çatalca Avrupa, Kocaeli ise Asya anakaralarındadır. Kentin
ortasındaki İstanbul Boğazı ise bu iki kıtayı birleştirir. Boğazdaki Fatih
Sultan Mehmet ve Boğaziçi Köprüleri kentin iki yakasını birbirine bağlar.
İstanbul Boğazı boyunca ve Haliç'i çevreleyecek şekilde Türkiye'nin
kuzeybatısında kurulmuştur.

İstanbul'un kurulu olduğu Çatalca ve Kocaeli yarımadaları aşınmış birer
platodur. Bu platoların ortasından kabaca kuzeydoğu-güneybatı doğrultusunda
İstanbul Boğazı geçer. İstanbul Boğazı'nın oluşumu ile ilgili bilimsel olarak
kesin kabul görmüş bir açıklama yoksa da, açıklamalar içinde en yaygın olanı;
jeolojik açıdan İstanbul Boğazı'nın deniz suları ile dolmuş bir fay çöküntüsü
olduğudur. Buna göre, MÖ 20.000 ilâ 18.000 yılları arasında, Buzul Çağı
sonlanmış ve dünyanın büyük bölümünü kaplayan buz kütlelerinin erimeye
başlamıştır. Binyıllarca süren bir erime sürecinin sonucunda, MÖ 8.000 ilâ
7.000'lerde Akdeniz'in suları ilk hâlinden yaklaşık 150 metre daha yukarı
çıkmıştır. Deniz seviyesindeki bu büyük ölçekli artış nedeniyle Akdeniz'in
suları Marmara'yı basmış; Marmara Denizi'nin suları da devam eden yükselmeler
sonucunda Karadeniz ile birleşmiştir. Boğaz'ın derinliğinin kuzeyden güneye
azalma göstermesi, geçmişte kuzeydeki bu yükseltilerin Marmara'nın sularına
karşı bir set görevi gördüğü ve bunların deniz seviyesindeki yükselmeyle
aşıldığı savını güçlendirmektedir.

İstanbul genelinde kayda değer yükseltilere de rastlanmaz. Şehirdeki en yüksek
üç nokta sırasıyla 537 metrelik Aydos Tepesi, 438 metrelik Kayış Dağı, 442
metrelik Alemdağ'dır. Şehrin topraklarının %74'ünü platolar, %9,5'ini
ovalar, %16,1'ini ise alçak dağ ve tepeler kaplamaktadır. Şehrin en önemli
gölleri olan Büyükçekmece, Küçükçekmece ve Durusu gölleri birer lagündür.
İstanbul Boğazı'ndaki Haliç, Tarabya ve İstinye koyları ise şehirde ria tipi
kıyının en iyi örnekleridir. İstanbul kıyıları son biçimini 10.000 yıl önce
gerçekleşen su yükselimleriyle almıştır. Şehirde, Marmara Denizi ve Boğaz'da
irili ufaklı 11 adanın yanı sıra, Karadeniz'de ufak kayalıklar ve Haliç'de
Bahariye Adaları yer alır.

İstanbul'un coğrafi özellikleri ve toprak koşulları orman oluşumlarına olanak
verir niteliktedir. Ancak şehir içinde ormanların ve ormanlarda görülen ağaç
türlerinin dağılımı düzensizdir. Karadeniz'e yakın kuzey kesimlerde ve tepelerin
kuzeye bakan yamaçlarında humuslu toprakların varlığı nedeniyle buralarda nemcil
ormanlar gelişmiştir. Güney bölgelerde ve güneye bakan yamaçlarda ise kuraklığa
dayanıklı ormanlar görülür. İstanbul'un en önemli ormanları Belgrad Ormanı,
Aydos Ormanı ve Kayışdağı Ormanı'dır. İstanbul'daki orman arazilerinin yüzölçümü
240.960 hektar ağaçlıklı; 294.299 hektar da açıklık olmak üzere toplam 535.259
hektardır. Genel olarak İstanbul'un her iki yakasında da görülen ağaç ve çalı
türleri arasında adi gürgen, adi kızılağaç, adi fındık, doğu kayını, mor çiçekli
ormangülü, akçaağaç, muşmula ve ıstranca meşesi sayılabilir.

Doğal ormanların bozulduğu ya da tahrip edildiği bölgelerde psödomaki oluşumları
gözlenir. Kuzeyde, Karadeniz yakınlarında görülen psödomakiler, bölgenin toprak
yapısı ve iklim özellikleri nedeniyle olağandan çok daha boylu ve gürdür. Son
yarım yüzyılda şehirdeki orman varlığı nüfus artışıyla paralel olarak
gerilemiştir. Boğaz'a yapılan köprüler nedeniyle şehrin öngörülen doğu-batı
doğrultusundaki genişlemesi kuzeye kaymış; bu nedenle orman arazileri yeni
yerleşim bölgeleri oluşturmak adına tahrip olmuştur. Yapılması planlanan üçüncü
boğaz köprüsü çevreci gruplar tarafından şehirdeki orman varlığına zarar
vereceği gerekçesiyle eleştirilmektedir.

Kent büyüdükçe merkezden gitgide uzaklaşan ormanlardan geriye bugün kent
koruları kalmıştır. Etrafı çevirilmek suretiyle koruma altına alınan bu yeşil
alanların pek çoğu günümüzde kamuya ait olup halka açık rekreasyon alanı olarak
hizmet vermektedir. Özellikle Boğaziçi sırtlarında yoğunlaşan kent koruları
İstanbulluların en uğrak mekânlarındandır. Avrupa Yakası'nda Yıldız, Naile
Sultan, Naciye Sultan, Prens Sabahattin, Emirgân ve Ayazağa koruları; Anadolu
Yakası'nda Beykoz, Mihrabad, Küçükçamlıca ve Validebağ koruları İstanbul'da en
bilinen korulardır.

İstanbul'a, yakın yerde bulunan Kuzey Anadolu Fay Hattı, Kuzey Anadolu'dan
başlayarak Marmara Denizi'ne kadar uzanır. İki tektonik plaka olan Avrasya ve
Afrika birbirlerini iterler ve buda fayın hareket etmesine sebep olur. Bu fay
hattı nedeniyle bölgede tarih boyunca çok şiddetli depremler meydana gelmiştir.
1509 yılında meydana gelen Büyük İstanbul Depremi bunun en büyük örneğidir. Bu
deprem İstanbul'da, 100 caminin yıkılmasına ve 10 bin insanın hayatını
kaybetmesine neden olmuştur. 1766 yılındaki depremde ise, Topkapı Sarayı,
Ayasofya, Eyüp Sultan Camii ve Kapalıçarşı gibi yapılar büyük hasar aldı. 1999
Gölcük depreminde de 18 bin insan ölmüş ve birçok insanda evsiz kalmıştır.
Sismolojistler, 2025 yılından önce 7 büyüklüğünde bir depreminde olabileceğini
belirtmektedirler.

İstanbul'un iklimi, Türkiye'de Karadeniz iklimi ile Akdeniz iklimi arasında
geçiş özelliği gösteren bir iklimdir, dolayısıyla İstanbul'un iklimi ılımandır.

İstanbul'un yazları sıcak ve nemli; kışları soğuk, yağışlı ve bazen karlıdır.
Nem yüzünden, hava sıcak olduğundan daha sıcak; soğuk olduğundan daha soğuk
hissedilebilir. Kış aylarındaki ortalama sıcaklık 2 °C ile 9 °C civarındadır ve
genelde yağmur ve karla karışık yağmur görülür. Kar da yağar. Kış aylarında bir
iki hafta kar yağabilir. Yaz aylarındaki ortalama sıcaklık 18 °C ile 28 °C
civarındadır ve genelde yağmur ve sel görülür.

En sıcak aylar Temmuz ve Ağustos aylarıdır ve ortalama sıcaklık 23 °C dir, en
soğuk aylar da Ocak ve Şubat aylarıdır ve ortalama sıcaklık 5 °C'dir.
İstanbul'da yılın ortalama sıcaklığı 13,7 derecedir.

Toplam yıllık yağış 843,9 mm'dir ve tüm yıl boyunca görülür. Yağışların %38'i
kış %18'i ilkbahar, %13'ü yaz, %31'i sonbahar mevsimindedir. Yaz en kuru
mevsimdir, ama Akdeniz iklimlerinin aksine kurak mevsim yoktur. İstanbul 1994
yılına kadar susuzluk çekmiştir fakat alınan önlemlerle herhangi bir su
sıkıntısı kalmamıştır. Bunlardan biri Melen projesidir.

Şu ana kadar en yüksek hava sıcaklığı; 12 Temmuz 2000'de 40.5 °C olarak
kaydedilmiştir. En düşük hava sıcaklığı ise; 9 Şubat 1929'da -16.1 °C olarak
kaydedilmiştir.

İstanbul'un yüksek nüfusu ve ileri sanayi sektörü çevresel konularda pek çok
sıkıntıyı da beraberinde getirmektedir. Hava, su ve toprak kirliliği gibi ana
sorunların yanı sıra, çarpık kentleşme ve denetimsizlikten kaynaklanan görüntü
ve gürültü kirliği gibi ikincil sorunlar da göze çarpmaktadır. İl genelinde bu
sorunlarla birlikte hafriyat, atık yağ, kömür, kimyevî madde ve tıbbî atık
denetimleri de İstanbul Büyükşehir Belediyesi'ne bağlı Çevre Koruma Müdürlüğü
tarafından yürütülmektedir.

İstanbul'da bugüne dek birkaç çevre faciası yaşanmıştır. 1966, 1979, 1982, 1994,
1999 ve 2004 yıllarında İstanbul Boğazı'nda gelen tanker kazalarında on binlerce
ton akaryakıt Boğaz sularına karışmıştır. 1979 yılından bu yana İstanbul
Boğazı'nda kaza ya da arıza sonucu sulara gömülen 28 geminin 11'i akaryakıt
taşıyan tankerlerdir. Deniz tabanındaki bu batıkların kimilerinden hâlâ
akaryakıt sızması olduğu ve bunların Boğaz suyuna karıştığı sanılmaktadır.
İstanbul Teknik Üniversitesi Çevre Mühendisliği Bölümü'nün yaptığı araştırmaya
göre Boğaz'da insan sağlığı açısından denize girmeye elverişli nokta
bulunmazken, Marmara Denizi ve Karadeniz kıyılarında halka açık plajlar
bulunmaktadır.

Cumhuriyet döneminin ilk elli yılında hızla fabrikalarla dolan Haliç kıyılarıysa
yakın geçmişte büyük çabalarla temizlenmiş kent içine yaydığı kötü kokudan
kurtarılmıştır. İstanbul'da hava kirliliği ise doğalgazın il genelinde
yaygınlaştırılmasıyla büyük ölçüde azalma göstermekle birlikte hâlen büyük bir
sorundur. İstanbul'da doğalgaz abonesi sayısı 2008 yılında 3.5 milyona
yaklaşırken; bunun sonucu olarak 1997 yılında 88 mcg/m3 olan kükürdioksit
miktarı, 2007-2008 yıllarında 13-14mcg/m3a kadar düşmüştür. 2004 yılı verilerine
göre çevreyi deniz, gürültü ve hava kategorilerinde, Türkiye'de çevreyi en fazla
kirleten il İstanbul'dur.

İstanbul, iklimsel ve coğrafi bakımından sahip olduğu özel konum sayesinde
zengin bir doğal yaşam geliştirmiştir. İstanbul genelinde 2.500 bitki türü
yaşadığı saptanmıştır. Bu sayı Türkiye genelinde rastlanan türlerin 1/4'ine denk
gelmektedir. İstanbul'daki bitki türlerinin 200 kadarı çiçekli bitkiler sınıfına
dâhil olup bunlardan yaklaşık 40'ı endemik türlerdir. İstanbul'un endemik bitki
türleri doğal alanların kentleşmesi, ormansızlaştırma, yanlış ağaçlandırma,
hava-su-toprak kirliliği, bilinçsizlik ve yasadışı alım-satım gibi nedenlerle
büyük tehlike altındadır. İstanbul'da yetişen 270 bitki türü ise Türkiye'nin
Tehlike Altındaki Nadir ve Endemik Bitkiler Listesi bünyesinde koruma altına
alınmıştır. İstanbul'un tehlike altında olan ender endemik bitkileri arasında
İstanbul çiğdemi, (Crocus olivieri) İstanbul kardeleni, (Galanthus plicatus)
Çatalca peygamber çiçeği,(Centaurea hermannii) Kilyos peygamber
çiçeği,(Centaurea kilaea) Pendik sarıotu (Buplerum pendikum) ve Boğaziçi keteni
(Linum tauricum) sayılabilir. İstanbul'un ağaç ve çalı türleri arasında en
yaygın görülenlerse adi gürgen, adi kızılağaç, adi fındık, doğu kayını, mor
çiçekli ormangülü, akçaağaç, muşmula ve Istranca meşesidir.

Çok zengin bir bitki topluluğuna sahip olan İstanbul yöresinde şimşir, meşe,
çınar, kayın, gürgen, akçaağaç, kestane, çam, ladin ve servi gibi 2500 kadar
bitki türü yetişir. Bu bitkilerden bir kısımı bu yöreye endemiktir. Genellikle
ormanları oluşturan ağaçlar, İstanbul'un kuzeydoğusu, Alemdağ'ın kuzeyi ve
Polenezköy çevresinde görülen kayın, kestane ve saplı meşedir. Bitki örtüsüne
iklimin etkisinin yanında toprağında etkisi vardır. Kayın ağaç topluluğun
bulunduğu alanları kireçsiz kahverengi orman toprakları kaplarken, meşe ve
kestane topluluğunda bu topraklar kireçsizdir. Yaklaşık 2500 civarında doğal
bitki türüne sahip olan İstanbul, bu özelliği ile İngiltere gibi Avrupa
ülkelerini tek başına geride bırakabilir durumdadır. Bu aynı zamanda Türkiye'de
doğal olarak yetişen on binden fazla bitkinin, yaklaşık 1/4’ünü İstanbul’da
barınması demektir; ve bu bitkilerden bazıları endemiktir, yani tüm dünya
üzerinde sadece İstanbul’da yaşamaktadır. İstanbul çiğdemi (Crocus olivieri
subsp. istanbulensis) bu endemik bitkilere örnektir.

İstanbul, sahip olduğu yeşil alanlar ve su havzaları nedeniyle önemli bir yaban
hayvan nüfusu barındırmaktadır. Karadeniz ve Ege gibi iki zengin ekosistemi
birbirine bağlayan İstanbul Boğazı, göçücü pelajik balıklar için en önemli
rotalardan biridir. 70'li yıllara değin İstanbul'u çevreleyen denizlerde 76'ın
üzerinde balık türüne rastlanırken, bugün bu sayı 20'li sayılara kadar
gerilemiştir. Yakın tarihli kayıtlara bakıldığında İstanbul'da Boğaz, Adalar ve
Anadolu Yakası kıyılarında foklara sıkça rastlandığı görülmektedir. Ancak bugün
bu canlılar İstanbul direyinden bütünüyle silinmiş durumdadır. İstanbul
açıklarında ve bazen Boğaz'da rastlanan tek deniz memelisi yunuslardır.

Kuşlar için de önemli bir göç rotası üzerinde bulunan İstanbul'da, Büyükçekmece
ve Küçükçekmece gölleri, çevreleri büyük oranda kentleşmiş olamasına karşın,
hâlen kuşlar için önemli birer durak konumundadır. İstanbul'a uğrayan göçücü
kuşlar arasında, leylek, alaca balıkçıl, ak pelikan, aynak, boz kaz, atmaca,
delice doğan ve Mısır akbabası sayılabilir. İstanbul'un yerli kuşları içinde en
yaygın olanlarsa güvercinler, martılar, kargalar, serçeler ve kanaryalardır.

Bunun dışında İstanbul'un özellikle ormanlık kesimlerinde pek çok memeli türü de
yaşar. Bunlar arasında yırtıcılara da rastlanır. Başlıca yırtıcılar: çakal,
tilki, sansar, gelincik gibi etoburlardır. Diğer yabani hayvan türleri arasında
porsuk, ağaç sansarı, kokarca, bayağı yaban domuzu, kirpi, kızıl sincap ve
tavşan sayılabilir. Özellikle Ada tavşanı İstanbul'a özgü yabani
hayvanlardandır. Belgrad Ormanı ve Çatalca'daki merkezlerdeyse geyik ve
karacalar için koruma alanları oluşturulmuştur. Ayrıca kent içinde yaygın olarak
başıboş sokak kedileri ve köpekleriyle karşılaşılabilir.

İstanbul'da, kızıl geyik, karaca, alageyik, bayağı yaban domuzu, yaban kedisi,
çakal ve tilki gibi bulunan memeli hayvanlar bulunabilir. Bununla beraber önemli
bir kuş göç yolu üzerinde yer alan İstanbul'da her ilkbahar ve sonbaharda
leylek, kartal, şahin ve atmaca gibi çeşitli kuş türleri gözlemlenebilir.
İstanbul'da en yaygın bulunan kuşlar ise serçe, güvercin, kumru, karga ve artık
kentin bir simgesi hâline gelen martıdır.

İstanbul'da su kaynaklarının, şehirlerin kurulu olduğu kıyı kesimlerine
uzaklığı, tarih boyunca yönetimler için sıkıntı olmuştur. İstanbul'da özellikle
Avrupa Yakası'nda kurulan ilk kent olan Byzantion'da da, su kaynaklarının kente
uzaklığı büyük sorundu. Bu nedenle kente içilebilir su sağlamak için çeşitli
yollara başvurulurdu. Kentin suyu Osmanlı döneminde de başka kaynak bulunmadığı
için dışarıdan getirilirdi. İstanbul kent merkezinde ve dışında sıkça
karşılaşılan sarnıç ve su kemerleri kentin o dönemdeki su kültürünün en önemli
göstergeleridir. Osmanlı döneminde bent adı verilen küçük barajlarla tatlı su
göletleri oluşturulurken, günümüzde gelişen teknolojinin yardımıyla il genelinde
büyük baraj gölleri oluşturulabilmektedir. Günümüzde İstanbul'da hizmet veren 9
adet baraj bulunmaktadır. Bunlar içinde en büyükleri, Ömerli, Terkos,
Büyükçekmece, Darlık ve Sazlıdere barajlarıdır.

İstanbul'da akarsu bazında kayda değer bir su kaynağı bulunmamaktadır.
İstanbul'un akarsuları içinde başlıcaları Riva, Kâğıthane, Alibey, Göksu,
Kurbağalı ve Ayamama dereleridir. İstanbul derelerinin büyük çoğunluğu sularını
Küçükçekmece ve Büyükçekmece gölleriyle Haliç'e boşaltırlar. İstanbul
derelerinin büyük bir bölümü ıslah edilerek yer altına alınmış olup, kimileri
kanalizasyon aktarımında kullanılmaktadırlar. Beşiktaş, Ortaköy, Sarıyer,
Bayrampaşa ve Mecidiyeköy (Büyükdere) dereleri yeraltına alınan İstanbul
derelerindendir. Düzensiz ve kayıt dışı yapılaşmanın yanı sıra, dere
yataklarının gereğinden fazla küçültülerek ıslah edilmesi nedeniyle İstanbul'da
sık sık su taşkınları olmakta, can ve mal kaybı yaşanmaktadır.

İstanbul'un toplam 39 ilçesi vardır. Bu ilçelerin 25'i Avrupa Yakası'nda, 14'ü
ise Anadolu Yakası'ndadır. İstanbul'un ilçeleri üç ana bölgeye ayrılmaktadır:

İstanbul'un tarihi semtlerinden batıya ve kuzeye gidildikçe büyük bir
farklılaşma görülür. En yüksek gökdelenler ve ofis binaları Avrupa Yakası'da
özellikle Levent, Mecidiyeköy ve Maslak'ta toplanırken, Anadolu Yakası'nda ise
Kadıköy ilçesindeki Kozyatağı mahallesi dikkat çeker. 20. yüzyılda şehrin hızla
büyümesi, doğudan batıya büyük bir göçün başlamasına neden olmuştur. Böylece
şehirdeki gecekondulaşma büyük bir hız kazanmıştır. Kaçak olarak hazine veya
özel arazilere yapılan bu binalar, kısa sürede ve düşük kalitede yapılır.
Türkiye'nin en büyük şehirleri arasında bulunan Ankara ve İzmir'de bu yapılar
yaygındır. Gecekondular, çarpık kentleşmeye büyük ölçüde neden olmaktadır.

İstanbul'un, Türkiye Büyük Millet Meclisi'nde, 6 Mart 2008 tarihinde kabul
edilen ve 22 Mart 2008 tarihli Resmî Gazete'de yayımlanan 5747 sayılı yasa
uyarınca 39 ilçesi vardır. Bunlardan 25'i Avrupa Yakası'nda; 14'ü ise Anadolu
Yakası'nda bulunur. İlçe belediyeleri bünyesinde toplam 782 mahalle, 152 köy
vardır. Tüm ilçeler, 22 Temmuz 2004 tarihinde Resmî Gazete'de yayınlanan yasayla
İstanbul Büyükşehir Belediyesi hizmet alanı içine dâhil edilmiştir. Yapılan
düzenlemeyle il sınırları içindeki tüm belde belediyeleri de feshedilmiştir.

Osmanlı İmparatorluğu'nda İstanbul Vilayeti'nde idari bölünme oldukça karmaşık
ve düzensizdi. Kimi önemli şehirler sınırları içinde olduğu eyalete değil,
doğrudan başkent İstanbul'a bağlı olurlardı. İstanbul Vilayeti ise Kandıra,
Adapazarı, İznik, Mudanya, Gemlik, Yalova, Orhaneli, Bandırma, Çorlu ve Kıyıköy
gibi yerleri de kapsamaktaydı. Yüzyıllar boyunca bu sistemle yönetilen
İstanbul'da merkezî yönetimin bölünmesi için ilk girişim 1839 yılında yayınlanan
Gülhane Hatt-ı Hümayunu'ndan sonra oldu. Bu dönemde ilk kez Fransa idari bölünme
sistemi örnek alınarak İstanbul'da reformlar yapıldı.

Şehrin belediyeler bazında idari bölünmesi, imparatorluk yıkılana dek pek çok
kez değişikliğe uğradı. Vilayet dönem dönem günümüzde ilçe belediyeleri olarak
adlandırılabilecek dairelere ayrıldı. Bu dairelerin sayısı ve sınırları,
ekonomik nedenlerle zaman zaman kapatılmak ya da yeni oluşturulmak suretiyle
değişti. Cumhuriyet dönemindeyse, yapılan ilk düzenlemelerde Anadolu Yakası'nda
Üsküdar adında yeni bir il oluşturularak, İstanbul günümüz Avrupa Yakası
topraklarıyla sınırlandırıldı. Daha sonra Üsküdar ve kendisine bağlı birimler
İstanbul'a katıldı.

1950'lere gelindiğinde İstanbul'un iki yakada toplam 16 ilçesi vardı. Bunlardan
merkeze bağlı olarak yönetilenler: Eminönü, Fatih, Bakırköy, Beyoğlu, Beşiktaş,
Sarıyer, Beykoz, Üsküdar, Kadıköy ve Adalar; il belediye sınırı dışında
kalanlarsa Çatalca, Silivri, Şile, Kartal ve Yalova'ydı. Bu düzen, 1980 yılına
dek fazla değişiklik göstermeden sürdü. Bu tarihten sonra 3030 sayılı yasayla
İstanbul'da yeni ilçeler oluşturulmaya başlandı. 1990'a gelindiğinde İstanbul'un
25 ilçesi bulunuyordu. Yıllar içinde yeni ilçeler oluşturulmaya devam ederken,
hızla gelişen ve İstanbul'la kara sınırı bulunmayan Yalova, merkeze uzaklığının
sorun olması nedeniyle 1995 yılında Kocaeli ve Bursa illerinden de toprak
alınarak ayrı bir il hâline getirildi. İstanbul'un ilçe sayısı 2008 yılında
32'ydi.

Nüfusu 13 milyona yaklaşan İstanbul'da var olan ilçeleri bölerek yeni
belediyeler oluşturma fikri yeniden ortaya atıldı. Bunun sonucunda, Büyükşehir
Belediyesi sınırları içinde yeni ilçeler oluşturmak için hazırlanan 5747 sayılı
yasayla, 2008 yılında İstanbul'un Anadolu Yakasında 3, Avrupa Yakası'ndaysa 5
olmak üzere toplam 8 yeni ilçe kurulurken, Eminönü ilçesi feshedilerek Fatih'e
katıldı. İstanbul'da kurulan son ilçeler: Arnavutköy, Ataşehir, Başakşehir,
Beylikdüzü, Çekmeköy, Esenyurt, Sancaktepe ve Sultangazi'dir.

İstanbul'un şehir yapısı ve şekli sürekli değişmektedir. Yunan, Roma ve Bizans
dönemleri boyunca Konstantinopolis'in tarihi yarımadasında, Galata'da (Pera,
sonraki adıyla Beyoğlu), Chalcedon (Kadıköy) ve Chrysopolis'te (Üsküdar) önemli
derecede yenilenme ve büyümeler yaşanmıştır. Antik zamanlarda şu anki
İstanbul'un tüm ilçeleri birer bağımsız şehirdiler. Bugün İstanbul, eski
Konstantinopolis'in metropol hâli olarak kabul edilebilir. Çünkü şehir o
dönemlerden beri genişletilmekte ve yenilenmektedir.

Son yıllarda inşa edilen çok yüksek yapılar, nüfusun hızlı büyümesi göz önüne
alınarak yapılmışlardır. Şehrin hızla genişlemesinden dolayı konutlaşma,
genellikle şehir dışına doğru ilerlemektedir. Şehrin sahip olduğu en yüksek çok
katlı ofis ve konutlar, Avrupa Yakası'nda bulunan Levent, Mecidiyeköy ve Maslak
semtlerinde toplanmıştır. Levent ve Etiler'de çok sayıda alışveriş merkezi
toplanmıştır. Türkiye'nin en büyük şirket ve bankalarının önemli bir kısmı bu
bölgede bulunmaktadır.

20. yüzyılın ikinci yarısından itibaren, özellikle Anadolu Yakası'nda denize
yakın yazlık konutların ve lüks köşklerin yapımına hız verilmiştir. Kadıköy
ilçesindeki Bağdat Caddesi genişliği ve uzunluğuyla birçok alışveriş merkezi ve
restoranı barındırmaktadır. Bu gelişmelerde bölgenin gelişimine olumlu katkıda
bulunmuştur. Yaka da, son yıllarda gerçekleşen nüfus büyümesinin en büyük
faktörü Anadolu'dan gelen göçtür. Günümüzde, İstanbul halkının %66'sı Avrupa
Yakası'nda yaşamaktadır.

İstanbul'un hâlen görevde bulunan Belediye başkanı, Kadir Topbaş'tır. Şehrin
valisi ise Vasip Şahin'dir.

İstanbul, partili sistem ile başa gelen başkanlar tarafından yönetilir. Bu
yönetim şekli 3 Nisan 1930'da İstanbul Büyükşehir Belediyesi'nin kurulmasından
beri devam etmektedir. Belediye şehrin tüm karar yetkisini elinde
bulundurmaktadır. Şehrin yönetimi 3 ana organda toplanmıştır. 1. Belediye
Başkanı (her 5 yılda bir seçilir.), 2. Büyükşehir Konseyi, 3. Büyükşehir yönetim
kurulu.

Bugünkü İstanbul Büyükşehir Belediye Binası Fatih ilçesinin Saraçhane adıyla
bilinen bölgesinde bulunmaktadır. Bina, 17 Aralık 1953 yılında tamamlanmış, 26
Mayıs 1960 tarihinde belediye binası olarak hizmet vermeye başlamıştır.

Türkiye İstatistik Kurumu'nun (TÜİK) hazırlamış olduğu 2013 yılı Adrese Dayalı
Nüfus Kayıt Sistemi (ADNKS) sonuçlarına göre İstanbul'un (İstanbul Büyükşehir
Belediyesi ve bağlı belediyelerin sınırları içindeki nüfus) toplam nüfusu
14.160.467 kişidir.

İstanbul'un 14'ü Anadolu Yakasında, 25'i Avrupa Yakasında olmak üzere toplam 39
ilçesi vardır. İstanbul'un 39 ilçesi nüfus sayısı bakımından 2013 yılı
verilerine göre incelendiğinde en yüksek nüfusa sahip ilçesi Bağcılar (752.250),
en az nüfusa sahip ilçesi de Adalar (16.166) olmuştur. İstanbul'da
yaşayanların % 64,70'i (9.162.919) Avrupa Yakası; % 35,29'u da (4.997.548)
Anadolu Yakası'nda ikamet eder. İstanbul Nüfuslarına göre en kalabalık şehirler
listesi'nde dünyanın en kalabalık 5. şehiridir.

İstanbul'da ikamet edenlerin yalnızca yüzde 15,38'inin nüfusu İstanbul'a
kayıtlıdır. İkamet edenlerin nüfusa kayıtlı oldukları illlere göre yapılan
sıralamada Sivas 736.542 (%5,20), Kastamonu 548.546 (%3,87), Ordu 499.782
(%3,52), Giresun 487.115 (%3,43), Tokat 455.817 (%3,21), Samsun 417.120 (%2,94),
Trabzon 395.474 (%2.79), Malatya 392.435 (%2,77), Erzurum 382.519 (%2,70), Sinop
366.681 (%2,58) ve Erzincan 302.511 (%2,13) kişi ile en üst sıralardadır.

İstanbul İl Nüfusu: 14.804.116'dır (2016). İlin yüzölçümü 5.461 km2'dir. İlde
km2'ye 2711 kişi düşmektedir. (Yoğunluğun en fazla olduğu ilçe: 42.644 kişi ile
Güngören’dir) İlde yıllık nüfus artış oranı % 1,00 olmuştur.

2016 yılında TÜİK verilerine göre 39 İlçe ve belediye, bu belediyelerde toplam
960 mahalle bulunmaktadır.

İstanbul dünyadaki çoğu metropol gibi birçok insan topluluğu tarafından
şekillendirilmiştir. Şehirdeki en büyük mensubu bulunan din İslam'dır. Dini
azınlıkları ise Yunan Ortodoks Kilisesi, Ermeni Apostolik Kilisesi ve Sefarad ve
Aşkenaz Yahudiler oluşturmaktadır. 2000 yılı nüfus sayımına göre; 2.691 faal
cami, 123 faal kilise, 26 faal sinagog mevcuttur. Ayrıca 109 Müslüman mezarlığı,
57'de gayrimüslim mezarlığı bulunmaktadır. Sayıları çok azalmadan önce, belirli
ilçelerde bu dini azınlıklar yaşamaktaydı. Örneğin Kumkapı'da Ermeni nüfusu,
Balat'da Yahudi nüfusu ve Fener'de ise Rum nüfusu vardı. Rum Ortodoks
Patrikhanesi Fatih'in Fener semtinde bulunmaktadır. Bu patrikhane Hristiyanlık
dininin önemli bir kesimini oluşturan Ortodoks mezhebinin merkezidir.

Şehrin en büyük dini grubunu Müslümanlar oluşturmaktadır. Bunların yanı sıra,
Müslümanların en kalabalık mezhep formunu Sünniler, bu mezhebi takibende
Aleviler nüfusça fazladır. 2007 yılındaki sayıma göre şehirde ki toplam cami
sayısı 2.994'tür. İstanbul, İslam Hilafeti'nin son merkezi olmuştur. 1517
yılında Yavuz Sultan Selim ile başlayan halifelik, 3 Mart 1924 yılında
Abdülmecid ile sona ermiştir. 2 Eylül 1925 yılında da tekkeler kapatılmış,
tarikat yasaklanmıştır. Böylelikle ülkede laik sistem başlamış ve bu değişimden
en çok etkilenen il İstanbul olmuştur. Halifeliğin kaldırılmasının hemen
ardından Diyanet İşleri Başkanlığı kurulmuştur. Osmanlı İmparatorluğu döneminde
var olan en yüksek yetkiye sahip Şeyhülislamlar da yerini Diyanet İşleri
Başkanına bırakmıştır.

Şehir 4. yüzyıldan beri Rum Ortodoks Patrikhanesi'nin merkezi olmuş ve diğer
Ortodoks kiliselerinde merkezi olarak hizmet vermeye devam etmektedir. Aynı
zamanda şehir, Türk Ortodoks Patrikhanesi ve İstanbul Ermeni Patrikhanesi'ninde
merkezidir. Eski yıllarda Bulgar Piskopsluğu ön planda iken bu zamanla yerini
Ortodoks Kiliselerine bırakmıştır. İstanbul'da yaşayan özellikle Rumlar ve
Ermeniler, Osmanlı İmparatorluğu'nun çöküşü sırasında Türkler ile zaman zaman
çatışmalar yaşamış fakat Türkiye'nin kurulmasıyla düzen yeniden sağlanmıştır.
Savaşlar nedeniyle de 1914 ve 1927 yılları arasında şehirde bulunan Hristiyan
nüfusu hızlı bir düşüş yaşayarak 450.000'den, 240.000'e gerilemiştir. 1923
yılında yapılan Türkiye-Yunanistan nüfus mübadelesiden İstanbul'da yaşayan Yunan
Ortodoks toplumu muaf tutulmuştur. Ancak II. Dünya Savaşı yılları bu azınlık
için bir dizi vergiler getirilmiştir. (bkz. Varlık Vergisi) 1955 yılında meydana
gelen Rum azınlıklara yönelik tahrip ve yağma hareketi olan 6-7 Eylül Olayları'ı
11 Rum'un ölümüne ve 30 ile 300 kişinin yaralanmasına neden olmuştur. Bu olay
sonucundada İstanbul'dan, Yunanistan'a hızlı bir şekilde göç artmıştır ve 12,000
Rum vatandaşlıktan çıkarılmıştır.

İstanbul'un Osmanlılar tarafından ele geçirilmesi ile birlikte birçok kilise,
camiye çevrilmiştir. Küçük Ayasofya Camii, Fenari İsa Camii, Arap Camii,
Kocamustafapaşa Sümbül Efendi Camii gibi eski yapılarda İstanbul'un Osmanlı
hakimiyetine geçmesinden sonra camiiye çevrilen kiliselerdendir. Bu camilerden
en büyüğü ve en önemlisi Fatih'in Eminönü semtinde bulunan Ayasofya'dır.
Ayasofya Atatürk'ün isteğiyle ibadete kapatılmış ve Bakanlar Kurulu'nun da
onayıyla 24 Kasım 1934 tarih ve 7/1589 sayılı kararıyla müzeye çevrilmiştir.

Sefarad Yahudileri 500 yılı aşkın süredir bu şehirde yaşamaktadırlar.
İstanbul'daki Yahudiler'in bugünkü nüfusu 22,000 civarındadır. Aşkenaz
Yahudileri, Sefarad Yahudileri'ne nispeten daha yeni ve çok daha küçük bir
topluluktur. Yahudilerin ibadethaneleri sinagoglardır. Şehirde bulunan aktif
sinagog sayısı ise 20'dir. Bu sinagogların içinde en büyük taşıyanı Beyoğlu
ilçesinin Karaköy semtinde bulunan Neve Şalom Sinagogu'dur. 1951 yılında ibadete
açılan sinagog en büyük cemaate de sahiptir. Sefarad Yahudiler'in dili olan
Ladino dili (Yahudi İspanyolcası) 65 yaş üzeri kişiler tarafından konuşulur, 65
yaşın altındaki Yahudiler tarafından anlaşılsa bile artık konuşulamamaktadır. Bu
yüzden Ladino ciddi bir yok olma tehlikesiyle karşı karşıyadır.

İstanbul, Türkiye'nin en büyük şehri ve siyasi olarak eski başkentidir. Kara ve
deniz ticaret yollarının bir kavşağı olması ve stratejik konumu nedeniyle
Türkiye'de ekonomik yaşamın merkezi olmuştur. Şehir aynı zamanda en büyük sanayi
merkezidir. Türkiye'deki sanayi istihdamının %20'sini karşılamaktadır. Yaklaşık
olarak %38'lik endüstriyel alana sahiptir. İstanbul ve çevre iller bu alanda;
meyve, zeytinyağı, İpek, pamuk ve tütün gibi ürünler elde etmektedir. Ayrıca
gıda sanayi, tekstil üretimi, petrol ürünleri, kauçuk, metal eşya, deri, kimya,
ilaç, elektronik, cam, teknolojik ürünler, makine, otomotiv, ulaşım araçları,
kağıt ve kâğıt ürünleri ve alkollü içkiler, kentin önemli sanayi ürünleri
arasında yer almaktadır. Forbes Dergisi'nin yaptığı araştırmaya göre 2008 yılı
Mart itibariyle 35 milyardere sahip şehir dünya sıralamasında dördüncü olmuştur.
Brookings Institution ve JP Morgan'ın 2014 yılı baz alınarak oluşturulan
ekonomide yükselen kentler sıralamasında İstanbul 300 şehir arasında İzmir'in
ardından 3. sırayı aldı. İstanbul 2013'teki listede 52. sırada yer almaktaydı.
Aynı listede Türkiye'den İstanbul ve İzmir dışında Bursa 4 ve Ankara 9. sırada
yer almıştır. Yine bu rapora göre İstanbul'daki 2014 yılındaki işsizlik
oranı %6,5 olarak gerçekleşmiştir.

İstanbul'da ilk olarak 1866 yılında hizmete giren Dersaadet Tahvilat Borsası,
1986 yılı başlarında mevcut yapı değiştirilerek bugünkü İstanbul Menkul
Kıymetler Borsası (İMKB) açılmıştır. 19. ve 20. yüzyıl başlarında Galata
semtinde bulunan Bankalar Caddesi Osmanlı İmparatorluğu için finans merkezi
olmuştur. Bu bölgede Osmanlı'nın merkez bankası olan Bank-ı Osmanî (1856
yılından sonra yeniden düzenlerek 1863 yılından itibaren Bank-ı Osmanî-i Şahane)
ve Osmanlı Borsası bulunurdu. Bankalar Caddesi, 1990 yılına kadar finans ve
ekonomi merkezi olmayı korumuş fakat yenileşme hareketi başlaması sonucu modern
iş merkezleri Levent ve Maslak bölgeleri olmuştur. 1995 yılında İMKB, Sarıyer'in
İstinye semtinde bulunan bugünkü binasına taşınmıştır.

Günümüzde İstanbul, Türkiye'nin %55 üretimine ve %45'lik ticaret hacmine
sahiptir. Ülkede Gayrisafi millî hasıla'nın %21.2'lik kısmını oluşturur. Toplam
ihracattaki payı %45,2, ithalâttaki payı ise %52,2'dir.

Ticaret, İstanbul'un gelirinde en büyük paya sahip olan sektördür. İlde bu
sektörün gelişmesinde Boğaz köprülerinin, Asya ve Avrupa gibi merkezler arasında
uzanan otoyolların büyük katkısı vardır. Aynı şekilde demiryoluyla da Asya ve
Avrupa'ya bağlanması ve büyük limanları olması da bu konuda etkilidir. İstanbul
ticaret sektörü ülke toplamının %27'sini oluşturur. Dışalım ve dışsatım
konusunda da İstanbul, Türkiye çapında birinci sıradadır. Türkiye'de hizmet
veren özel bankaların tümünün, ulusal çapta yayın yapan gazetelerin, televizyon
kanallarının, ulaşım firmalarının ve yayınevlerinin ise tümüne yakınının genel
merkezleri İstanbul'dadır. Nitekim, İstanbul ekonomisinde bankacılıkla birlikte
ulaştırma-haberleşme sektörü %15'i aşan bir paya sahiptir.

Türkiye'nin büyük sanayi kuruluşlarından pek çoğunun genel merkezi ve fabrikası
İstanbul'da bulunmaktadır. İlde madeni eşya, makine, otomotiv, gemi yapımı,
kimya, dokuma, konfeksiyon, hazır gıda, cam, porselen ve çimento sanayii
gelişkindir. 2000'li yılların başında payı %30'a yakın olan sanayi, ticaretten
sonra ildeki ikinci büyük sektördür. Cumhuriyet'in kurulmasıyla hızla
sanayileşen İstanbul'da ilk fabrikalar Haliç kıyılarına kurulmuş; ancak şehirde
yarattıkları kirlilik ve kargaşadan ötürü birer birer tasfiye edilerek şehrin
dışında oluşturulan organize sanayi bölgelerine taşınmışlardır. Atatürk Oto
Sanayi Sitesi ve İkitelli Organize Sanayi Bölgesi İstanbul'un en büyük sanayi
bölgeleridir. Ancak yerleşim yerlerinin önlenemez genişlemeleri nedeniyle
buralar da günümüzde yerleşim yerlerinin arasında kalmışlardır.

İstanbul, tarih boyunca bir tarım merkezi olmamıştır. İstanbul üretiminde, tarım
hep son sıralarda yer almış; il daima üretim merkezi olmaktan çok, tüketimle ön
plana çıkmıştır. Buna karşın İstanbul, geçmişte ürettiği az miktarda tarımsal
ürünle, kendi gereksiniminin bir bölümünü karşılayabiliyorken; günümüzde tarım
alanlarının hızla kentleşmesi ve kırsalda yaşayan halkın daha yüksek yaşam
standardı için merkeze yönelmesi nedeniyle, ilde tarımın payı en geri
düzeylerine ulaşmıştır.

Günümüzde İstanbul topraklarının %30'u tarıma elverişli olmasına karşın bu
alanlar tam değerlendirilmemektedir. 390.150 dekarla, ekim alanlarının
yarısından fazlası buğdaya ayrılmış durumdadır. Bunu 159.500 dekarla ayçiçeği
izler. Üretimde sebze olarak 4.964 dekarla taze fasülye, meyve olarak 26.617
dekarla fındık birinci sıradadır. Tarımsal üretimde ön plana çıkan ilçeler
arasında Çatalca, Silivri, Şile, Eyüp, Beykoz ve Kartal bulunmaktadır.

İstanbul'da hayvancılık da yapılmaktadır. Genel olarak kentin günlük tüketimine
yönelik yapılan bu üretim çiftlik, mandıra ve ağıllarda, sığır besiciliği,
tavukçuluk ve balıkçılık üzerine yoğunlaşmıştır. Özellikle çevre illerdeki
balıkçıların, İstanbul dışında avladıkları balıkları İstanbul'da piyasaya
sürmeleri nedeniyle, balıkçılığın hayvancılık alanındaki payı olması gerekenden
yüksek görünmektedir. Hayvancılık sektörüyle şehrin günlük süt ve yumurta
gereksinimi bir miktar karşılanmaktadır. Ancak İstanbul bu hâliyle kendine
yetemediği için, ürettiği miktarın çok daha fazlasını dış illerden satın
almaktadır. İstanbul'da sınırlı miktarda arıcılık, ipekböcekçiliği de yapılmakta
olup, geçmişte Ayazağa, Kemerburgaz, Hacımaşlı gibi yerlerde domuz çiftlikleri
de bulunmaktaydı.

İstanbul genelinde kayda değer maden oluşumları yoktur. Avrupa Yakası'nın
kuzeydoğusunda yer alan Sarıyer ilçesine bağlı Maden mahallesinde altın, gümüş
ve bakır damarları olduğu Bizans döneminden bu yana bilinmesine karşın,
işletilmeye değmeyecek derecede küçüklerdir. Bu nedenle buralar maden yatağı
olarak değerlendirilmezler. İlde metal cevheri olarak çıkartılan tek maden
manganezdir. Manganez madenleri şehrin batısında Çatalca ve Silivri ilçelerinde
bulunmaktadır. Şehrin batısında, kuzeyinde ve kuzeybatısında kömür ve linyit
ocakları vardır. Jeolojik yapısının uygunluğu nedeniyle İstanbul'un pek çok
yerinde taş ocakları bulunur. Bu ocaklar Karadeniz kıyılarından Adalar'a kadar
hemen her yerde görülebilir. İstanbul'da geçmişte çıkarılan mermer, kalker,
kuvarsit, perlit, kaolen, kil ve kum gibi kaynaklardan bazıları inşaat
sektöründen gelen yüksek talep sonucunda bugün tükenmiş; ya da tükenme noktasına
gelmiştir. Özellikle çıkartılan kuvarsit ve kaolen sayesinde İstanbul'da cam ve
seramik sanayii gelişmiştir.

İstanbul genelinde tüm orman alanları koruma altına alınmış olmakla birlikte
sınırlı miktarda ormancılık faaliyeti yürütülmektedir. Geçmişte doğal oluşumlu
ormanların büyük bir bölümünden kente yakacak odun sağlamak için yararlanılmışsa
da, son yıllarda kentin dört bir yanına uzatılan doğalgaz ağıyla bu gereksinim
azalma göstermiştir. İstanbul'daki bu baltalık ormanların bir bölümü günümüzde
bozuk ormanlara dönüşmüştür.

İstanbul'un tarihi, anıtlar ve yapıtların fazlalığı ve Boğaz'a sahip olması
nedeniyle gözde turizm merkezlerinden biridir. Turistler arasında en büyük pay
Almanlara aittir. Almanları Ruslar, Amerikalılar, İtalyanlar ve Fransızlar
izler. 2011 yılında kente 8 milyon 58 bin turist gelmiştir. Istanbul'da her
bütçeye uygun otel bulmak mümkündür. 5 yıldızlı zincir otellerden, butik aile
işletmesi otellere kadar 1180'den fazla otel bulunmaktadır. Son yıllarda dünya
çapında isim yapmış zincir oteller İstanbul'a yoğun ilgi göstermektedirler.

2009 yılı istatistiklerine göre İstanbul, Antalya'dan sonra en çok turist
ağırlayan ildir. 2009 yılı içinde ile hava, kara ve deniz yoluyla giriş yapan
turist sayısı 7,5 milyonun biraz üzerindedir. Bunlar içinde %13,1'lik payla
Almanlar birinci, 6,7'lik payla Ruslar ikinci sırada bulunur. İstanbul'un
ağırladığı ilk turist kafilesi, 1863 yılında Sergi-i Umumi-i Osmani'yi ziyaret
için gelmişti. Daha sonra İstanbul'un demiryoluyla Avrupa'ya bağlanmasıyla
turist sayısı daha da artmış, artan konaklama talebini karşılamak için
İstanbul'un ilk oteli Pera Palas kurulmuştur.

İstanbul'da 2009 verilerine göre işletme belgeli 371 konaklama ve 405 eğlence
tesisi bulunmaktadır. İstanbul'da pek çok müze bulunmaktadır ve bunlar içinde
özel müzeler de vardır. 2009 yılında yalnızca devlet müzelerini 6,179,556 kişi
ziyaret etmiştir. Ziyaret edilen mekânlar arasında 2,932,429 kişi ile Topkapı
Sarayı başı çekerken, onu 2,444,956 kişiyle Ayasofya Müzesi izlemiştir.
İstanbul'un tarihsel merkezi konumundaki Fatih ilçesi (Tarihî yarımada), Haliç
çevresi yerleşimleri Beyoğlu ve Eyüp; Boğaziçi'nde Beşiktaş ve Sarıyer; Anadolu
Yakası'nda Kadıköy, Üsküdar ve Adalar ilçeleri İstanbul'un tarih turizmi
açısından zengin merkezleri arasında yer almaktadır. Doğa turizmi içinse Beykoz,
Şile, Adalar ve Sarıyer'de ilgi çekici adresler vardır.

İstanbul'da yedisi devlet yirmi dördü vakıf olmak üzere otuz bir üniversite
vardır. Özellikle kamuya ait öğretim kurumları ülkenin en saygın ve en donanımlı
üniversitelerindendir. Ancak son yıllarda da özel üniversitelerin sayısında bir
yükselme olmuştur. Türkiye'nin en eski 3 devlet üniversitesinden ikisi
İstanbul'dadır. İstanbul Üniversitesi 1453 yılında kurulmuştur ve Türkiye'nin en
eski üniversitesidir. İstanbul Teknik Üniversitesi (1773) ise dünyanın en eski
üçüncü teknik üniversitesidir ve tamamen mühendislik bilimleri adanmıştır.
İstanbul'da tanınmış diğer devlet üniversiteleri; Boğaziçi Üniversitesi, Mimar
Sinan Güzel Sanatlar Üniversitesi, Yıldız Teknik Üniversitesi ve Marmara
Üniversitesi'dir. Ayrıca ülkenin en eski 5 vakıf üniversitesinden üçü bu
kenttedir. Bunlar 1992 yılında kurulan Koç Üniversitesi ile 1994 yılında kurulan
Sabancı Üniversitesi ve İstanbul Bilgi Üniversitesi'dir.

Hemen hemen İstanbul'daki tüm özel lise ve üniversitelerde İngilizce, Fransızca
ve Almanca gibi ana yabancı dil veya ikincil yabancı dil eğitimi verilmektedir.
Galatasaray Lisesi, 1481 yılında Galata Sarayı Enderun-u Hümayunu adıyla
kurulmuştur. Daha sonraki adıyla Galatasaray Mekteb-i Sultanisi şehrin en eski
lisesi olmakla birlikte, en eski ikinci eğitim veren kurumudur. Fransızca eğitim
vermektedir. 1884 yılında kurulan İstanbul Lisesi daha çok bilinen adıyla
İstanbul Erkek Lisesi, uluslararası alanda tanınmış en eski liselerden biridir.
Almanca eğitim vermektedir. Kadıköy Anadolu Lisesi eski ve daha iyi bilinen
adıyla Kadıköy Maarif Koleji, genç cumhuriyete yön verecek üst düzey eğitimli
siyasetçi, bilim adamı ve sanatçılar yetiştirmek amacıyla, Bakanlar Kurulu ve
Meclis kararıyla 1955 yılında kurulmuştur. İngilizce eğitim vermektedir.
Nişantaşı Anadolu Lisesi, 1905 yılında English High School for Boys adıyla
özellikle İngiliz topluluğu mensuplarının çocuklarına sağlıklı bir eğitim vermek
amacıyla kurulmuştur. 1979 yılında MEB'e bağlanmış ve şimdiki adını almıştır.
Cağaloğlu Anadolu Lisesi, (eski adıyla İstanbul Kız Lisesi) 1850 yılında
I.Abdülmecit'in annesi Bezmiâlem Valide Sultan'ın isteği üzerine kurulmuş,
Osmanlı'nın ilk sivil lisesi unvanına sahiptir. İlk olarak Valide Mektebi ve
ardından Darülmaarif isimlerini almış, 1911-1933 yılları arasında İnas İdadisi
(Erkek Öğretmen Lisesi), 1933-1983 yılları arasında Türkiye'nin ilk kız lisesi
İstanbul Kız Lisesi olarak hizmet vermiş, 1983 yılında ise bugünkü hâlini
almıştır. Almanca eğitim vermektedir.

Türkiye'de eğitim veren lise türlerinden biri olan Anadolu Liseleri grubuna
giren Kabataş Erkek Lisesi, Haydarpaşa Lisesi, Vefa Lisesi ve Pertevniyal Lisesi
Türkiye ve dünya çapında tanınmış liselerdendir. İstanbul'da çok sayıda yabancı
azınlık bulunmasından dolayı 19. yüzyıl'da yabancı liselerde artış görülmüştür.
Türkiye Cumhuriyeti'nin kurulmasından sonra birçok yabancı okul Millî Eğitim
Bakanlığı idaresine girmiştir. Fakat bazı liseler hâlen yabancı idaresi
altındadır. Özel İtalyan Lisesi, İtalya hükûmeti tarafından yönetilmekte ve
İtalyan devlet okulu olarak kabul edilmektedir. Ayrıca finansman ve öğretmen
ihtiyacı Başkent Roma'dan sağlanmaktadır. 1863 yılında kurulan Robert Koleji ve
diğer birçok okul bunların arasında sayılabilir.

İstanbul da iki tane çok köklü askeri lise bulunmaktadır. Birisi Kuleli Askerî
Lisesi olup Çengelköy de bulunmaktadır. İkincisi ise Deniz Lisesi olup
Heybeliada da eğitimine devam etmektedir. Ayrıca Hava Harp Okulu ve Deniz Harp
Okulu da İstanbul'da bulunmaktadır. Heybeliada da bulunan Deniz Lisesi aynı
zamanda Türkiyenin ilk mühendislik fakültesi olan Mühendishane-i Bahr-i Hümâyun
olup 1773 tarihinde Osmanlı'da ilk defa mühendislik alanında açılan yüksek
öğretim kurumudur.

İstanbul, çoğu Roma, Bizans ve Osmanlı dönemlerine ait geniş koleksiyonları
içeren çok sayıda kütüphaneye sahiptir. Tarihi belge koleksiyonları açısından en
önemli kütüphaneler, Topkapı Sarayı Kütüphanesi, İstanbul Arkeoloji Müzeleri
Kütüphanesi, Beyazıt Devlet Kütüphanesi, Süleymaniye Kütüphanesi, İstanbul
Üniversitesi Kütüphanesi ve İBB'ye bağlı olarak hizmet veren Atatürk
Kitaplığı'dır.

İstanbul çok sayıda hastane, klinik ve laboratuvarla birlikte ülkenin tıbbi
araştırma merkezidir. Bu tesislerin çoğu yüksek teknolojik ekipmanlara sahiptir.
Gelişkin sağlık olanakları ve ülke dışına göre daha uygun fiyatları nedeniyle
şehirde sağlık turizmi gelişmiştir. Öyle ki İngiltere ve Almanya gibi Batı
Avrupa ülkeleri dar gelirli hastalarını yüksek teknolojik tıbbi tedavi ve
operasyonlar için İstanbul'a göndermektedir. İstanbul özellikle lazer
Oftalmoloji (Göz cerrahi) ve plastik cerrahi için küresel bir durak hâline
gelmiştir.

Kentte özellikle hava kirliliği sağlık için büyük bir sorun oluşturmaktadır.
Özel araçların artması ve kamu ulaşımının yavaş ve yetersiz olması bu sorunu
artırmaktadır. Bu sorunla ilgili olarak Ocak 2006'da yalnızca kurşunsuz benzin
kullanımı planlanıyordu.

İstanbul genelinde sağlık hizmetleri devlete bağlı ve özel sağlık kuruluşlarınca
yürütülmektedir. İl genelinde, tüm ilçelere yayılmış 52 devlet hastanesi vardır.
Semt poliklinikleri de buna eklenince bu sayı 111'e çıkmaktadır. Her ilçede, bir
ya da birkaç sağlık ocağı da yer almaktadır. Toplam sağlık ocağı sayısı 2004'te
337 olarak belirlenmiştir. İldeki özel sağlık kuruluşlarının sayısı ise 138'dir.
Devlete ait, askerî ve özel sağlık kuruluşlarında toplam yatak sayısı
18,375'dir. İldeki toplam eczane sayısı 3,852'dir.

Kentin su ihtiyacını karşılamak için yapılan sistemler şehrin kuruluş dönemine
kadar uzanmaktadır. İki en önemli su kemeri, Roma döneminde inşa edilmiş Mazul
Kemeri ve Bozdoğan Kemeri (Valens Kemeri)'dir. Şehrin Kuruluş dönemlerinde su
ihtiyacı, yeraltı kaynaklarından sağlanıyordu. İlk önemli su tesisleri Roma
döneminde yapılmıştır. Roma İmparatorları'ndan Valens, Halkalı civarından
Beyazıt'a kadar su getirtmiş ve bu su yolu için Mazul Kemer ile Bozdoğan
Kemeri'ni inşa ettirmiştir. Ayrıca Valens zamanında Belgrad Ormanları'nda bir
bent de yaptırılmıştır. Kâğıthane Deresi'nin suları ızgaralarda toplanarak
şehrin su ihtiyacını karşılamak için kullanılmıştır. Toplananlar sular şehrin
çeşitli sarnıçlarına toplanmıştır. Bu sarnıçların en büyük ve en önemlileri
Binbirdirek Sarnıcı (Philoxenos) ve Yerebatan Sarnıcı'dır. Şehirde nüfusun
giderek artması sonucu yine su sıkıntıları çekilmeye başlanmış, bunun üzerine
Kanuni Sultan Süleyman bu sorunun çözülmesi için "Ser Mimaran-ı Cihan ve
Mühendisan-ı Devran" diye ma'ruf Mimar Sinan'ı görevlendirdi. Böylece 1555
yılında Kırkçeşme Su Tesislerinin inşaasına başlanmış oldu. Daha sonraki
yıllarda suya olan ihtiyacın ve halkında isteği sonucu, küçük ikmal şebekleriyle
halkın kullanımına açık çeşmeler yapılmaya başlandı.

Bugün, suları klorlama, Atık su arıtma, dezenfekte etme ve dağıtma gibi
hizmetler İSKİ (İstanbul Su ve Kanalizasyon İdaresi) tarafından yürütülmektedir.
Ayrıca bazı özel kuruluşlarda temiz su dağıtımı yapmaktadır. İstanbul'da
elektrik dağıtımı ve bakımı ise Türkiye Elektrik İletim A.Ş. tarafından
yapılmaktadır. Kentin ilk elektrik üretim tesisi ise 1914 yılında kurulan ve
1983 yılına kadar hizmet veren Silahtarağa Elektrik Santrali'dir.

Osmanlı İmparatorluğu'nda ilk Posta ve Telgraf Bakanlığı 23 Ekim 1840 yılında,
Tanzimat Fermanı ile yaşanan gelişmelerin sonucu olarak kurulmuştur. İlk postane
ofisi olan Postahane-i Amire Yeni Cami avlusu yakınlarındaydı. İlk Uluslararası
ise 1876 yılında kurulmuş, 1901 yılında ise havale türü ve kargo gibi işlemlerin
kabulüne başlanmıştır. 1847 yılında Samuel Morse tarafından telgrafın patenti
alınmıştır. Samuel Morse'un bu yeni buluşu, eski Beylerbeyi Sarayı'nda
(Beylerbeyi Sarayı 1861-1865 yıllarında aynı yere yenisi inşa edildi.) bizzat
Padişah Abdülmecit tarafından test edilmiştir. Bu başarılı deneme sonrasında,
İstanbul ve Edirne arasında ilk telgraf hattı kurulumu 9 Ağustos 1847 yılında
başlamıştır. 1855 yılında Telgraf İdaresi kurulmuş, 23 Mayıs 1909 yılındada 50
hat kapasiteli ilk manuel telefon santrali Büyük Postane adıyla Sirkeci'de
hizmet vermeye başlamıştır.

İstanbul'un etrafını çeviren surlar tarihte 7. yüzyıldan başlayarak inşa
edilmiş, yıkılmalar ve yeniden yapmalarla dört defa elden geçmiştir. Son yapımı
408'den sonradır. II. Theodosius (408-450) zamanında İstanbul surları
Sarayburnu'ndan Haliç kıyısı boyunca Ayvansaray'a bu taraftan ve Marmara kıyısı
boyunca Yedikule'ye, Yedikule'den Topkapı'ya, Topkapı'dan Ayvansaray'a
uzanıyordu. Surların uzunluğu 22 km.'dir . Haliç surları 5.5 km., kara 6,5 km.,
Marmara Surları ise 9 km.'dir.

Kara surları üç bölümden oluşur. Hendek, dış sur,iç sur. Hendekler bugün tarım
alanı olmuştur. Sura bitişik ve 50 m. aralıklarla kara surları tarafında,
birçoğu yıkılmış, çatlamış durumda 96 burç bulunmaktadır. Bu burçlar, boydan
boya uzanan sur duvarlarından 10 metrelik çıkıntıda, çoğunlukla kare planlı ve
25 metre yüksekliğindedir.

Dolmabahçe Sarayı, Karaköy'den Sarıyer'e uzanan sahil şeridinin Kabataş ile
Beşiktaş arasında kalan bölümünde, Marmara Denizi'nden Boğaziçi'ne deniz yoluyla
girişte sol sahilde, Üsküdar'ın karşısında yer alan saray. Denizden yer alınıp
doldurulmasıyla ortaya çıkan alana yapıldığı için dolmabahçe adını almıştır.
Yapımı için dış devletlerden borç alınmıştır. Dolmabahçe Sarayı'nın bugün
bulunduğu alan, bundan dört yüzyıl öncesine kadar Osmanlı Kaptan-ı Derya'sının
gemileri demirlediği, Boğaziçi'nin büyük bir koyu idi. Geleneksel denizcilik
törenlerinin yapıldığı bu koy zamanla bir bataklık hâline geldi. 17. yüzyıl'da
doldurulmaya başlanan koy, padişahların dinlenme ve eğlenceleri için düzenlenen
bir "hasbahçe"ye dönüştürüldü. Bu bahçede çeşitli dönemlerde yapılan köşkler ve
kasırlar topluluğu, uzun süre Beşiktaş Sahilsarayı adıyla anıldı.

Haliç, (batılıların deyişi ile Altın Boynuz) İstanbul'un bir koyudur. Haliç'in
kelime anlamı, nehir ağızındaki koy demektir. Yunan efsanesine göre;
Megaralılar, kralları Beyaz'ın annesi Keroessa için Altın Boynuz ismini
vermişlerdir. Bizans döneminde kolonileşme de burada başlamıştır. Aynı zamanda
Bizans İmparatorluğu'nun denizcilik merkeziydi.Sahil boyunca uzanan
duvarlar,şehri bir deniz filosu atağından korumak için inşa edilmiştir. Haliç'in
girişinde istenmeyen gemilerin girişini engellemek için, şehirden karşıya eski
Galata kulesi'nin kuzeydoğu ucuna uzanan geniş bir zincir vardı. Bu kule Latin
haçlılarınca 4.Haçlı seferinde 1204 yılında geniş bir şekilde tahrip edildi.
Fakat Ceneviz'liler yanına yeni bir kule inşa ettiler. Bu kule meşhur Galata
Kulesi 1348 Christea Turris (Tower of Christ:İsa'nın Kulesi) diye adlandırılır.
Osmanlı döneminde Yoğun Bektaşi nüfusun yaşadığı bir bölge idi. Karaağaç
tekkesi,Karyağdı Baba tekkesi, Giresunlu Tekkesi gibi birçok Bektaşi tekkesi bu
bölgede idi.

Beylerbeyi sarayı 1861-1865 yıllarında, eski ahşap bir sahil sarayının yerinde
Sultan Abdülaziz tarafından Sarkis Balyan'a yaptırılmıştır. Yazlık bir saray
olarak inşa edilen Beylerbeyi Sarayı, boğazı izleyebilecek bir yere
yerleştirilmiştir. Saray, çok büyük olmamakla beraber, güzel işlemeleri ile göz
kamaştırır. Sarayın mimarisi, Avrupa mimarisinden çok etkilenmiş olmakla
beraber, Osmanlı'ya özgü süslemeler gayet rahat görülebilir. Sarayın içerisi
rengarenk çinilerle süslenmiş olup içeride Avrupa'dan getirlen mobilyalar ve
değerli eşyalar kullanılmıştır. Sarayın tavanlarında ve duvarlarında özellikle
gemi resimleri dikkat çeker.

Topkapı Sarayı, İstanbul'da yer alan ve dünyada günümüze gelebilmiş sarayların
en eskisi ve genişidir. Konumu, Haliç’i, Boğaziçi’ni ve Marmara denizi gören,
İstanbul’un ilk kuruluş yeri olan bilinen akropol tepesidir. Tarihi İstanbul
üçgen yarımadasının en uç noktasında, 5 km'yi bulan surlarla çevrili, 700.000 m2
özel araziye sahip bir komplekstir. Bu özelliği ile saraydan çok küçük bir şehri
andıran Topkapı Sarayı, 500 yılı aşkın bir süredir kullanılmıştır. Sonradan
padişah, yeni yapılan Dolmabahçe Sarayı'na taşınınca saray, uzun bir süre
bakımsız bırakıldı. Saray, Cumhuriyet Dönemi'nde yapılan restorasyon sayesinde
eski görkemine geri kavuştu. Şu an bir müze olarak kullanılan sarayda padişaha
ait eşyalar segilenir. Müze koleksiyonunun en değerli parçaları arasında
Muhammed'in hırkası, dişi, ayak izi ve kılıcı sayılabilir. Bu nesneler, Yavuz
Sultan Selim döneminde Kahire'den getirilmiştir. Başka bir değerli parça ise
dünyaca meşhur Kaşıkçı Elması'dır. Topkapı Hançeri ise müzede sergilenen başka
bir değerli eşyadır.

Yıldız Sarayı ilk kez Sultan III. Selim'in annesi Mihrişah Sultan için
yaptırılmış, özellikle Osmanlı padişahı II. Abdülhamit zamanında Osmanlı
İmparatorluğunun ana sarayı olarak kullanılmış, günümüzde Beşiktaş İlçesi’nde
yer alan bir saraydır. Dolmabahçe Sarayı gibi tek bir bina hâlinde değil,
Marmara denizi sahilinden başlayarak kuzeybatıya doğru yükselip sırt çizgisine
kadar tüm yamacı kaplayan bir bahçe ve koruluk içine yerleşmiş saraylar,
köşkler, yönetim, koruma, servis yapıları ve parklar bütünüdür.

İstanbul, Beşiktaş ilçesi, Çırağan Caddesi üzerinde bulunan tarihi saray. Haliç
ve Boğaziçi’nin en güzel yerleri sultanlar ve önemli kişilere saray ve köşkleri
için tahsis edilmişti. Zaman içinde bunların birçoğu yok olmuştur. Büyük bir
saray olan Çırağan da 1910 yılında yanmıştı. Önceki bir ahşap sarayın yerinde
1871 yılında Sultan Abdülaziz tarafından Saray Mimarı Serkis Balyan’a
yaptırılmıştı. Dört yılda 4 milyon altına mâl olan yapının ara bölme ve tavanı
ahşap, duvarlarda mermer kaplıydı. Taş işçiliğinin üstün örnekleri sütunları
zengin döşenmiş, mekânlar tamamlardı. Odalar nadide halılarla, mobilyalar altın
yaldızlar ve sedef kalem işleri ile süslüydü. Boğaziçi’nin diğer sarayları gibi
Çırağan da birçok önemli toplantıya mekân olmuştu. Renkli mermerle süslenmiş
cepheleri, abidevi kapıları vardı ve arka sırtlardaki Yıldız Sarayına bir köprü
ile bağlanmıştı. Cadde tarafı yüksek duvarlar ile çevriliydi. Yıllar boyu harabe
hâlinde duran kalıntı büyük tamirler sonunda yeniden ihya olmuş, yanına ilave
edilen eklentiler ile beş yıldızlı, güzel bir sahil oteline dönüştürülmüştür.
Bahçesinde süs havuzu, bir iskele ve bir helikopter pisti bulunmaktadır.
Günümüzde birçok sosyal aktiviteye ev sahipliği yapmaktadır.

Taksim semti ve meydanı adını, Osmanlı Devleti'nde zamanında sucuların; suyu,
halka taksim ettikleri yer olduğundan verilmiştir.

Meydan olmadan önce, eski evlerin sıralandığı dar bir bölge olan semt, meydan
hâline getirilip genişletildikten sonra, zamanla bugünkü görünümünü almıştır.
Meydanın ortasındaki Cumhuriyet Anıtı ve çevresi bugün tören yeri olarak
kullanılıyor ve buluşma yeri işlevini üstleniyor. Meydan'ın başlangıcından
Tünel'e kadar Nostaljik tramvay çalışır.

Taksim Meydanı’nın simgesi hâline gelen Cumhuriyet Anıtı İtalyan heykeltıraş
Pietro Canonica'ya yaptırılmış, 1928 yılında yerine yerleştirilmiştir. Anıtın
yapımı 2,5 yıl sürmüş, anıt taş ve bronz kullanılarak yapılmıştır. Cumhuriyet
dönemi anıtlarından ilk defa figüratif bir anlatımla Atatürk'ü ve yeni düzeni
anlatan bir heykeldir.

İstanbul'un en önemli meydanlarından biri. Bizans devrinde Hipodrom olarak
bilinirdi. “Hipodrom” Yunanca "hippos" (at) ve "dromos" (yol) sözcüklerinin
bileşiminden oluşan ve "atyolu" anlamına gelen bir kelimedir. Osmanlı döneminde
buraya At Meydanı denirdi.

Günümüze çok az kalıntıları kalan Bizans devri önemli yapıları ve abideleri
Hipodrom çevresinde inşa edilmişti. “Büyük Saray” diye bilinen İmparatorluk
Sarayı Hipodromun yanından başlar, aşağılara, deniz kenarına kadar uzanırdı. Bu
Saraydan günümüze bir büyük salonun yer mozaik panosu gelebilmiştir. Şehrin en
önemli meydanı Agusteion ve burası ile cadde arasında Milerium zafer takı
bulunurdu. Cadde Roma’ya kadar uzanan yolun başlangıcı idi ve ilk kilometre taşı
da buradaydı.

Meydanda bulunan sütunlardan ilki aynı zamanda aralarından en eskisidir.
Üzerinde hiyeroglifler bulunan bu taş, firavun I. Tutmosis'in mezarından
taşınmıştır. 2000 yıllık tarihi ile bu taş, aslında Bizans İmparatorluğu'ndan
bile daha eskidir. İkinci sütun ise "Yılanlı Sütun" ya da "Burmalı Sütun" olarak
adlandırlmaktadır. Bu sütun tunçtan yapılmış olup, birbirine sarılan üç yılan
şeklinde yapılmıştır. Sütun Delfi'den getirlmiş olup, kente yılan gelmesini
önlediği söylenir. Şu an sütundaki yılanları başları olmayıp, sadece birinin üst
çenesi İstanbul Arkeoloji Müzesi'nde sergilenmektedir. Eskiden tepesinde altın,
gümüş ve bakırdan yapılma bir kazanın olduğu söylense de doğruluğu
ıspatlanamamıştır. Üçüncü sütuna ise "Örmeli Sütun" denilir. Bu sütunun
taşlarının her biri ayrı bir yerden olmak üzere Anadolu'nun çeşitli yerlerinden
geldiği rıvayet edilir. Eskiden üzeri altın yaldızlı levhalarla kaplı iken o
levhalar kentin yağmalanmasından sonra çalınmıştır. Bu sütunun içinde bir
mıknatıs bulunduğu, kenti depremden koruyacağı ve kıyamete kadar dayanacağı
rıvayet edilir.

Osmanlı zamanında da Yeniçeri isyanları bu bölgede olur, kırk gün kırk gece
süren şehzade sünnet düğünleri, şenlikler burada yapılırdı. Halide Edip'in
İstanbul'un işgaline karşı konuşma yaptığı Sultanahmet mitingi de burada
yapılmıştır. Meydanın orta yerinde Kayzer II. Wilhelm'in ziyaret hatırası olarak
yapılmış olan Alman Çeşmesi bulunmaktadır. Meydanın batısında ise İstanbul
Adliyesi yer almaktadır. Meydan günümüzde İstanbul'un en önemli turistik
merkezidir.

Tarihî yarımada içerisinde bulunan tarihi bir meydandır. İstanbul Üniversitesi
ve tarihî Kapalıçarşı'ya ev sahipliği yapmaktadır.Beyazıt Camiini de içinde
bulunduran meydan turistlerin uğrak noktasıdır.

Bakırköy ilçesi İstanbul'un en kalabalık ilçelerinden birisidir. Bu ilçenin en
popüler mekânlarından biri de Özgürlük Meydanı veya eski adıyla Cumhuriyet
Meydanıdır.

Caddebostan-Tuzla sahil yolu yapıldıktan sonra Kartal rıhtımında yapılan
dolgudan sonra oluşturulan meydan. Sahildeki kafeteryalar, İDO iskelesi ve
Kartal çarşısı arasında kalmış büyük meydan sürekli bir insan sirkülasyonu
içerisindedir. Meydandan Prens Adaları manzarası da izlenebilmektedir. Meydan
içerisinde 16 Türk Devleti anıtı da bulunmaktadır.

Şehir Hatları vapur iskeleri, İDO deniz otobüsü iskeleleri, İETT Peronları ve
sahildeki büfeler ile Kadıköy Çarşısı arasındaki büyük meydan her gün binlerce
insanı ağırlamaktadır. Eşsiz Haydarpaşa manzarası da bu meydanda izlenebilirken,
meydan içerisinde Tarihi Kadıköy Şehremaneti ve İ.Ü. Konservatuvarı da
bulunmaktadır.

Gülhane Parkı, İstanbul'un Fatih ilçesinde yer alan bir parktır. Park, eskiden
Topkapı Sarayı'nın bir bahçesi idi. Padişahın Dolmabaçe Sarayı'na taşınması ile
bahçedeki ağaçlar da saraya taşınmıştır. Bu yüzden bahçe, o zamanlar harap bir
hâlde idi. 2003 yılında park olarak yeniden düzenlenen bahçe, yeniden eski
hâlini alır. Ayrıca parkın Sarayburnu'na doğru olan tarafından, İstanbul'un
belki de en güzel manzaralarından biri izlenebilir. Ayrıca parkın tam ortasında
Gotlar Sütunu adı verilen bir sütun yer alır.

İstanbul giderek kültürel açıdan daha önemli bir merkez hâline gelmektedir.
Şehir, 2010 Avrupa Kültür Başkenti ilan edilmiştir

Dünyaca ünlü pop starlar İstanbul stadyumlarını doldururken, opera, bale ve
tiyatro gibi sanat dallarında eserler yıl boyu sahnelenir. Mevsimsel festival
boyunca, dünyaca ünlü orkestralar, koral müzik grupları ve caz müziğinin efsane
isimleri konser vermektedirler. 1982 yılından beri düzenlenmekte olan
Uluslararası İstanbul Film Festivali, Avrupa'daki en önemli film
festivallerinden birisidir. Güzel sanatlarla ilgili olarak 2 yılda İstanbul
Bienali düzenlenmektedir.

2004 yılında açılan İstanbul Modern Sanat Müzesi sık sık Türk ve yabancı
sanatçıların sergilerine ev sahipliği yapmaktadır. Ayrıca Pera Müzesi ve Sakıp
Sabancı Müzesi'de dünyanın ünlü sanatçılarının sergilerini barındıran kentin
önemli müzelerindendir. Haliç'in kıyısında kurulan Rahmi M. Koç Müzesi'nde
genellikle sanayi, ulaşım, endüstri ve iletişim tarihine ait 1800 ve 1900'lü
yılların araba, lokomotif, tekne, denizaltı ve uçakları sergilenmektedir.

1881 yılında kurulan İstanbul Arkeoloji Müzesi kendi türünde dünyanın en büyük
müzelerinden biridir. Müzede Akdeniz Havzası, Balkanlar, Orta Doğu, Kuzey Afrika
ve Orta Asya'ya ait 1 milyon arkeolojik parça bulunmaktadır. İstanbul Arkeoloji
Müzesi'nin bünyesine ayrıca Çinili Köşk Müzesi de bulunur. Müzede Selçuklu ve
Osmanlı devirlerinden kalma İznik çinisi ve seramik örnekleri sergilenmektedir.
Sultanahmet Meydanı'nda bulunan Büyük Saray Mozaikleri Müzesi geç Roma
İmparatorluğu dönemi ve erken Bizans İmparatorluğu dönemine ait Büyük Saray'ın
taban mozikleri ve duvar süslerini barındırır. Bu müzeye oldukça yakın olan Türk
ve İslam Eserleri Müzesi'nde ise çeşitli İslam uygarlıklarına ait geniş bir
koleksiyon bulunmaktadır. Türkiye'nin ilk özel müzesi olan Sadberk Hanım
Müzesi'de eski Anadolu uygarlıklarından, Osmanlılara kadar uzanan geniş bir
yelpazede birçok eser içerir.

Beşiktaş ilçesinde yer alan Yıldız Sarayı, İstanbul Antika Fuarı'na ev sahipliği
yaparak Doğu ve Batı'dan birçok antika eseri bir araya getirmiştir. Şişli'nin
Mecidiyeköy semtinde bulunan Çok katlı Mecidiyeköy Antikacılar Çarşısı şehrin en
büyük antikacılar çarşısıdır. 1455-1461 yılları arasında II. Mehmed tarafından
yaptırılan Eminönü'ndeki Kapalıçarşı mücevher, halı, sanat eseri ve antika
eşyalar satan sayısız dükkân vardır. Beyazıt Meydanı'ndaki tarihi ve nadir
kitapların satıldığı Sahaflar Çarşısı, dünyanın en eski kitap çarşılarından
birisidir. Sürekli olarak geç Roma, Bizans ve Osmanlı döneminden bu yana
faaliyet göstermektedir.

Canlı gösteriler ve konserler için ev sahipliği yapan bir numaralı tarihi
mekânlar Aya İrini, Rumeli Hisarı, Yedikule Hisarı, Topkapı Sarayı avlusu ve
Gülhane Parkı'dır. Önemli bir kültür öğelerinden biride Türk Hamamı'dır. Osmanlı
döneminde yapılan ve buna en iyi örnek olan Çemberlitaş Hamamı (1584), Fatih'in
Çemberlitaş semtindedir.

Geleneksel plajlar su kirliliği nedeniyle yavaş yavaş kaybolmaktadır. Ancak son
zamanlarda şehirde eski plajlar yeniden açılmaktadır. Kentin yüzme için en çok
tercih edilen yerleri, Bakırköy, Küçükçekmece, Sarıyer ve Boğaz'dır. Şehir
dışında kalan Adalar, Silivri ve Tuzla'nın yanı sıra Karadeniz'e kıyısı bulunan
Kilyos ve Şile de yüzmek ve dinlenmek için tercih edilmektedir.

Prens Adaları, Marmara Denizi'ndeki bir grup adadan oluşmaktadır. Kartal ve
Pendik ilçelerinin güneyinde kalan adalarda 19. ve 20. yüzyıl başlarından kalma
birçok çam ve fıstık çamı vardır. Ayrıca bu dönemden kalma neoclassical and art
nouveau tarzında Osmanlı yazlık konakları vardır. Adalarda başlıca balık ve
deniz yemekleri yaygındır. İstanbul'a uzak mesafede bulunan Şile ilçesi yazlık
ve dinlenme yeri olma özelliği ile bilinir. Şehir merkezine uzaklığı 50
kilometredir. Bozulmamış beyaz kum plajı bulunur.

İstanbul'da çok sayıda tarihi çarşı vardır. Kapalıçarşı (1461), Mahmutpaşa
Çarşısı (1462) ve Mısır Çarşısı bunlardan en önemlileridir. İlk modern alışveriş
merkezi ise Bakırköy ilçesinde bulunan Galleria'dır. 20. yy'ın son yıllarında
daha ziyade "alışveriş merkezi" adı verilen modern çarşıların sayısı artmıştır.
Bunların en önemlileri, Akmerkez 1993, Capitol Alışveriş Merkezi 1994, Profilo
Alışveriş Merkezi 1998, Cevahir Alışveriş Merkezi 2002, Avrupa'nın ve Dünya'nın
en iyi alışveriş merkezi ödülünü kazanan Metrocity (2003), Kanyon Alışveriş
Merkezi (2006), İstinye Park (2008), Meydan Alışveriş Merkezi (Ümraniye - Merter
- 2009).

İstanbul, geleneksel Türk lokantaları ile birlikte, Avrupa ve Uzak Doğulu birçok
restoran ve diğer mutfakları bünyesinde barındırmaktadır. Kentin en önemli
meyhane ve barları şehrin en canlı yerlerinden biri olan Beyoğlu ilçesindeki
İstiklal Caddesi'nde toplanmıştır. 1876 yılında açılan Çiçek Pasajı, pek çok
tarihi meyhane, bar ve restoranı içerisinde bulundurmaktadır. 1870 yılındaki
büyük Beyoğlu yangını sonucu yanarak yıkılan Naum Tiyatrosu'nun yerine Hristaki
Zografos Efendi tarafından inşa ettirilmiştir. Rum Cleanthy Zanno'nun
mimarlığında yeni bir tip çarşı binası olarak Cité de Péra adıyla açılmıştır.

Diğer tarihi bar ve kahvehaneler Tünel Pasajı çevresindeki alanlarda ve
Asmalımescit Sokağı yakınlarında ve yine Çiçek Pasajı'nın arka tarafına düşen
Nevizade Sokağı'nda yoğunlukla bulunur. İstiklal Caddesi çevresindeki bazı tarih
mahalleler farklı şekillerde yeniden restore edilmiştir. Galatasaray Lisesi
yakınlarındaki Cezayir Sokağı'nda resmi olmayan adıyla bilinen La Rue Française
de (Fransız Sokağı) frankofon barlar, kafeler ve canlı müzik dinletisi sunan
restaronlar bulunmaktadır.

İstanbul da tarihi balık lokantalarıda oldukça ünlüdür. En popüler balık
lokantaları genellikle Boğaz'da ve şehrin güneyindeki Marmara Denizi
kıyılarındadır. Ayrıca Marmara Denizi'ndeki en büyük Prens Adaları (Büyükada,
Heybeliada, Burgazada ve Kınalıada) ve İstanbul Boğazı'nın kuzey girişinde
bulunan Anadolu Kavağı'da tarihi balık restoranlarıyla ünlüdür.

Şehirdeki pek çok gece kulübü, barlar, restoranlar ve tavernalar canlı müzik ile
birlikte insanlara hizmet vermektedir. Gece kulüpleri, restoran ve barların
sayısında artışla birlikte yaz aylarında artan sıcaklık insanları bu yerlere
çekmektedir. Özellikle İstiklal Caddesi ve Nişantaşı çevrelerinde kafeler,
restoranlar, barlar, kulüpler, sanat galerileri, tiyatro ve sinemalar
yoğunlaşmıştır. Babylon ve Nu Pera Beyoğlu'daki yaz ve kış hizmet veren gece
kulüplerindendir.

En popüler açık hava gece kulüpleri İstanbul Boğazı kıyılarında bulunur. Ortaköy
semtinde bulunan Sortie, Reina ve Anjelique bunlardan bazılarıdır. Ortaköy
semtinin bir diğer önemli mekânlarından Q Caz Bar ise canlı caz müziği ile
insanlara şık bir ortam sunmaktadır.

Maslak semtindeki İstanbul Arena ve Boğaziçi'ndeki Kuruçeşme Arena dünyanın dört
bir köşesinden gelen ünlü şarkıcı ve orkestraların canlı konserlerine ev
sahipliği yapmaktadır. Maslak semtindeki bir başka yerlerden birisi olan
Parkorman, Music TV'nin 2002 yılındaki canlı konser ve partilerine ev sahipliği
yapmıştır.

İstanbul'da ulaşım kara, hava, deniz ve demiryolu gibi farklı şekillerde
yapılmaktadır. Şehiriçi, şehirlerarası ve uluslararası taşımacılığın yapıldığı
büyük merkezlere sahiptir. İlde havayolu ulaşımının yapıldığı iki sivil
havalimanı vardır. Yurtiçi ve yurtdışı pek çok merkeze aktarma yapmaksızın uçmak
mümkündür. İldeki havalimanlarından Atatürk Havalimanı, Avrupa Yakası'nda
Bakırköy ilçesinde; Sabiha Gökçen Havalimanı ise Anadolu Yakası'nda Pendik
ilçesinde yer alır. Atarürk Havalimanı ilde alanında ilk olup, hava ulaşımında
en büyük paya sahiptir. Havalimanından günde ortalama 650-700 uçak
havalanmaktadır. Kent merkezine metro hattı ve otoyollarla bağlıdır.

Karayoluyla ulaşımı ise İstanbul'da özellikle şehirlerarası yolculukta büyük bir
paya sahiptir. Türkiye'nin her iline ve ayrıca Gürcistan, Yunanistan,
Bulgaristan gibi komşu ülkelere İstanbul'dan doğrudan seferler vardır. Anadolu
Yakası'nda Harem Otogarı, Avrupa Yakası'ndaysa Büyük İstanbul Otogarı hizmet
vermektedir. İstanbul Otogarı da metroyla kent merkezine bağlanmaktadır. Bunun
dışında şehrin değişik bölgelerinde, kimi büyük seyahat firmalarının işletmesini
yaptığı cep otogarları vardır.

Demiryolu ise bu iki ulaşım yoluna oranla daha az tercih edilen bir başka
hizmettir. İstanbul'dan Eskişehir, Ankara, Konya, Adana, Bitlis, Van gibi
yurtiçi merkezlerle; Yunanistan, Bulgaristan, Romanya, Sırbistan, Macaristan,
İran, Suriye ve Irak gibi dış merkezlere tren seferleri vardır. Yüksek Hızlı
Tren projesinin yakın gelecekte İstanbul'a uzatılması öngörülmekedir. Demiryolu
ilde ayrıca şehiriçi halk taşımacılığında da kullanılmaktadır.

Deniz yoluyla ise ilde düzenli ulaşım yalnızca yurtiçinde gerçekleştirilir.
İstanbul'dan Yalova'ya, Balıkesir'e ve Bursa'ya feribot ve araba vapuru
seferleri vardır. İstanbul Limanı'na turistik amaçlarla gelen münferit gemiler
dışında yurtdışı varışlı gemi seferi yoktur.

İstanbul'da şehiriçi ulaşım ise büyük bir sektördür. Otobüslerle ulaşım sağlayan
İETT; şehirhatları vapurlarını ve deniztaksi işleten İDO; tramvay, metro,
füniküler ve teleferik hatlarının sahibi İstanbul Ulaşım A.Ş.; banliyö hizmeti
sağlayan TCDD; dolmuşlar, yolcu motorları ve ticari taksilerle İstanbul kompleks
bir ulaşım ağına sahiptir. İstanbul'da şehiriçi raylı sistem uzunluğu 75.5 km
olup, 51.5 kilometrelik raylı sistem inşaatı sürmektedir. İETT, 5.000 otobüslük
filoyla, İDO, 89 gemiden oluşan filosuyla ile 33 hatta, 82 noktaya hizmet
vermektedir.Not 3 [›]

İlden O-1, O-2, O-3 ve O-4 otoyolları geçer. Otoyollar Boğaziçi ve Fatih Sultan
Mehmet Köprüsü ile birbirlerine bağlanır. Köprüler şehiriçi ulaşımda da kilit
noktalardır. Pik saatlerde köprülerde sık sık tıkanmalar oluşmaktadır.
İstanbul'a bağlı köylerle ve Silivri, Çatalca, Şile gibi uzak ilçelere İETT'nin
hatlarına ek olarak özel firmalar da ulaşım sağlamaktadır.

Karayolu ile ulaşımda kullanılan Büyük İstanbul Otogarı, 1980'li yıllarda
Topkapı'da bulunan İstanbul Trakya Otogarı'nın yetersiz gelmesi üzerine, 1987'de
yapımına başlanmış, 1994 yılında hizmete girmiştir.

Kente demiryolu ile ulaşım için kullanılan Haydarpaşa Garı, 1908'de İstanbul -
Bağdat Demiryolu hattının başlangıç istasyonu olarak inşa edilmiştir. Gar,
TCDD'nin ana istasyonudur. İstanbul'un Anadolu Yakası'nda Kadıköy'de bulunur.
Osmanlı İmparatorluğunun son dönemlerinde bu istasyondan Bağdat Demiryolu
yanında Hicaz Demiryolu seferleri de yapılmaya başlanmıştır. Şehrin Avrupa
yakasında Eminönü'nde bulunan Sirkeci Garı Trakya ve Avrupa'ya demiryolu
ulaşımının başlangıcıdır.

Kente havayolu ile ulaşım için Atatürk Havalimanı ile Sabiha Gökçen
Havalimanları mevcuttur. 3. Havalimanının da yapılması gündemdedir.

Kentin Türkiye'deki önemli merkezlere uzaklığı şöyledir: Kayseri 770 Adana 939,
Hatay 1171, Ankara 454, Antalya 724, Bursa 243, Edirne 227, Diyarbakır 1372,
Gaziantep 1136, İzmir 565, Konya 663, Kayseri 770, Samsun 733, Trabzon 1067 km.

İlde kent içi ulaşımda kullanılmak üzere İETT ve Ulaşım AŞ tarafıdan işletilen
metro, tramvay, metrobüs otobüslerin yanında dolmuş ve İDO tarafından işletilen
deniz otobüsleri ve feribotlar da kullanılmaktadır. İstanbul, 1876'da yapılan
Tünel ile toplu taşımada metronun ilk kullanıldığı yerlerdendir. Yapımına 2004
yılında başlanan Marmaray 29 Ekim 2013 tarihinde hizmete açılmıştır. Kentte on
üç adet raylı sistem hattı vardır ve bu hatların uzatılması ve yenilerinin
yapılması projeleri vardır. Kentte ayrıca 1510 m uzunluğundaki Fatih Sultan
Mehmet ve 1071 m uzunluğundaki Boğaziçi Köprüsü ile Avrupa Yakası ile Anadolu
Yakası arasındaki ulaşım sağlanır. 3. Köprünün yapım çalışmaları 2016 itibariyle
sonuçlanmış ve halkın kullanımına açılmıştır.

İstanbul metrosu, Türkiye'nin ilk ve en büyük metro ağıdır. Sistem İstanbul
Büyükşehir Belediyesi tarafından işletilir. 1989 yılında açılan sistemde
M1,M2,M3,M4 ve M6 olmak üzere beş metro hattı bulunmaktadır. Sitemin uzunluğu
95 km'dir. 4 hattın ve mevcut olan beş hattın inşaat ve uzatma çalışmaları da
sürmektedir.

İstanbul Teknik Üniversitesi Müzesi'nde, son senelerde eski kitaplar arasında
bulunarak sergilenen, Avant Projet d'un Metropoliain a Constantinople
(İstanbul'da bir metro ön projesi) L. Guerby Ing. imzasını taşıyor. Projenin
eldeki mavi ozalit kopyası 1/5.000 ölçeğinde. Güzergah üzerindeki 24 istasyon
Topkapı suriçi tramvay durağından başlayarak Şişli tramvay durağında son
buluyor. İstasyonlarda peron uzunlukları 75 m; en uzun ara 975 m, en kısa ara
220 m olarak önerilen proje, 10 Ocak 1912 tarihini taşıyor.

İstanbul Metrosu ile ilgili yapılan son proje IRTC kapsamında 1987'de
gerçekleştirilen çalışmadır. Bu konsorsiyum İstanbul Metrosu ile birlikte "Boğaz
demiryolu tüneli" projesini de birlikte hazırlamıştır. Bu etütte metro güzergahı
16.207 m olup istasyonları Topkapı - Şehremini - Cerrahpaşa - Yenikapı -
Unkapanı - Şişhane - Taksim - Osmanbey - Şişli - Gayrettepe - Levent - 4.Levent
olan bir hat önermiştir. Bu projenin Yenikapı - Hacıosman arası açılmıştır.

2004 yılında temelleri atılan Marmaray Projesi' 2013 yılının sonlarında
tamamlanmıştır. Avrupa ve Asya yakasını İstanbul Boğazı'nın altından
birleştirmiştir. Adının ilham kaynağı olan Ankaray ve Bursaray'dan tamamen
farklıdır. Zira Ankaray ve Bursaray birer metrodur. Marmaray ise Manş
Denizi'ndeki Eurotunnel benzeri bir demiryolu' dur. Bununla beraber İstanbul
metrosuna aktarma bağlantıları da vardır.

Anadolu Yakası'nda ise 2005 yılında Kadıköy-Kaynarca Metrosu'nun temeli
atılmıştır. Hat, Ağustos 2012 tarihinde Kadıköy-Kartal olarak hizmete girdi.
2016 yılında Kaynarca uzatması ile 19 istasyona erişmiştir. Hattın Sabiha Gökçen
Havaalanı ile bağlantısının yapılması da gündemdedir.

İlk Türkçe gazete Takvim-i Vekayi, 1 Ağustos 1831 tarihinde Bâb-ı Âli semtinde
basıldı. Bâb-ı Âli böylece medyanın en önemli merkezi hâline gelmiştir.
İstanbul, Türkiye'nin medya başkenti olmakla birlikte çeşitli yerli ve yabancı
basın kuruluşları arasında büyük bir rekabet vardır. Türkiye'nin önemli ulusal
medya ve yayın kuruluşlarının merkezide çoğunlukla İstanbul'dadır. Aynı zamanda
Ankara ve İzmir'de de yayın merkezleri vardır. İstanbul merkezli büyük gazete
kuruluşları olan; Posta, Zaman, Hürriyet, Milliyet, Sabah, Radikal, Cumhuriyet,
Türkiye, Akşam, Star, BirGün, Güneş, Vatan, Takvim, Yeni Asır, Yeni Şafak ve
Türkiye'nin ilk İngilizce gazetesi olan Hürriyet Daily News ile Today's Zaman
bunların başlıcalarıdır. Ayrıca çok sayıda yerel - ulusal TV ve radyo
istasyonları da İstanbul'da bulunmaktadır. Haber Türk, TNT, Samanyolu TV, TLC,
CNN Türk, Ulusal Kanal, MTV Türkiye, FOX, TRT (Ana binasının biri de
Ankara'dadır.) NTV, Kanal D, ATV, Show TV, Star TV, Cine5, Skytürk 360, TGRT
Haber, Kanal 7, Flash TV ve diğer birçok sayıdaki TV kuruluşları bunların
arasındadır. Şehirde yüzü geçkin FM radyo istasyonuda bulunmaktadır.

Bizans ve Roma dönemlerinden beri birçok spor faaliyetine ev sahipliği yapan
İstanbul; günümüzde futbol, basketbol, voleybol, hentbol ve çeşitli motor ve
spor yarışlarına ev sahipliği yapar. Türkiye liglerinin üç büyüğü olarak
adlandırılan Beşiktaş, Fenerbahçe ve Galatasaray'ın antrenman ve maç sahaları da
burada bulunmaktadır.

Ali Sami Yen Spor Kompleksi Türk Telekom Arena, Atatürk Olimpiyat Stadyumu ve
Fenerbahçe Şükrü Saracoğlu Stadyumu UEFA'nın beş yıldızlı stadyumları
arasındadır. Atatürk Olimpiyat Stadyumu, 2005 Şampiyonlar Ligi Finali'ne,
Fenerbahçe Şükrü Saracoğlu Stadyumu ise 2009 UEFA Kupası Finali'ne ev sahipliği
yapmıştır.

Dünyanın en büyük spor organizasyonlarından biri olan Formula 1 yarışlarına 2005
ila 2011 tarihleri arasına kadar ev sahipliği yapmıştır ve 2012 Grand Prix
takviminden çıkarılmıştır. İstanbul Park Pisti, toplam 2 milyon 215 bin m2'lik
bir alanı kaplamaktadır.

Türkiye'nin en önemli hipodromu olan Veliefendi Hipodromu kentteki önemli
yarışlara ev sahipliği yapmaktadır.

İstanbul'un dört kıtadan 68 kardeş veya işbirliği protokolü anlaşması olan şehri
vardır. Bu sayı 1993 yılından beri yaklaşık iki kat artmıştır.



https://tr.wikipedia.org/wiki/Hasret_G%C3%BCltekin

Hasret Gültekin (1 Mayıs 1971, İmranlı, Sivas - 2 Temmuz 1993, Sivas),
Kürt-Alevi kökenli ozan.

Sivas'ın İmranlı ilçesine bağlı Han köyünde dünyaya geldi. Süleyman ve Hacıhanım
Gültekin'in üçüncü çocuğudur. Gültekin 6 yaşında iken bağlama çalmaya başladı.
Girdiği Kadıköy Maarif Koleji ve Anadolu Lisesini yarıda bırakarak müzik
hayatına başladı. Aynı zamanda siyasi bir kişiliğe de sahip olan Gültekin, İşçi
Partisi üyesiydi. Sanatçı ilk resitalini Kadıköy Moda Sineması'nda verdi ve ilk
albümü Gün Olaydı'yı 16 yaşında çıkardı. Talip Özkan'ın öğrencisi oldu. 1989
yılında çıkardığı Gece ile Gündüz Arasında adlı albümü ile sadece sesi ile değil
bağlama ve şelpe tekniğiyle de dikkatleri çekti. Çok sayıda sanatçının albümüne
müzik yönetmeni olarak imza atmıştır. 1991'de Rüzgarın Kanatlarında adlı bir
albüm daha çıkarmıştır.

Uluslararası festivallerde Türkiye'yi temsil eden Hasret Gültekin, 1991'de Yeter
Gültekin'le evlendi. Bilimsel sosyalizmi benimsedi; önce Sosyalist Parti'nin, bu
parti kapatılınca da İşçi Partisi'nin çalışkan bir üyesi oldu. Pir Sultan Abdal
Kültür Festivali'ne katılmak üzere gittiği Sivas'ta konakladığı Madımak
Oteli'nin kundaklanması sonucu yaşanan katliamda 34 kişiyle birlikte yaşamını
yitirdi. Bir buçuk ay sonra 13 Eylül 1993'te Roni Hasret adı verilen bir oğlu
oldu.

Ölümünün ardından Kalan Müzik tarafından Seçmeler adlı bir toplama albümü ve
1993 yılında Yunan rembetiko grubu Prosechos ile birlikte verdiği Ege'nin İki
Yakası adlı konserdeki bazı şarkılardan oluşan ve aynı adı taşıyan albüm Hasret
Gültekin Kültür ve Sanat Merkezi tarafından yayımlandı.



https://tr.wikipedia.org/wiki/Kubilay_Han

Kubilay Han (d. 23 Eylül 1215 - ö. 18 Şubat 1294) Moğol İmparatorluğunun kağanı,
aynı zamanda Çin'deki Yuan Hanedanlığı'nın kurucusu ve ilk imparatorudur.

Toluy ve Sorghaghtani Beki'nin ikinci oğlu; Cengiz Han'ın torunudur. Moğol hanı
Mengü'nün kardeşi; İran'daki Moğol İlhanlılar devletinin kurucusu Hülagü'nün
ağabeyidir.

Kubilay gençlik yıllarında Çince öğrenmişti ve Çin kültürüne büyük merak
duymaktaydı. 1251'de Moğol hükümdarlığına seçilmiş olan kardeşi Mengü, Kubilay’ı
Doğu ülkelerini, Hulagü’yü de Batıdaki ülkeleri almaya göndermişti. Güney
bölgelerinde (Çin) valilik yaptığı sırada adil yönetimi ile dikkatleri topladı.

Kubilay önce büyük bir ordu ile Xi'an’ı aldı. Zorlu savaşlarla büyük Çin
eyaletlerini hükümdarlığına kattı. 1258'de Yunnan ve Sichuan bölgelerine sefere
çıktı. 1259’da seferde iken Mengü'nün öldüğü haberini aldı. Ancak Kubilay geri
dönmeden Wuhan'daki kuşatmasına devam etti. Bu arada kardeşi Arık Böke'nin
yönetimi ele geçirmeye çalıştığını öğrenince Song Hanedanlığı ile barış
imzalayıp ordusunu Moğolistan'a çevirdi. 1260 yılında Kubilay ve kardeşi
kendilerini Han ilan ettiler. İki kardeşin 3 yıl süren mücadelesi Kubilay'ın
üstünlüğü ile sona erdi. Ancak bu iç karışıklıklardan yararlanan Yizhou valisi
Li Moğol egemenliğine karşı isyan etti. Kubilay bu isyanı kolayca bastırdı,
ancak bu onda Han Çinlilerine karşı derin bir güvensizlik yarattı. İmparator
olduktan sonra yönetimde Han Çinlilerine yer vermedi, buna karşılık danışmanları
arasında pek çok azınlık temsilcisi ve yabancılar bulunmaktaydı.

Kubilay Han, Çin’de Yuan Hanedanlığı'nı kurarak 1271 ile 1294 yılları arasında
hükümdarlık yaptı. Hanedanlığın başkenti Pekin idi. 1279 yılında Song
Hanedanlığı'na kesin olarak son vererek Çin’i tekrar birleştirdi. Kubilay’ın
devletinin hudutları, Çin dışında Kıpçak, Çağatay, Almalık, İran ve kuzeyde
Polonya hudutlarına kadar yayılıyordu. Kubilay Han, Japonya’ya ve Vietnam’a
yaptığı akınlarda başarılı olamadı. Burma’da büyük bir zafer kazandı. Kubilay
Han 1293'te de Endonezya'ya bir sefer yaptı ve Cava'yı ele geçirdi.

Kubilay Han Çin'de Büyük Kanal inşaatına devam etti; birçok kamu binasını tamir
ettirdi. Çin'de ilk defa kâğıt para kullanımını başlattı. Çin sanatının
gelişmesini destekledi. Ancak kimi yönlerden Moğol yaşam tarzını Çin'de
uygulamaya diretmesi, buradaki kültürel ve sosyal yaşamda bir takım çatışmalara
yol açtı.

Kubilay döneminde Çin'i pek çok Avrupalı ziyaret etti. Bunların arasında en
ünlüsü Marco Polo'dur. Marco Polo,bu imparatorun sarayı, oradaki hayat,
eğlenceler ve vergi sistemi hakkında bilgiler vermektedir.



https://tr.wikipedia.org/wiki/Donald_Trump

Donald John Trump (d. 14 Haziran 1946: Queens, New York) Amerikalı iş adamı,
siyasetçi ve Amerika Birleşik Devletleri'nin günümüzdeki başkanı. 8 Kasım 2016
tarihinde yapılan 2016 Amerika Birleşik Devletleri başkanlık seçimlerine
Cumhuriyetçi Parti'nin adayı olarak girmiş, Hillary Clinton'ı geçerek Amerika
Birleşik Devletleri'nin 45. devlet başkanı seçilmiştir.

Donald Trump 1960'lı yıllarda çeşitli nedenlerden dolayı liseyi terk etmek
durumunda kaldı. Sonraki süreçte askeri akademi ile Pensilvanya'da bulunan
Wharton Institute'de eğitim gördü. Üniversite yılları sonrasında babası Fred
Trump'ın emlâk ve inşaat firmasında görev almaya başladı. 1971'de babasının
şirketlerinde imtiyaz sahibi olup kontrolü ele aldı. Şirkete "Trump
Organizasyon" adını vererek merkezini Manhattan bölgesine taşıdı. Kısa sürede
yaptırdığı otellerle adını duyurdu. 1999 yılında babasını kaybetti. 2000'de
yapılan seçimlere Reform Partisi başkan adayı olarak katıldı fakat kısa süre
sonra adaylıktan çekildi. 2001 yılında bu partiden ayrıldı. 2004 yılında NBC
kanalında “Çırak” (The Apprentice) programını hazırlayarak şov dünyasına adım
attı. Bazı söylemleri nedeniyle Nobel Barış Ödülü'ne aday gösterildi fakat
kazanamadı. 2016 yılındaki seçim sürecinde İslamofobik söylemleri ve seçim
vaatleriyle eleştirildi. Forbes'in 2016 yılındaki dünyanın en zengin 400 kişisi
listesinde yer aldı. 2016 yılındaki seçimleri kazanmasıyla birlikte ABD
tarihinin en yaşlı başkanı oldu.

Donald Trump Alman kökenli bir aileden gelmektedir. Berber olan büyükbabası
Frederick Trump 1869'da Almanya'da doğdu. 1885 yılında henüz on altı yaşındayken
Amerika'ya geldi. Kanada Klondike bölgesinde altın rezervleri buldu. Sadece
altın çıkarmakla kalmayıp kendisi gibi altınla zengin olmak isteyenlere yer
belirleyip, yiyecek-içecek sattı, genelev işletti. Kendisi gibi Alman göçmeni
olan Elizabeth Christ ile 1902 yılında evlendi. Askerlik yapmamak ve vergi
vermemek için Almanya'ya gitti fakat kısa bir süre sonra Amerika'ya geri döndü.
11 Ekim 1905 tarihinde Fred Trump adında bir oğlu oldu. Baba Frederick Trump
1918 yılında ölünce oğlu Fred Trump genç yaşına rağmen ticarete atılmak zorunda
kaldı. 22 yaşına gelince Elizabeth Trump & Son adlı şirketi kurdu. Bu yıllarında
siyahi karşıtı Ku Klux Klan adlı örgüte üye olduğu için kısa bir süre tutuklu
kaldı. II. Dünya Savaşı sonrasında işlerini büyüterek servet sahibi oldu.
Amerika Birleşik Devletleri Donanması ve askerleri için kışla tarzında evler
yaptı. Yine bu dönemlerde New York Quenss'de arsa alım satımına başladı. Irkçı
bir tavır sergileyerek siyahilere daire satmadı. 1935 yılında İskoç göçmeni olan
Mary Mecleod'la evlenerek Maryanne, Frederick Jr, Elizabeth, Donald ve Robert
adlarında beş çocuk sahibi oldu.

Mary Anne MacLeod ve Fred Trump'ın beş çocuğundan biri olan Donald Trump, 14
Haziran 1946 tarihinde New York'da doğdu. Kardeşlerden Frederick Jr Trump alkol
ve sigara bağımlısıydı, bu bağımlılık onun ölümüne neden oldu. Donald Trump
hareketli bir çocukluk geçirdi. Ergenlik döneminde okuldaki müzik öğretmenine
yumruk attı. Daha sonra askeri bir liseye verildi. 1964 yılında mezun olunca
subay olmak istemedi. O yıllardaki tek hayali Hollywood'da film yapımcısı
olmaktı. Babasının kendisini New York'daki bir köprü açılışına götürmesi onun
için bir milat oldu. Üniversite eğitimini iki yıl Fordham, iki yılda Pensilvanya
Üniversitesi'nde tamamladı. Bu dönemlerde babası Fred Trump işlerini büyütmüş,
200 milyon dolar gibi bir servet sahibi olmuştu. Trump Vietnam Savaşı'na da
ayağında topuk iğnesi olduğu gerekçesiyle katılmadı. Yükseköğretimden sonra
1971'de babasının şirketlerinde imtiyaz kazanarak kontrolü ele aldı. Şirketin
adını, niteliğini ve merkezini değiştirdi. O dönemlerde yaşanan petrol krizi ABD
ekonomisini, dolayısıyla da Trumpları da etkiledi. Donald Trump sonraki süreçte
babasından aldığı 350 bin dolarla iş hayatına atıldı. Farklı projeler üzerinde
farklı isimlerle çalıştı. Manhattan'da harap halde olan Commodore Hotel'i satın
alıp yenilemek isteyince babası da dahil çevresindekiler ona karşı çıktı. Fakat
bu isteğini de gerçekleştirdi. Hyatt Otelleri'nin sahibi olan Jay Pritzker ile
ortak oldu (1975). Hem bu ortaklığı hem de vergi vermemek için belediye ile
yaptığı 40 yıllık anlaşma onun ilk başarıları olarak dikkat çekti. 1400 odalı
Grand Hyatt Oteli ile yılda 30 milyon dolar kâr elde etti. 1978'de Manhatta'nın
işlek caddelerinden birindeki bir binayı 25 milyon dolarlık banka kredisiyle
alıp 68 katlı bir gökdelen yaptıırdı. Yaptırdığı daireler 1983'de oldukça ilgi
görüp satıldı. İlk önce Tiffany mücevher mağazası nedeniyle Tiffany Kulesi adını
verdiği bu binaya daha sonra Trump Kulesi (Trump Tower) adını verdi. Medyada
daha fazla ün kazanmasında Cenrtal Park'daki buz pateni pistinin etkisi büyük
oldu. Belediyenin yedi yıldır bitiremediği ve toplamda 20 milyon dolar harcadığı
inşaat, Trump ile beraber üç ayda üç milyon dolara tamamlanmış oldu. Sonraki
dönemde ise Trump Place ile beş milyar dolarlık bir projeyi gerçekleştirdi.
Sadece doğduğu şehir New York'da değil, Chicago, Miami, Las Vegas ve dünyanın
birçok yerinde Trump Tower, Trump Plaza, Trump International gibi yatırımlar
gerçekleştirdi. 2004 yılında NBC'deki programı ile şov dünyasına adım attı.
Programda kullandığı "Kovuldun!" sözü çok dikkat çekti. Gallup'un anketlerine
göre Trump, 12 yaş üstündeki Amerikalıların %98'i tarafından tanınıyordu.

Donald Trump emlâk işlerinin yanı sıra 1998'de kendi adını taşıyan bir vakıf
kurdu. 2016 yılındaki başkanlık seçimleri için bu vakıf aracılığıyla para
topladığı iddiasıyla hakkında soruşturma açıldı. Miss Universe, Miss USA ve Miss
Teen US gibi güzellik yarışmalarıyla ilgilenip bunlardan pay satın aldı. Kendi
adını taşıyan ve emlak üzerine ücretli eğitim veren bir üniversite açtı. Bu
üniversite 2005-2010 yılları arasında faaliyet gösterdi.

Donald Trump toplamda üç evlilik yaptı. Bu evliliklerden üç erkek iki de kız
çocuğu olmak üzere toplamda beş çocuk sahibi oldu. Ayrıca 2017 yılı itibariyle
sekiz de torunu bulunmaktadır. Trump ilk olarak 1972 yılında Çek model Ivana
Zelníčková ile evlendi. Bu evliliğinden Donald Trump Jr., Ivanka ve Eric adında
üç çocuğu oldu. İkili 1992 yılında ise boşanmalarına rağmen bir süre yakın
ilişkileri devam etti. Bu evlilikten olan çocukların üçü de babalarının
şirketlerinde yöneticilik yapmaktadır. 1997 yılına gelindiğinde Trump bu sefer
aktris Marla Maples'la evlendi. Bu evlilikten de Tiffany adında bir çocuk sahibi
oldu. İki yıl sonra, 8 Haziran 1999'da bu evliliğini de sonlandırdı. 2005
yılında Sloven model Melania Knauss'la evlendi. Mart 2006'da oğulları Barron
doğdu. Melania'nın seçim kampanyaları sırasında eşi hakkındaki konuşması Barack
Obama'nin eşi Michelle Obama'nın Demokrat Parti Kongresi'nde yaptığı konuşmayla
benzer içerik barındırması medyada tartışma yarattı. " Bazen evde iki erkek
çocuğum var, genç bir oğlum ve kocam" şeklindeki söylemiyle de tekrar gündeme
geldi.

Trump başkanlık öncesindeki siyasi düşüncelerinde birçok farklı tutum sergiledi.
Siyasi çevrelerde tanınması 1980 yılındaki başkanlık seçiminde Ronald Reagan'ı
desteklemesiyle başladı. Reform Partisi ile olan ilişiğini 2001 yılında kesti.
2001'den 2008'e kadar Demokratik Parti'yi destekledi. 2008 Amerika Birleşik
Devletleri başkanlık seçimlerinde Cumuriyetçi partinin adayı John McCain'i
destekledi. 2011 yılına kadar altı Cumhuriyetçi, dört de Demokrat adaya mali
destek sağladı. Bu desteğini 2011 sonrasında sadece Cumhuriyetçilere kaydırdı.
1988, 2004 ve 2012’de başkanlık için adı geçmiş olsa bile ilk kez 2000 yılındaki
seçim için aday oldu.

Trump'ın başkan adaylığı serüveni 1987'li yıllara dayanmaktadır. Henüz o
yıllarda başkan adaylığı için adı geçen isimlerden biri oldu. 8 Ekm 1999'da CNN
ekranında Larry King'in bir programında Amerikan başkanlığına aday olacağını
açıkladı. Yardımcınız kim olacak sorusuna ise siyahi sunucu Oprah Winfrey
cevabını verdi. 2000 yılındaki seçimlere Reform Partisi'nden başkan adayı oldu.
Fakat daha sonra yarıştan çekildi. NBC'deki programı ile daha da tanınan Trump,
2004'deki başkanlık seçimi içinde adı geçti. Bush'ın izlediği Irak politikasını
yoğun bir şekilde eleştirdiyse de ona destek veren isimlerden biri olup,
başkanlığa aday olmadı. 2016 Amerika Birleşik Devletleri başkanlık seçimleri
için de 16 Haziran 2015'de Manhattan 5. Cadde'de bulunan Trump Tower’daki
konuşmasıyla Cumhuriyetçi Parti'den başkan adaylığını açıklayarak şu ifadeleri
kullandı: “Bayanlar ve baylar, Amerikan başkanlığı için yarışıyorum ve ülkemizi
tekrar harika bir yer haline dönüştüreceğiz.”

16 Haziran 2015'de başkan adaylığını açıklayan Donald Trump, 2016 yılındaki
seçim kampanyalarını belirli söylemler üzerine kurarak daha önce Başkan Ronald
Reagan'ın da kullandığı Make America Great Again sloganını kullandı. Kampanyası
için haftada 2 milyon dolar harcayacağını açıkladı. Başkan yardımcılığı görevi
için de Mike Pence'yi seçtiğini Twitter hesabı üzerinden duyurdu. Rolling
Stones'in bazı şarkılarını kampanya süresince kullanması grubun tepkisini çekti.
Adaylık süresince mal varlığını kesin olarak belirtmekten kaçındı. Daha sonra 10
milyar dolarlık mal varlığının bulunduğunu belirtti. Geçmiş yıllarında vergi
kaçırdığı ortaya çıktı, rakibi Hillary Clinton'la giriştiği münazarada Federal
Hükûmet'e 20 yıl vergi vermediğini itiraf etti. Ardından Clinton'u suçlayarak
senatörlük döneminde yasaları neden düzeltmediğini sordu. Seçim kampanyaları
süresince Müslüman ve göçmen karşıtlığını içeren bir dil kullandı. Bundan dolayı
siyaset, sanat, spor, bilim, teknoloji vb. gibi camiların önemli isimleri
tarafından yoğun bir şekilde eleştirilip tepki gördü. Meksika ile ABD arasındaki
sınıra duvar ördüreceğini vaat ederek, maliyetini Meksikaya ödeteceğini
belirtti. Meksikalılara karşı da “Ülkeye uyuşturucu, suç getiriyorlar.
Tecavüzcüler” söyleminde bulundu. Göçmen karşıtı söylemleri Katolik Kilisesi
lideri Papa Francesco'nun da tepkisini çekti, Papa Trump'a karşı "Yalnızca
duvarlar örmeyi düşünen biri Hristiyan olamaz" çıkışında bulundu. Kaliforniya'da
Müslüman bir gencin altı kişiyi yaralamasını hatırlatarak Müslümanların
Amerikalılara karşı nefret duyduğunu iddia etti. Ardından da ülkeye turist ya da
göçmen olarak gelmek isteyen Müslümanların geçici olarak engellenmesi
gerektiğini dile getirdi. ABD'deki camilerin gözetim altında tutulmasını ve
Müslümanların emniyet güçlerince ırksal olarak fişlenmesi (racial profiling)
önerisinde bulunarak Suriyeli mültecileri geri göndereceğini vaat etti. IŞİD'i
de "cehenneme gönderecek kadar bombalayacağını" ifade ederek, rakiplerinin bu
terör örgütüne karşı kendisi gibi sert davranamayacağını, teröristlerin petrolle
olan ilişkilerini keserek onları zayıflatacağını söyledi. Şubat 2016'da güç
düşüncesi ile savunduğu barış tezinin radikal İslamcı IŞİD, nükleer tehdidi olan
İran ve komünist Çin Halk Cumhuriyeti'ne karşı caydırıcı bir etken olarak
kullanması gerekçesiyle Nobel Barış Ödülü'ne aday gösterildi.

Trump'ın göçmen karşıtı söylemleri sadece Müslümanlara yönelik olmayıp ülkede
yasa dışı yaşadığını düşünülen 11 milyon kişiye karşı oldu. Bu kişilerin
Amerika'dan çıkartılması gerektiğini destekledi, ardından yabancı düşmanlığı ve
bunun için gereken maliyet konusunda eleştirilere maruz kaldı. Göçmenleri de
kapsayan "doğumla gelen vatandaşlık" uygulamasına da karşı olduğu açıkladı.
Rusya ve Vladimir Putin'le Obama dönemindeki ilişkilerden daha sağlıklı
ilişkiler kurabileceğini iddia etti. İran'la varılan nükleer program anlaşmasını
başkan seçilmesinde durumunda hemen iptal edeceğini söyledi.

Adaylık süresince göçmen ve Müslüman karşıtı söylemlere sahip olan Trump, ayrıca
cinsiyetçi söylemleriyle de tepki çekti. Hillary Clinton'ın Barack Obama'ya
2008'de mağlup olmasını "becerildi" anlamına gelen argo bir kelime ile
değerlendirdi. Kürtaj karşıtı olarak bilinen Trump, 1973'den beri ABD'de yasal
olan kürtajın kaldırılması durumunda kürtaj olan kadınların cezalandırılması
gerektiğini söyledi. Karşılaştığı tepkilerden sonra da, "kürtaj yapan doktorlar
cezalandırılsın" şeklinde düzeltmede bulundu. Kendisinin bu söylemleri kadın ve
sivil toplum örgütlerinin sert tepkisine neden oldu. Kuzey Karolina eyaletindeki
seçim çalışmalarında düzenlediği konuşmaya katılan, Davud Yıldızı takıp üzerine
Müslüman yazan ve “Selam, barış için geldim” yazılı bir tişört giyen 56
yaşındaki bir kadın güvenlik güçlerince salondan atıldı ve protesto edildi. 1993
ve 1997 yıllarına hakkında iki taciz davası açılan Trump, seçim kampanyaları
süresince birçok taciz iddiası ile gündeme geldi. 15 kadın, farklı zaman ve
makânlarda Trump'ın kendilerini taciz ettiği iddiasında bulundu. Bu iddialardan
birisi de Hollywood yıldızı Salma Hayek'e aitti. Seçimlerden birkaç hafta önce
kendisinin bir ses kaydı Washington Post tarafından yayımlandı. Ses kaydında
kadınlar hakkındaki ağır, aşağılayıcı ve küfürlü ifadeleri hem rakipleri hem de
kendi partisinden birçok kimsenin tepkisini çekti. Hakkındaki iddiaları hayal
ürünü olarak niteleyen Trump, ses kaydı için de yazılı bir açıklama ile özür
diledi.

16 Haziran 2015'de Cumhuriyetçi partiden başkanlık kampanyalarına başlayan
Trump, partisinden senatör Ted Cruz ve Ohio Valisi John Kasich'den yapılan ön
seçimler sonrasında sıyrılarak partinin tek adayı olarak kaldı. 2016 Haziranının
son günlerine doğru parti içinde gereken 1238 delege sayısına ulaşarak partinin
resmi adayı olması kesinleşti. Yaygın görüşlere ve genel anket sonuçlarında çoğu
kez Clinton'un gerisinde gösterilen Trump, 8 Kasım 2016'da yapılan seçimleri
kazanarak 45. Amerika Birleşik Devletleri Başkanı oldu. Trump yapılan son
anketlerde rakibinin dört puan gerisinde gösteriliyordu. Seçimlerde Trump % 46.1
Clinton ise % 48.2 oy aldı. Clinton daha fazla oy almasına rağmen başkanlık için
gerekli olan 270 eyalet delegesi sayısına ulaşamadı. ABD medyası seçim
sonuçlarını sürpriz olarak gördü. Trump'ın seçilmesinden Obama'dan görevi
devralmasına kadar geçen süreçte basında Rusya'nın seçimleri müdahil olarak
Trump'a yardım ettiği iddiaları ortaya atıldı. Bu iddialar arasında Rusya'nın
elinde Trump'ın seks kaseti olduğu veya seçimlere siber olarak müdahale ettiği
yönündeydi. CIA'nın da Rusya'nın müdahalesi ve yardımı sonucuna vardığı
iddiaların araştırılması için Başkan Barack Obama tarafından talimat verildi.
Seçilmiş Başkan Trump ise bu iddiaları gülünç bularak: "Bu da yeni bir bahane.
Ben inanmıyorum. Biz ülke genelinde büyük bir zafer kazandık. Her hafta ayrı bir
bahane getiriyorlar" ifadelerini kullandı. Rusya tarafı ise iddiaları ABD-Rusya
ilişkilerine zarar verme amaçlı olduğunu belirterek yalanladı.

Seçim analizlerine göre üniversite mezunu Amerikan seçmenlerinin %44'ü (ABD
ortalaması %29), lisansüstü eğitim görenlerin yaklaşık %37'si Trump'a oy verdi.
Kadınların ise yaklaşık %41'i Trump'a oy verdi, bu oran beyaz kadınlarda %52
olarak saptandı. Hane halkı gelirinin ortalama 56 bin dolar olduğu ABD'de,
Trump'a oy veren ailelerin ortalama geliri 72 bin dolar iken, Clinton'a o
verenlerin ise 61 bin dolardı. Kendisinin başkan seçişmesini politika
analistleri, gözlemciler ve siyaset bilimcileri neredeyse 'imkansız' olarak
görmekteydi.

Donald Trump hem seçim kampanyaları hem de başkanlık görevini devralmasından
sonraki süreçte birçok protesto ile karşılaştı. Daha önce kadınları,
Müslümanları ve göçmenleri hedef alan söylemleri seçim kampanyası süresince
miting ve konferaslarında protesto edilmişti. Özellikle görevi devraldığı yemin
töreni sırasında başlayan Trump karşıtı protestolar ülke geneline yayılmakla
kalmayıp Londra ve Paris gibi küresel şehirlere de sıçradı. Kapitalizm ve Trump
karşıtı dövizler taşıyan göstericiler çeşitli mağaza ve dükkanların camını
kırınca güvenlik güçlerince gruba müdahale edildi. New York, Boston, Chicago,
Portland ve Oakland gibi şehirlerdeki protestolar yoğun katılım gördü. Bazı
noktalarda göstericiler polisle çatıştı. Ayrıca "Kadınların direnişi" (Women's
March) adındaki kadın protestoları başkent Washington ve New York gibi yerlerde
yayılım gösterdi. Dag Hammarskjold Parkı'ndaki gösterilere 200 bin kişi katılım
gösterdi. Ellerinde 'benim bedenim, benim seçimim', 'bedenime dokunma', 'gelecek
kadınların olacak', 'benim başkanım değil', 'ellerini çek', 'sevgi nefreti
yenecek' gibi dövizler taşıyan kadınların protestosuna Madonna, Scarlett
Johansson ve Alicia Keys gibi birçok isim katıldı. Bu gösterilerde en az 217
kişi gözaltına alındı.

2016 Amerika Birleşik Devletleri başkanlık seçimleri sonrası Hillary Clinton'ı
ikinci sırada bırakarak ABD Başkanlığı görevine seçilen Trump, 20 Ocak 2017
tarihinde ABD kongresi'nde yapılan törende yemin ederek görevine başladı Göreve
geldikten sonra Oval Ofis'te Obama tarafından depoya kaldırılmış olan eski
İngiltere Başbakanı Winston Churchill'in büstünü geri getirip eski yerine
koydurdu. İlk hafta 15 kararnameyi imzaladı, bunlar çoğunlukla seçim kampanyası
süresince değindiği konular üzerineydi. Barack Obama tarafından uygulamasına
geçilen Obamacare adlı sağlık reformunun süreç içerisinde kaldırılması için
çalışma başlattı. Tepki çeken vaatlerinden olan Meksika sınırına duvar
örülmesini, ülkeye yasal olmayan yollardan girişi engellemenin bir parçası
olarak görüp ilgili başkanlık kararını imzaladı. Bu kararı Meksika ile ABD
arasında gerilim yarattı. Duvarın maliyetini Meksika'ya ödeteceğini söyleyen
Trump'a Peña Nieto tepki gösterdi. Duvar maliyeti konusunda Meksika'dan ithal
edilen ürünlere yüzde yirmi vergi koyacağı bildirildi. Başkan adaylığı süresince
yoğun bir şekilde eleştirdiği Trans-Pasifik Ortaklığı'ndan ABD'nin çekilmesini
içeren başkanlık emrini ise 24 Ocak 2017'de imzaladı. Bir gün sonra kürtajı
destekleyen uluslararası kuruluşlara olan ABD desteğini kesti. İlk haftasında en
tepki çeken imzası ise yine seçim vaatlerinden olan sınırı Müslümanlara kapatma
girişimiydi. Irak, Suriye, Yemen, İran, Sudan, Somali ve Libyalı vatandaşlara
vize kısıtlaması uygulayarak ülkeye girmelerini yasakladı. Suriyeli mültecilerin
de ikinci bir emre kadar ülkeye alınmasını durdurdu. Başkanlık imzasından sonra
ABD'deki bazı havalimanlarında gözaltına alınan Müslümanlar oldu. Ardından
birçok şehirde protesto edilen bu uygulama, Amerikan Sivil Özgürlükler Birliği
(ACLU) tarafından açılan dava sonrasında federal yargıç tarafından askıya
alındı.

Barack Obama döneminin özellikle son zamanlarında ABD ve Türkiye arasında gergin
ilişkiler hakimdi. Bu gerginliğin ana sebepleri arasında 2016 Türkiye askerî
darbe girişimi, Suriye İç Savaşı, Irak sorunu, Türkiye'de geçerli haklar ve
özgürlükler, Fethullah Gülen'in iadesi ile Suriye'de Halk Savunma Birlikleri
(YPG) ve Suriye Demokratik Güçleri (SDG)'ne olan ABD desteği bulunmaktaydı.
Seçim kampanyası sırasında dış politikaya çok fazla yer ayırmayan Trump'ın
özellikle New York Times'a Temmuz 2016'da verdiği bir röportaj ikili ilişkilerin
nasıl seyredeceği açısından analistler için önemliydi. Röportajında Türkiye'de
ve benzer ilişkili devletlerde olan insan hakkı ihlalleri konusuna nasıl
müdahale edeceği sorusunu, ABD'nin başka ülkelerle ilgilenmeden önce kendi
bozukluklarını düzeltmesi gerektiğini belirterek: "Bence başkalarına nutuk atma
hakkımız yok. Ülkemizde olup bitenlere bir baksanıza! Birileri polis memurlarını
soğukkanlılıkla vururken, nasıl başkalarına ders verebiliriz ki?" ifadelerini
kullandı. Aynı röportajında Cumhurbaşkanı Recep Tayyip Erdoğan'a güvenini
açıklayarak, darbe girişimini tersine çevirdiği belirtip takdir ettiğini
söyledi. Türkiye Obama döneminde genel olarak ABD'nin YPG'ye olan desteğinden
rahatsız olurken, Donald Trump ise Kürt güçlerinin hayranı olduğunu ve onlara
olan desteğin devam etmesi gerektiğini başkan olmasından önceki bir söyleminde
belirterek, Türkiye ile olumlu ilişkilerinin olabileceğini, ikisini bir araya
getirmenin de harika olacağını açıkladı. Ayrıca Donald Trump Türikiye ile yakın
ilişkileri olan Müslüman Kardeşler'i radikal İslamcı gruplar arasında saydı.

Türkiye'de Trump'ın başkan seçilmesi ve Cumhuriyetçilerin iktidara gelmesi ikili
ilişkiler açısından Demokratlara göre daha olumlu olacağı yorumları yapıldı.
Trump'ın yemin töreninde Türkiye'yi Dışişleri Bakanı Mevlüt Çavuşoğlu temsil
etti. Sonrasında yaptığı açıklamalarda ve diğer Türk siyasilerinin ağırlıklı
görüşlerinde YPG sorunu ve Fethullah Gülen'in iadesi isteği öne çıktı.

Trump'ın başkan seçilmesinden beş gün sonra AB Dışişleri bakanları acil olarak
Brüksel'de toplantı yaptı. Toplantıda savunma ve dış ilişkiler konusunda daha
etkili ve yoğun bir işbirliğine gidilmesi kararlaştırıldı. Toplantıya katılan
bazı kişiler Trump'ın söylemlerini Avrupa için tehlikeli bulduklarını ve yıkıcı
sonuçlara gidebileceğini belirtirken, kimileri de abartılı veya bir fırsat
olarak gördüklerini açıkladı. Yapılan toplantıya İngiltere, Fransa ve Macaristan
Dışişleri bakanları çeşitli gerekçelerle katılmadı. Trump'ı Beyaz Saray'da
ziyaret eden ilk Avrupalı lider ise İngiltere Başbakanı Theresa May oldu. May,
Avrupa Birliği'nden ayrılmış bir İngiltere ile Trump yönetimindeki ABD'nin
yeniden dünyayı yönetebileceğini belirtti. Ayrıca Trump'ı işkenceyi öneren ve
Müslüman göçmenlere yasak getirmeyi içeren düşüncelerini ise eleştirdi.

AB'nin zamanla çözüleceği ve NATO'nun işlevsiz olduğunu söyleyen Trump'a en
büyük tepkiyi Fransa Cumhurbaşkanı François Hollande verdi.



https://tr.wikipedia.org/wiki/Ba%C5%9Fba%C4%9Flar_Katliam%C4%B1

Başbağlar Katliamı, 5 Temmuz 1993'te, Erzincan ilinin Kemaliye ilçesine bağlı
Başbağlar köyünde PKK tarafından 33 sivilin öldürülüp köyün ateşe verildiği
katliam. PKK lideri Abdullah Öcalan olaydan habersiz olduğunu ve olayın
sorumlusunun Dr. Baran kod adlı bir PKK sorumlusu olduğunu ifade ederek,
katliamı PKK'nın düzenlediğini kabul etmiştir.

Artan PKK saldırıları sonrası 24 Mayıs 1993 PKK pususunda hayatını kaybeden
silahsız 33 askerin ardından yine silahsız olarak katledilen 33 sivilin
katledilmesi kamuoyunda büyük bir kırılmaya neden olmuş, Çelik Harekâtı'na zemin
hazırlamıştır.

Akşam üzeri 100'e yakın PKK mensubu köyü bastı. Ezanın okunduğu sırada camiye
giren örgüt mensupları cemaati zorla dışarı çıkardı. 1.5 saat örgüt propagandası
yaptıktan sonra tüm erkekler kurşuna dizildi, burada 29 kişi öldü. Daha sonra
köy ateşe verildi ve 214 ev, köy okulu, köy camii, halkevi yakıldı. Yakılan
evlerde saklanan 1'i kadın 4 kişi de yanarak can verdi.

Olaylarla ilgili olarak 20 kişi gözaltına alındı ve haklarında idam ile çeşitli
sürelerde hapis cezası istemiyle dava açıldı. Sanıkların 18'i bu davalardan
beraat etti, 2'si mahkûm edildi.



https://tr.wikipedia.org/wiki/Metin_Alt%C4%B1ok

Metin Altıok (d. 14 Mart 1940, Bergama, İzmir - ö. 9 Temmuz 1993, Ankara), Türk
şair, yazar.

14 Mart 1940 tarihinde Bergama'da doğdu. Karşıyaka Lisesi ve Ankara Üniversitesi
Dil ve Tarih-Coğrafya Fakültesi Felsefe bölümünü bitirdi. Bingöl Lisesi'nde
Felsefe Grubu Öğretmenliği ve daha sonra sürgün olduğu Bingöl'ün Genç ilçesinde,
ayrıca Karaman Lisesi'nde felsefe öğretmenliği yaptı. Türkiye İşçi Partisi
üyesiydi. Sivas katliamından (2 Temmuz) ağır yaralı olarak kurtuldu ancak
komadan çıkamayarak 9 Temmuz 1993'te Ankara'da vefat etti.

Gezginde Servet-i Fünun'dan, Ahmet Haşim'den, Ahmet Muhip Dıranas'dan, İkinci
Yeni'ye, ve 60'lı yıllar şiirinin bazı ortak söyleyişlerine kadar çeşitli
etkilenmeler bulunmaktadır. Bu kuşağın en romantik, duygucu şairleri arasında
olan sanatçının dili yalındır. Benzetme yapmayı, anlaşılması güç olmayan
simgeler kullanmayı sevdi. Bu kitabında halk şiiri biçimlerinden de yararlandı.

Yerleşik Yabancı'da tüm şiirleri tek bir şiirmiş izlenimi uyandırmakta,
söyleyişte ve konularda benzerlikler bulunmaktadır. Buna karşın, Kendinin
Avcısında kendine özgü bir ses, romantik, acılı ve yalın bir söyleyiş gözlenir.
Simge, alegori ve mecazlardan ölçülü bir tutumla yararlandığı bu şiirleriyle
Türk şiirinin lirik geleneklerine bağlanmaktadır.



https://tr.wikipedia.org/wiki/Amerika_Birle%C5%9Fik_Devletleri

Amerika Birleşik Devletleri (kısaca ABD) (İngilizce: United States of America
(USA), ayrıca Birleşik Devletler olarak da bilinir), elli eyalet ve bir federal
bölgeden oluşan bir federal anayasal cumhuriyettir. Ülkenin çoğu (48 eyaleti
olan Kıta ABD'si ve ülkenin federal bölgesi olan Washington, DC), Kuzey
Amerika'nın ortasında, Büyük Okyanus ve Atlas Okyanusu'nun arasında
bulunmaktadır. Bu ülkenin vatandaşlarına Amerikalı veya Amerikan denir.

Kuzeyinde Kanada, güneyinde ise Meksika ile sınırı bulunur. Alaska bölgesi,
kıtanın kuzeybatısında bulunarak doğusunda Kanada ve batısında Bering Boğazı'nın
öbür tarafında bulunan Rusya'nın arasında bulunmaktadır. Hawaii eyaleti, Büyük
Okyanus'un ortasında bulunan bir takımadadır. Ayrıca Karayipler ve Büyük
Okyanus'ta bulunan denizaşırı topraklara sahiptir. Resmî kuruluş tarihi 4 Temmuz
1776'dır.

Doğuda Atlas Okyanusu'ndan, batıda Büyük Okyanus'a kadar 4.500 km
genişliğindedir. Alaska ve Hawaii'yi de içine alan Amerika Birleşik
Devletleri'nin 9 milyon kilometrekareden fazla yüzölçümü vardır. Hawaii ise,
Büyük Okyanus'ta olup, kıta üzerindeki Amerika Birleşik Devletleri'nden 3.200
kilometre uzaklıktadır. Alaska 50 eyaletin içinde yüzölçümü en büyük olanıdır.
Ülkenin güney tarafında bulunan Teksas bu bakımdan ikinci sırada gelmektedir.
Amerika ülkesi, Basın Özgürlüğü Endeksi'nde 49. sırada yer almaktadır.

Amerika Kıtası'nın 1492'de Avrupalılar tarafından keşfinden sonra İspanyollar,
Portekizliler, Fransızlar ve İngilizler, buradaki yerli halkların aleyhine
toprak sahibi oldular. Avrupalılar, Amerika'daki topraklarını genişlettikten
sonra, İngiltere başta olmak üzere çeşitli ülkelerden göçmenler alıp buralara
yerleştirerek koloniler kurdular.

18. yüzyıl ortalarında, bu kolonilerin sayısı 13'e yükseldi ve bu Onüç Koloni,
Amerika Birleşik Devletleri'nin temelini oluşturdu.

Amerika Kıtası, insanlar için yeni olanaklar ve yeni bir hayat sağladı. Daha
sonra, bu koloni sistemi sömürgecilik politikasına dönüştü. İngiliz kolonileri,
Birleşik Krallık'a endüstri konusunda hizmet ediyordu. İngilizler kolonilerden
vergi alıyordu. Koloniler zaman içinde İngiliz devletinden farklı bir kimlik
geliştirmeye başladı. Nüfus hızla büyüyor, tarıma dayalı ekonomi gelişiyor, iş
adamları ticari ataklarda bulunuyordu. Dinsel yapıda da farklılık vardı.
Avrupa'dan gelenler tutucu bir protestanlık geliştirmişti.

Yönetimleri de İngilizlerden farklıydı. Kolonilerin her birinde (Pensilvanya
dışında), iki yasama meclisi bulunuyordu. Kolonileri temsil eden alt meclisin
üyeleri mal sahipleri tarafından seçiliyor, Krallığı temsil eden üst meclis
üyeleri ise İngiliz Kralı tarafından tayin ediliyordu. Kolonilerde yaşayanlar
aynı zamanda mahkemeler kurmuştu ve İngiliz hukuk sistemini uyguluyordu.

1756-1763 yılları arasında İngiltere'nin Avusturya, Fransa ve Rusya ittifakıyla
yaptığı savaşlar (Yedi Yıl Savaşları), İngiliz maliyesi üzerinde ciddi bir yük
oluşturmuştu. İngiltere'nin mali yükünü gidermek amacıyla yeni vergiler koyması,
Amerika'da kolonilerin tepkisiyle karşılaştı. Koloniler yüksek vergiler ödeyip,
karşılığında hiçbir şey alamamaktan rahatsızlardı. Çay ihracatına gelen yüksek
ek vergiyle koloniler, 18. yüzyıl ortalarından beri hazır oldukları bağımsızlık
mücadelesini hayata geçirdiler. Savaşın başlarında George Washington, Thomas
Jefferson tarafından kaleme alınan ve özgürlük isteklerini dile getiren Amerikan
Bağımsızlık Bildirgesi'ni yayınladı (4 Temmuz 1776). Sonradan 4 Temmuz günü ABD
bağımsızlık günü olarak kabul edilmiştir.

Altı yıl süren savaş sonunda, George Washington komutasındaki koloni güçleri
tarafından yenilgiye uğratılan İngiltere geri çekilmiş ve 1783 yılında Paris
antlaşmasıyla 13 koloninin bağımsızlığını kabul etmiştir.[kaynak belirtilmeli]
Bağımsızlıklarını ilan eden koloniler, içişlerinde serbest eyaletlerden oluşan
Amerika Birleşik Devletleri'ni kurdular (1787). 1789'da Anayasanın tamamlanıp
onaylanmasıyla yeni bir ulus ve Amerikan üst kimliği doğdu.

Amerika Birleşik Devletleri, ülkeyi anayasayla yöneten bir Başkanın seçimle iş
başına geldiği ilk modern demokratik cumhuriyettir. Bu manada Fransız
Devrimi'nin de öncüsü olmuştur. Bu sistem 18. yüzyıl dünyasında eşitlik, insan
hakları, adil yargılama ve kuvvetler ayrılığı gibi kavramların gündeme gelmesini
sağlamıştır.

ABD doğal kaynaklarının zenginliği, genç ve dinamik bir insan gücüne sahip
olması nedeniyle 19. yüzyıl boyunca hızla sanayileşti. Ancak 1861-1865 yılları
arasında çıkan Amerikan İç Savaşı ülkeyi parçalanma tehdidi altına soktu. Savaş
kuzeydeki eyaletlerin başarısıyla sonuçlandı ve ABD tekrar hızlı bir gelişme
dönemine girdi. 20. yüzyıl başlarında çıkan I. Dünya Savaşı'nın İtilaf
Devletleri tarafından kazanılmasında önemli bir rol oynadı. II. Dünya Savaşı'nda
da Almanya, İtalya ve Japonya'ya karşı başarılar elde eden ABD artık bir süper
güç hâline gelmişti.

Bu iki dünya savaşından sonra dünya ülkeleri iki kutba ayrıldı. Soğuk Savaş
adıyla anılan bu dönemde ABD NATO örgütü çatısı altında Batı Bloğunun
liderliğini üstlenirken Sovyetler Birliği Doğu Bloğu'nun (Varşova Paktı) lideri
durumundaydı. Soğuk Savaş yılları boyunca ABD başta Kore Savaşı ve Vietnam
Savaşı olmak üzere birçok savaşa katıldı. 1989 yılında Berlin Duvarı'nın
yıkılışının ardından Soğuk Savaş sona erdi. 1990 yılında Irak'ın Kuveyt'i işgal
etmesi üzerine çıkan I. Körfez Savaşı'nda ABD Irak ordusunu yendi. ABD 1995 ve
1999 yıllarında NATO ülkelerinin yardımıyla Bosna Savaşı'na ve Kosova Savaşı'na
müdahale etti. 2001 yılında New York ve Washington, DC gibi büyük ABD kentleri
El-Kaide tarafından 11 Eylül saldırıları'na sahne oldu. Bu saldırılara yanıt
olarak ABD 2001 yılında Afganistan Savaşı'nı ve 2003 yılında da Irak Savaşı'nı
başlattı. Bu savaşların amacı El-Kaide'nin lideri Usame bin Ladin'in
öldürülmesiydi. Savaşlar karşılığını verdi ve 2 Mayıs 2011'de kendi evinde
yakalanarak öldürüldü.

Amerika Birleşik Devletleri'nin iklimi sürekli değişkenlik gösterir. Doğu ve
batı kıyılarındaki sıradağlar, okyanusların iç kısımların iklimine tesir
etmesini önlediğinden, bu kıyı şeritleri hariç bütün ülkede karasal iklim
hakimdir. Ülkenin kuzeyinde ise Kanada'dakine benzer çam ormanları görülebilir.

Orta kısımlar çok yüksek olduğundan, mevsimler arasında pek fazla sıcaklık farkı
yoktur. Yaz mevsiminde orta bölgelere alçak basınç hakim olmasına rağmen,
okyanustan gelen nemli hava Apalaş Dağları tarafından engellenmediği için orta
bölgeler yaz mevsiminde bol yağış alır. Batı taraflarında ise yağış daha azdır.

Atlas Okyanusu'na kıyısı olan şeridin güney kısmı nispeten yağışlı ve ılıman
olmasına rağmen, kuzeyi daha serin olup kışları şiddetli geçer.

Meksika Körfezi'ne bakan güney kısım açık ve düz olduğundan bu kısımlarda
tropikal iklim hakimdir. Burada yazlar sıcak, kışlar ise ılımandır. Her mevsimde
bol yağış görülür. Alaska kıyı şeridi, denizden etkilenen bir iklime sahip
olmasına rağmen, iç kısımlarında çok şiddetli soğuklar görülür.

Amerika Birleşik Devletleri 50 eyaletten meydana gelen bir federal birliktir.
Ulusal hükûmetin merkezi, District of Columbia'dır. Anayasa, ulusal hükümetin
bünyesinin ana hatlarını tespit eder. Yetkileri ile faaliyetlerini belirtir.
Kendine has anayasa ve yetkilere sahip olan her eyalet de öteki işlerden
sorumludur. Her eyalet; yönetim bakımından şehir, kasaba, nahiye ve köylere
ayrılmıştır. Her eyaletin seçimle gelmiş kendi valileri vardır.

Amerika'da hükümet, halk hükümetidir; halk tarafından kurulur. Kongre üyeleri,
başkan, eyalet yetkilileri, kasaba ve şehirleri yönetenler halk tarafından
seçilir. Hâkimler de, doğrudan halk tarafından seçilir veya seçilmiş yetkililer
tarafından tayin edilir. Kamu görevlileri, görevlerini iyi yapmadıkları veya
kanunları ciddi bir şekilde ihlal ettiklerinde görevden uzaklaştırılabilirler.

Anayasa, kişilerin hak ve hürriyetlerini teminat altına almaktadır. Bu hak ve
hürriyetler, 1791'de anayasaya eklenen ve İnsan Hakları Beyannamesi adı verilen
ilk on değişiklikte belirtilmektedir.

Anayasa, hükümetin yetkilerini üçe ayırmıştır: Başında başkan olan yürütme,
Senato ve Temsilciler Meclisi olmak üzere kongrenin her iki kanadını ihtiva eden
yasama ve başta yüksek mahkeme olmak üzere yargı. Anayasa, her birinin yetkisini
sınırlamakta ve birinin gereğinden fazla yetki sahibi olmasını engellemektedir.

Eyalet hükümetlerinde de sistem, federal hükümet sisteminin hemen hemen
aynısıdır. Genelde ülke yönetiminde Cumhuriyetçiler üstündür. 1993-2001 yılları
arasında Demokratlar hem Temsilciler meclisinde hem de Beyaz Saray'da üstünlük
kurdular. 2001 ve 2004 seçimlerinde kazanan Cumhuriyetçiler oldu. 2004
seçimlerinde sonuçlar şöyleydi; Cumhuriyetçiler: 232, Demokratlar: 202,
Bağımsız: 1. 2006 seçimlerinde ise çoğunluk Demokratlardaydı; Demokratlar: 232,
Cumhuriyetçiler: 202. Temsilciler Meclisi başkanlığına Demokrat Nancy Pelosi
seçildi.

Her eyalette yürütme kuvvetinin başında bir vali vardır. Eyalet hükümetleri
düzeni koruma, çocuk ve gençlerin eğitimi, yol inşaatı gibi işlere bakar.
Federal hükümet; millî, milletlerarası ve birden fazla eyaleti ilgilendiren
meselelerle uğraşır. Vatandaşların günlük hayatını etkileyen kanunlar, şehir ve
kasabalardaki polis teşkilatı tarafından uygulanır. FBI diye bilinen Federal
Soruşturma Bürosu; eyalet sınırlarını geçen suçluları, federal kanunlara aykırı
hareket edenleri araştırır.[kaynak belirtilmeli]

Amerika Birleşik Devletleri Başkanı, genel seçimle dört yıllık bir süre için
seçilir. Seçilen Başkan, sürenin sonunda bir devre daha seçilebilir. Başkanın
Amerika'da doğmuş ve yaşının en az otuz beş olması gerekir. Yılda 200.000 dolar
üzerinde maaş ve ilaveten masrafları için de 50.000 dolar alır; fakat bunların
toplamı üzerinden gelir vergisi öder. Ayrıca seyahat ve misafir ağırlama masrafı
olarak vergiye tabi olmayan 100.000 dolar alır.[kaynak belirtilmeli]

Başkan, kongre tarafından onaylanmış bir kanun tasarısını veto eder veya bunu
imzalamayı reddederse; kongrenin her iki kanadı tarafından üçte iki oyla alınan
bir karar bu vetoyu hükümsüz kılar ve tasarı kanunlaşır. Başkan; federal
hâkimleri, büyükelçileri, yüzlerce hükümet yetkilisini tayin eder. Başkanın
ölümü, istifa etmesi veya kalıcı olarak sakatlanması halinde görevi seçime kadar
başkan yardımcısı yürütür.[kaynak belirtilmeli]

Birleşik Amerika Anayasası uyarınca, görev süresi tamamlanmamış bir Başkan,
ancak görevi kötüye kullandığı iddiasının, yeterli delile dayanılarak,
Temsilciler Meclisinde üyelerin üçte iki çoğunluğunun tasdik etmesi ile görevden
alınabilir. Bugüne kadar yalnız bir Amerikan Başkanı görevi kötüye kullanmakla
suçlanmıştır. O da 1868'de muhakeme edilerek beraat eden Andrew Jackson'dır.
Ancak 1974'te başkan Richard Nixon dâhil, yüksek makamda birçok yetkilinin
karıştığı seçim kampanyasında kanun dışı para toplama olayı mahkemeye intikal
etti. Watergate olarak adlandırılan bu olayda Nixon, mahkemeye çıkmadan istifa
etti ve yerine Gerald Ford geçti.

Yasama kolu olan Kongre; Senato ve Temsilciler Meclisi'nden meydana gelir.
Senatörler 6 yıl, Temsilciler Meclisi üyeleri ise iki yıl için seçilirler.
Senatör ve Temsilciler aday olmak istedikleri sürece tekrar seçilebilirler.

Amerika Birleşik Devletleri, Birleşmiş Milletler Turizm Örgütü'nün verilerine
göre 2012 yılında kaydedilen 67 milyon turistle Fransa'dan sonra dünyada en çok
ziyaret edilen ikinci ülke durumundadır.

ABD Sayım Bürosu yaklaşık 11,2 milyon yasadışı göçmen de dâhil ülkenin nüfusunu
317.593.000 olarak tahmin eder. 1900'lerde yaklaşık 76 milyon olan ABD nüfusu
20. yüzyılda nerdeyse dört katına çıktı. Çin ve Hindistan'dan sonra dünyanın en
kalabalık üçüncü ülkesi olan ABD, büyük nüfus artışı beklenen ülkeler arasında
büyük ve sanayileşmiş tek ülkedir.

1000 de 13 olan doğum hızı, 35% olan dünya ortalamasının altındadır. Nüfus
artışı hızı pozitif 0,9%, birçok gelişmiş ülkeye göre daha yüksektir. 2012 mali
yılı içinde, bir milyondan fazla göçmene (çoğu aile birleşimi ile gelen) yasal
ikamet hakkı verildi. Meksika 1965 Göç Yasasından beri yeni ikamet edenlerin
önde gelen kaynağıdır. Çin Halk Cumhuriyeti, Hindistan ve Filipinler her sene
gönderenler arasında ilk dörttedir. Dokuz milyon Amerikalı homoseksüel,
biseksüel ya da transgenderdir, bu nüfusun en az yüzde dördüne eşittir. 2010
yılında yapılan bir araştırmada erkeklerin yüzde yedisi ve kadınların yüzde
sekizi kendini gey, lezbiyen ya da biseksüel olarak tanımladı.

ABD bir göçmenler ülkesidir. Göçmenler tarafından kurulmuş ve gelişmiştir. Hâlâ
dünyanın en çok göç alan ülkelerinden birisidir. Amerika Birleşik Devletleri'nin
4 Temmuz 1776'daki bağımsızlığından hemen önce nüfus yaklaşık 2,5 milyon kadardı
(%95 beyaz Avrupa, %5 siyahi Afrika). Bu beyaz nüfusta en büyük pay Almanların
ve İskandinav ülkelerinindir (İsveç, Norveç, Danimarka). Bu milletler ilk 3
grubu oluşturmaktaydı (dinî olarak %98 Protestan, %2 Katolik). 1620-1770 yılları
arasında bu ilk gelenler karşılıklı evlilikler ve din birliği sayesinde bugün
Beyaz Amerikalı dediğimiz (WASP- White, AngloSaxon, Protestan) siyasette ve iş
dünyasında hâkim konumda olan Amerikan ulusunun ana çekirdeğini oluşturdular.
2008 yılına kadar seçilen bütün ABD başkanları bu gruba dâhildir.

Günümüz ABD'sinde yaşayan siyahilerin (Afroamerikanlar) çoğu Amerika'ya
getirilen kölelerin soyundandır.

Amerika Birleşik Devletleri'nin federal düzeyde resmî dili yoktur. Ancak ülkede
en çok kullanılan dil İngilizcedir (Amerikan İngilizcesi). 2010 yılında 5 yaşın
üzerinde olan, yaklaşık olarak 230 milyon kişi diğer bir deyişle nüfusun %80'i
evlerinde sadece İngilizce konuşmaktadır, bunu %12 ile İspanyolca takip
etmektedir. En az 28 eyalatte bazı Amerikalılar İngilizcenin resmi dil olmasını
savunmaktadırlar.

Hawaii'de eyalet anayasasına göre Hawaii'yice ve İngilizce ortak resmi
dillerdir.

İspanyolca'nın kullanımı ise Meksika ve Küba'dan gelen göçmenler nedeniyle son
yıllarda belli kollarda arttı. Louisiana eyaletinde ise Fransızca kullanılır;
çünkü Fransız sömürgeleri burada kurulmuştur.

Birleşik Amerika'da yüksek öğretim 18 yaşında başlar. Ancak yüksek öğretimin
Birleşik Amerika'ya özgü bir özelliği vardır ki, Avrupa'da rastlanmaz:
Üniversitede belli bir alanda uzmanlık öğrenimine başlamadan önce bir kolej
aşamasına geçilir. Koleji bitirenlere graduates (diplomalı) olarak bakılır ve
-graduate school- da çalışmalarını sürdürürler. Bir Amerikan üniversitesi, genel
olarak, bir kolej ile birlikte graduate school'dan oluşur.

Birleşik Amerika'da büyük bir sanat ve edebiyat faaliyeti vardır. Bir çağdaş
Fransız romanından daha az kültürlü ama daha canlı ve daha insani olan Amerikan
romanı, dünya edebiyatında sürekli bir yer tutmuştur. Mark Twain ve Henry
James'lerden günümüze değin ulaşan büyük bir yazarlar kafilesi içinde, Birinci
Dünya Savaşından sonra gelen ve kayıp kuşak adı verilen yazarları Ernest
Hemingway, William Faulkner, Caldwell, John Steinbeck özellikle hatırlatmak
gerekir.

Roman, bir Amerikan buluşu olan cey kitabı biçimiyle, büyük okuyucu kitlelerine
yayılma fırsatını daha kolay bulabilmiştir.

Amerikan Edebiyatı, Edgar Allen Poe'dan başlayarak, Ezra Pound'a değin şiirde
büyük temsilciler yetiştirmiştir.

Tiyatronun da, Eugen O'Neill bir Arthur Miller'e değin soylu temsilcileri
olmuştur.

Müzikte Amerikan sanatında popüler konumdadır. Amerikan gençlerinin büyük bir
bölümü, bir müzik aletini kullanmasını bilir. Orkestralar hayli yaygındır.
Copland, Chadwick, Gershwin gibi bestecilerin temsilcisi oldukları senfonik
müziğin yanı sıra, siyahilerin yarattıkları Caz müziğin etkisi büyüktür. Bu etki
Amerika ile sınırlı olmayıp dünya çapındadır.

Hollywood'da merkezleşen sinema aynı zamanda dev bir sanayi halindedir. Milyoner
yıldızların çevresinde yıldız olabilmek için yığınla insanın verdiği yer yer
dramatik bir mücadeleye rastlanır. Film üretiminde başta gelen Amerikan
sineması, genellikle orta düzeydedir. Bununla birlikte batıya doğru ilerleyen
kovboyların maceralarını konu alan Westernler ile, görkemli sahnelerin
oluşturduğu filmler ve komedi filmleri içinde, sinema tarihine geçenler
olmuştur. Amerika'da, sinemanın etkisini, radyo ve özellikle televizyon
tamamlar.

Basın Birleşik Amerika'da, Avrupa'da olduğundan daha çok önemli bir rol oynar,
bunun en iyi örneği Watergate skandalıdır. Yüksek düzeyde birkaç gazetenin
dışında kalanlar, yerel ve sporla ilgili haberlere çarpıcı haberlere
ayrılmıştır. Gazetelerin çoğu büyük iktisadi kuruluşlarındır bundan ötürü ister
istemez sermaye çıkarlarını savunurlar.

Din olarak, ABD'de toplam; %70 Hristiyan (%46 Protestan, %20.8 Katolik, %1.6
Mormon, %0.5 Ortodoks), %22.8 Dinsiz (%15.8 Tamamen reddeden, %4.0 Agnostik,%3.1
Ateist,%0,6 bilinmiyor), %1.9 Musevi, %5.6 diğer inançlar, %0.7 Budist, %0.9
Müslüman, %0.7 Hindu, %0.3 Üniteryen Üniversalist, %0.1 Pagan, Vikan ve Druid
yaşamaktadır.

Şinto, Kaodaizm, Sihizm, Jainizm, Taoizm, Bahailik, Ekankar, Amerikan yerli dini
ve Kemetizm gibi diğer pek çok din de Amerika'da temsil edilmektedir.



https://tr.wikipedia.org/wiki/Ayasofya

Ayasofya (Yunanca: Aγία Σοφία, tam adı: Ναός τῆς Ἁγίας τοῦ Θεοῦ Σοφίας, Latince:
Sancta Sophia ya da Sancta Sapientia), İstanbul'da tarihî bir müze. Bizans
İmparatoru I. Jüstinyen tarafından, 532-537 yılları arasında İstanbul'un tarihi
yarımadasındaki eski şehir merkezine inşa ettirilmiş bazilika planlı bir patrik
katedrali olup, 1453 yılında İstanbul'un Osmanlılar tarafından alınmasından
sonra, Fatih Sultan Mehmet tarafından camiye dönüştürülmüştür. 1935 yılından
beri ise müze olarak hizmet vermektedir. Ayasofya, mimari bakımdan, bazilika
planı ile merkezî planı birleştiren, kubbeli bazilika tipinde bir yapı olup
kubbe geçişi ve taşıyıcı sistem özellikleriyle mimarlık tarihinde önemli bir
dönüm noktası olarak ele alınır.

Ayasofya adındaki "aya" sözcüğü "kutsal, aziz", “sofya” sözcüğü ise herhangi bir
kimsenin adı olmayıp, Eski Yunancada “bilgelik” anlamındaki sophos sözcüğünden
gelir. Dolayısıyla “aya sofya” adı “kutsal bilgelik” ya da "ilahî bilgelik”
anlamına gelmekte olup, Ortodoksluk mezhebinde Tanrı'nın üç niteliğinden biri
sayılır. 6. yüzyılın ünlü bilim adamları, fizikçi Miletli İsidoros ve Trallesli
matematikçi Anthemius'un yönettiği Ayasofya’nın inşaatinde yaklaşık 10.000
işçinin çalıştığı ve Jüstinyen'in bu iş için büyük bir servet harcadığı
belirtilir. Bu çok eski binanın bir özelliği yapımında kullanılan bazı sütun,
kapı ve taşların binadan daha eski yapı ve tapınaklardan getirilmiş olmasıdır.

Bizans döneminde Ayasofya büyük bir “kutsal emanetler” zenginliğine sahipti. Bu
emanetlerden biri de 15 metre yüksekliğindeki gümüş İkonostasisti.[not 1]
Konstantinopolis Patriği'nin patrik kilisesi ve Ortodoks Kilisesi’nin bin yıl
boyunca merkezi olan Ayasofya, 1054 yılında Patrik I. Mikhail Kiroularios'un
Papa IX. Leo tarafından Aforoz edilmesine şahitlik etmiştir, genel olarak bu
olay Schisma'nın yani Doğu ve Batı kiliselerinin ayrılmasının başlangıcı
sayılır.

1453’te kilise camiye dönüştürüldükten sonra Osmanlı sultanı Fatih Sultan
Mehmet’in gösterdiği hoşgörüyle mozaiklerinden insan figürleri içerenler tahrip
edilmemiş (içermeyenler ise olduğu gibi bırakılmıştır), yalnızca ince bir
sıvayla kaplanmış ve yüzyıllarca sıva altında kalan mozaikler bu sayede doğal ve
yapay tahribattan kurtulabilmiştir. Cami müzeye dönüştürülürken sıvaların bir
kısmı çıkarılmış ve mozaikler yine gün ışığına çıkarılmıştır. Günümüzde görülen
Ayasofya binası aslında aynı yere üçüncü kez inşa edilen kilise olduğundan
Üçüncü Ayasofya olarak da bilinir. İlk iki kilise isyanlar sırasında
yıkılmıştır. Döneminin en geniş kubbesi olan Ayasofya’nın merkezî kubbesi,
Bizans döneminde birçok kez çökmüş, Mimar Sinan’ın binaya istinat duvarlarını
eklemesinden itibaren hiç çökmemiştir.

15 yüzyıl boyunca ayakta duran bu yapı sanat tarihi ve mimarlık dünyasının baş
yapıtları arasında yer alır ve büyük kubbesiyle Bizans mimarisinin bir simgesi
olmuştur. Ayasofya diğer katedrallere kıyasla şu özellikleriyle ayırt edilir:

İlk Ayasofya inşaatı Hristiyanlığı imparatorluğun resmî dini ilan eden Roma
imparatoru Büyük Konstantin (Bizans’ın ilk imparatoru I. Constantinus)
tarafından başlattırılmıştır. 337 ile 361 yılları arasında tahtta olan Büyük
Konstantin'in oğlu Constantius II tarafından tamamlanmış ve Ayasofya kilisesinin
açılışı 15 Şubat 360’ta Constantius II tarafından gerçekleştirilmiştir. Socrates
Scholasticus’un kayıtlarından gümüş kaplı perdelerle süslü ilk Ayasofya’nın
Artemis Tapınağı üzerine inşa edilmiş olduğu öğrenilmektedir.

Adı “Büyük Kilise” anlamına gelen ilk Ayasofya Kilisesi’nin adı Latince’de Magna
Ecclesia ve Yunanca’da [not 2] Megálē Ekklēsíā (Μεγάλη Ἐκκλησία) idi. Eski bir
tapınak üzerine[not 3] inşa edildiği belirtilen bu yapıdan günümüze ulaşan bir
kalıntı bulunmamaktadır.

Bu Birinci Ayasofya, binanın inşası tamamlanana dek bir katedral niteliğinde
işlev gören Aya İrini Kilisesi’nin vaktiyle yakınında yer alan imparatorluk
sarayının yakınına (bugünkü müze alanının kuzey kısmındaki, yeni tuvaletlere
yakın olan, ziyarete kapalı kısım) inşa edilmişti. Her iki kilise de Bizans
İmparatorluğu’nun iki ana kilisesi olarak faaliyet göstermişlerdir.

Birinci Ayasofya geleneksel Latin mimarisi stilindeki bir sütunlu bazilika olup,
çatısı ahşaptı ve önünde bir atrium yer almaktaydı. Bu ilk Ayasofya bile
olağanüstü bir yapıydı. 20 Haziran 404’te Konstantinopolis Patriği Aziz Yannis
Khrysostomos'un, İmparator Arcadius'un eşi İmparatoriçe Aelia Eudoksia ile
çatışmasından dolayı sürgüne gönderilmesinin ardından çıkan isyanlar sırasında
bu ilk kilise yakılarak büyük ölçüde tahrip olmuştur.

İlk kilisenin isyanlar sırasında yakılıp yıkılmasından sonra, imparator II.
Theodosius bugünkü Ayasofya’nın bulunduğu yere ikinci bir kilisenin inşa
edilmesi emrini vermiş ve İkinci Ayasofya’nın açılışı onun zamanında, 10 Ekim
415’te gerçekleşmiştir. Mimar Rufinos tarafından inşa edilen bu İkinci Ayasofya
da yine bazilika planlı, ahşap çatılı ve beş nefliydi. İkinci Ayasofya'nın
381'de İkinci Ekümenik Konsil olan Birinci İstanbul Konsili'ne Aya İrini ile
birlikte ev sahipliği yaptığı sanılmaktadır. Bu yapı 13-14 Ocak 532’de Nika
ayaklanması sırasında yakılıp yıkılmıştır.

1935’te binanın batı avlusunda (bugünkü giriş kısmında) Alman Arkeoloji
Enstitüsü’nden A.M. Schneider tarafından yürütülen kazılarda bu İkinci
Ayasofya’ya ait birçok buluntu ele geçirilmiştir. Günümüzde Ayasofyanın ana
girişinin yanında ve bahçede görülebilen bu buluntular, portik kalıntıları,
sütunlar, başlıklar, bazıları kabartmalarla işlenmiş mermer bloklardır. Bunların
vaktiyle binanın cephe kısmını süsleyen üçgen alınlığın parçaları olduğu
saptanmıştır. Binanın cephesini süsleyen bir bloktaki kuzu kabartmaları 12
havariyi temsilen yapılmıştır. Ayrıca kazılar, İkinci Ayasofya’nın zemininin
Üçüncü Ayasofya’nın zemininden iki metre daha aşağı bir düzeyde bulunduğunu
ortaya koymuştur. İkinci Ayasofya’nın uzunluğu bilinmemekteyse de genişliğinin
60 m. olduğu sanılmaktadır.(Günümüzde, Üçüncü Ayasofya’nın ana girişinin yanında
yer alan, İkinci Ayasofya’ya ait cephe merdiveni basamaklarının yaslandığı
zemin, kazılar sayesinde görülebilir durumdadır. Kazılara şimdiki binada
çökmelere neden olabileceği nedeniyle devam edilmemiştir.)

İkinci Ayasofya’nın 23 Şubat 532’de yıkımından birkaç gün sonra imparator I.
Jüstinyen öncekinden tümüyle farklı, daha büyük ve kendisinden önce gelen
imparatorların yaptırdıkları kiliselerden çok daha görkemli bir kilise inşa
ettirmeye karar verdi. Jüstinyen bu işi yapacak mimarlar olarak fizikçi Miletli
İsidoros ile matematikçi Trallesli Anthemius’u görevlendirdi. Bir efsaneye göre,
Jüstinyen inşa ettireceği kiliseye ilişkin hazırlanan taslakların hiçbirini
beğenmez. Bir gece İsidoros taslak hazırlamaya çalışırken uyuyakalır. Sabah
uyandığında Ayasofya'nın hazırlanmış bir planını önünde bulur. Jüstinyen bu
planı mükemmel bulur ve Ayasofya'nın buna göre inşa edilmesini emreder. Bir
başka efsaneye göre de İsodoros bu planı rüyasında görmüş ve planı rüyasında
gördüğü şekilde çizmiştir.(Anthemius daha inşaatın ilk yılında öldüğünden işi
İsidoros sürdürmüştür). İnşa, Bizanslı tarihçi Prokopius'un Justinian'ın
binaları (Yunanca: Περί Κτισμάτων, Latince: De Aedificiis, "Binalar Üzerine"),
adlı eserinde betimlenmektedir.

İnşada kullanılacak malzemeleri üretmek yerine, imparatorluk topraklarında yer
alan yapı ve tapınaklardaki yontulmuş hazır malzemelerden yararlanmak yoluna
gidilmiştir. Bu yöntem, Ayasofya’nın inşa süresinin çok kısa olmasını sağlayan
etkenlerden biri olarak kabul edilebilir. Böylece binanın yapımında Efes’teki
Artemis Tapınağı’ndan, Mısır’daki Güneş Tapınağı’ndan (Heliopolis), Lübnan’daki
Baalbek Tapınağı’ndan ve daha birçok tapınaktan getirtilen sütunlar
kullanılmıştır. Bu sütunların altıncı yüzyıl olanaklarıyla nasıl taşınabildiği
ilginç bir konu oluşturmaktadır. Kaplama ve sütunlarda kullanılan renkli
taşlardan kırmızı porfir Mısır, yeşil porfir Yunanistan, beyaz mermer Marmara
Adası, sarı taş Suriye ve kara taş İstanbul kökenlidir. Ayrıca Anadolu’nun
çeşitli yörelerinden gelen taşlar kullanılmıştır. İnşaatte on binden fazla
kişinin çalıştığı belirtilir. İnşaat sonunda Ayasofya Kilisesi günümüzdeki
halini almıştır.

Mimaride yaratıcı bir anlayışı gösteren bu yeni kilise yapılır yapılmaz, derhal
mimarinin başyapıtlarından biri olarak kabul edildi. Mimarın böylesine büyük bir
açık mekânı sağlayabilecek devasa bir kubbeyi inşa edebilmede İskenderiye’li
Heron’un teorilerinden yararlanmış olması mümkündür.

23 Aralık 532'de başlanan yapım çalışması 27 Aralık[537'de tamamlandı. Kilisenin
açılışını imparator Jüstinyen ve patrik Eutychius büyük bir törenle birlikte
yaptılar. Ayasofya o zamana kadar en büyük yapı olarak kabul edilen Süleyman'ın
Tapınağı’ndan daha büyük olduğundan İmparator Justinianus (Jüstinyen) halka
yaptığı açılış konuşmasında "Ey Süleyman! Seni yendim" demiştir. Kilisenin ilk
mozaiklerinin yapımı 565 ile 578 yılları arasında tahtta olan II. Justin
döneminde tamamlanabilmiştir. Kubbe pencerelerinden sızan ışıkların duvarlardaki
mozaiklerde oluşturdukları ışık oyunları dahiyane mimariyle birleşerek
izleyicilere büyüleyici bir atmosfer yaratmaktaydı. Ayasofya İstanbul’a gelen
yabancılar üzerinde öylesine büyüleyici, derin bir etki bırakmıştır ki, Bizans
döneminde yaşayanlar Ayasofya’yı "dünyada tek" ("singulariter in mundo") olarak
nitelemişlerdir.

Fakat yapılışından kısa bir süre sonra, 553 Gölcük ve 557 İstanbul depremlerinde
ana kubbe ile doğu yarım kubbesinde çatlaklar belirdi. 7 Mayıs 558 depreminde
ise ana kubbe tümüyle çöktü ve ilk ambon [not 4], ciborium ve sunak da ezilerek
yok oldu. İmparator derhal restorasyon çalışmasını başlattı ve bu çalışmanın
başına Milet’li İsidoros’un yeğeni genç İsidorus’u getirdi. Depremden ders
alınarak bu kez yeniden çökmemesi için kubbenin yapımında hafif malzeme
kullanıldı ve kubbe eskisine kıyasla 6,25 m. daha yükseğe yapıldı. Restorasyon
çalışması 562 yılında tamamlandı.

Yüzyıllarca Konstantinopolis Ortodoksluk patriğinin merkezi olan Ayasofya aynı
zamanda Bizans’ın taç giyme törenleri gibi imparatorluk törenlerine evsahipliği
yapmıştır. İmparator VII. Konstantin “Törenler Kitabı” (De caerimoniis aulae
Byzantinae) adlı kitabında Ayasofya’da yapılan imparator ve patrik tarafından
düzenlenen törenleri tüm ayrıntılarıyla anlatmaktadır. Ayasofya, ayrıca
günahkarlar için de bir sığınma yeri olmuştur.

Ayasofya’nın daha sonra uğradığı tahribatlar arasında 859 yangını, bir
yarımkubbesinin düşmesine neden olan 869 depremi ve ana kubbesinde hasara yol
açan 989 depremi sayılabilir. 989 depreminden sonra imparator II. Basil, kubbeyi
Agine ve Ani’deki büyük kiliseleri inşa eden Ermeni mimar Trdat’a tamir
ettirmiştir. Trdat kubbenin bir kısmını ve batı kemerini onarmış ve kilise 6 yıl
süren onarım çalışmasından sonra 994’te yeniden halka açılmıştır.

Dördüncü Haçlı Seferi sırasında, Venedik Cumhuriyeti'nin âmâ Doçu Enrico
Dandolo[not 5] komutasındaki Haçlılar İstanbul’u ele geçirip Ayasofya’yı
yağmalamışlardır. Bu olay Bizanslı tarihçi Niketas Honiates'in kaleminden
ayrıntılı olarak öğrenilmektedir. Kiliseden aralarında İsa'nın mezar taşından
bir parça, İsa'nın sarıldığı bez olan torino kefeni, Meryem'in sütü ve azizlerin
kemikleri gibi birçok kutsal emanet ile altın ve gümüşten yapılma değerli
eşyalar çalındı, kapılardaki altınlar bile sökülerek batı kiliselerine götürüldü
şeklinde anlatılmaktadır. Latin İstilası (1204–1261) olarak anılan bu dönemde
Ayasofya Roma Katolik Kilisesi’ne bağlı bir katedrale dönüştürülmüştür. 16 Mayıs
1204 tarihinde Latin imparatoru I. Baodouin imparatorluk tacını Ayasofya'da
giymiştir.

Ayasofya 1261'de tekrar Bizanslılar’ın kontrolüne geçtiğinde harap, virane ve
yıkılmaya yüz tutmuş bir durumdaydı. 1317'de imparator II. Andronikos
Palaiologos finansmanını ölen eşi Irene'nin mirasından karşılayarak binanın
kuzey ve doğu kısımlarına 4 adet istinat duvarı (Πυραμὶδας, Yunanca:"Piramídas")
ekletti. 1344 depreminde kubbede yeni çatlaklar belirdi ve 19 Mayıs 1346'da
binanın çeşitli kısımları çöktü. Bu olaydan sonra kilise, 1354'te Astras ve
Peralta adlı mimarların restorasyon çalışmasının başlamasına kadar kapalı kaldı.

İstanbul'un 1453'te Osmanlı Türkleri tarafından fethinden sonra, fethin sembolü
olarak, derhal Ayasofya Kilisesi camiye dönüştürülmüştür. O sıralarda Ayasofya
harap bir haldeydi. Bu durumu Kordoba soylusu Pero Tafur ve Florentine
Cristoforo Buondelmonti gibi Batılı ziyaretçilerce betimlenmektedir. Ayasofya’ya
özel bir önem veren Fatih Sultan Mehmet kilisenin derhal temizlenip camiye
çevrilmesini emretti, fakat adını değiştirmedi. İlk minaresi onun döneminde inşa
edilmiştir. Osmanlılar bu tür yapılarda taş kullanmayı tercih etmekle birlikte
minarenin hızla inşa edilebilmesi amacıyla bu minare tuğladan yapılmıştır. [not
6]. Minarelerden biri de sultan II. Bayezid tarafından eklenmiştir. 16. yüzyılda
Kanuni Sultan Süleyman fethettiği Macaristan’daki bir kiliseden Ayasofya’ya iki
dev kandil getirtmiştir ki, günümüzde bu kandiller mihrabın iki yanında yer
alırlar.

II. Selim döneminde (1566–1574) yorgunluk ya da dayanıksızlık belirtileri
gösterdiğinde, bina, dünyanın ilk deprem mühendislerinden biri sayılan Osmanlı
baş mimarı Mimar Sinan tarafından eklenen dış istinat yapılarıyla (payanda)
takviye edilerek, son derece sağlamlaştırılmıştır. Günümüzde binanın dört
tarafındaki toplam 24 payandanın bir kısmı Osmanlı dönemine, bir kısmı Bizans
dönemine aittir. Bu istinat yapılarıyla birlikte, Sinan ayrıca, kubbeyi taşıyan
payeler ile yan duvarlar arasındaki boşlukları kemerler ile besleyerek kubbeyi
iyice sağlamlaştırmış [not 7] ve binaya iki geniş minare (batı kısmına), hünkar
mahfili ve II. Selim’in türbesini (güneydoğu kısmına) eklemiştir (1577). III.
Murat’ın ve III. Mehmed’in türbeleri ise 1600’lerde eklenmiştir.

Ayasofya binasının içine Osmanlı döneminde eklenen diğer yapılar arasında
mermerden minber, hünkar mahfiline açılan galeri, müezzin mahfili (mevlit
balkonu), vaaz kürsüsü ve sayılabilir. III. Murad Bergama’da bulunmuş,
helenistik dönemden kalma (MÖ IV. yüzyıl), "bektaşi taşı"ndan (İng. alabaster )
[not 8] yapılma iki küpü Ayasofya'nın ana nefine (ana salon) yerleştirmiştir. I.
Mahmud 1739'da binanın restore edilmesini emretti ve bir kütüphane ile binanın
yanına (bahçesine) bir medrese, bir imarethane ve bir şadırvan ekletti. Böylece
Ayasofya binası, civarındaki yapılarla birlikte bir külliyeye dönüştü. Bu
dönemde ayrıca yeni bir sultan galerisi ve yeni bir mihrap yapıldı.

Ayasofya’nın Osmanlı dönemindeki en ünlü restorasyonlarından biri sultan
Abdülmecit’in emriyle İsviçre İtalyanı olan Gaspare Fossati ve kardeşi Giuseppe
Fossati’nin nezaretinde 1847 ile 1849 yılları arasında yapılmıştır. Fossati
kardeşler, kubbe, tonoz ve sütunları sağlamlaştırdı ve binanın iç ve dış
dekorasyonunu yeniden elden geçirdi. Üst kattaki galeri mozaiklerinin bir kısmı
temizlendi, çok tahrip olanları ise sıvayla kaplandı ve altta kalan mozaik
motifleri bu sıva üzerine resmedildi. [not 9] Işıklandırma sistemini sağlayan
yağ lambası avizeleri yenilendi. Kazasker Mustafa İzzed Efendi'nin (1801–1877)
eseri olan, önemli isimlerin [not 10] hat sanatıyla yazılı olduğu yuvarlak dev
tablolar yenilenip sütunlara asıldı. Ayasofya’nın dışına yeni bir medrese ve
muvakkithane inşa edildi. Minareler aynı boya getirildi. Bu restorasyon
çalışması bittiğinde Ayasofya Camii 13 Temmuz 1849'da gerçekleştirilen bir
törenle yeniden halka açıldı.[not 11] Ayasofya külliyesinin Osmanlı dönemindeki
diğer yapıları arasında sıbyan mektebi, şehzadeler türbesi, sebil, sultan
Mustafa ve sultan İbrahim türbesi (önceden vaftizhane [not 12]) ve hazine
dairesi sayılabilir.

1930 ile 1935 yılları arasında restorasyon çalışmaları nedeniyle halka kapatılan
Ayasofya’da Mustafa Kemal Atatürk’ün emriyle bir dizi çalışmalar yapıldı. Bu
çalışmalar arasında çeşitli restorasyonlar, kubbenin demir kuşak ile çevrilmesi
ve mozaiklerin ortaya çıkarılıp temizlenmesi sayılabilir. Restorasyon sırasında
Ayasofya'nın, yeni Türkiye Cumhuriyeti'nin laiklik ilkesi doğrultusunda, yapılış
amacı olan kiliseye tekrar çevrilmesi konusunda fikirler ortaya atılmışsa da;
bölgede yaşayan Hristiyan sayısının çok az olmasından dolayı oluşan talep
yetersizliği, bölgede bu denli görkemli bir kiliseye karşı yapılabilecek
muhtemel provakasyonlar ve mimarinin tarihi önemi gözönüne alınarak Bakanlar
Kurulu’nun 24 Kasım 1934 tarih ve 7/1589 sayılı kararıyla müzeye çevrilmiştir. 1
Şubat 1935’te ziyarete açılan müzeyi Atatürk 6 Şubat 1935 tarihinde ziyaret
etmiştir. Yüzyıllar sonra mermer zemindeki halıların kaldırılmasıyla zemin
döşemesi ve insan figürlü mozaikleri örten sıvanın kaldırılmasıyla da muhteşem
mozaikler tekrar gün ışığına çıkarılmıştır.

Ayasofya’nın sistemli olarak incelenmesi, restorasyonu ve temizlenmesi ABD’deki
Bizans Enstitüsü (the Byzantine Institute of America) adlı kurumun 1931'deki ve
Dumbarton Oaks Alan Komitesi’nin 1940’lı yıllardaki girişimiyle sağlanmıştır. Bu
kapsamda yapılan arkeolojik çalışmalar K. J. Conant, W. Emerson, R. L. Van Nice,
P.A. Underwood, T. Whittemore, E. Hawkins, R. J. Mainstone and C. Mango
tarafından sürdürülmüş ve Ayasofya’nın tarihine, yapısını ve dekorasyonuna
ilişkin başarılı sonuçlar elde edilmiştir. Ayasofya’da çalışmalarda bulunmuş
diğer isimlerden bazıları A. M. Schneider, F. Dirimtekin ve Prof. A. Çakmak’tır.
Bizans Enstitüsü ekibi mozaik arama ve temizleme işleriyle uğraşırken, R. Van
Nice yönetimindeki bir ekip de, binanın, taş taş ölçülerek rölövelerini [not 13]
çıkarma çalışmasına girişmiştir. Çalışmalar halen çeşitli uluslardan bilim
insanlarınca sürdürülmektedir.

Temmuz 2016'da Ayasofya Müzesi'nde düzenlenen Kadir Gecesi programında, 85 yıl
aradan sonra sabah namazı ezanı okundu. TRT Diyanet TV'nin Ramazan ayı boyunca
Ayasofya'dan "Bereket Vakti Ayasofya" adlı sahur programını ekranlara
getirmesine Yunanistan'dan tepki geldi. Ekim 2016'da Müze'nin ibadete açık olan
bölümü Hünkar Kasrı'na, Diyanet İşleri Başkanlığı tarafından uzun yıllardan
sonra ilk kez asaleten imam atandı.

Ayasofya, mimari bakımdan, bazilika planı ile merkezî planı birleştiren, kubbeli
bazilika tipinde bir yapı olup kubbe geçişi ve taşıyıcı sistem özellikleriyle
mimarlık tarihinde önemli bir dönüm noktası olarak ele alınır.

Ayasofya, her şeyden önce boyutu ve mimari yapısıyla önem taşır. Yapıldığı
dönemin dünyasında hiçbir bazilika planlı yapı Ayasofya'nın kubbesinin
boyutundaki bir kubbe ile örtülebilmiş ve böylesine büyük bir iç mekâna sahip
değildi. Ayasofya’nın kubbesi Roma’daki Panteon'un kubbesinden küçük olmakla
birlikte Ayasofya’da uygulanan yarım kubbe, kemer ve tonozlardan oluşan karmaşık
ve sofistike sistem, kubbenin çok daha geniş bir mekânı örtebilmesini sağlayarak
kubbeyi daha etkileyici kılmaktadır. Taşıyıcı olarak beden duvarlarına
oturtulmuş önceki yapıların kubbeleriyle kıyaslandığında, sadece dört payeye
oturtulmuş bu denli büyük bir kubbe mimarlık tarihinde gerek teknik, gerekse
estetik bakımdan bir devrim sayılmaktadır.

Orta nefin yarısını örten ana (merkezî) kubbe, doğu ve batısına eklenen yarım
kubbelerle çok geniş bir dikdörtgen biçimli iç mekân yaratacak şekilde öylesine
genişletilmiştir ki, zeminden bakıldığında, gökyüzüne asılı gibi duran, tüm iç
mekâna hakim bir kubbe olarak algılanır.

Doğu ve batı açıklıklarını kapatan yarım kubbelerden de daha küçük yarım kubbeli
eksedralara geçiş yapılarak sistem tamamlanmıştır. Küçük kubbelerden başlayarak
ana kubbe tacıyla tamamlanan bu kubbeler hiyerarşisi antik zamanlarda örneği
görülmemiş bir mimari sistemdir. Yapının bazilika planı dahice tümüyle
“gizlenmiş” durumdadır.

İnşa sırasında duvarlarda tuğladan ziyade harç kullanılmış ve kubbe yapı üzerine
kondurulduğunda kubbenin ağırlığı alt kısmı nemli kalmış harçla oluşturulan
duvarların dışa doğru bükülmesine yol açmıştı. 558 depremi sonrasında yapılan
ana kubbenin yeniden yapımı sırasında genç İsidorus kubbeyi taşıyabilmeleri için
önce duvarları yeniden dikleştirmiştir. Bütün bu hassas çalışmalara rağmen
kubbenin ağırlığı yüzyıllarca bir problem olmaya devam etti, kubbenin ağırlık
baskısı binayı bir çiçeğin açılması gibi dört yanından dışa doğru açılmaya
zorluyordu. Bu problem de binaya dışarıdan istinat unsurlarının eklenmesiyle
çözüldü.

Osmanlı döneminde mimarlar bir binada kayma olup olmadığını anlamak için ya
yapımı sırasında elle döndürülebilecek küçük bir dikey sütun eklerlerdi ya da
duvardaki 20-30 santimetrlik iki sabit nokta arasına cam yerleştirirlerdi. Sütun
artık döndürülemediğinde veya söz konusu cam çatladığında binada kaymanın belli
bir dereceye geldiği anlaşılmış olurdu. Ayasofya’nın üst kat duvarlarında ikinci
yöntemin izleri halen görülebilir. Döndürülen sütun ise Topkapı Sarayı’nın harem
bölümünde mevcuttur.

İç yüzeyler tuğla üzerine çokrenkli mermer, kırmızı ya da mor porfirler ve
yapımında altın kullanılmış mozaiklerle kaplıdır. Bu, geniş payelerin daha
ışıklı ve kamufle olmasını da sağlayan bir yöntemdir. 19. yüzyılda restorasyon
çalışmaları sırasında bina dıştan Fossati tarafından sarı ve kırmızı renklere
boyanmıştır. Ayasofya, Bizans mimarisinin başyapıtı olmakla birlikte, pagan,
Ortodoks, Katolik, İslam etkilerinin sentez olduğu bir yapıdır.

Tonlarca altının kullanıldığı Ayasofya mozaiklerinin yapımında altının yanı
sıra, gümüş, renkli cam, pişmiş toprak ve renkli mermer gibi taş parçaları
kullanılmıştır. 726’da III. Leo’nun tüm ikonaların yok edilmesi emriyle, tüm
ikona ve heykeller Ayasofya’dan kaldırılmıştır. Dolayısıyla Ayasofya’da
günümüzde görülen, surat tasvirleri içeren mozaiklerin hepsi ikonoklazm dönemi
sonrasında yapılan mozaiklerdir. Bununla birlikte Ayasofya’da surat tasviri
içermeyen mozaiklerden az bir kısmı 6. yüzyılda yapılan ilk mozaiklerdir.

1453’de kilise camiye dönüştürüldükten sonra insan figürleri içerenlerin bir
kısmı ile ince bir sıvayla kaplanmış ve yüzyıllarca sıva altında kalan mozaikler
bu sayede doğal ve yapay tahribattan kurtulabilmiştir. İstanbul’u ziyaret eden
17. yüzyıl gezginlerinin raporlarından Ayasofya’nın camiye çevrilmesini izleyen
ilk yüzyıllarda insan figürü içermeyenler ile içerenlerden bir kısmının sıvayla
kaplanmadan bırakılmış oldukları anlaşılmaktadır. Ayasofya mozaiklerinin tamamen
kapatılması 842’de ya da 18. yüzyılın sonlarına doğru gerçekleşmiştir. 1755’te
İstanbul’a gelen Baron De Tott artık tüm mozaiklerin badana altında kalmış
olduğunu belirtmiştir.

Sultan Abdülmecid’in isteği üzerine 1847 ile 1849 yılları arasında Ayasofya’da
çeşitli restorasyon çalışmaları yapan ve sultandan restorasyon sırasında
keşfedilebilecek mozaikleri belgeleme iznini alan Fossati kardeşler, mozaiklerin
sıvalarını kaldırıp desenlerini belgelerine kopyaladıktan sonra mozaikleri
tekrar kapatmışlardır. Bu belgeler günümüzde kayıptır. Buna karşılık, o yıllarda
Alman hükümetince onarım için gönderilen mimar W. Salzenberg bazı mozaiklerin
desenlerini de çizmiş ve yayımlamıştır.

Sıvayla kaplı mozaiklerin büyük bir kısmı 1930’larda Byzantine Institute of
America adlı kurumun bir ekibi tarafından açılmış ve temizlenmiştir.
Ayasofya’nın mozaiklerinin açılması ilk kez 1932’de Byzantine Institute of
America kurumunun başındaki Thomas Whittemore tarafından gerçekleştirilmiş olup,
ilk gün ışığına çıkarılan mozaik "imparator kapısı" üzerindeki mozaik olmuştur.

Ayasofya mimari yönden incelendiğinde orta nef denilen büyük bir orta mekân,
kuzey ve güneyde yer alan iki yan nef, doğu ucunda yer alan absid ve batı
kısmında kapıların yer aldığı iç ve dış nartekslerden meydana gelmiştir. 7.500 m
2 {\displaystyle m^{2}} ’lik bir yüzölçümüne sahip Ayasofya iki katlı bir
yapıdır.

Binaya batı kısmındaki, Bizans döneminde atrium denilen avlunun[not 14]
bulunduğu kapılardan girilir. Buradaki, dış nartekse açılan ana kapıdan girmeden
önce, solda görülen kalıntılar A.M. Schneider tarafından sürdürülen kazılarda
ortaya çıkarılmış İkinci Ayasofya’ya ait kalıntılardır.

Ana kapıdan girilen ilk galeri "dış narteks" olarak adlandırılır, "çapraz tonoz"
örtülü dokuz birimli bir galeridir. Buradan da iç narteks denilen ikinci
galeriye 5 kapı açılır.

İç nartekste tavan mozaiklerle kaplıdır. Mozaiklerden sarı renkte parlayanların
yapımında altın kullanılmıştır. Duvarlar çeşitli ülkelerden ve Anadolu'nun
çeşitli kentlerinden getirilme dalgalı mermer levhalarla kaplıdır. Bu dalgalı
mermer levhalar duvarlara sabitlenmeden önce ikiye kesilmiş ve duvarlara yan yan
öyle sabitlenmiştir ki, katlanıp mürekkeplenen bir kağıdın açıldığında
gösterdiği gibi, ilginç bir simetri gösterirler. Günümüzde içinde elektrik
ampulları olan yağ lambası avizeleri cami dönemine aittir.

İç narteksten ana nefe (ana salona) 9 kapı açılır. Ana salona açılan ortadaki
ana kapıya, yalnızca imparatora mahsus olduğundan (yalnızca imparator tarafından
kullanıldığından) "imparator kapısı" adı verilir. Bu kapının üst kısmındaki
duvarda (tympanum) 9. yüzyıldan kalma bir mozaik bulunur. Bu mozaikte ortada
İsa, sağ madalyonda Cebrail, sol madalyonda Meryem görülür. Sol alt kısımda
görülen sakallı kişi Bizans imparatorlarından VI. Leon’dur. Ortodoksluk
geleneğinde en fazla üç kez evlenilebilmesine karşın erkek çocuğunun olabilmesi
için dört kez evlenmiştir. Bu yüzden İsa’dan özür diler vaziyette, secde eder
şekilde tasvir edilmiştir. İsa’nın elindeki Kitab-ı Mukaddes’te İsa’nın Yuhanna
İncili’ndeki bir sözü yazılıdır: “Size selamet olsun! Ben evrenin nuruyum.” İlk
kez W. Salzenberg tarafından yayımlanmış olan bu mozaik 18. yüzyıla dek
kapatılmamıştır.

Ayasofyanın ana mekânı paye ve sütunlarla üç nefe ayrılmış durumdadır: Orta nef
(naos, ana salon) güney nef (ana nefin sağında) ve kuzey nef (ana nefin
solunda). Sağdaki güney nefinde de tavan mozaiklerle kaplıdır. Bu mozaiklerde
ikonaklazma dönemine özgü semboller göze çarpar. Bunlardan ikisi dört balık ve
küçük karelerde yer alan svastika sembolleridir.

Bu güney nefinde I. Mahmut Kütüphanesi bulunur. Kütüphanenin görülebilen odası
Osmanlı sultanının namaz kılmadan önce Kur’an okuduğu odadır. Odadaki rahleler
sedef işlemeli olup duvarlar İznik fayanslarıyla kaplıdır. Odanın tavan ve
zemini orijinal değildir. Odada ayrıca Kuran'ın saklandığı tahta mahfaza
bulunur.

Nefin doğu ucuna doğru soldaki duvarda üzerinde iki yunusu ve Poseidon’un
trident olarak bilinen yabasını içeren bir taş işlemesi görülür. Bu, Bizans
rahiplerinin, Hıristiyan olmalarına rağmen, bir pagan ilaha ait unsuru kiliseye
sokabilecek derecede eski Yunan kültürü etkisi altında kalmış olmalarını
gösteren bir örnek olarak değerlendirilebilir.

Nefin doğu ucunda üç çeşit sütun görülür. Bunlardan kırmızı porfir taşından
yapılma olanları Mısır’dan getirilmiştir. Yeşil olanları ise Yunanistan’dan
getirilmiştir. Binada kullanılan beyaz mermerlerin kökeni genellikle Marmara
Adası’ndaki mermer ocaklarıdır. Batı dillerindeki mermer sözcüğünün kökeni
"Marmara"dır. Ayasofya’da toplam 107 sütun bulunmaktadır, bunlardan 40’ı alt
katta, 67’si üst kattadır. Bu sütunların hemen hemen hepsi yekpare (monolit)
olup, Ayasofya’dan da eskidirler, çünkü imparatorluk topraklarındaki eski
tapınaklardan getirilmişlerdir. Ayasofya’nın en büyük sütunlarının uzunlukları
20 m. civarında, kalınlıklarının yarıçapı ise 1,5 m.’dir. En ağırları 70 ton
ağırlığındadır. Sütun başlıkları Bizans stili gösterirler; sütun başlıklarından
bazılarında küçük bir daire ve harflerden oluşan Jüstinyenin arması görülür. Bu
nefin doğu ucundaki yeşil sütunun yanındaki duvarda bir el izi bulunur, kime ait
olduğu bilinmeyen bu el izi hakkında çeşitli rivayetler bulunmaktadır.

Güney neften mihraba geçilirken, zeminden yaklaşık 3 m. kadar yükselen, balkonu
andıran mermerden yapılma bir yapı göze çarpar. Bu, Osmanlı döneminde yapılmış,
Ayasofya cami iken her yıl İslam peygamberi Muhammed’in doğum gününde (mevlit
kandilinde) mevlit okunan müezzin mahfilidir.

Mahfilin hemen yanında zeminde, girilmemesi için kenarları çitle çevrilmiş kare
biçimli bir alan göze çarpar. Burası bilinmeyen bir nedenle Bizanslılar’ca
dünyanın merkezi olarak kabul edilirdi. Yunanca’da “Yer’in Göbeği ” anlamında,
omphalion (Delf'te omphalos)olarak adlandırılan ve Bizanslılar’ca kutsal sayılan
bu yerde kimilerine göre Ayasofya’nın inşa edilmesinden önce bir tapınak
bulunmaktaydı. Kimilerine göre bu yer "ley hatları"nın [not 15] bir kavşak
noktasıydı.

Kutsallığından ötürü Bizans imparatorlarının taç giyme törenleri de burada
yapılmaktaydı. Tören sırasında siyasi ve dinî otoriteleri temsil eden kişilerin
her birinin durması gereken konumlar bu kare biçimli alan içine daireler
oluşturacak biçimde döşenmiş renkli taşlarla belirlenmiştir. Daireleri oluşturan
taşlarda kırmızı, sarı, yeşil, turuncu ve gri renkler göze çarpmaktadır. Toplam
sayıları 16 olan bu dairelerden en büyüğü ortadaki olup, muhtemelen imparatorun
duracağı yeri gösteren dairedir. [not 16]

Binanın doğu kısmının ucu dışarı taşkın durumda olup, üstü yarım kubbeyle örtülü
bir apsitle [not 17] son bulur. Üçüncü Ayasofya, diğer eski Ortodoks kiliseleri
gibi, geleneksel olarak Kudüs’e yönelik olarak inşa edilmiştir ve diğer eski
Ortodoks kiliselerinde olduğu gibi absidinin ekseni inşa edildiğinde tam olarak
Kudüs yönünü göstermekteydi.

İstanbul’a nazaran Kudüs yönü ile Mekke yönü arasında pek büyük olmayan (birkaç
derecelik) bir fark bulunmaktadır. Bu yüzden İstanbul’da camiye çevrilen
kiliselerde kıble yönünü göstermek üzere kilisenin absidi içine yapılan mihrap
absidin iyice sağına inşa edilirdi. Fakat Ayasofya’da mihrap apsitin çok sağına
değil, hafifçe sağına inşa edilmiştir. Çünkü Ayasofya binası tam olarak olması
gereken yönde değildir, yani hafifçe Mekke yönüne doğru bir kayma
göstermektedir. Bu bir yapım hatası olamayacağına göre, binanın zaman
içerisinde, tektonik hareketlerden dolayı hafifçe bir kayma geçirmiş olması
düşünülebilir. Cebrail'in parmağıyla Ayasofya’yı çevirdiğine ilişkin olarak
çıkarılmış söylentiler bu husustan kaynaklanmıştır.

Apsitin en üst kısmında, 9. yüzyıla tarihlenen, kucağında çocuğu İsa'yı taşıyan,
taht üzerinde tasvir edilmiş bir Meryem mozaiği yer alır. Bunun sağında aynı
yüzyılda yapılmış, Cebrail'i tasvir eden bir mozaik bulunur. Meryem mozaiğinin
solunda ise, bir deprem sırasında düşmüş bir başka melek mozaiği, muhtemelen
Mikâil'i tasvir eden bulunmaktaydı.

Mihrabın her iki yanında 16. yy.’da Kanuni Sultan Süleyman fethettiği
Macaristan’daki bir kiliseden getirttiği iki dev kandil bulunmaktadır. Apsitte
Bizans döneminde yıkılan pencerelerin yerini Osmanlı döneminde renkli camdan
yapılma (vitray), ayetlerle süslü pencereler almıştır. Apsit çevresinde Osmanlı
döneminde eklenen yapılar yoğunluk kazanmaktadır. Örneğin apsitin sağında
mermerden yapılma minber, solunda Osmanlı sultanının namaz kıldığı hünkar
mahfili yer alır. Osmanlı sultanı mahfile özel olarak yapılmış bir galeriden
ulaşmaktaydı.

Apsit duvarlarında Kuran ayetlerini içeren çerçeveler ve içine Allah, Muhammed,
dört halife ve Halife Ali’nin oğulları Hasan ve Hüseyin’in isimleri yazılı olan
sekiz yeşil daire bulunur. Bu dairelerin tahtadan yapılma çok daha büyükleri de
ana nefin (ana salonun) iç mekânını kuşatacak şekilde asılmışlardır. İsimler her
biri 7,5 m. yarıçapında olan bu 8 dev panoya hat sanatı tarzında yazılmıştır.
Bunlar Kazasker Mustafa İzzet Efendi’nin (1801–1877) eserleridir. 1930'lu
yıllarda restorasyon çalışmaları sırasında yerlerinden indirilen bu panolar
1951’de A. Menderes tarafından yeniden yerlerine koydurulmuştur.

Orta nef ya da iç mekân karmaşık bir yapıya sahiptir. 100 x 70 m. ölçüsündeki
binanın 74.67 x 69.80 m. ölçüsündeki orta nefinin (ana salonun) ortasında
ağırlığı dört paye (ayak) üzerine oturtulmuş, payelere geçişin pandantiflerle
sağlandığı bir ana kubbe yer alır. Ayasofya’nın devrim niteliği taşıyan kubbesi
birçok sanat tarihçisinin, mimarın mühendisin özel ilgisini çekmiştir. Daireden
dikdörtgene geçiş içbükey üçgen pandantiflerle sağlanır. Bu tür yapılarda daha
önce kullanılmamış bu pandantifler estetik bakımdan şık bir şekilde, daireden,
yani kubbeden payelerce oluşturulan kare biçimine, hatta yarım kubbeler de
sisteme dahil sayılırsa, dikdörtgen biçimine geçişi sağlarlar. Böylece, kubbe
pandantifler vasıtasıyla dört büyük kemer üzerine oturur. Bu kemerler de Osmanlı
döneminde Mimar Sinan’ın talimatlarıyla istinat duvarlarıyla desteklenmiştir.

Tarih boyunca tamirat gördüğünden kubbe dairesel düzgünlüğünü kaybetmiş ve elips
biçimine yaklaşmıştır. Bu yüzden farklı uzunlukta iki yarıçapı vardır. 55.60 m.
yüksekliğinde ve içten 30.80 - 32.6 m. çaplarındaki ana kubbenin ağırlığı doğu
ve batısındaki iki yarım kubbeyle hafifletilmiştir. Ana kubbenin güney ve
kuzeyde yarattığı baskı ise payandalarla karşılanmıştır. Bir şemsiyenin telleri
gibi, kubbenin tepesinden başlayıp kubbe pencereleri arasından geçerek
pandantiflere inen 40 kaburga, kubbenin ağırlığının payelere aktarılmasında
önemli bir rol oynar. Binanın ağırlığını 40'ı aşağıda, 67'si üst katta olan 107
sütun taşımaktadır. Bu sütunların bir kısmı orta nefin her iki yanında, iki
katlı bir dizi oluştururlar. Orta nefin kuzey kenarını oluşturan çift katlı
sütun dizisinin üzerindeki duvarda (tympanon) Ortodoks Kilisesi patriklerinin
mozaikleri bulunur. Bunlar çok yüksekte olduklarından dürbünsüz pek iyi
görülemezler. Ana mekân, duvarlardaki ve kubbedeki pencerelerden ışık alır.

Mozaiklerle kaplı ana kubbenin ortasında Bizans döneminde İsa’yı tasvir eden bir
mozayiğin [not 18] yer aldığı bilinmektedir. Kilise camiye çevrildiğinde diğer
insan figürlü mozaiklerin sıvayla kaplanmasına karşın bu mozaik 17. yüzyıl
ortalarına açık bırakılmış, 17. yüzyıl ortalarında Kazasker Mustafa İzzet Efendi
tarafından üzerine “Allahü Nurüssemavat...” diye başlayan ayetin işlendiği bir
sıvayla kapatılmıştır. Bununla birlikte mozayiğin 1894 depreminde düşmüş olduğu
da iddia edilmektedir.

Ana kubbede hem kubbenin ağırlığını azaltmak, hem de ana mekânın aydınlanmasını
sağlamak üzere 40 pencere açılmıştır. Kubbenin mozaiklerini onarmak üzere
kurulan 60 ton ağırlığındaki metalik iskele onarım çalışmalarının sürmesi
nedeniyle henüz kaldırılamamış olup, kubbenin tümüyle görülmesini
engellemektedir. [not 19]

Kubbenin zemine izdüşümü olan çember araştırıldığında, zeminde taşa 40 adet
haçın bir çember oluşturacak şekilde kazınmış olduğu görülür. Bu haçların hiçbir
sembolik değeri yoktur, mimari bir yöntemin uygulanması için bazı noktaların
kesişen iki çizgiyle işaretlenmesinden ibarettir. Bir yapıya kubbe inşa
edilmeden önce zemine, inşa edilecek kubbenin çemberi işaretlenir ve daha sonra
bu noktalara çekül tutularak kubbe inşa edilir. Bu mimari yöntem günümüzde de
uygulanmaktadır; tek fark artık çekül yerine lazerin kullanılmasıdır.

Kubbeden payelere geçişi sağlayan dört pandantif üzerinde Hıristiyan melekler
hiyerarşisindeki bir melek sınıfını tasvir eden freskler bulunmaktadır. Bunların
Kerubi melekleri mi, yoksa Seraphim melekleri mi oldukları konusu kesinlik
kazanmamıştır. Bizans’ın erken devirlerinde bunların mozaik olduğu belirtilir,
tahrip olduklarında freske çevrilmiş oldukları düşünülmektedir. Üzerleri Osmanlı
döneminde hiç kapatılmamış, yalnızca yüzlerine altın yaldızla kaplı oval bir
yıldız yerleştirilmiştir. Bu 6 kanata sahip melek fresklerinden ikisinin birkaç
yıl önce restore edilmiş olmasına karşın, yağmurun sızması nedeniyle yeniden
tahrip oldukları görülmektedir. Bu tahribatın nedeni Bizanslılar’ın yapıda dere
kumu yerine deniz kumu kullanmış olmalarıdır. Zira deniz kumu inşaatte
kullanılmadan önce suyla yıkansa da, bir miktar tuzu bünyesinde tutmakta ve
kumun yapıda kullanılmasından sonra bu tuz, yağmur sularını çekici ve emici bir
işlev görmektedir. (Bu tahribat özellikle üst kattaki tavan mozaiklerinde etkili
olmuştur.)

Orta nefin iç nartekse yakın kısmında helenistik dönemden kalma (MÖ 4. yy.),
bektaşi taşından (İng. alabaster) yapılma iki büyük küp bulunmaktadır. Bunlar
III. Murad döneminde Bergama’da bulunmuş, Ayasofya’ya getirilerek su içme
gereksinimlerini karşılamak üzere kullanılmıştır. Küplerden büyük olanı 1200
litrelik bir kapasiteye sahiptir.

Duvarlardaki boş taş çerçevelerde Bizans döneminde ikonalar bulunmaktaydı. Orta
nefte iç nartekse paralel olarak uzanan iki küçük tünelde Ayasofya’nın en eski
mozaikleri bulunur. Bunlardan birinde ilk Hıristiyanların kullandıkları, Yunan
alfabesinin beş harfini içeren sekiz dilimli daire sembolü bulunur.

Üst kata çıkılmayıp binadan dışarı çıkılmak istendiğinde iç narteksin güney
ucundaki kapıdan çıkılır. Bu çıkış kapısının üzerine yerleştirilmiş bir ayna
oraya, çıkış yönünde ilerleyen ziyaretçileri, arkalarında kaldığından
göremedikleri bir mozayiğin daha bulunduğu konusunda uyarmak üzere
yerleştirilmiştir. 10. yüzyıldan kalma bu mozaik, Fossati tarafından 1849'da
keşfedilip tekrar kapatılmış, 1933-1934 yıllarında Byzantine Institute of
America kurumundan Thomas Whittemore tarafından temizlenmiştir. Mozaikte ortada
çocuğuyla birlikte Meryem yer alır. Meryem değerli taşlarla süslü bir tahttadır.
Koyu lacivert bir kaphoriun giyen Meryem'in başörtüsünün kenarlarında altın
yaldızlı bir şerit, alnında ve omuzlarında da altın yaldızlı haç bulunmaktadır.
Olgun bir insanın yüz hatlarıyla tasvir edilen "çocuk İsa" sağ eliyle vaftiz
işareti yapmakta ve sol elinde "malik olma"yı simgeleyen bir rulo tutmaktadır.
Solda Üçüncü Ayasofya’yı inşa ettiren Jüstinyen Meryem'e Ayasofya'nın bir
maketini sunar halde tasvir edilmiştir. Bu Ayasofya maketinde kubbenin üzerinde
bir haç bulunduğu görülmektedir. Sağda ise Konstantinopolis’in kurususu sayılan
Roma imparatoru Büyük Konstantin Meryem'e surlarla çevrili Konstantinopolis’in
bir maketini sunar halde tasvir edilmiştir. Adı Bizans alfabesiyle yukarıdan
aşağı doğru yazılmıştır. Meryem'in tahtının zeminini oluşturan mozaik taşlarının
yapımında gümüş kullanılmıştır.

Çıkışta yer alan, artık kapatılamayan bronz kapı, Dünya’nın en eski kapılarından
biri sayılmaktadır. MÖ II. yüzyıla ait bu kapı Ayasofya’ya Tarsus’taki bir
tapınaktan getirilmiştir. Ayasofya’nın zemini Bizans dönemindeki bir depremden
sonra bir miktar (30–35 cm.) yükseltilmek zorunda kalınmıştır. Bu yüzden bu kapı
iptal edilerek yerine yenisi yapılmış, fakat eski kapı başka yere götürülmeyerek
orada bırakılmıştır. Bu sayede kapının alt kısmında Ayasofya’nın 6. yüzyıla ait
zemini görülebilmektedir.

Üst kata alt kattaki iç narteksin batı ucunda yer alan bir kapıdan geçilerek,
irili ufaklı taşlarla “arnavut kaldırımı” tarzında döşenmiş bir rampadan
çıkılır. Sarmal bir biçimdeki rampa 7 halka yaparak üst kata ulaşır. Bu rampa
imparatoriçenin tahtıyla sarsılmadan taşınmasına merdiven basamaklarına kıyasla
büyük bir kolaylık sağlamaktaydı. Rampa duvarlarında yer yer eski tuğla kemerler
görülür. Bizans döneminde de Osmanlı döneminde de üst kat daima kadınlara
ayrılmıştı. Üst katta da alt katta olduğu gibi,|250px güney (sağda) ve kuzey
nefleri bulunur. Bu iki nef birlikte bir "at nalı" biçimini oluştururlar. Güney
üst nefine sağda yer alan (alt kattaki narteksin üzerinde bulunan) bir galeriden
geçilerek ulaşılır.

Törenleri izlemek üzere Ayasofya’ya gelen imparatoriçe, üst kata çıkarılır,
törenleri maiyetindekilerle birlikte, üst katın güney nefindeki "imparatoriçe
locası"ndan izlerdi. İmparatoriçe locasından günümüze ulaşan kısımlar mermer
başlıklı iki küçük yeşil porfirden yapılma sütun ve zemindeki, imparatoriçenin
tahtının konacağı yeri göstermek üzere yerleştirilmiş dairesel yeşil porfir
taşından oluşur. Bu yeşil daire, omphalion’daki daireler gibi yapılmıştır.
Buradan binanın alt katı ve iç mekânına hakim bir bakış açısı elde
edilebilmektedir.

Üst katın neflerinde tavanı kaplayan, insan figürü içermeyen mozaikler Osmanlı
döneminde yağmur suyundan tahrip olduğundan, 19. yüzyılda Osmanlı sultanı
Abdülmecit bunları onarılmasını emretmişti. Fakat mozaik sanatı 19. yüzyılda
unutulmuş bir sanat durumuna geldiğinden İtalyan Fossati kardeşler sultana
bunları onaramayacaklarını belirtip, başka bir çözüm önerisinde bulundular: Çok
tahrip olan mozaikler sıvayla kaplandı ve altta kalan mozaik motifleri bu sıva
üzerine resmedildi. Bazı sütunların üst kısımlarındaki kemerlerde sıvayla
kaplanmamış mozaikler halen görülebilir durumdadır. Fakat yer yer nemden dolayı
orijinal renklerini kaybetmişlerdir. Ayrıca yer yer dökülen veya altta mozaik
olup olmadığı anlaşılmak üzere kasten açılmış sıvalar altından da eski mozaikler
görülebilmektedir. Fossati kardeşlerin üst kattaki tavan mozaiklerini kaplamadan
önce tüm mozaiklerin kopyalarını kâğıtlara çıkardıkları bilinmekteyse de,
yanlarında götürdükleri bu kâğıtların günümüzde nerede oldukları
bilinmemektedir.

İmparatoriçe locasının az ilerisinde, üzerlerindeki anahtar kabartmalarından
dolayı “cennet ve cehennem kapısı” olarak adlandırılan, vaktiyle bir kapı
içerdiği sanılan, duvarlara sabitlenmiş iki mermer blok görülür. Bu bloklar
üzerinde yaşam ağacı, balık gibi semboller içeren küçük kabartmalar bulunur.
Kilise temsilcileri synod [not 20] adı verilen toplantıların yapılacağı odaya
gitmek üzere bu kapıdan geçerlerdi.

Buradan geçildikten sonra sağ tarafta yer alan duvarda, 12. yüzyıldan kalma
(1261'de yapıldığı sanılan), “deisis” ('Δέησις')olarak adlandırılan, İsa'nın
Kıyamet Günü insanlık için Tanrı'dan niyaz dilemesini simgeleyen bir mozaik
bulunur. Alt kısmı yok olmuş bu büyük mozaikte ortada İsa, sağda Vaftizci Yahya,
solda ise Meryem görülür. İsa’nın sağ eli, alt kattaki iç nartekste yer alan
mozaikte de görüldüğü gibi, “vaftiz işareti” denilen bir halde tasvir edilmiştir
(baş parmağın ucu “kalbe giden yol”la ilişkilendirilen yüzük parmağına temas
eder haldedir). Bu mozayiğin muhtemelen diğer çeşitli Ortodoks kiliselerinde
taklit edilmeye çalışılan bir özelliği, İsa’nın yüzünün sağ ve sol yarılarının
birbirlerinden farklı olarak tasvir edilmiş olmasıdır. Bu fark, sağ ve sol
gözlerde de görülür. Bir yapım hatası olmayan bu özellik, Leonardo da Vinci’nin
ünlü eserinde de görülmekle birlikte, Ayasofya’daki bu mozaik 12. yüzyılda
yapılmış olduğundan Vinci’nin eserinden daha eskidir. Mozayiği yapan sanatçı
İsa’nın yüz kısmına öyle bir özellik kazandırmıştır ki, mozaikten Kudüs yönüne
doğru 10-15 metre kadar yürünerek geri dönüp bakıldığında hem İsa’nın yüzünün
iki yarısı simetrik hale gelir, hem de İsa’nın gözleri o konumdaki kişiye bakar
bir vaziyet alır. Bu mozaik Bizans resim sanatında rönesansın başlangıcı olarak
ele alınır. Üst katın bu kısmında sağda, zeminde Venedik Cumhuriyeti'nin kör
hükümdarı Dandolos’un mezarı yer alır.

Güney üst nefinin doğu ucunda, sağda binanın eğrilmeye maruz kalışının açık bir
göstergesi olan, Piza kulesi gibi eğrilmiş bir sütun bulunur. Solda ise yine alt
kısımları tahrip edilmiş iki mozaik yer alır. 1122'de yapılmış olan ilk mozaikte
ortada çocuğuyla Meryam Ana, solda, elinde bir para kesesi tutan Bizans
imparatoru II. Ioannes (Johannes) Komnenos, sağda eşi İren görülür. Mozayiğin 90
derece açı yaparak yan duvarda (payede) devam eden kısmında imparatorun veremden
ölen oğlu Aleksios tasvir edilmektedir. İmparator ve eşi oğulllarının genç yaşta
ölmesinden sonra çocuklar için ücretsiz bir hastanenin açılmasını finanse
etmişlerdir.

11. yüzyıldan kalma diğer mozaikte ortada İsa yer alır. Bizans mozaik sanatında
genellikle, İsa baştaki haleye bir haç iliştirilerek tasvir edilir ve ayrıca
mozaiklere kimlikleri açıklayıcı yazılar eklenir. Bu bakımdan Bizans
mozaiklerinde kimliklerin teşhis edilmesinde zorluk çekilmez. Mozaikte sağda
imparatoriçe Zoe yer alır. Zoe, kocalarının ölümünden dolayı üç kez evlenmiş ve
üç imparatora eşlik etmiştir. Her evlenişinde mozaikteki imparatoru ve adını
değiştirmek gerektiğinden, sanatçı mozaikteki imparatorun vücudunu tümüyle
değiştirmek yerine yerine yalnızca kafayı ve kim olduğunu açıklayan yazıyı
değiştirmek yoluna gitmiştir. Bu yüzden mozaikte imparatorun kafasının ve adının
çevresinde kazınma izleri görülmektedir. Mozaikteki son kocası imparator IX.
Konstantin Monomakos’tur. O da elinde bir para kesesi tutar halde tasvir
edilmiştir.

Bu mozayiğin solundaki girintide yer alan, süslemeli tarzda boşluklar açılarak
oyulmuş mermer blokun üzerinden bakıldığında, tam karşıda, absidin üst kısmı ile
yarım kubbe arasındaki kemerde görülen, bir kanadın alt ucunu ve ayak kısmını
gösteren mozaik parçaları vaktiyle burada bir melek[not 21] mozayiğinin
bulunduğu izlenimini vermektedir. Muhtemelen bir deprem sırasında düşmüş
olmalıdır. Mermer bloktan hafifçe sağa doğru bakıldığında ise absidin üst
kısmında yer alan, kucağında çocuğunu taşıyan Meryem mozayiği alt kattan görülme
derecesine kıyasla daha iyi ve daha yakından görülebilmektedir. 9. yüzyıla
tarihlenen, Meryem'i taht üzerinde tasvir eden bu mozaikte, tahtın üzerindeki
minderlerde pik (maça) sembolleri bulunur. İsa’nın giysisinin sarı renkte
parlayan mozaik taşlarının yapımında altın, beyaz renkte parlayan kısımlarının
yapımında gümüş kullanılmıştır.

Kuzey üst nefinde günümüzde Ayasofya’nın mozaiklerinin ve çeşitli kısımlarının
büyük boy fotoğrafları sergilenmektedir. Bu nefin sağ tarafında kuytuda kalan
bir duvarda imparator Aleksandros’un (912-913) mozayiği bulunur. Mozaik Ernest
J. W. Underwood gözetiminde Bizans Enstitüsü tarafından temizlenmiştir.
İmparator Aleksandros’un eşcinsel olduğu ve özel yaşamına önem verebilmesi için
imparatorluğun yönetimini kardeşi VI. Leon’a bıraktığı belirtilir.

Nefin doğu ucundaki bitiminde, solda aşağı kata iniş rampası bulunur, sağda ise,
güney nefinin ucundaki girintinin simetriği tarzında bir girinti yer alır.
Buradan bakıldığında tam karşıda, absidin üst kısmı ile yarım kubbe arasındaki
kemerde Cebrail’i tasvir eden mozaik görülür. Mozaik buradan, alt kattan görülme
derecesine kıyasla daha iyi ve daha yakından görülebilmektedir. 9. yüzyıla
tarihlenen bu mozaikte kanatlarıyla tasvir edilmiş başmeleklerden Cebrail, sol
elinde bir küre tutar halde tasvir edilmiştir. Bu kürenin dünyayı temsil ettiği
sanılmaktadır. Fakat mozaiğin dünyanın yuvarlak olduğunun bilinmediği 9.
yüzyılda yapılmış olduğu gözönüne alınırsa, sanatçının hangi bilgiye dayanarak
dünyayı yuvarlak temsil etmiş olması düşündürücü, ilginç bir konu
oluşturmaktadır.

Alt kattaki çıkış kapısından avluya çıkıldığında görünen, erkeklerin abdest
gereksinimini karşılamak üzere inşa edilmiş şadırvan, I. Mahmut döneminde
eklenmiştir. Sol taraftaki kapı türbelere açılır. Ayasofya Müzesi’ne ait
türbeler, II. Selim’in, III. Murat’ın , III. Mehmed’in, sultan Mustafa’nın,
sultan İbrahim’in ve şehzadelerin türbeleridir. Türbeler artık ziyarete
açılmıştır. Bu türbelerden birinde yürütülen restorasyon çalışmaları sonucu
bilinen en büyük boyutlu, Bizans döneminin 6. yüzyıl öncesi erken Hristiyanlık
dönemine ait vaftiz havuzu ortaya çıkarılmıştır. Ayrıca, genellikle konserlerde
açılan Aya İrini Müzesi de Ayasofya Müdürlüğü’ne bağlıdır. Avlu’daki hem taş hem
tuğla kullanılarak inşa edilmiş yapı ise Osmanlı döneminde eklenmiş, çocukların
Kuran eğitimi için kullanılmış Sıbyan Mektebi’dir. Avluyu çevreleyen diğer
binalar müze müdürlüğünün personelince çalışma amaçlı kullanılmaktadır.



https://tr.wikipedia.org/wiki/Ya%C5%9Far_Nuri_%C3%96zt%C3%BCrk

Yaşar Nuri Öztürk (d. 5 Şubat 1951, Bayburt – ö. 22 Haziran 2016, İstanbul),
Türk İslam felsefesi profesörü, gazeteci, yazar, avukat, televizyon programcısı,
siyasetçi, İstanbul Üniversitesi İlahiyat Fakültesi kurucu dekanı.

Yaşar Nuri Öztürk, Bayburtlu bir anne ile Sürmeneli bir babanın çocuğu olarak 5
Şubat 1951 Pazartesi günü Bayburt'ta doğdu. Trabzon'un Sürmene ilçesinin
Fındıcak köyünde büyüdü. Çoğu Çaykara'da bulunan Niyazoğlu sülalesindendir. İlk
eğitimini babasından Kur'an okuyarak aldı ve dokuz yaşında hâfız oldu. On yıllık
klâsik medrese eğitiminden sonra hukuk ve ilahiyat tahsilini tamamladı. 12 yıl
imamlık ve vaizlik yaptıktan sonra üniversiteye tekrar dönerek 1980 yılında
"İslâm Felsefesi" konulu doktorasını tamamladı ve 1986 yılında aynı dalda doçent
oldu. Ortadoğu, Balkanlar, Avrupa ve Afrika ülkeleri, ABD, Güney Kore ve
Japonya'da kendi alanı ile ilgili akademik araştırmalar yapan Öztürk, ayrıca
Fransa'da Grenoble Üniversitesinde çalıştı. New York'ta "İslâm Düşüncesi ve
Çağdaş Sûfî Düşünce" dersleri okuttu.

Time Dergisi’nin gerçekleştirdiği ‘20. Yüzyılın En Önemli Kişileri’ (The Most
Important People of the 20th. Century) anketinin ‘En Önemli Bilim Adamları ve
Islahatçılar’ (The Most Important Scientists and Healers) listesinde, dünya
kamuoyunca belirlenmiş yüz ismin ilk onu arasında yer aldı.[1]

Türkçe, Arapça, Farsça, İngilizce ve Fransızca dillerinde çeşitli çalışmaları
bulunan Yaşar Nuri Öztürk, 1978 ve 1982'de "Türkiye Millî Kültür Vakfı" ödülünü
kazandı.

Yurt dışında ve yurt içinde pek çok yerde İslâm dininin zihniyeti, insan ve
insan hakları konularında konferanslar verdi. Türkiye'de Kur'ân-ı Kerîm'in Özüne
Dönüş Hareketi'nin öncüsü olan Yaşar Nuri Öztürk aynı zamanda da, Türk
üniversitelerinde öğretim üyesi ve dekan olarak 26 yıl görevde bulundu. ABD-New
York’ta (The Theological Seminary of Barrytown) bir yıl misafir profesör olarak
“İslâm Düşüncesi” dersleri okuttu. Aynı süre içinde The World Scripture’ın İslâm
bölümünün hazırlanışında görev aldı. Büyük çoğunluğu İslâmiyet hakkında seksene
yakın kitabı vardır. Özellikle onun "Kur’an’daki İslâm" adlı ansiklopedi
vasfındaki kitabı, Yaşar Nuri Öztürk tarafından çoğu konferansında telkin
edilmektedir.

Trabzon yıllarında ilkokulu dışarıdan bitirerek Trabzon İmam Hatip Lisesi’ne
girdi,İmam hatipten 1968’de birincilikle mezun oldu ve İstanbul’a geldi.
İlahiyat ve hukuk okudu.

1992 yılında İstanbul Üniversitesi’nde İlahiyat Fakültesi kuruldu. 1993’te
fakülteye kurucu dekan olarak atandı.1993-2002 yılları arasında İstanbul
Üniversitesi İlahiyat Fakültesi dekanlığını yaptı. Yaşamı boyunca çeşitli
üniversitelerde öğretim üyesi ve dekan olarak 26 yıl görev yaptı.

İlk tercümesi Elmalılı M. Hamdi Yazır tarafından yapılan Kur'an'ın, yorum
katılmamış, İkinci Türkçe çevirisini yayınlamıştır. 1993 - 2011 yılları arasında
üç yüzü aşkın baskı yapan bu çeviri, “Türkiye Cumhuriyeti Tarihinin En Çok Baskı
Yapan Kitabı ve Kur'an-ı Kerim meali” sayılmaktadır.

1990’lı yıllarda Hürriyet gazetesinde yazıları yayımlandı. Yurt gazetesinde ve
son olarak da Aydınlık’ta yazdı. Aydınlık gazetesinde 26 Kasım 2015’te başladığı
yazılarını 23 Haziran 2016’ya kadar sürdürdü.[2] Habertürk, Halk TV, Kanal Sokak
TV, Show TV gibi farklı kanallarda televizyon programlarında Kur’an yorumları
yaptı.[3]

Öztürk, İstanbul İli'nin Beykoz ilçesine bağlı Paşabahçe semtinde ikamet
etmekteydi. "Saba Tümer ile Bugün" programında Kur'an meali yorumlamış;
Facebook, Twitter ve telefon üzerinden gelen sorulara cevap vermiştir.

Yaşar Nuri Öztürk,3 Kasım 2002 seçimlerinde Cumhuriyet Halk Partisi’nden
İstanbul milletvekili olarak Türkiye Büyük Millet Meclisi’ne girdi. Daha sonra
CHP’den istifa etti. İstifasına, “Birikiminin halka ve ülkeye hizmette daha
etkin ve yoğun biçimde kullanılacağı vaadiyle girdiği CHP’de çok kısa bir
süreden sonra hayal kırıklıkları yaşamasını, 23-24 Ekim 2003 tarihlerindeki
kurultayda da çok çirkin bir siyaset oyunuyla dışlanmasını” gerekçe gösterdi.
CHP’nin yönetim kadrosu ve dönemin genel başkanı Deniz Baykal ile ters düştüğü
noktaları ise şöyle açıklamıştı:

“Laiklik anlayışındaki farklılık, dine bakışlarındaki farklılık, halkla
bütünleşme konusundaki ısrarı, ideoloji eksenli siyasete karşı oluşu, partideki
ağır demokrasi noksanı, dünyadaki derin etkili değişimlerin muhasebesinin CHP
yönetimince yapılamaması, Batı’nın yeni sömürü yönteminin bir ifadesi olan
IMF’cilik ve küreselleşme yıkımını durduracak politikaların oluşturulamaması.”

CHP’den istifasının ardından 16 Şubat 2005’te Halkın Yükselişi Partisi’ni kurdu
ve bu partinin genel başkanlığını dört yıl boyunca sürdürdükten sonra 19 Ekim
2009 tarihinde üniversite ile çok ilgilenemediği gerekçesiyle genel başkanlıktan
istifa ederek aktif siyasî hayatını son verdi.

2011 yılından beri mide kanseri ile mücadele eden Yaşar Nuri Öztürk, 22 Haziran
2016 Çarşamba günü İstanbul'daki evinde hayatını kaybetti. Cenaze namazı
Üsküdar Şakirin Camii'nde kılınan Öztürk, Kanlıca Mezarlığı'na defnedilmiştir.

Bâtınî-Karmatîlik konusundaki görüşlerini ise HALLÂCI MÂNSUR isimli iki ciltlik
eserinin birinci cildinde açıklıyor. Birinci cildin ilk elli sayfalık giriş
kısmı Karmatîler'in kurdukları toplumcu sistemin ne kadar başarılı olduğundan
bahsetmektedir.

Kur'an-ı Kerîm’e göre reenkarnasyonun olası olduğunu ayetlerden örnekler vererek
savunan Yaşar Nuri, buna inanmayanların ise bir tür tabuculuk içinde olduklarını
söylüyor. Ona göre Kur'an-ı Kerîm reenkarnasyona mesnet olacak onlarca ayet
barındırmaktadır. Süleyman Ateş'in Cennet ve Cehennem'i reenkarnasyon ile izah
ettiğini söylüyor. Reenkarnasyonun müteşabih bir ahiret inancının bir tür yorumu
ve işleyişi olduğunu da ekliyor. İslam tarihinde reenkarnasyon konusu hakkındaki
görüşlerini,

Kur'an bu Dünya'ya iki defa gelip üçüncü kez gelmek isteyip de kendilerine
müsaade edilmeyenlerden bahsediyor ve onlara üçüncüyü gidemezsiniz dendiğini
söylüyor. Fakat bu durumun herkes için bağlayıcı olmadığını belirtiyor. Ona
göre, kimi bir kez gelir adam gibi yaşar ve tekâmülünü tamamlar. İçlerinde
Süleyman Ateş'in de bulunduğu birçok tefsir aliminin müteşâbih olan
Cennet-Cehennem gibi kavramların açılımını reenkarnasyonla verdiklerini kuvvetle
yineliyor. Bununla beraber, Kur'an-ı Kerîm'in böyle ayrıntılar vermediğini de
ekliyor. Fakat, ona göre insan tekâmülünü bir şekilde tamamlamaya mecburdur.
Reenkarnasyonun da bu tekâmülü tamamlamanın yollarından biri değil, yegâne yolu
olduğunu vurguluyor.



https://tr.wikipedia.org/wiki/Aleksandar_Kolarov

Aleksandar Kolarov (Sırpça: Александар Коларов; d. 10 Kasım 1985, Belgrad), Sırp
millî futbolcu. Defans pozisyonunda oynayan Kolarov, şu anda Premier League
ekiplerinden Manchester City'de forma giymektedir.

Futbol kariyerine Kızılyıldız altyapısında başlayan Kolarov, 2004 yılında
Čukarički Stankom ile profesyonel sözleşme imzalamıştır. Sırp futbolcu, Şubat
2006'da OFK Belgrad'a transfer olmuştur. 2007 yazında 925.000 € bonservis
bedeliyle Lazio'ya transfer olan Kolarov, yeni takımı için ilk golünü 30 Eylül
2007'de Reggina ile oynadıkları maçta atmıştır. 2009-2010 sezonunda Real Madrid
ve Manchester City, Kolarov ile ilgilenmeye başladı ve 24 Temmuz 2010'da İngiliz
ekibi transferi bitirdi. City, bu transfer için Lazio'ya 16 milyon £ bonservis
bedeli ödemiştir.

Kolarov, Premier League'deki ilk maçına 14 Ağustos 2010'da Tottenham Hotspur ile
oynadıkları ve 0-0 berabere kaldıkları maçta çıktı. 18 Ocak 2011'de Kolarov,
Leicester City karşısında yeni takımı için ilk golünü attı. Sırp futbolcu,
Premier League'deki ilk golünü ise, 2 Şubat 2011'de Birmingham City karşısında
attı.

Kolarov, Sırbistan U-21 Millî Takımı'nın 2007 Avrupa 21 Yaş Altı Futbol
Şampiyonası kadrosunda yer almıştır. O turnuvadaki Sırbistan kadrosunun önemli
futbolcularından olan Kolarov, Turnuvanın Takımı'nda da yer almıştır.

Kolarov, Sırbistan A Millî Takımı'nın 2008 Pekin Olimpiyatları ve 2010 FIFA
Dünya Kupası kadrosunda da yer almıştır. Kolarov, Sırbistan A Millî Takımı'ndaki
ilk maçına ise 2008 Yaz Olimpiyatları çerçevesinde Avustralya ile oynadıkları
maçta çıkmıştır.



https://tr.wikipedia.org/wiki/Arka_Sokaklar_(dizi)

Arka Sokaklar, Kanal D 'de yayınlanan Türk yapımı polisiye televizyon dizisidir.
İstanbul sokaklarında suçluların peşinde koşan bir ekibin sıra dışı maceraları
ve aile yaşamları konu alınıyor. Dizi, Kanal D'de yayımlanmaktadır. Aynı zamanda
eski bölümleri akşam üzeri Kanal D'de yayınlanmaktadır.

Yönetmenliğini Orhan Oğuz'un yaptığı, yapımcılığını Türker İnanoğlu'nın
üstlendiği dizinin senaryosunu Ahmet Yurdakul ve Ozan Yurdakul yazmıştır.
Dizinin yapım şirketi Erler Film'dir. Dizinin müzikleri Murat Evgin tarafından
yapılmıştır.

Dizide İstanbul Emniyet Müdürlüğü Asayiş Şube Müdürlüğü'nde özel bir ekipte
görev yapan polislerin aile yaşamları ve İstanbul sokaklarındaki maceraları
anlatılmaktadır. Ekip, görevleri sırasında değişik ve çeşitli insan
hikâyeleriyle sürekli karşılaşmaktadır. Zaman zaman gülümseten, zaman zaman da
iç burkan bu hikâyelere, meslek yıllarının tecrübesi ve babalığıyla yaklaşan,
ekibin diğer genç üyelerine de yol gösteren emniyet müdürü Rıza Baba olur.



https://tr.wikipedia.org/wiki/Fenerbah%C3%A7e_(futbol_tak%C4%B1m%C4%B1)

Fenerbahçe (futbol takımı), ya da yaygın kullanılan adıyla Fenerbahçe,
Fenerbahçe Spor Kulübü'nün Süper Lig'de mücadele eden profesyonel futbol
takımıdır. Takım, iç saha maçlarını İstanbul Kadıköy'de bulunan 50.509 kişilik
Fenerbahçe Şükrü Saracoğlu Stadyumu'nda yapmaktadır. 1907 yılında bir futbol
kulübü olarak kurulan Fenerbahçe, Türkiye futbol tarihinin en başarılı ve en çok
taraftarı olan spor kulüplerinden birisidir. Takımın şu anki başkanı 1996
yılından beri görevde bulunan Aziz Yıldırım, teknik direktörü ise Dick
Advocaat'tır.

Fenerbahçe'nin ulusal düzeyde 19 Süper Lig, 6 Türkiye Kupası ve 9 Türkiye Süper
Kupası şampiyonluğu bulunmaktadır. Kulüpteki futbol hariç diğer branşlar
basketbol, voleybol, atletizm, boks, kürek, yelken, yüzme, masa tenisi'dir.
Ayrıca 2012-2013 sezonunda UEFA Avrupa Ligi'nde yarı finale çıkarak tarihinde
bir Avrupa kupasındaki en iyi derecesini elde etti. 1967-68 sezonunda
şampiyonluk yaşadığı Balkan Kupası Türkiye'nin ve kulüp tarihinin ilk Avrupa
kupası oldu.

Lakabı Sarı Kanaryalar olan Fenerbahçe kulübünün Trabzonspor ve Beşiktaş gibi
takımlarla rekabeti bulunsa da en büyük rakibi aynı şehirde bulunduğu
Galatasaray'dır. Bu iki takım arasındaki gerçekleşen maçlar Kıtalararası Derbi
olarak adlandırılır. Kulübün geleneksel forması düz, sarı lacivert çubuklu
forma, beyaz şort ve yanları hafif renkli beyaz çoraplardan oluşur.

Londra Sefareti Başkatibi Nuri Bey’in oğlu Ziya Songülen, Harekat Ordusu Feriki
(tümgeneral) Şevki Paşa’nın oğlu Ayetullah Bey, edebiyatçı Sami Paşazade Sezai
Bey’in yeğeni Enver Necip (Okaner) Bey, Alman lisesinden Hassan Sami Kocamemi,
St. Jozeph talebesi Galip Kulaksızoğlu, Hint adıyla anılan Asaf Beşpınar ve
Hakkı Saffet Tan, İngiliz ve Rumların maçlarını izlemekte ve İngilizlerin yer
aldığı Moda FC'de oynayan Bobi lakaplı Fuat Hüsnü Kayacan'ı seyretmekteydiler.
1907 ilkbaharında yine bir maç dönüşünde Necip, Ziya ve Ayetullah Beyler, Necip
Bey'in Moda Beşbıyık Sokaktaki evinde toplandılar. İçinde bulundukları tarihin
de desteğinden güç alan bu gençler, kuracakları takımın ilk fikir harcını
attılar. Gerekli parayı finanse edecek olan dönemin zenginlerinden Saint Joseph
mezunu Mühendis Nurizade Ziya Bey’e kulübün kurucu başkanlığını, Osmanlı Bankası
memurlarından Ayetullah Bey’e katiplik (sekreter) görevini, Bahriye Subayı Necip
Bey’e de kaptanlık ve veznedarlık (sayman) görevini verdiler. Kulübün adını ise,
oturdukları semtten esinlenerek, Fenerbahçe Futbol Kulübü olarak belirlediler.
Böylece Fenerbahçe Spor Kulübü, bir futbol takımı olarak 1907 yılında
İstanbul'un Kadıköy ilçesinde kuruldu.

Kulüp başkanı Ziya Bey'in İngiltere’den getirttiği; önü ve kolları düğmeli olan
sarı beyaz bol formaları, lacivert şort pantolonları ve sarı löverli yün
çorapları ile takım ilk antremanlarına başladı. Kısa zamanda çevrenin futbola
kabiliyetli gençlerini de kendi etrafında toplayan kulübün ilk kadrosu, olası
olarak; Hint Asaf – Necip , Ziya – Hasan, Hassan, Sabri – Nasuhi , Şevkati ,
Galip , Hüseyin , Hayrullah terkibinde, ya da; Asaf – Ziya , Sami – Ayetullah ,
Mazhar , Necip – Fethi , Galip , Hüseyin , Hasan , Nevzat şeklinde oluştu.

Fenerbahçe futbol takımı, 1909 yılında ilk kez İstanbul Ligi'ne katıldı. Takımın
ilk teknik direktörlüğünü, aynı zamanda takımın oyuncu olan Hüseyin Dalaklı
yapmaktaydı. İlk iki yıl İstanbul Ligi'nde varlık gösteremeyen takım, 1911-12
sezonunda Zeki (Mazlum), K. Arslanyan, Abbas (Elkatipzade), Mustafa
(Elkatipzade), Yahya (Berki), Hüseyin (İzzi), Arif, Kemal (Aşkın), Tevfik, Nuri,
Galip (Kulaksızoğlu), Nasuhi ve Hasan Kâmil (Sporel)'den oluşan kadrosuyla
şampiyon olarak tarihindeki ilk lig şampiyonluğunu elde etti.

1912-1913 sezonu Balkan savaşları nedeniyle yapılmadı. Resmi kuruluşu 1907
olarak bilinen Fenerbahçe'nin tescili ise 1913 yılında yapıldı. "1907'de Kuşdili
Çayırı'nda kurulan ve başkanlığını Hamid Hüsnü (Kayacan) Bey'in yaptığı
Fenerbahçe Spor Kulübü'nün kuruluş amacı "Beden ve fikir eğitimini
yaygınlaştırmak, vatan gençlerini hayat mücadelesine, sıkıntılara ve askeri
seferlere (savaşmaya) alıştırmak" ifadelerini ihtiva eden belge ile kulüp resmi
olarak tescil edildi. Bu kayıt aynı zamanda, bir Türk futbol kulübü hakkında şu
ana kadar bulunmuş tek resmî Osmanlı tescil belgesidir. 1913-14 ve 1914-15
sezonlarında ise Galip Kulaksızoğlu'nun teknik direktörlüğündeki takım iki sezon
art arda İstanbul Lig şampiyonluğunu kazandı. 1912 yılında kurulan ve 1923
yılına kadar devam eden Cuma Ligi'nde de mücadele eden Fenerbahçe, 1920-21 ve
1922-23 sezonlarını şampiyon olarak tamamladı.

Fenerbahçe'nin 1922-23 sezonu şampiyonluğu dünyada eşi benzeri görülmemiş bir
sezon olarak tarihe geçti. Takım kadrosunun tamamı yüksek okul mezunları ve
öğrencilerden oluşan Fenerbahçe, sezonu hiç yenilmeden ve gol yemeden 58-0 gibi
bir skorla tamamladı.

1923 yılının Fenerbahçe açısından en önemli olaylarıdan bir diğeri ise Birleşik
Krallık işgal kuvvetleri komutanı General Charles Harington Harington'ın
İstanbul'dan ayrılırken kendi adına bir turnuva düzenlemesi oldu. General, bu
kupaya yönelik olarak "Gardler Muhteliti Türk kulüplerine meydan okuyor.
Galibine, Başkumandanın adını taşıyan büyük bir kupa verilecek bu maça Türk
kulüpleri diledikleri gibi takviye de alabilirler." şeklinde bir ilan verdi.
Fenerbahçe ise generalin ilanına "Fenerbahçe Kulübü yalnız kendi kadrosuyla bu
maçı şartsız olarak kabul eder." şeklindeki gazete ilanıyla karşılık verdi.

29 Haziran 1923 tarihinde General Harrington Kupası adıyla Taksim Stadı'nda
yapılan maçı Fenerbahçe, dönemin önemli oyuncularından olan Zeki Rıza Sporel'in
atmış olduğu iki golle 2-1 kazandı. Maç gecesi Lozan Konferansı'nda bulunan Türk
Heyetine de bu galibiyet haberi ulaştığında heyet başkanı İsmet Paşa tarafından
Fenerbahçe kulübüne "Heyetimiz adına hepinizi mutlulukla tebrik eder, meserretle
gözlerinizden öperim." şeklinde bir kutlama telgrafı gönderildi.

1932 yılının Haziran ayında meydana gelen Kuşdili Yangını sonucu kulüp binası
ciddi ölçüde zarar gördü ve kupalar, üye kayıt ve maç defterlerini de içeren
belgeler dahil olmak üzere çoğu maddi eser ve belge yok oldu.

1936 yılında İstanbul, Ankara ve İzmir takımlarının yer aldığı Millî Küme
kuruldu. 1938 yılında kendi isteğiyle ligden çekilen Fenerbahçe, bunun dışındaki
tüm turnuvalara katılmış 1937, 1940, 1943, 1945, 1946 ve 1950 yıllarında olmak
üzere 6 kez şampiyonluk kazanarak bu kupada en çok zafere ulaşan takım olmuştur.
Bu yılların en önemli futbolcularından birisi ise Fenerbahçe formasıyla çıktığı
615 maçta 423 gol atan Lefter oldu. 1947-1951 ve 1953-64 yılları arasında
Fenerbahçe forması giyen Lefter, Türkiye'de kulübü tarafından jübilesi yapılan
ilk futbolcu oldu. Fenerbahçe taraftarlarının gönlünde taht kuran ve Ordinaryus
lakabı takılan Lefter için Tribünler söyledi binlerce kere. Ver Lefter'e yaz
deftere. Bitti kalem doldu defter. Bu âlemde kral Lefter.. sloganı yazıldı.

1939 yılında Türk futbol tarihinde ilk kez gece maçları oynanmaya başlandı. 9
Eylül 1939 tarihinde saat 21.00'de Fenerbahçe ile Beyoğluspor arasında yapılan
bu ilk maçta, Fenerbahçe rakibini 4-2 mağlup etti. İlk gece maçının ilk golünü
ise Fenerbahçeli futbolcu Fikret Kırcan kaydetti.

Fenerbahçe, ilk olarak 1911-12 sezonunda katıldığı ve 1958-59 sezonuna kadar
farklı statülerde yapılan İstanbul Ligleri'nde 16 şampiyonluk kazandı. Bu
şampiyonluklardan 14'ü İstanbul Ligi, 2'si İstanbul Cuma Ligi kupasıydı.

21 Şubat 1959 tarihinde sadece İstanbul, Ankara ve İzmir takımlarının
katılabildiği Türkiye 1. Futbol Ligi kuruldu. Beyaz ve kırmızı grup şeklinde
düzenlenen ve 16 takımın yer aldığı ligde, Fenerbahçe, beyaz grupta yer aldı.
Macar teknik direktör Ignace Molnar yönetimindeki Fenerbahçe, 12 galibiyet ve 2
beraberlik alıp 26 puanla grubunu lider tamamladı. Finalde ise kırmızı grubun
birincisi Galatasaray ile karşılaştı. İki maç şeklinde düzenlenen finalde, ilk
maçı 1-0 kaybetmesine karşın ikinci maçta rakibini Yüksel Gündüz, Mustafa Güven,
Naci Erdem ve Şeref Has'ın attığı gollerle 4-0 yenerek Türkiye 1. Futbol
Ligi'nin ilk şampiyonu oldu. 1959-60 sezonunda ligi ikinci olarak bitiren
Fenerbahçe, aynı sezon tarihinde ilk defa Şampiyon Kulüpler Kupası'na katıldı.
1. ön eleme turunda Macaristan ligi şampiyonu Csepel'i 1-1 ve 3-2'lik skorlarla
eleyerek ikinci tura yükseldi. İkinci turda Fransa ligi şampiyonu Nice'yle
karşılaşan Fenerbahçe, rakibine elenerek turnuvaya veda etti.

1960 yılında takımın başına Macar teknik direktör László Székely getirildi.
Fenerbahçe, 1960-61 sezonunda 38 maçta aldığı 26 galibiyet, 9 beraberlik, 3
mağlubiyetle ligi yeniden şampiyon olarak tamamladı. Bu sezonun en önemli
gelişmelerinden birisi ise Fenerbahçe'nin en önemli futbolcularından olan Can
Bartu'nun sezon sonunda bir İtalyan takımı olan Fiorentina'ya transfer olması
oldu. 1961-62 sezonunda ise yeniden Şampiyon Kulüpler Kupası'nda mücadele etme
hakkı kazanan Fenerbahçe, 2. turdan katıldığı turnuvada Nürnberg'e 2-1 ve
1-0'lık skorlarla yenilerek kupaya veda etti. 1962 yılının Ocak ayında takımın
başına Necdet Erdem getirildi. 1962 yılının Temmuz ayında ise takımın başına
Yugoslav teknik direktör Miroslav Kokotović getirildi.1962-63 sezonunu üçüncü
olarak bitiren Fenerbahçe, 1963-64 sezonunda Kupa Galipleri Kupası'na katıldı.
Ön eleme turunda Romanya ligi takımlarından FC Petrolul Ploieşti'yi geçen
Fenerbahçe, birinci turda Kuzey İrlanda ligi takımı olan Linfield'i eleyerek
tarihinde ilk defa Şampiyon Kulüpler Kupası'nda çeyrek finale kaldı. Çeyrek
finalde Macaristan ligi takımlarından MTK Budapeşte ile eşleşti. İlk maçı 2-0
kaybeden Fenerbahçe, ikinci maçı 3-1 kazanarak turu playoff'a taşıdı. Ancak
playoff maçında rakibine 1-0 yenilerek kupaya veda etti. Miroslav Kokotović
yönetiminde hem Avrupa'da hem de Türkiye'de başarılı bir sezon geçiren
Fenerbahçe, aynı sezon ligi şampiyon olarak tamamladı.

1964-65 sezonunda teknik direktörlüğe İngiliz Oscar Hold getirildi. Fenerbahçe
bu sezonda dördüncü kez lig şampiyonluğu elde etti. 1965-66 sezonunda Selahattin
Torkal yönetimindeki takım, ligi üçüncü, 1966-67 sezonunda ise Abdullah Gegiç
yönetiminde ligi ikinci sırada bitirdi. Bu sezonun en önemli gelişmelerinden
birisi ise Fenerbahçe'nin Balkan Kupası'nı kazanması oldu. Fenerbahçe'nin Balkan
Kupası şampiyonluğu, bir Türk futbol takımının uluslararası resmi bir
organizasyonda kazandığı ilk şampiyonluk oldu. Kupa'nın final maçında Yunanistan
ligi takımlarından AEK Atina ile karşılaşan Fenerbahçe, rakibini Ogün
Altıparmak'ın iki, Yılmaz Şen'in ise attığı bir golle 3-1 mağlup etti.

1967-68 sezonunda takımın başına yeniden Ignace Molnar'ı getiren Fenerbahçe,
sezonu en yakın takipçisi Beşiktaş'ın 7 puan önünde şampiyon olarak tamamladı.
Aynı sezon Türkiye Kupası finalinde Altay ile karşılaşan Fenerbahçe, rakibini
Ogün Altıparmak ve Nedim Doğan'ın attığı gollerle 2-0 mağlup ederek ilk Türkiye
Kupası şampiyonluğunu kazandı. 1968-69 sezonunda Şampiyon Kulüpler Kupası'na 1.
turdan katılan Fenerbahçe İngiltere Premier League takımlarından Manchester
City'i ilk maçı 0-0 biten maçın ardından ikinci maçta 2-1 mağlup ederek 2. tura
yükseldi. 2. turda Hollanda ligi takımlarından Ajax ile karşılaşan Fenerbahçe,
iki maçı da 2-0 kaybederek turnuvaya veda etti. 1969 yılı Mart ayında Ignace
Molnar takımdan ayrıldı. Sezonu sırasıyla Fikret Kırcan ve Basri Dirimlili
yönetimde geçiren Fenerbahçe ligi dördüncü sırada bitirdi.

1969-70 sezonunda takımın başına Rumen teknik direktör Traian Ionescu'yu getiren
Fenerbahçe, sezonu Eskişehirspor'un 7 puan önünde şampiyon olarak tamamladı.
Sezonun en önemli istatistiklerinden birisi ise Ilie Datcu'nun kalesini koruduğu
Fenerbahçe'nin toplam 30 maçta kalesinde sadece 6 gol görmesi oldu. Bu durum
günümüzde bir rekor olarak varlığını korumaktadır. Fenerbahçe, 1970-71 sezonunda
takımın başına Rumen teknik adam Constantin Teașcă‎'yı getirdi. Fenerbahçe bu
sezon ligi ikinci sırada bitirdi. Aynı sezon Ogün Altıparmak, 26 maçta attığı 16
golle Türkiye 1. Futbol Ligi'nde gol kralı olan ilk Fenerbahçeli futbolcu oldu.
1971-72 sezonunda takımın başına Sabri Kiraz getirildi. Fenerbahçe bu sezon ligi
üçüncü sırada tamamladı. 1972-73 sezonunda yeni bir yapılanmaya giden takım, ilk
olarak teknik direktörlüğe Brezilyalı Didi'yi getirdi. Bunun yanı sıra
İstanbulspor'dan transfer edilen Cemil Turan dönemin önemli transferlerinden
birisi oldu. Sezonu ise Galatasaray'ın ardında ikinci olarak bitirdi. Osman
Arpacıoğlu, 19 maçta attığı 16 golle gol kralı oldu. 1973-74 sezonunda, takımın
1980–1983 yılları arasında kaptanlığını da yapacak olan Alpaslan Eratlı transfer
edildi. Ziya Şengül'ün takım kaptanlığını yaptığı, Cemil Turan'ın gol kralı
olduğu sezon Fenerbahçe 7. kez lig şampiyonluğunu kazandı. Aynı sezon Türkiye
Kupası finalinde Bursaspor'u mağlup ederek bu kupayı ikinci kez müzesine
götürdü. 1974-75 sezonunda Şampiyon Kulüpler Kupası'na katılan Fenerbahçe, 1.
turda Lüksemburg ligi takımlarından Jeunesse Esch'i eleyerek 2. tura yükseldi.
Bu turda Polonya ligi takımlarından Ruch Chorzów'a elenerek turnuvaya veda etti.
Lig sezonunu ise Galatasaray'ın 5 puan önünde şampiyon olarak tamamladı.

1975 yılı Eylül ayında teknik direktörlükten ayrılan Didi'nin yerine Necdet Niş
getirildi. Takımın başında 3 hafta kalan Necdet Niş'in yerine yeniden Abdullah
Gegiç getirildi. 1975-76 sezonunda üç kez teknik direktör değişikliği yaşandı.
Sırasıyla İlie Datcu, Nedim Günar ve son olarak Yugoslav teknik direktör
Tomislav Kaleperović takımın başına getirildi. Fenerbahçe bu sezonu
Trabzonspor'un 3 puan gerisinde ikinci sırada tamamladı. Cemil Turan ise 30
maçta attığı 17 golle ikinci kez gol kralı oldu. 1976-77 sezonunu ise yine
Trabzonspor'un 4 puan gerisinde ikinci sırada tamamladı. 1977-78 sezonunda
Tomislav Kaleperović teknik direktörlüğündeki Fenerbahçe, sezonu lider olarak
tamamlayarak, dokuzuncu lig şampiyonluğunu elde etti. Aynı sezon Cemil Turan, 30
maçta attığı 17 golle üçüncü kez gol kralı oldu. 1978-79 sezonunda takımın
başına yeniden Necdet Niş'i getiren Fenerbahçe, ligi üçüncü sırada
bitirdi.Türkiye Kupası'nda ise finalde Altay ile karşılaştı. İlk maçı 2-1
kaybetmesine rağmen ikinci maçta rakibini Raşit Çetiner ve Önder Mustafaoğlu'nun
attığı gollerle 2-0 mağlup ederek Türkiye Kupası'nı üçüncü kez müzesine götürdü.

25 Ağustos 1979 tarihinde Türkiye 1. Futbol Ligi'ne yabancı futbolcu transfer
yasağı getirildi. Fenerbahçe bu dönemde Şekerspor'dan Selçuk Yula'yı transfer
etti. Haziran ayında teknik direktörlüğe Şükrü Ersoy getirildi. Ancak 9 maçta
alınan 5 mağlubiyet sonucu Şükrü Ersoy görevinden istifa etti ve yerine Ziya
Şengül getirildi. Fenerbahçe, 1979-80 sezonunu Trabzonspor'un ardından ikinci
sırada bitirdi. 1980-81 sezonunda takımın başına Alman teknik direktör Friedel
Rausch getirildi. Tarihinin en sıkıntılı dönemini bu sezonda yaşayan Fenerbahçe,
ligi onuncu sırada bitirdi. 1981-82 sezonunda yabancı futbolculara yönelik
transfer yasağı kaldırıldı. Dönem ortasında yardımcı antrenörlük yapmakta olan
Enver Katip'i takımın başına getiren Fenerbahçe, sezonu üçüncü sırada tamamladı.
Bu sezonda Selçuk Yula, 28 maçta attığı 16 golle gol kralı oldu.

1982-83 sezonunda Yugoslav teknik adam Branko Stanković takımın yeni teknik
direktörü oldu. Alpaslan Eratlı'nın futbolu bırakmasının ardından Cem Pamiroğlu
yeni takım kaptanı oldu. En başarılı sezonlarından birisini geçiren Fenerbahçe,
bu sezonda ligi şampiyon olarak tamamlayarak, toplamda 10. lig şampiyonluğunu
kazandı. Bunun yanında Türkiye Kupası finalinde Mersin İdman Yurdu ile
karşılaşan Fenerbahçe, rakibini iki maçta da 2-0 ve 2-1'lik skorlarla mağlup
ederek dördüncü kez Türkiye Kupası şampiyonu oldu. Dönemin etkili
futbolcularından Selçuk Yula ise 30 maçta attığı 19 golle ikinci kez gol kralı
oldu. Fenerbahçe, 1983-84 sezonunu Trabzonspor'un ardından ikinci sırada
bitirdi. 1984-85 sezonunda bir başka Yugoslav teknik direktör Todor Veselinović
takımın başına getirildi. Aynı sezon Hajduk Split'ten transfer edilen Dušan
Pešić, takıma dahil edilen önemli futbolculardan birisi oldu. Sezon sonunda
Beşiktaş'la aynı puanda olan Fenerbahçe, averaj üstünlüğü ile onbirinci lig
şampiyonluğunu elde etti. Sezon sonunda takımdan ayrılan Todor Veselinović'in
yerine Macar teknik direktör Kálmán Mészöly getirildi.

Bir önceki sezonu şampiyon olarak tamamlayan takım, 1985-86 sezonunda Şampiyon
Kulüpler Kupası'na 1.turdan katıldı. Fransa ligi'nin son şampiyonu Bordeaux ile
eşleşen Fenerbahçe, ilk maçta rakibini Selçuk Yula, Şenol Çorlu ve Hüseyin
Çakıroğlu'nun attığı gollerle 3-2 yendi. Takım kadrosunun yarısını Fransa Millî
Takım'ın oluşturduğu Bordeaux'a karşı alınan bu galibiyet, Avrupa basınında
büyük yankı uyandırdı. 2. turda İsveç ligi takımlarından Göteborg ile eşleşen
Fenerbahçe, kendi evindeki maçı 2-1 kazanmasına rağmen, ilk maçı 4-0 kaybettiği
için turnuvaya veda etti. Ligde ise sıkıntılı bir dönem geçiren takım, sezonu
beşinci sırada tamamlayarak bir sonraki sezon Avrupa kupalarına katılma şansını
kaybetti. Bu nedenle Kálmán Mészöly ile yollar ayrılarak yerine Yugoslav teknik
direktör Branko Stanković getirildi. Sezon sonunda emekliye ayrılan takım
kaptanı Cem Pamiroğlu'nun yerine ise Müjdat Yetkiner getirildi.

1986-87 sezonunda, son haftalarda alınan başarısız sonuçlar nedeniyle ligin
bitimine iki hafta kala Branko Stanković'in görevine son verildi. Sezon sonuna
kadar Yılmaz Yücetürk'ün yönetiminde kalan Fenerbahçe, ligi bir önceki sezon
olduğu gibi beşinci sırada bitirdi. Sezon sonunda dönemin genç yıldızlarından
olan Rıdvan Dilmen, Sarıyer'den transfer edildi. Diğer önemli transfer ise
Sakaryaspor'dan transfer edilen savunma oyuncusu Nezihi Tosuncuk oldu. 1987-88
sezonunda ligin dördüncü haftasında Yılmaz Yücetürk istifa etti ve takımın
başına geçici bir süre için Birol Pekel getirildi. Ligin altıncı haftasında ise
Macar teknik adam Pál Csernai Fenerbahçe'nin yeni teknik direktörü oldu. En kötü
sezonlarından birisini geçiren Fenerbahçe, ligi sekizinci sırada bitirdi. Sezon
sonunda ise Pál Csernai ile yollar ayrıldı. Bunun yanı sıra Müjdat Yetkiner'in
yerine takım kaptanlığı Şenol Çorlu'ya verildi.

1988-89 sezonu öncesi Fenerbahçe'nin yaptığı transferler büyük yankı uyandırdı.
Almanya Millî Futbol Takımı'nın kalesini koruyan Toni Schumacher, Schalke 04'den
transfer edildi. Bunun yanı sıra Sakaryaspor'dan transfer edilen Oğuz Çetin ve
Aykut Kocaman diğer önemli transfer hamleleri olarak gerçekleşti. Pál
Csernai'den boşalan teknik direktörlüğe ise yeniden Todor Veselinović getirildi.
Takım kaptanlığı ise yeni transfer Toni Schumacher'e verildi. Kadrosunu önemli
oyuncularla güçlendiren Fenerbahçe, sezonu Beşiktaş'ın 10 puan önünde şampiyon
olarak tamamladı. Onikinci lig şampiyonluğunu elde eden Fenerbahçe'de, Aykut
Kocaman 34 maçta attığı 29 golle gol kralı oldu.

Fenerbahçe, 1989-90 sezonu öncesi Danimarkalı futbolcu Henrik Nielsen'i transfer
etti. Bu sezon Toni Schumacher'in sarılık teşhisi konulması nedeniyle 6 ay,
ligin 10. haftasında Trabzonspor maçında ağır bir şekilde sakatlanan Rıdvan
Dilmen'in ise 3 ay sahalardan uzak kalması takımın şansız bir sezon geçirmesine
neden oldu. Fenerbahçe, ligi Beşiktaş'ın 5 puan gerisinde ikinci olarak bitirdi.
Sezon sonunda ise Todor Veselinović ile yollar ayrıldı. Boşalan teknik
direkörlük görevine ise PSV Eindhoven'ı 1987-88 sezonunda Şampiyon Kulüpler
Kupası şampiyonu yapan Hollandalı çalıştırıcı Guus Hiddink getirildi. 1990-91
sezonuna, hastalık ve sakatlıklar nedeniyle Schumacher, Rıdvan, Semih ve Aykut
gibi önemli futbolculardan yoksun başlandı. Ligin 22. haftasında Trabzonspor
deplasmanında alınan mağlubiyet nedeniyle Guus Hiddink'in görevine son verildi.
Sezon sonuna kadar önce Erol Togay, daha sonra ise Tınaz Tırpan'ın çalıştırdığı
Fenerbahçe, sezonu beşinci sırada tamamladı.

Bir önceki sezon yaşanan başarısızlıklar nedeniyle 1991-92 sezonu öncesi önemli
transfer hamleleri gerçekleşti. Dönemin en büyük transferi Galatasaray'dan
olaylı bir şekilde alınan Türkiye 1. Futbol Ligi gol kralı Tanju Çolak oldu.
Toni Schumacher'in emekliye ayrılmasından sonra Beşiktaş'tan alınan Engin
İpekoğlu ise bir diğer önemli transfer oldu. Teknik direktörlük görevine ise
Slovak Jozef Vengloš getirildi. Sezon sonunda Aykut Kocaman 25 maçta attığı 25
golle gol kralı olurken, Fenerbahçe ligi Beşiktaş'ın ardından ikinci sırada
bitirdi. Jozef Vengloš yönetimindeki Fenerbahçe, 1992-93 sezonunu lider
Galatasaray'ın 8 puan gerisinde beşinci sırada tamamladı. Bir önceki sezon
Galatasaray'dan alınan Tanju Çolak ise 23 maçta attığı 27 golle gol kralı oldu.
Sezon sonunda Jozef Vengloš gönderilerek yerine Alman teknik adam Holger Osieck
getirildi. Kadroda yeni bir yapılanmaya giden Fenerbahçe'de Tanju Çolak ile
yollar ayrılırken, Uche Okechukwu, Brian Steen Nielsen, Rüştü Reçber, Bülent
Uygun, Kemalettin Şentürk kadroya dahil edilen önemli oyunculardan oldu. 1993-94
sezonunu ikinci sırada bitiren Fenerbahçe'de, Bülent Uygun 27 maçta attığı 22
golle gol kralı oldu. Fenerbahçe, 1994-95 sezonunun ilk yarısını Holger Osieck
teknik direktörlüğünde tamamlarken, 2. yarısında ise teknik direktörlüğe
Tomislav Ivić getirildi. Sezonu dördüncü sırada bitiren Fenerbahçe'de Aykut
Kocaman 25 maçta attığı 27 golle 3. kez gol kralı oldu.

1995-96 sezonunda Brezilya'yı 1994 Dünya Kupası şampiyonu yapan teknik direktör
Carlos Alberto Parreira takımın başına getirildi. Bunun dışında
Gaziantepspor'dan alınan Elvir Bolić dönemin önemli bir transferi olarak
gerçekleşti. Sezonu Trabzonspor'un 2 puan önünde lider tamamlayan Fenerbahçe,
yedi sezonun ardından 13. lig şampiyonluğuna ulaştı. 1996-97 sezonunda teknik
direktörlüğe Sebastião Lazaroni getirildi. Transferde ise Jay-Jay Okocha önemli
bir transfer olarak gerçekleşti. Fenerbahçe bu sezon tarihinde ilk kez
Şampiyonlar Ligi'nde gruplara kalma başarısı gösterdi. Elemelerde İsrail ligi
takımlarından Maccabi Tel Aviv ile eşleşen Fenerbahçe, rakibini 1-1 ve 1-0'lık
skorlarla eleyerek gruplara katılmaya hak kazandı. Grup kuralarında ise Rapid
Wien, Juventus ve Manchester United'ın aralarında bulunduğu C grubunda mücadele
etti. 20 Kasım 1996 tarihinde Old Trafford'da Manchester United ile yapılan maç,
sezonun en önemli gelişmelerinden birisi oldu. Bu maçta Fenerbahçe, rakibini
Elvir Bolić'in 78.dk'da attığı golle 1-0 mağlup ederek, kendi sahasında oynadığı
Avrupa maçlarında 40 yıldır yenilmeyen Manchester United'ı yenmiş oldu. Grubu
ise 2 galibiyet, 1 beraberlik ve 3 yenilgiyle tamamlayarak 3. sırada kaldı ve
turnuvaya veda etti. Sezon ortasında Sebastião Lazaroni gönderilerek yerine 3.
kez Todor Veselinović getirildi ve takım sezonu 3. sırada bitirdi. Sezon sonunda
Todor Veselinović ile yeniden yollar ayrılarak Hırvat teknik adam Otto Barić ile
anlaşıldı. 1997-98 sezonunun en önemli olaylarından birisi 11 Şubat 1998
tarihinde Trabzonspor ile oynanan Türkiye Kupası çeyrek final karşılaşmasında
yaşandı. Maçın 78.dakikasında teknik direktör Otto Barić'in başına taş atılması
sonucu, takım sahayı terketti. Bunun sonucunda Fenerbahçe hükmen mağlup
sayılarak bir sonraki sezon Türkiye Kupası'nda oynamaktan men edildi. Sezonu ise
Galatasaray'ın 4 puan gerisinde ikinci olarak tamamladı. 1998-99 sezonunda
teknik direktörlüğe Joachim Löw getirildi. Transferde ise Viorel Moldovan ve
Elvir Baljić gibi önemli oyuncular takıma dahil edildi. Bu sezonu üçüncü sırada
tamamlayan Fenerbahçe'de, sezon sonunda teknik direktörlüğe eski futbolcusu
Rıdvan Dilmen getirildi.

1999-00 sezonunda Gaziantepspor'dan Yaw Preko ve Samuel Johnson takıma dahil
edildi. Bu sezon UEFA Kupası 1. turunda MTK Budapeşte ile eşleşen Fenerbahçe,
deplasmanda 0-0 berabere kaldığı Macar takımına kendi evinde 2-0 mağlup olarak
kupaya veda etti. 30 Eylül 1999 tarihinde oynanan bu ikinci maç sonrası teknik
direktör Rıdvan Dilmen istifa etti ve yerine Zdenek Zeman getirildi. Zdenek
Zeman'ın yönetiminde başarılı bir grafik sergilenememesi nedeniyle, ligin 15.
haftasında takım Fenerbahçe'nin eski futbolcularından Turhan Sofuoğlu'na emanet
edildi. Sezonu 4. sırada tamamlayan takım, bir sonraki sezon Avrupa kupalarına
gitme şansını kaybetti. 2000-01 sezonunda gerek teknik direktör gerekse oyuncu
transferlerinde büyük hamleler gerçekleşti. Yeniden bir yapılanmaya giden takım
ilk olarak teknik direktörlüğe Mustafa Denizli'yi getirdi. Bunun dışında Haim
Revivo, Kennet Andersson, Nikola Lazetic, Zoran Mirkovic, Milan Rapaic, Serhat
Akın ve Yusuf Şimşek gerçekleşen önemli transfer hamleleri oldu. Fenerbahçe bu
sezonda iç sahada oynadığı 17 maçta 17 galibiyet alarak bir rekor kırdı. Sezonu
ise Galatasaray'ın 3 puan önünde şampiyon olarak tamamladı. Bu şampiyonluk
Fenerbahçe'nin Süper Lig'de bir Türk antrenörle kazandığı ilk şampiyonluk oldu.

2001-02 sezonunda Şampiyonlar Ligi elemelerinde İskoçya ligi ekiplerinden
Glasgow Rangers'ı ilk maçı 0-0 biten maçın rövanşında 2-1 mağlup ederek
tarihinde ikinci defa Şampiyonlar Ligi'nde gruplara kalma başarısı gösterdi.
Grup kuralarında Barcelona, Bayer Leverkusen ve Olympique Lyon'un aralarında
bulunduğu F grubuna düşen Fenerbahçe, oynadığı maçlardan puan alamayarak
turnuvaya veda etti. Şampiyonlar ligindeki başarısızlık ve ligde alınan kötü
sonuçlarla birlikte, 21 Aralık 2001 tarihinde Diyarbakırspor'a deplasmanda
kaybedilen 2-1'lik maç sonucunda teknik direktör Mustafa Denizli'nin görevine
son verildi. Yerine ise Alman teknik direktör Werner Lorant getirildi. 2002-03
sezonunun en önemli transfer hamlesi River Plate'den transfer edilen Arjantinli
futbolcu Ariel Ortega oldu. Bu transferin Fenerbahçe'ye maliyeti ise 15.5 milyon
dolar oldu. Bunun dışında Ponte Preta'dan alınan Washington ise bir diğer önemli
transfer olarak gerçekleşti. Sezonun en önemli olayı 6 Kasım 2003 tarihinde
Galatasaray ile yapılan derbi maçı oldu. Bu maçta Fenerbahçe, rakibini Tuncay
Şanlı, Ariel Ortega, Serhat Akın (2), Ceyhun Eriş ve Ümit Özat'ın attığı
gollerle 6-0 mağlup ederek ezeli rakibine karşı tarihi bir skor elde etti. Bunun
dışında ligde kötü bir performans sergilenmesi nedeniyle ligin 16. haftasında
Werner Lorant ile yollar ayrılarak yerine Oğuz Çetin getirildi. Oğuz Çetin
yönetiminde beklenilen sonuçlar alınamayınca ligin 26. haftasında Oğuz Çetin'in
yerine Tamer Güney getirildi. Sezon sonuna kadar Tamer Güney yönetiminde kalan
takım ligi 6. sırada bitirerek bir sonraki sezon Avrupa kupalarında mücadele
etme şansını kaybetti.

2003-04 sezonu öncesi yeniden bir yapılanmaya giden Fenerbahçe, ilk olarak Alman
teknik direktör Christoph Daum'u takımın başına getirdi. Transferde ise Pierre
van Hooijdonk, Robert Enke, Mehmet Aurélio, Fábio Luciano ve Mert Nobre gibi
önemli oyuncular takıma dahil edildi. Başarılı bir sezon geçiren Fenerbahçe,
ligi Trabzonspor'un 4 puan önünde bitirerek 15. lig şampiyonluğunu elde etti ve
formasına 3. yıldızı taktı. Bir sonraki sezon Şampiyonlar Ligi'ne doğrudan
katılacak Fenerbahçe'nin en önemli transfer hamlesi ise Cruzeiro'dan 5 milyon
dolara transfer edilen Alexsandro de Souza oldu. Bunun dışında alınan Serkan
Balcı bir transfer hamlesi gerçekleşti. Şampiyonlar Ligi kuralarında Olympique
Lyonnais, Manchester United ve Sparta Prag'ın aralarında bulunduğu D grubuna
düşen Fenerbahçe, ligde ise ilk yarıyı lider olarak tamamladı. Devre arasında
takıma dahil edilen Fransız futbolcu Nicolas Anelka büyük ses getirdi.
Fenerbahçe, Şampiyonlar Ligi'nde grubu 3. sırada bitirerek, UEFA Kupası'na
katıldı. UEFA Kupası'nda ise 3.turda İspanyol rakibi Real Zaragoza'ya 1-0 ve
2-1'lik skorlarla elenerek Avrupa kupalarına veda etti. Ligde ise başarılı bir
sezon geçiren Fenerbahçe, sezonu Trabzonspor'un 3 puan önünde lider olarak
tamamlayarak 2004-05 sezonunda 16. şampiyonluğunu kazandı.

2005-06 sezonu öncesi Juventus'tan 8 milyon euro karşılığında Stephen Appiah
transfer edildi. Bir önceki sezonu şampiyon olarak tamamlayan Fenerbahçe,
Şampiyonlar Ligi gruplarına doğrudan katıldı. Grup kuralarında Milan, PSV
Eindhoven ve Schalke 04'ün aralarında bulunduğu E grubunda mücadele etti. Grup
maçlarında ise 1 galibiyet, 1 beraberlik ve 4 yenilgi alarak, Avrupa kupalarına
veda etti. Ligi ise Galatasaray'ın 2 puan gerisinde ikinci olarak bitiren
Fenerbahçe'de sezon sonunda teknik direktör Christoph Daum ile yollar ayrıldı.
Boşalan teknik direktörlük görevine ise Brezilyalı teknik adam Zico getirildi.
2006-07 sezonu öncesi Uğur Boral, Tümer Metin, Mateja Kezman, Edu Dracena, Diego
Lugano, Deivid de Souza gibi oyuncular takıma dahil edildi. Şampiyonlar Ligi'ne
eleme turlarından katılan Fenerbahçe, 3. tur eleme maçında Dinamo Kiev'e 3-1 ve
2-2'lik skorlarla elenerek, bu turnuvaya veda etti ve UEFA Kupası'na katıldı.
UEFA Kupası'nda gruplardan çıkma başarısı gösteren Fenerbahçe, 3. turda Hollanda
ligi takımlarından AZ Alkmaar ile eşleşti. İlk maçta kendi sahasında 3-3
berabere kalan Fenerbahçe, ikinci maçta 2-2 berabere kalarak kupaya veda etti.
Ligde ise başarılı bir sezon geçiren takım, en yakın takipçisi Beşiktaş'ın 9
puan önünde ligi şampiyon olarak tamamladı. Bu şampiyonlukla, kuruluşunun 100.
yılında onyedinci lig şampiyonluğunu elde etti. Diğer taraftan takımın
kaptanlığını da yapmakta olan Alex, 32 maçta attığı 19 golle gol kralı oldu.
Bununla birlikte Alex, Fenerbahçe formasıyla gol kralı olan ilk yabancı futbolcu
oldu. Fenerbahçe, sezon sonunda Beşiktaş ile yapılan Türkiye Süper Kupası maçını
Mateja Kezman ve Deivid de Souza'nın attığı gollerle 2-1 kazanarak yedinci kez
bu kupayı müzesine götürdü.

2007-08 sezonunda Şampiyonlar Ligi gruplarına doğrudan katılan Fenerbahçe'de
sezon öncesi yaşanan en önemli gelişme, ünlü Brezilyalı futbolcu Roberto
Carlos'un Real Madrid'den transfer edilmesi oldu. Bunun dışında Gençlerbirliği
OFTAŞ'tan transfer edilen Gökhan Gönül bir diğer önemli transfer olarak
gerçekleşti. Zico yönetimindeki takım, Şampiyonlar Ligi'nde Internazionale, CSKA
Moskova ve PSV Eindhoven'ın aralarında bulunduğu G grubunda mücadele etti. Grup
maçlarında 3 galibiyet, 2 beraberlik ve 1 mağlubiyet alan takım, tarihinde ilk
kez Şampiyonlar Ligi'nde 2. tura yükseldi. 2. turda Sevilla ile eşleşen
Fenerbahçe, ilk maçı kendi evinde 3-2 kazandı. İkinci maçın Sevilla lehine 3-2
bitmesi üzerine karşılaşma uzatmalara gitti. Uzatmalarda da eşitlik bozulmadı ve
penaltı atışları sonucunda Fenerbahçe rakibini 3-2 mağlup ederek, yine tarihinde
ilk defa çeyrek finale yükseldi. Çeyrek finalde Chelsea ile eşleşen Fenerbahçe,
ilk maçı 2-1 kazanmasına rağmen ikinci maçta rakibine 2-0 mağlup olarak
Şampiyonlar Ligi'ne veda etti. Ligi ise Galatasaray'ın 6 puan gerisinde ikinci
sırada bitirdi. Bu sezon Semih Şentürk 27 maçta attığı 17 golle gol kralı oldu.
Sezon sonunda Zico ile yollar ayrılarak, boşalan teknik direktörlük görevine
Luis Aragonés getirildi. 2008-09 sezonunda Daniel Güiza ve Emre Belözoğlu takıma
dahil edilen önemli oyuncular oldular. Bir önceki sezonu ikinci olarak bitiren
Fenerbahçe, Şampiyonlar Ligi'ne eleme turlarından katıldı. Sırasıyla MTK
Budapeşte ve Partizan Belgrad'ı eleyen takım, tarihinde ikinci kez Şampiyonlar
Ligi'nde gruplara kalma başarısı gösterdi. Grup kuralarında ise Porto, Dinamo
Kiev ve Arsenal'in aralarında bulunduğu G grubuna düştü. Grup maçlarında 2
beraberlik ve 4 yenilgi alan takım, Avrupa kupalarına veda etti. Ligde ise
başarılı bir performans elde edemeyen takım, sezonu 4. sırada bitirdi. Avrupa'da
ve ligde alınan başarısız sonuçlar nedeniyle sezon sonunda teknik direktör Luis
Aragonés'in görevine son verildi. Boşalan teknik direktörlüğe ise ikinci kez
Christoph Daum getirildi. Türkiye Kupası'nda final oynayan Fenerbahçe, sezon
sonunda Türkiye Süper Kupası maçında Beşiktaş ile karşılaştı. Maçı Alex'in
attığı gollerle 2-0 kazanarak 8.kez bu kupayı müzesine götürdü.

2009-10 sezonunda UEFA Avrupa Ligi'nde mücadele edecek Fenerbahçe, kadrosunu
André Santos, Fabio Bilica, Ertuğrul Taşkıran, Bekir İrtegün, Özer Hurmacı, Mert
Günok, Cristian Baroni ve Mehmet Topuz gibi oyuncularla güçlendirdi. UEFA Avrupa
Ligi grup maçlarında grubunu lider olarak tamamlayan takım, 2. turda Lille ile
karşılaştı. İlk maçta deplasmanda rakibine 2-1 yenilen Fenerbahçe, ikinci maçta
1-1 berabere kalarak turnuvaya veda etti. Ligde ise başarılı bir sezon geçiren
Fenerbahçe son hafta kendi evinde Trabzonspor ile 1-1 berabere kalarak
Bursaspor'un 1 puan gerisinde ikinci olarak şampiyonluğu kaybetti. Bu
şampiyonluğun kaybedilmesiyle birlikte teknik direktör Christoph Daum'un
görevine son verilerek yerine Fenerbahçe'nin önemli futbolcularından Aykut
Kocaman getirildi.

2010-11 sezonunda yeni bir yapılanmaya giden takımda Miroslav Stoch, Caner
Erkin, Issiar Dia, Mamadou Niang ve Joseph Yobo gibi oyuncular kadroya dahil
edildi. Bir önceki sezonu ikinci sırada bitiren Fenerbahçe, Şampiyonlar Ligi'ne
eleme turlarından katıldı. Bu turda İsviçre ligi takımlarından BSC Young Boys
ile eşleşti. İlk maçı 2-2 biten maçın rövanşında rakibine 1-0 yenilerek bu
turnuvaya veda etti. UEFA Avrupa Ligi'nde ise Yunanistan ligi takımlarından PAOK
ile eşleşen Fenerbahçe 0-0 ve 1-0'lık skorlarla rakibine elenerek Avrupa
kupalarına veda etti. Ligde ise ilk yarıyı liderin 9 puan gerisinde bitiren
Fenerbahçe, ikinci yarıda 17 maçta 16 galibiyet ve 1 beraberlik alarak sezonu
şampiyon olarak tamamladı. Fenerbahçe bu şampiyonlukla 18. lig şampiyonluğuna
ulaşmış oldu. Aynı sezon takım kaptanı Alex 33 maçta attığı 28 golle ikinci kez
gol kralı oldu.

2011-12 sezonunda şike soruşturması nedeniyle Avrupa kupalarından men edilen
Fenerbahçe, transferde Emmanuel Emenike, Henri Bienvenu, Reto Ziegler, ve Moussa
Sow gibi önemli oyuncuları kadrosuna dahil etti. Ancak Emmanuel Emenike şike
soruşturması nedeniyle lig maçlarına katılamadan Rusya'nın Spartak Moskova
takımına transfer oldu. Sezon sonunda ilk 4 takımın arasında bulunduğu ve ilk
kez düzenlenen play-off grubunda mücadele eden Fenerbahçe, grubu Galatasaray'ın
1 puan gerisinde ikinci sırada bitirerek şampiyonluğu kaybetti. Türkiye
Kupası'nda ise finale yükselen Fenerbahçe, finalde Bursaspor ile karşılaştı. 16
Mayıs 2012 tarihinde yapılan maçta Fenerbahçe, rakibini Caner Erkin, Cristian
Baroni, Semih Şentürk ve Alex'in golleriyle 4-0 mağlup ederek 29 yıl aradan
sonra Türkiye Kupası şampiyonluğuna ulaştı. Sezon sonunda Alex olaylı bir
şekilde takımdan gönderildi.

2012-13 sezonunda Dirk Kuyt, Salih Uçan, Hasan Ali Kaldırım, Mehmet Topal,
Egemen Korkmaz, Milos Krasic, Raul Meireles ve Pierre Webó gibi önemli oyuncular
kadroya dahil edildi. Bir önceki sezonu ikinci olarak bitiren Fenerbahçe, eleme
turlarından katıldığı Şampiyonlar Ligi'nde play-off karşılaşmasında Spartak
Moskova takımına 1-2 ve 1-1'lik skorlarla elenerek bu turnuvaya veda etti.
Avrupa kupalarına UEFA Avrupa Ligi'nden devam eden takım, grup maçlarında 4
galibiyet, 1 beraberlik ve 1 mağlubiyet alarak grubunu lider olarak tamamladı ve
bir üst tura yükseldi. 2. turda Bate Borisov'u, 3. turda ise Viktoria Plzen'i
eleyen Fenerbahçe, tarihinde ilk kez çeyrek finale yükseldi. Çeyrek finalde
Lazio ile eşleşen Fenerbahçe, rakibini ilk maçta kendi sahasında 2-0 yendi.
İkinci maçta ise deplasmanda 0-0 berabere kalarak yarı finale yükseldi. Yarı
finalde Portekiz ligi takımlarından Benfica ile karşılaşan Fenerbahçe, ilk maçı
kendi sahasında 1-0 kazanmasına karşın, deplasmanda rakibine 3-1 yenilerek
turnuvaya veda etti. Ligi ise Galatasaray'ın 10 puan gerisinde ikinci sırada
bitirdi. Aynı sezon Türkiye Kupası'nda finale yükselen Fenerbahçe, finalde
Trabzonspor'u Moussa Sow'un attığı golle 1-0 mağlup ederek 6. kez Türkiye
Kupası'nı kazandı.

2013-14 sezonunda teknik direktör Aykut Kocaman ile yollar ayrılarak yerine
Ersun Yanal getirildi. Transferde ise Alper Potuk, Michal Kadlec ve Bruno Alves
önemli transfer hamleleri olarak gerçekleşti. Daha önce şike soruşturması
nedeniyle takımdan ayrılan Emmanuel Emenike, 2 yıl aradan sonra 13 milyon euro
karşılığında transfer edildi. Bir önceki sezonu ikinci sırada bitiren
Fenerbahçe, Şampiyonlar Ligi'ne eleme turlarından katıldı. 3. eleme turunda
Avusturya ligi takımlarından Salzburg'u 1-1 ve 3-1'lik skorlarla eleyerek
play-off turuna yükseldi. Play-off turunda Arsenal ile eşleşen Fenerbahçe,
rakibine 3-0 ve 2-0'lık skorlarla elenerek Şampiyonlar Ligi'ne veda etti. 29
Ağustos 2013 tarihinde ise devam eden şike soruşturması sonuçlanarak Fenerbahçe
Avrupa kupalarından 2 yıl süreyle men edildi.

2014-15 sezonunda istifa eden Ersun Yanal'ın yerine teknik Direktörlüğe İsmail
Kartal getirildi. Takıma yalnızca Diego transfer edildi. Cristian Baroni ve
Joseph Yobo ile yollar ayrıldı. Miroslav Stoch, Birleşik Arap Emirlikleri ekibi
Al Ain FC kulübüne 1 yıllığına kiralandı. Salih Uçan, Serie A'nın önemli
takımlarından AS Roma'ya 2 yıllığına kiralandı. Galatasaray'ı penaltılar sonucu
3-2 yenerek sezona 2014 Türkiye Süper Kupası ile başladı. Türkiye Kupası'na yarı
finalde Bursaspor'a elenerek veda etti. 4 Nisan 2015 tarihinde Çaykur Rizespor
maçı sonrasında Trabzon Havalimanına ilerleyen otobüse Sürmene ilçesinde silahla
ateş açıldı. Olayda otobüs şoförü yaralandı.

2015-16 sezonunda sportif direktörlüğe İtalyan Giuliano Terraneo getirildi.
İsmail Kartal ile yollar ayrılarak Portekizli teknik direktör Vítor Pereira
takımın başına getirildi. Fenerbahçe sezona hızlı ve önemli transferlerle
başladı. Abdoulaye Ba ve Fabiano Riberio, Portekiz ekibi FC Porto'dan kiralandı.
Simon Kjaer, Şener Özbayraklı, Fernandão, Josef de Souza ve ayrıca Nani ve Robin
van Persie gibi önemli futbolcuları kadrosuna kattı. Pierre Webó, Selçuk Şahin,
Bekir İrtegün, Egemen Korkmaz, Mert Günok ve kaptan Emre Belözoğlu gibi
isimlerle yollar ayrıldı. Emmanuel Emenike, Birleşik Arap Emirlikleri ekibi Al
Ain FC kulübüne 1 yıllığına kiralandı.

2016-17 sezonunda ülkesine kaçan Vítor Pereira yerine teknik direktör olarak
Hollandalı teknik direktör Dick Advocaat takımın başında yer aldı.

Fenerbahçe'nin kuruluşu bahara rastladığından kulübün renkleri Fenerbahçe'nin
çayırlarında açan sarı ve beyaz papatyalardan esinlenerek sarı-beyaz olarak
belirlendi. İlk yıllarda takımın giymekte olduğu forma uzun kollu ve kalın
olduğundan yaz aylarında oyuncular için sıkıntı yaratıyordu. Bu nedenle kulübün
başkanı Nurizade Ziya Bey 1908 yılında takıma yazlık forma siparişi vermek üzere
İngiliz tüccar Baker'ın dükkanına gitti. Baker, ısmarlanacak formaların yaza
yetişemeyeceğini söyledi. Bunun üzerine elinin altında bulunan sarı-lacivert
çizgili yazlık gömlekleri verme teklifinde bulundu. İstanbul'da başka forma
satan yer olmaması ve yaz sıcakları nedeniyle teklifi kabul eden Nurizade Ziya
Bey tüm formaları satın alarak, takımın renklerinin de sarı-lacivert olması
yönünde karar aldı.

Fenerbahçe'nin renklerinin sarı lacivert olmasından sonra Topuz Hikmet
tarafından kulübün ilk amblemi çizildi. Topuz Hikmet'in ifadesine göre, amblemde
bulunan "Fenerbahçe Spor Kulübü 1907" yazılı beyaz yuvarlak çerçeve temizlik ve
açık yürekliliği, kırmızı ve beyaz renk Türk bayrağını ve Fenerbahçeliler
arasındaki sevgi ve bağlılığı, ortadaki sarı renk Fenerbahçe için duyulan gıpta
ve kıskançlığı, kalp şeklindeki lacivert renk asaleti temsil etmekteydi.

Fenerbahçe 1977-78 sezonundan itibaren formasına sponspor almaya başladı. Sadece
1978-1980 yıllarında ve 1987-88 sezonunun bir döneminde sponspor kullanmadı.
Günümüzde Fenerbahçe'nin formalarını Adidas üretmekte olup, forma sponsporluğunu
ise Türk Telekom, Avea ve Ülker yapmaktadır. Formaların göğüs kısmında Türk
Telekom'un, kol kısımlarında Avea'nın, sırt bölümünde ise Ülker'in reklamı
bulunmaktadır. 2014-15 sezonunda Fenerbahçe Futbol Takımı göğüs ve kol reklamı
almamıştır.

Stadyumla ilgili daha fazla bilgi için: Fenerbahçe Şükrü Saracoğlu Stadyumu
Tesislerle ilgili daha fazla bilgi için: Can Bartu Tesisleri, Lefter
Küçükandonyadis Tesisleri, Düzce Topuk Yaylası Tesisleri

Fenerbahçe, iç saha maçlarını İstanbul Kadıköy'de bulunan Fenerbahçe Şükrü
Saracoğlu Stadyumu'nda yapmaktadır. 1908 yılından önce Papazın Çayırı olarak
bilinen stadın ismi, bu tarihten sonra Union Club, 1915'ten sonra ise İttihat
Spor Kulübü oldu. 1929 yılında Fenerbahçe Spor Kulübü'nün stadı kiralaması ile
birlikte stadın ismi Fenerbahçe Stadı oldu. 1933 yılında kulüp tarafından satın
alınan stadın adı, 1998 yılında Fenerbahçe Şükrü Saracoğlu Stadyumu olarak
değiştirildi. Stad aynı zamanda, 17 Ocak 1909 tarihinde Galatasaray ve
Fenerbahçe arasında oynanan ilk derbi maçına da ev sahipliği yaptı. Bununla
birlikte 20 Mayıs 2009 tarihinde Şahtar Donetsk ile Werder Bremen takımları
arasında oynanan 2009 UEFA Kupası Finali'ne evsahipliği yapmıştır.

Fenerbahçe, 1928 yılına kadar iç saha maçlarını bu stadda oynadı. 1928-1947
yılları arasında ise Fenerbahçe Stadı'nı, Şeref Stadyumu'nu ve Taksim Stadı'nı
kullandı. 1947-1982 yılları arasında iç saha maçlarını BJK İnönü Stadyumu'nda
oynadı. 1982 yılında ise yeni stadın resmi olarak açılışı ile birlikte kendi
stadına geçti.

Fenerbahçe Şükrü Saracoğlu Stadyumu, 50.509 kişilik seyirci kapasitesine sahip
olup, Türkiye'nin kapasitesine göre 4. büyük futbol stadyumudur.

2015-2016 sezonunda Ülker, Fenerbahçe Şükrü Saracoğlu Stadyumu'na isim sponsoru
oldu. 2015-2016'dan başlamak üzere 10 sezon boyunca stadyumun adı Ülker Stadyumu
Şükrü Saraçoğlu Spor Kompleksi kısaca Ülker Stadyumu olacak. Ülker, bu anlaşma
karşılığında Fenerbahçe'ye 90 milyon $ ödedi.

Fenerbahçe, günlük antremanlarını İstanbul Sancaktepe'de bulunan Can Bartu
Tesisleri'nde yapmaktadır. Diğer bir antrenman sahası ise daha önce Fenerbahçe
Dereağzı Tesisleri olarak bilinen Lefter Küçükandonyadis Tesisleri'dir. Takım
sezon öncesi hazırlık kamplarını ise çoğunlukla Düzce’nin Kaynaşlı ilçesinde
bulunan Düzce Topuk Yaylası Tesisleri'nde gerçekleştirmektedir.

Fenerbahçe, İstanbul merkezli bir kulüp olmasına karşın, ülke çapında büyük bir
taraftar topluluğuna sahiptir. 2013 Nisan ayında Bilyoner.com'un ülke çapında
yaptığı araştırma sonucuna göre Fenerbahçe, Türkiye'de en çok taraftarı olan ilk
3 kulüpten birisidir. Bunun dışında Fenerbahçe'nin organize olmuş taraftar
grupları bulunmaktadır. Fenerbahçe'nin başlıca taraftar grupları Genç
Fenerbahçeliler, Kill For You, 1907 ÜNİFEB, Vamos Bien, Antu/Fenerlist, EuroFeb,
Cefakâr Kanaryalar(Grup CK), FEDER, Cadde ve Sol Açık'tır.

Fenerbahçe taraftarının destek felsefesini ifade eden sloganı Hep Destek Tam
Destek'tir. Fenerbahçe taraftarı maçlardan önce Eviva España şarkısının Türkçe
uyarlaması olan Yaşa Fenerbahçe Marşını söylemektedir. Bununla birlikte 100.Yıl
Marşı, Benim Kanım Sarı Lacivert Akiyor ve Son Mohikan şarkıları maç öncesi
çalınan ve söylenen diğer şarkılardır.

Fenerbahçe'nin en büyük taraftar grubu olan Genç Fenerbahçeliler 2011 Kasım
ayında Sırbistan takımı Novi Pazar'ın taraftar grubu Torcida Sandzak ile kardeş
taraftar grubu olmuştur. Bu dostluğun göstergesi olarak İstanbul Büyükşehir
Belediyespor ile yapılan maçta "Kalbimiz Seninle Novi Pazar" pankartı
açılmıştır. Buna karşılık Novi Pazar'ın taraftar grubu ise kendi lig maçında
"Sancak'ta atıyor, Fenerbahçe'nin kalbi" yazılı pankartı açmıştır.

İstanbul'un 3 büyük takımı olan Fenerbahçe, Galatasaray ve Beşiktaş 100 yılı
aşkın süredir rekabet halindedir.

Türk futbolunun en büyük derbileriden olan Galatasaray-Fenerbahçe rekabeti ilk
kez 17 Ocak 1909 tarihinde günümüzde Fenerbahçe Şükrü Saracoğlu Stadyumu'nın
bulunduğu yerde olan Papazın Çayırı'nda başladı. Bu maçı Galatasaray 2-0
kazandı. Fenerbahçe ise ezeli rakibine karşı ilk üstünlüğünü 4 Ocak 1914
tarihinde yapılan maçta rakibini 4-2 yenerek elde etti. İstanbul'un iki
yakasının takımlarını karşı karşıya getiren bu derbi maçı Kıtalararası derbi
olarak da bilinmektedir. Fenerbahçe-Galatasaray derbilerinde en çok gol atan
Fenerbahçeli futbolcu, oynadığı 42 maçta rakip fileleri 27 kez havalandıran Zeki
Rıza Sporel oldu. Fenerbahçe'nin rakibine karşı en farklı galibiyeti 6 Kasım
2002 tarihinde oynanan maçı 6-0 kazanması olurken, en farklı mağlubiyeti ise 12
Şubat 1911 tarihinde oynanan maçta rakibine 7-0 yenilmesi oldu.

Diğer bir önemli derbi maçı ise Beşiktaş ile yapılan maçlardır. İki takım ilk
kez 22 Kasım 1924 tarihinde Taksim Stadı'nda oynanan dostluk maçında karşı
karşıya geldi. Fenerbahçe bu maçı 4-0 kazandı. Beşiktaş'ın ilk galibiyeti ise 26
Ekim 1928'de oynanan maçta Fenerbahçe'yi 4-2 mağlup etmesi oldu. Fenerbahçe'nin
rakibine karşı en farklı galibiyeti 6 Aralık 1958 tarihinde oynanan maçı 7-0
kazanması olurken, en farklı mağlubiyeti ise 24 Mart 1940 tarihinde oynanan
maçta rakibine 6-1 yenilmesi oldu. Fenerbahçe-Beşiktaş derbilerinde en çok gol
atan Fenerbahçeli futbolcu, rakip fileleri 19 kez havalandıran Cemil Turan oldu.

Fenerbahçe, Avrupa kupalarına ilk kez 1959-60 sezonunda katıldı. Şampiyon
Kulüpler Kupası'na eleme turundan katılan Fenerbahçe, bu turdaki ilk maçını
Macaristan ligi takımlarından Csepel ile yaptı. Avrupa kupalarındaki ilk
galibiyetini ise Csepel'i rövanş maçında 3-2 yenerek elde etmiştir. 1963-64
sezonunda ilk kez Kupa Galipleri Kupası'na katılan Fenerbahçe, 1. turdan
katıldığı turnuvada Romanya ligi takımlarından Petrolul Ploieşti ile eşleşmiş ve
rakibini ilk maçta 4-1 mağlup ederek bu turnuvadaki ilk galibiyetini aldı.
Fenerbahçe UEFA Kupası'na ise ilk kez 1971-72 sezonunda katıldı. Turnuvaya 1.
turdan katılan takım bu turnuvadaki ilk maçını Macaristan ligi takımlarından
Ferencváros ile yapmış, ilk galibiyetini ise yine bu turda rakibini rövanş
maçında 3-1 mağlup ederek elde etmiştir. Fenerbahçe'nin Kupa Galipleri
Kupası'ndaki en büyük başarısı 1963-64 sezonunda çeyrek finale yükselmesi oldu.
Bunun dışında 1968 yılında Balkan Kupası'nda şampiyon olan Fenerbahçe, bu
kupayla bir Türk futbol takımının uluslararası alandaki ilk kupasını elde etti.
Şampiyonlar Ligi'ndeki en büyük başarısı 2007-08 sezonunda çeyrek final oynaması
olurken, UEFA Avrupa Ligi'ndeki en büyük başarısı ise 2012-13 sezonunda yarı
finale yükselmesi oldu.

Sıralamalar 2016-2017 sezonu Ağustos ayı UEFA değerlendirmesine göre açıklanan
sıralamalardır. Daha ayrıntılı bilgiler için UEFA katsayıları maddelerine
bakınız.

Fenerbahçe, 1922-23 sezonunda hiç gol yemeden şampiyon olarak bir dünya rekoru
kırdı. 1959 yılında ilk olarak düzenlenen Türkiye 1. Futbol Ligi'nin ilk
şampiyonu oldu. Uluslararası düzeyde de bir ilkin sahibi olan Fenerbahçe, 1968
yılında Balkan Kupası'nı kazanarak uluslararası turnuvalarda kupa kazanan ilk
Türk futbol takımı oldu. 1969-70 sezonunda kalesinde sadece 6 gol gören
Fenerbahçe, günümüzde de varlığını korumakta olan bir sezonda en az gol yiyen
takım unvanını elinde bulundurmaktadır. 1988-89 sezonunda oynadığı 36 maçta 103
gol atan Fenerbahçe, bir sezonda en fazla gol atan takım unvanına sahip oldu.
Aynı sezon 29 galibiyet, 6 beraberlik ve 1 mağlubiyet ve maç başına 2.58 puan
elde eden Fenerbahçe, Türkiye Birinci Futbol Ligi'nde en iyi performans rekoruna
da sahip oldu.

1975-1980 yılları arasında Fenerbahçe forması giyen Müjdat Yetkiner, çıktığı 570
maçla Fenerbahçe'de en çok forma giyen oyuncu rekorunu elinde bulundurmaktadır.
1915-1934 yılları arasında çıktığı 353 maçta 470 gol atan Zeki Rıza Sporel,
Fenerbahçe formasıyla en çok gol atan oyuncu unvanını elinde bulundurmaktadır.
Türkiye Birinci Futbol Ligi tarihinde ise Aykut Kocaman çıktığı 212 maçta 140
gol atarak Fenerbahçe formasıyla Süper Lig'de en çok gol atan oyuncu unvanını
elinde bulundurmaktadır. 1992-93 sezonunda Fenerbahçe'nin Karşıyaka'yı 7-1
yendiği maçta 6 gol atan Tanju Çolak Türkiye Birinci Futbol Ligi'nde bir maçta
en fazla gol atan futbolcu rekoruna sahip oldu.

Fenerbahçe, 1959 yılından itibaren düzenlenen Süper Lig'de 19 şampiyonluk
kazanmıştır. Bu şampiyonluklarla birlikte formasına 3 yıldız takma hakkına sahip
olmuştur. Türkiye Kupası'nda 6 şampiyonluğu, Türkiye Süper Kupası'nda ise 9
şampiyonluğu bulunmaktadır.

Fenerbahçe 5 Haziran 1910’da İstanbul’un Rum kulübü Strugglers’i 3-1 yenerek
aldığı gümüş işlemeli bir kupayla tarihindeki ilk kupasını kazandı.
Fenerbahçe'nin günümüz itibariyle 94 resmi lig ve kupa şampiyonluğu, 91 özel
kupa şampiyonluğu bulunmaktadır.

Fenerbahçe, Türkiye tarihinde 91 kez ile en çok özel kupa şampiyonu olan takım
olmuştur.

Fenerbahçe'nin ilk teknik direktörü 1907-1910 yılları arasında takımı çalıştıran
Hüseyin Dalaklı'dır. Hüseyin Dalaklı teknik direktörlüğün yanı sıra futbolcu
olarak da takımda görev almıştır. 1932 yılında göreve gelen Macar teknik
direktör Josef Sweng, Fenerbahçe'nin ilk yabancı teknik direktörü olmuştur.
1957-1959 yılları arasında takımın başına getirilen Macar teknik direktör Ignace
Molnar ise 1959 yılında Fenerbahçe'ye Türkiye Birinci Futbol Ligi'ndeki ilk
şampiyonluğunu kazandırmıştır. 2000-01 sezonunda takımın teknik direktörlüğünü
yapan Mustafa Denizli, Fenerbahçe'ye şampiyonluk kazandıran ilk yerli teknik
direktör olmuştur. Fenerbahçe tarihinin en başarılı teknik direktörleri ise
takımın başında 8 kupa kazanan Brezilyalı teknik adam Didi ve Yugoslav teknik
direktör Todor Veselinović olmuştur. Fenerbahçe Didi yönetiminde 1 Başbakanlık
Kupası, 2 Türkiye Süper Kupası, 1 Türkiye Kupası ve 2 Süper Lig şampiyonluğu
kazanırken, Todor Veselinović yönetiminde 3 Başbakanlık Kupası, 2 Süper Lig
şampiyonluğu kazanmıştır.

Fenerbahçe'nin ilk takım kaptanı 1907-1908 yıllarında takımda oynamış Necip
Okaner'dir. 1959 yılında kazanılan Türkiye Birinci Futbol Ligi şampiyonluğu
sırasında takımın kaptanı Naci Erdem'di. 1988 yılında Fenerbahçe'ye transfer
olan Alman kaleci Toni Schumacher takımın ilk yabancı kaptanı oldu. 1908–1924
yılları arasında takım kaptanlığını yapan Galip Kulaksızoğlu, Fenerbahçe'nin en
uzun süre takım kaptanlığını yapan futbolcusu oldu. 2007–2012 yılları arasında
takım kaptanlığını yapan Alexsandro de Souza ise takımın en uzun süre takım
kaptanlığını yapan yabancı futbolcusu oldu. 2012-13 ile 2014-15 sezonu arasında
takımın kaptanlığını Emre Belözoğlu üstlendi. 2015-16 sezonu itibariyle takım
kaptanlığını Volkan Demirel yapmaktadır.

Türk futbolunun önde gelen takımlarından olan Fenerbahçe'nin günümüzde kadar
birçok futbolcusu Millî Takım'da oynama başarısı göstermiştir. Türkiye Millî
Futbol Takımı'nın 1923 yılında Romanya Millî Futbol Takımı ile yaptığı ve 2-2
berabere kaldığı tarihindeki ilk maçında, millî takımın 2 golünü de Fenerbahçeli
futbolcu Zeki Rıza Sporel attı. Fenerbahçe'ye transfer olan ilk yabancı futbolcu
1908–1909 yıllarında takımın formasını giyen İngiliz futbolcu Horace Armitage
olmuştur. 1964 yılında Lefter Küçükandonyadis için jübile düzenlenerek, Türk
futbol tarihinde ilk kez bir futbolcu için jübile yapıldı. Fenerbahçe'de en çok
forma giyen futbolcu 570 maçla Müjdat Yetkiner olurken, en çok forma giyen
yabancı futbolcu ise 341 maçla Alexsandro de Souza oldu.

Fenerbahçe A2 Takımı, Fenerbahçe Spor Kulübü'nün A2 Ligi'nde bulunan futbol
takımıdır. İç saha maçlarını Lefter Küçükandonyadis Tesisleri'de bulunan sahada
yapmaktadır.Fenerbahçe A2 Futbol Takımı'nın A2 Ligi'nde 4 şampiyonluğu, B
Takımlar İstanbul Ligi'nde 12 şampiyonluğu, Gençler İstanbul Ligi'nde 18
şampiyonluğu ve bir kez de Olympia Laupheim A Gençler Futbol Turnuvası
şampiyonluğu bulunmaktadır.

Fenerbahçe'nin altyapısından yetişen ve Türkiye Millî Futbol Takımı'nda 10 maç
ve üzerinde forma giyen futbolcular:



https://tr.wikipedia.org/wiki/Jim_Jones

James Warren “Jim” Jones (13 Mayıs 1931 –18 Kasım 1978), Amerikalı bir kült
lideri idi. Jones, Halkın Tapınağı (People’s Temple) adlı kült hareketinin
kurucusu ve lideri olup bu hareket, 1978 Kasım’ında Guyana’nın Jonestown
şehrinde 918 mensubunun ölümüne neden olan toplu intihar eylemiyle, ABD Kongre
üyesi Leo Ryan’ın öldürülmesiyle, Guyana'nın başkenti Georgetown’da başka dört
Tapınak üyesinin öldürülmesiyle tanınmaktadır. Jonestown şehrinde yaklaşık 300
çocuk öldürülmüş, bu çocukların hemen hepsi siyanür zehirlenmesi nedeniyle
hayatını kaybetmiştir. Jim Jones ise başına aldığı kurşun yarasıyla ölmüş olup
ölüm nedeninin intihar olduğu düşünülmektedir.

İndiana’da doğan Jones, Halkın Tapınağı hareketini 1950’lerde başlatmıştır. Daha
sonra 1960’ların ortalarında Tapınağı Kaliforniya’ya taşımış ve 1970’lerin
başında Tapınak merkezinin San Francisco’ya taşınmasıyla birlikte kamuoyunda
kötü şöhret kazanmıştır.

Jim Jones, İndiana’nın Crete bölgesi kırsalında doğmuştur. Babası I. Dünya
Savaşı gazisi olan James Thurman Jones (1887–1951), annesi ise Lynetta Putnam’dı
(1902–1977). İddiaya göre Lynetta bir “kurtarıcı” doğurduğunu inanıyordu.
Jones'un soyu İrlanda ve Galler’e dayanıyordu. Daha sonradan Jones, anne
tarafından soyunun Cherokee’lere dayandığını iddia etmiştir; ancak anne
tarafından kardeş torunu Barbara Shaffer’a göre bunun doğru olma ihtimali
yoktur. Büyük Buhran yıllarında yaşadıkları ekonomik sıkıntılardan dolayı
Jones’un ailesi 1934 yılında İndiana’nın Lynn şehrine taşınmış ve burada
tesisatı olmayan bir barakada yaşamıştır.

Jones çocukluğunda tam bir kitap kurduydu ve İosip Stalin, Karl Marx, Mao
Zedong, Mahatma Gandhi ve Adolf Hitler gibi liderleri dikkatle okumuş, her
birinin güçlü ve zayıf yanlarını öğrenmişti. Bilhassa arkadaş edinmekte
zorlandığı için dine karşı yoğun bir ilgisi olmuştu. Jones’u çocukluğundan
tanıyanlar, sonradan onu “din ve ölümle saplantısı olan….çok garip bir çocuk”
olarak tanımlayacaktı. Bu kimseler, Jones’un evinde küçük hayvanlar için sık sık
cenaze törenleri düzenlediğini ve bir kediyi bıçaklayarak öldürdüğünü iddia
ediyordu.

Hem Jones’un kendisi hem de bir çocukluk arkadaşı, babasının Ku Klux Klan üyesi
bir alkolik olduğunu iddia etmiştir. Ancak Jones, sosyal olarak dışlanmış biri
olması nedeniyle ülkenin siyahilerine sempati duymaya başlamıştır. Sonradan
Jones, ırk konusunda babası ile nasıl zıtlaştığını ve siyahi arkadaşlarından
birinin eve gelmesine izin vermemesinin ardından onunla “çok uzun yıllar”
konuşmadığını anlatmıştır. Anne babasının ayrılmasının ardından Jones, annesiyle
Indiana’nın Richmond kentine taşınmıştır. 1948 Aralık ayında Richmond
Lisesi’nden vaktinden önce ve yüksek başarıyla mezun olmuştur.

Hemşire olarak çalışan Marceline Baldwin ile 12 Haziran 1949’da evlenen Jones,
yine Indiana’daki Bloomington kentine taşındı. Bloomington Indiana
Üniversitesi’nde okuduğu dönemde University, Eleanor Roosevelt’in siyahi
Amerikalıların zor durumuyla ilgili bir konuşmasından çok etkilenmişti. 1951
yılında İndianapolis’e taşınan Jones, burada Butler Üniversitesi’nde ikinci
öğretim okumuş ve lise öğretmenliğini bitirmiştir.

1951 yılında Jones, ABD Komünist Partisi’nin İndianapolis’teki toplantı ve
mitinglerine katılmaya başladı. McCarthy Duruşmaları sırasında maruz kaldığı
tacizler, özellikle de annesiyle birlikte Paul Robeson’a yönelik katıldığı bir
etkinliğin ardından annesinin iş arkadaşlarının önünde FBI tarafından
sorgulanması onu çok sinirlendirmişti. Yine ABD’de açıktan açığa komünist olduğu
bilinen kimselerin toplum dışı ilan edilmesine (özellikle Julius ve Ethel
Rosenberg’in yargılanması) çok kızmıştı. Başka birçok etkenle birlikte bu
kızgınlık, Jones’un hayatında çok kritik bir an olmuş ve kendine şu soruyu
sormuştu: “Kendi Marksistliğimi nasıl gösterebilirim? Kiliseye sızmayı
düşündüm.”

Komünist olduğunu bilen ve Komünist Parti’de de tanışmadığı Metodist bir kilise
yöneticisi kendisine kiliseye katılma izni verdiğinde Jones çok şaşıracaktı.
1952 yılında Jones, Sommerset Southside Metodist Kilisesi’nde öğrenci vaizi
oldu. Ancak anlattığına göre kilise yöneticileri siyahilerin cemaate katılmasına
izin vermeyince bu kiliseden ayrıldı. Bu dönemde Jones, geçimisi sağlamak için
kapı kapı dolaşarak maymun satıyordu. Maymunların çoğunun yolda hastalanması ya
da ölmesi nedeniyle havayoluyla sevkiyatını reddettiğinde, The Indiana Star
gazetesinde birinci sayfa haberi olarak epey dikkat çekmişti. Yine bu dönemde
Jones, Yedinci Gün Vaftiz Kiliselerinden (Seventh Day Baptist Church) birinde
inançla tedavi (faith healing) ayinine şahit olmuştu. Bu ayinin çok sayıda
insanı ve parasını çektiğini görmüş ve bu gibi tedavi seanslarından gelecek
kaynaklarla sosyal hedeflerine ulaşabileceği sonucuna varmıştı. Bu amaçla
İndianapolis’te bir bina kiralayan Jones, buraya Cemaat Birliği (Community
Unity) adını verdi.

11-15 Haziran 1956 tarihlerinde Jones, İndianapolis’te Cadle Tabernacle adlı bir
salonda devasa bir dini toplantı düzenledi. Kalabalıkları çekebilmek için
Jones’un dini bir mesaja ihtiyacı vardı ve inançla tedavi sunan bir evangelist
ve dönemin Oral Roberts kadar saygı gören bir din yazarı olan Papaz William M.
Branham ile beraber aynı kürsüden seslenmeyi öngördü. Toplantının ardından Jones
artık kendi kilisesini kurabilirdi. İlk olarak Kurtuluşun Kanatları (Wings of
Deliverance) adıyla kurulan kilise, birkaç defa ad değiştirdikten sonra “Halkın
Tapınağı Pentakostal Hıristiyan Kilisesi” (Peoples Temple Christian Church Full
Gospel) adını alacaktı.

Halkın Tapınağı ilk başta kısmen ırklar arası bir hareket, kısmen de bir sosyal
hizmet ağı olarak ortaya çıkmıştı. 1960 yılında düşkünler için çorba dağıtmaya
başlayan Tapınak, sonraları sosyal yardım programlarını genişletmiştir. Yine bu
dönemde Tapınak, İsa’nın Havarileri (Disciples of Christ) tarikatınca kabul
görmüştür. Bu dönemde Jones, vaiz unvanını almış ve Butler Üniversitesi’nden
mezun olmuştur. Aynı sene Jones ailesi bir huzurevi açmış ve Tapınağın
faaliyetlerine destek olmak üzere Marceline’in anne-babası da (Walter ve
Charlotte Baldwin) Richmond’dan İndianapolis’e gelmiştir.

Üyelerinin Stalin’in bazı politikalarını eleştirmesinin ardından Jones, ABD
Komünist Partisi’yle de ayrı düşmüştür.

1960 yılında İndianapolis’in Demokrat Partili belediye başkanı Charles Boswell,
Jim Jones’u İnsan Hakları Komisyonu başkanı olarak görevlendirdi. Jones,
Boswell’in çok fazla göz önünde olmama tavsiyesini dinlemeyerek, görüşlerini
dillendirebilmek için yerel radyo ve televizyon programlarını değerlendirmeye
başladı. Belediye başkanı ve diğer görevliler kamuya yönelik faaliyetlerini
azaltmasını istediğinde Jones, buna direndi: NAACP and Şehir Birliği’nin (Urban
League) düzenlediği toplantıda, “Halkımı rahat bırakın!” sözleriyle
dinleyicilere daha militan olmalarını söylediğinde ise katılımcılar tarafından
coşkuyla alkışlandı.

Bu dönemde Jones; kiliseler, telefon şirketi, emniyet müdürlüğü, tiyatro,
lunapark ve Metodist Hastanede entegrasyon çalışmalarına da yardımcı oluyordu.
İki siyahi ailenin kapısına gamalı haç çizilmesinin ardından Jones, bu mahalleye
giderek siyahi halkı yatıştırmış ve beyazların ayrılmasını engellemek için beyaz
ailelere taşınmamalarını tavsiye etmişti. Siyahi müşterilere hizmet vermeyi
reddeden restoranları hedef gösteriyor ve Amerikalı Nazi liderlerine mektuplar
yazıp verdikleri cevapları medyaya sızdırıyordu. 1961 yılında yakalandığı ülser
nedeniyle bir hafta kaldığı hastanenin siyahi doktoru kendisin yanlışlıkla
siyahiler koğuşuna yatırdığında Jones, beyazların koğuşuna geçmeyi reddetmiş ve
siyahi hastaların yataklarını yapmaya ve lazımlıklarını boşaltmaya başlamıştı.
Jones’un giriştiği eylemlerden kaynaklanan siyasi sonuçlar, hastane
yetkililerinin koğuşları ayırmasına neden olmuştu.

Entegrasyon yanlısı görüşlerinden dolayı Jones, İndiana’da ciddi eleştirilere
maruz kalmıştı. Beyazlara ait iş yerleri ve bölgedeki beyazlar onu
eleştiriyordu. Tapınağın kapısına bir gamalı haç çizilmiş, Tapınaktaki bir kömür
yığınına bir dinamit bırakılmış ve bir tehdit telefonunun ardından Jones’un
evine ölü bir kedi atılmıştı. Bunun gibi başka bazı olaylar da yaşanmış olmakla
birlikte bazı kimseler, bunların en azından bazılarında bizzat Jones’un rol
oynamış olabileceğini düşünmektedir.

Jim ve Marceline Jones, ırken beyaz olmayan çok sayıda çocuğu evlat edinmişti.
Jim Jones ailesine “gökkuşağı ailesi” adını veriyor ve onlarla ilgili şöyle
diyordu: “Entegrasyon artık benim için çok daha şahsi bir mesele. Bu artık
oğlumun geleceği meselesi.” Jones ayrıca Tapınak mensuplarının da tamamını
“gökkuşağı ailesi” üyesi olarak adlandırıyordu.

Jones çifti, Kore-Amerika kökenli üç çocuğu evlat edinmişti: Lew, Suzanne ve
Stephanie. Jones, savaştan harap olmuş Kore’den yetimleri evlat edinmeleri
konusunda Tapınak mensuplarını teşvik ediyordu. Jones, Kim İl-Sung’un 1950’deki
Güney Kore işgaline karşı ABD’nin tavrını uzun süredir eleştiriyordu: Bu savaşa
“özgürlük savaşı” adını veriyor ve “güneyin, kuzeydeki sosyalizmin alt ettiği
şeylerin canlı bir örneği olduğunu” söylüyordu. 1954 yılında Jones ve eşi,
kısmen Kızılderili soyundan gelen Agnes Jones’u da evlat edindi. Evlat
edinildiği zaman Agnes 11 yaşındaydı. 1959 yılı Haziran ayında Jones çiftinin
tek biyolojik çocuğu olan Stephan Gandhi Jones dünyaya geldi.

İki yıl sonra, 1961 yılında Jones ailesi, İndiana’da siyahi bir çocuğu (James
Warren Jones, Jr.) evlat edinen ilk aile oldu. Jones çifti Tim adında beyaz bir
çocuğu da evlat edindi. Öz annesi Halkın Tapınağı mensubu olan Tim Jones’un esas
adı, Timothy Glen Tupper idi.

1961 yılında Tapınakta nükleer kıyametle ilgili yaptığı bir konuşmanın ve 1962
yılında Esquire dergisindeki bir makalede Brezilya’nın Belo Horizonte kentini
nükleer bir savaşta güvenli yer olarak gösterilmesinin ardından Jones, Tapınak
için yeni bir yer bulma düşüncesiyle ailesi ile birlikte buraya gitti. Brezilya
yolunda Jones, o sırada İngiliz sömürgesi olan Guyana’ya ilk seyahatini yaptı.

Belo Horizonte’ye vardıklarında Jones ailesi, üç odalı mütevazı bir ev kiraladı.
Her ne kadar dil meselesi bir engel olarak kalsa da Jones burada yerel ekonomi
ve farklı ırklardan azınlıkların mesajlarını anlayıp anlayamayacağı üzerinde
çalıştı. Jones kendisini yabancı bir ülkede komünist olarak lanse etmemeye
dikkat ediyor ve Castro veya Marx’tan ziyade havari tarzı bir komün hayat
tarzından bahsediyordu. En sonunda buradaki maddi kaynakların yetersizliği
nedeniyle Jones ailesi 1963 yılı ortasında Rio de Janeiro’ya taşınmak zorunda
kaldı. Burada Rio’nun gecekondu mahallelerinde fakirlerle birlikte çalıştılar.
Burada bir üniversitede yarı zamanlı olarak İngilizce dersleri de veren Jones,
ayrıca Brezilya'nın senkretik dinlerini de keşfetme imkânı buldu.

Bu sırada Jones, İndiana’daki insan hakları mücadelesini geride bırakmanın
suçluluğunu sürekli hissediyor ve orada kurmaya çalıştığı şeyi kaybetmenin
korkusunu yaşıyordu. İndiana’da beraber çalıştığı vaizler Tapınağın o yokken
biteceğini söyleyince, Jones geri dönmeye karar verdi.

1963 yılı Aralık ayında Brezilya’dan geri döndüğünde Jones, İndiana’daki
cemaatine 15 Temmuz 1967’de dünyanın nükleer bir savaşla yok olacağını, ardından
sosyalist bir cennetin doğacağını ve güvenlikleri için Tapınağın Kuzey
Kaliforniya’ya taşınması gerektiğini söyledi. Böylelikle Tapınak, faaliyetlerini
Kaliforniya’nın Ukiah şehri yakınlarında Redwood Vadisi’ne nakletmeye başladı.
Burada kendi ibadethanesi, hatta bir havuzu olan Tapınağa, Hoosier Kilisesi
mensubu 140 kişi katılmış ve hareketin üye sayısı 1969 yılında 300’e ulaşmıştı.
Din çalışmaları uzmanı Catherine Wessinger’a göre, sosyal incilin erdemlerinden
bahseden Jones, 1960’ların sonlarından önce asıl incilinin komünizm olduğunu
gizlemeyi tercih etmiştir. 1960’ların sonuna gelindiğinde ise Jones, Tapınaktaki
vaazlarında “Apostolik Sosyalizm” konseptini kısmen de olsa açıklamaya başladı.
Yine Jones, “din afyonuyla uyuşmuş kimselerin aydınlanma (sosyalizm) ile
tanışması gerektiğini” söylüyordu. Jones bu fikirleri çoğu kez karıştırıyordu.
Bunun örneği, şu sözleri söylediği vaazıdır: “Kapitalist Amerika’da, ırkçı
Amerika’da, faşist Amerika’da doğduysanız, günahkâr doğmuşsunuz demektir. Ama
sosyalizmde doğduysanız günahkâr doğmamışsınızdır."

1971 yılına gelindiğinde Halkın Tapınağı, eyalet genelinde yeni üye toplamak
için otobüs turlarına ve ülke çapındaki dinî radyo istasyonlarından yayınlara
başladı. Artık hareket, aynı zamanda siyasi gücünü de kullanıyordu. 1972’de Los
Angeles ve San Francisco’da bir cemaat oluştu. Otobüsler dolusu Halkın Tapınağı
mensubu ülkeyi dolaşıyor ve yeni müritleri bünyesine katmaya çalışıyordu. 1973
yılına gelindiğinde, ayrılan 8 üyeye rağmen toplam üye sayısı 2.570’e ulaşmıştı.

1970’lerin ilk yıllarında Jones, artık “havâî bir din” diyerek geleneksel
Hıristiyanlıkla alay etmeye başlamıştı. İncil’i kadınlara ve beyaz olmayanlara
zulmetmek için kullanılan bir araç olarak görerek reddediyor ve tanrılığı falan
olmayan “Gök Tanrısı”nı açıkça eleştiriyordu. Kral James İncili’ni (King James
Bible) eleştirmek üzere “The Letter Killeth” (Harf Öldürür) adlı bir kitapçık
yazmıştı. Ayrıca kendisinin Mahatma Gandhi, Father Divine, İsa, Gotama Buda ve
Vladimir Lenin’in reenkarnasyonu olduğunu söylemeye başlamıştı. Eski Tapınak
üyesi Hue Fortson Jr., Jones’un söylediği şu sözleri aktarmaktadır: “İnanmanız
gereken, görebildiğiniz şeydir... Beni dostunuz olarak görürseniz dostunuz
olurum. Babası olmayanlar beni babası olarak görürseniz babanız olurum... Beni
kurtarıcınız olarak görürseniz kurtarıcınız olurum. Beni Tanrınız olarak
görürseniz Tanrınız olurum.”

1976 yılında John Maher ile yaptığı bir telefon görüşmesinde Jones, önce
agnostik, sonra ateist olduğunu söylemiştir. Amerikan Gelir İdaresi’nin (IRS)
dini vergi muafiyetini soruşturduğuna dair Tapınak mensuplarının korkularına
rağmen, sonradan 1977 yılında New York Times gazetesine verdiği bir röportajda
Marceline Jones, Jones’un ABD’de din yoluyla insanları harekete geçirerek
Marksizm’i yaymaya çalıştığını ve ilham kaynağı olarak Mao Zedong’u gördüğünü
anlatmıştır. Marceline Jones şöyle demişti: “Jim, insanları din afyonundan
kurtarmak için dini kullanıyor”, ve İncili masaya çarparak “Bu kâğıttan putu yok
etmeliyim!” diye haykırıyordu.” Başka bir vaazında Jones şöyle diyordu: “Önce
kendi kendinize yardım etmeniz lazım, yoksa yardım falan gelmeyecek! Mutluluk
için tek bir umut var: O da sizin içinizde! Yukarıdan kimsenin geleceği yok!
Yukarıda cennet falan yok! Cenneti burada kurmamız lazım!”

Kaliforniya’ya taşınmasını takip eden beş yıl zarfında Tapınak, çok hızlı bir
büyüme yaşayarak San Fernando, San Francisco ve Los Angeles gibi şehirlerde
şubeler kurdu. 1970’lerin başına gelindiğinde Jones, Ukiah’ta büyüme
imkânlarının sınırlı olması nedeniyle büyük şehirlere odaklanmaya başlamıştı. En
sonunda Tapınak merkezini, o sırada önemli protest hareketlerin merkezi olan San
Franscisco’ya taşıdı. Taşınma ile birlikte Jones ve Tapınak, San Francisco
siyasetinde etkili hale geldi. Bu etki, George Moscone’un 1975 yılında belediye
başkanlığı seçimini kazanmasında Tapınağın oynadığı önemli rol ile zirveye
ulaşacaktı. Bunun ardından Moscone, Jones’u San Francisco Toplu Konut
İdaresi’nin başkanı olarak görevlendirdi.

Birçok kült liderinden farklı olarak Jones, yerel ve ulusal düzeyde kamuoyu
desteği elde etmeyi başarmış; birçok önemli siyasetçi ile de irtibat kurmuştur.
Örneğin Jones ve Moscone, 1976 seçimleri öncesinde yürüttüğü kampanya sırasında
başkan yardımcısı adayı Walter Mondale ile özel olarak görüşmüş; bu görüşme
sonrasında Mondale, kamuoyu açıklamasında Tapınaktan övgüyle söz etmişti. First
Lady Rosalynn Carter da Jones ile birçok defa görüşmüş, Küba hakkında kendisiyle
yazışmış ve Demokrat Parti’nin San Francisco Merkezi’nin açılışında kendisiyle
konuşmuş; bu açılış töreninde Jones, Bayan Carter’dan daha fazla alkış
almıştı.Kaynak hatası: <ref> etiketi için </ref> kapanışı eksik (Bkz: Kaynak
gösterme)

1975 yılında Jones, Religion in American Life adlı derginin sıralamasına göre
ülkenin en seçkin 100 din adamı arasına girmiş; 1976 yılında da Los Angeles
Herald gazetesinin “Yılın Yardımseveri” ödülüne layık görülmüştü.

1977 Eylül’ünde Kaliforniya Meclis Üyesi Willie Brown, Vali Jerry Brown ve Vali
Yardımcısı Mervyn Dymally’nin de katıldığı ve Jones adına verilen akşam
yemeğinde Jones’u bizzat takdim eden kişi olmuştur. Bu yemekte Brown, Jones’u şu
sözlerle lanse etmiştir: “Her gün sabahın erken saatlerinde aynaya baktığınızda
karşınızda görmeniz gereken kişi... Martin Luther King, Angela Davis, Albert
Einstein ve Başkan Mao’yu şahsında bir araya getiren biri”. Siyasi mitinglerde
Tapınakta konuşan Harvey Milk, Tapınağa yaptığı bir ziyaretin ardından Jones’a
şöyle yazmıştı: “Muhterem Jim, bugün ulaştığım o zirveden aşağı inmem çok zaman
sürdü. Bu gün çok değerli bir şey buldum. Bir mücadeleye harcanan tüm o saatleri
ve enerjiyi telafi eden bir varoluş hissini gördüm. Benim bulmamı istediğin şeyi
buldum. Geri döneceğim, zira seni asla bırakamam.”

San Francisco’daki dairesinde Jones, tartışmalarda bulunmak üzere Angela Davis
gibi kentin radikal siyasi şahsiyetlerini ağırlıyordu. San Francisco
Sun-Reporter gazetesi matbaası sahibi olan, arkadaşı Carlton Goodlett’e, Çin
Halk Cumhuriyeti ve Sovyetler Birliği gibi sosyalist ülkelere gidemediğinden
duyduğu üzüntüyü anlatıyor ve Sovyetler Birliği’nin Mandıra İdaresi Başkanı
olabileceğini söylüyordu. Nation of Islam (İslam Milleti) hareketi ile
eleştiriler neticesinde artan gerginliklerin ardından arayı düzeltmek üzere
Jones, Los Angeles Kongre Merkezi’nde düzenlenen ve en yakın siyasi dostlarından
birçoğunun katıldığı devasa bir mitingde konuşma yaptı.

Jones San Francisco Chronicle ve başka medya organlarındaki en önemli köşe
yazarları ile medya ittifakı geliştirirken, diğer yandan San Francisco’ya
taşınması medyanın kendisini mercek altına almasına neden olmuştu. Jones’un
karanlık işleri hakkında yazdığı bir makaleyi yayınlatamayan Chronicle muhabiri
Marshall Kilduff, yazısını New West adlı dergide çıkarabilmişti. Kilduff’un New
West’te yayınlanacak makalesinin içeriğini öğrendiklerinde Jones ve birkaç yüz
Tapınak mensubu, 1977 yazında aniden Tapınağın Guyana’daki yerleşkesine taşınma
kararı aldı. Bu makale eski Tapınak mensuplarının, “fiziksel, duygusal ve cinsel
olarak suiistimale uğradıklarına” dair iddialarını içeriyordu. Jones, bu yeni
yerleşime, kendi adına izafetle “Jonestown” adını verdi.

New West dergisindeki makalenin yayınlanmasından birkaç sene önce, 1973 yılı
Ekim ayında Tapınağın yönetim kurulu, oylamayla Güney Amerika’da bulunan
Guyana’da bir şube kurulmasına karar vermiş ve Jones, resmî adı “Halkın Tapınağı
Tarım Projesi” (Peoples Temple Agricultural Project) olan Jonestown’un inşasına
başlamıştı. Aynı yılın Aralık ayında ilk planlar uygulamaya konuldu. Diğer
yandan Ukiah’taki kilise ise çitler, silahlı korumalar ve projektörlerle gitgide
bir askeri tesise benzemeye başlamıştı.

Jonestown, hem “sosyalizm cennetini” yaratmanın, hem de San Francisco’daki
medyanın gözünden uzak bir “sığınak” oluşturmanın yolu olarak lanse edilmişti.
Model bir komünist cemaat olarak Jonestown kentini kurma iddiasında olan Jones,
şöyle diyordu: “Sanırım bizler oradaki en saf komünistleriz.” Bu bakımdan
Sovyetler Birliği, Küba, Kuzey Kore ve diğer komünist devletlerin kısıtlayıcı
göç politikalarına benzer şekilde Jones, mensupların Jonestown’dan ayrılmalarına
izin vermemiştir.

Din çalışmaları uzmanı Mary McCormick Maaga’ya göre, bu izole komüne
taşınmasının ardından Jones’un otoritesi zayıflamıştır. Zira yeni üye kazanmak
için kendisine ihtiyaç duyulmuyor ve uyuşturucu bağımlısı olduğunu alt düzey
kült mensuplarından gizleyemiyordu. Jonestown’a gitmesinden önce ortalıkta
dolanan iddialara rağmen Jones, siyah ve beyazları bir araya getiren ve
ezilenlere yardım eden bir kilise kurmuş olması nedeniyle bazı kimselerce hâlâ
saygı görüyordu: Jonestown sakinlerinin yüzde 68’i siyahi idi. Jones, “Dönüşüm”
(Translation) adını verdiği inancına Jonestown’da kapılmıştı: Buna göre kendisi
ve takipçileri hep beraber ölerek başka bir gezegene geçecek ve mutluluk içinde
yaşayacaklardı.

Jim Jones, John Victor Stoen adlı çocuğun biyolojik babası olduğunu iddia etse
de, doğum kaydına göre çocuğun anne-babası Grace ve Timothy Stoen olarak
görünüyordu. Tapınağın birçok defa öne sürdüğü iddiaya göre, 1971 yılında
Grace’in topluluktan ayrılmasına engel olmak amacıyla Tim Stoen, Jones’tan
eşiyle yatmasını istemiş; bu yüzden çocuğun babası olmuştu.

1976 yılında Tapınaktan kaçan Grace Stoen, 1977’de Tim’e karşı boşanma davası
açacaktı. Grace ile yaşanabilecek bir velayet davasında çocuğu kaybetme
ihtimaline karşı Jones, 1977 Şubat’ında Tim’e John’u Guyana’ya götürme emri
verdi. Tim Stoen’un da Haziran 1977’de kaçmasının ardından Tapınak, John Stoen’u
Jonestown’da alıkoydu. John’un velayeti meselesi, Tapınak ile Concerned
Relatives (Kaygılı Akrabalar) arasındaki çeşitli mücadelelerin temel konusu
olmuştu – Kaygılı Akrabalar adlı grup, Tapınaktan kaçan kimseler olup Jones’u ve
suiistimal örgütünü suçlamak üzere bir medya kampanyası başlatmıştı.

Yine Jim Jones, başka bir Tapınak mensubu Carolyn Louise Moore Layton’dan da Jim
Jon (Kimo) adlı bir erkek çocuk sahibi olmuştur.

ABD’den ayrılmasının ardından Jones’un siyasi ittifaklarının büyük kısmı bozulsa
da, bir kısmı hâlâ devam ediyordu. Destek amacıyla Willie Brown, Halkın
Tapınağı’nda düzenlenen ve Harvey Milk ile o sırada meclis üyesi olan Art
Agnos’un da katıldığı bir toplantıda örgütün düşmanları aleyhinde bir konuşma
yaptı. 19 Şubat 1978’de Milk, Başkan Jimmy Carter’a yazdığı mektupta, “son
derece karakterli bir adam” sözleriyle Jones’u savunuyor ve Tapınaktan kaçan
kimselerin “küstahça yalanlarla Muhterem Jones’un saygınlığına halel getirmeye
çalıştığını” iddia ediyordu. Moscone’un makamı da bir basın bildirisi
yayınlayarak Jones’un herhangi bir yasayı ihlal etmediğini bildirmişti.

1977 sonbaharında Tim Stoen ve Tapınaktan kaçıp akrabaları Jonestown’da kalan
diğer kimseler, Concerned Relatives (Kaygılı Akrabalar) adlı bir grup kurmuştu.
Ocak 1978’de Stoen, Dışişleri Bakanlığı yetkilileri ve Kongre üyeleri ile
görüşmek üzere Washington’a gitmiş; Kongre’ye hitaben Jones ve Tapınak
hakkındaki şikâyetlerini detaylandıran bir “rapor” yazmıştır. Stoen’un
girişimleri, Kaliforniyalı Kongre üyesi Leo Ryan’ın ilgisini uyandırmış ve
ardından Ryan, Stoen adına Guyana Başbakanı Forbes Burnham’a hitaben bir mektup
yazmıştır.

11 Nisan 1978’de Kaygılı Akrabalar, hazırlamış oldukları mektupları ve yeminli
yazılı ifadeleri de içeren, “Muht. James Warren Jones’un İnsan Hakları İhlalleri
hakkında Suçlamalar” adlı doküman paketini Halkın Tapınağı’na, basın
mensuplarına ve Kongre üyelerine dağıtmıştır. Tapınaktan kaçan eski bir üye olan
Deborah Layton, Halkın Tapınağı’nın işlediği iddia edilen suçları ve
Jonestown’daki yetersiz yaşam şartlarını detaylandıran kendi yeminli ifadesini
de 1978 Haziran’ında gruba sunmuştur.

Gittikçe artan tahkikat karşısında Jones, John Kennedy suikastına dair komplo
teorileriyle tanınan Mark Lane ve Donald Freed’i 1978 yazında görevlendirerek,
istihbarat kurumlarının Halkın Tapınağına karşı “büyük bir komplo” kurduğu
iddiasını dillendirmede kendilerinden yardım istedi. Önce ülkeden kaçan, ancak
itibarının iadesini sağladıktan sonra ABD’ye geri dönen eski bir Kara Panter
üyesine gönderme yapan Jones, Lane’e, “kendi davasından bir Eldridge Cleaver
çıkarmak” istediğini söylemişti.

1978 Kasım’ında Leo Ryan’ın başkanlığındaki bir tahkikat heyeti, iddia edilen
insan hakları ihlallerini soruşturmak için Jonestown’a gitti. Heyette Tapınak
mensuplarının akrabaları, NBC kameraman ekibi ve çeşitli gazete muhabirleri de
bulunuyordu. Heyet 15 Kasım’da Guyana’nın başkenti Georgetown’a geldi. İki gün
sonra uçakla Port Kaituma’ya geçip oradan da damperli bir kamyona binerek
Jonestown yerleşkesine geçtiler. O akşam Jones, Jonestown’daki ana binada Ryan
heyeti adına bir ziyafet düzenledi.

Tapınak mensubu Don Sly’nin Ryan’a bıçakla saldırmasının ardından 18 Kasım günü
öğleden sonra heyet alelacele Jonestown’dan ayrıldı. Başarısız olmasına rağmen
saldırı, ziyaretin aniden sona ermesine neden oldu. Kongre üyesi Ryan ve
yanındakiler, ayrılmak isteyen on beş Tapınak mensubunu yanlarında götürmeyi
başardı. Bu sırada Jones, bu kimselerin gitmesini engellemek için herhangi bir
girişimde bulunmadı.

Ryan heyeti üyeleri uçuş pistindeki iki uçağa bindiği sırada, Jones’un “Kızıl
Tugay”ına mensup silahlı muhafızlar bir traktör römorku ile oraya gelerek heyete
ateş etmeye başladı. Muhafızlar Kongre üyesi Ryan’ı ve başka dört kişiyi, Guyana
Havayolları’na ait Twin Otter model uçağın yakınında öldürdü. Bu sırada kültten
kaçanlardan biri olduğu sanılan Larry Layton, silahını çekerek Cessna model
küçük uçağa binmiş olan bir grup heyet üyesine ateş etmeye başladı. NBC
kameramanlarından biri, Otter model uçağa yapılan saldırının ilk birkaç
saniyesini kaydetmeyi başarmıştır. Havaalanı pistinde öldürülen beş kişi
şunlardı: Kongre üyesi Ryan; NBC muhabiri Don Harris, NBC kameramanı Bob Brown,
San Francisco Examiner fotoğrafçısı Greg Robinson ve Tapınak mensubu Patricia
Parks. Daha sonradan Kongre üyesi olan ve o sırada Ryan’a bağlı çalışan Jackie
Speier, ABD’nin Georgetown Büyükelçiliği Müsteşarı Richard Dwyer, NBC yapımcısı
Bob Flick, NBC ses mühendisi Steve Sung, San Francisco Examiner muhabiri Tim
Reiterman, San Francisco Chronicle muhabiri Ron Javers, Washington Post muhabiri
Charles Krause ve Tapınaktan kaçan birkaç eski mensup ise saldırıdan sağ
kurtulmayı başarmıştı.

Aynı günün ilerleyen saatlerinde, 304’ü çocuk olmak üzere Jonestown
sakinlerinden 909’u, siyanür zehirlenmesinden hayatını kaybetti. Ölümlerin çoğu
yerleşkenin ana binasında ve çevresinde gerçekleşmişti. Bu olay, 11 Eylül 2001
tarihindeki terör saldırılarına kadar kasıtlı bir eylemde en çok Amerikalı
sivilin kaybedildiği olay olmuştur. Tüm dünyayı ayağa kaldıran, bu eşine
rastlanması zor olay, modern çağın en büyük toplu intihar eylemi olmuş ve
Jonestown katliamı olarak tarihe geçmiştir. Daha sonradan FBI, intihar eylemi
devam ederken yapılan 45 dakikalık bir ses kaydı bulmuştur.

Bu ses kaydında Jones, olası bir çıkış için birkaç aydır görüştükleri Sovyetler
Birliği’nin, havaalanındaki cinayetlerin ardından kendilerini kabul etmeyeceğini
Tapınak mensuplarına anlatıyordu. Jones’un öne sürdüğü intihar etme nedeni,
Tapınağa karşı komplo düzenlediği iddia edilen istihbarat örgütlerine dair
anlattığı komplo teorileriyle tutarlıydı: “Buraya gelip üzerimize paraşütle
inecekler”, “masum bebeklerimizi vuracaklar” ve “çocuklarımıza işkence
edecekler, buradaki insanların bazılarına işkence edecekler, yaşlılarımıza
işkence edecekler”di. Yakaladıkları çocukları faşist yapacaklarını söyleyen
Jones’un daha önce dediklerini aynen tekrarlayan bir Tapınak üyesinin
sözleriyle: “Ele geçirdiklerinin öylece büyümesine izin verecek ve onları
aptallaştıracaklar”.

Bu düşünce tarzına göre hareket eden Jones ve birkaç Tapınak mensubu, grubun
üzüm aromalı ve siyanür katkılı Flavor Aid içeceği içerek bir “devrimci intihar
eylemi” düzenlemesi gerektiğini söylemişti. Tapınakla ilgili daha sonradan
çekilen filmlerin açılış sahnesinde Jones, büyük miktarda Kool-Aid içeceği
bulunan bir deponun kapağını açmaktadır. Ancak olay yerinde bulunan boş Flavor
Aid paketleri, bunun solüsyonu sedatif bir maddeyle karıştırmak için kullanılmış
olduğunu ortaya koymaktadır. Tapınak mensuplarından Christine Miller, ses
kaydının başlarında bu görüşe karşı çıkmaktadır. Tapınak mensupları ağlamaya
başladığında Jones şöyle demektedir: “Şu histerikleri durdurun. Sosyalist veya
komünist olanlar bu şekilde ölmez. Böyle ölüme gidilmez. Şerefimizle ölmeliyiz.”
Jones sözlerine şöyle devam eder: “Ölmekten korkmayın. Ölüm yalnızca başka bir
uçağa atlamak gibi bir şeydir ve dostumuzdur”. Ses kaydının sonunda Jones
sözlerine şöyle son verir: “Bizler intihar etmedik. Bizler, acımasız bir
dünyanın şartlarını protesto etmek için devrimci bir intihar eylemi
gerçekleştirdik.”

Kaçmayı başaran Tapınak mensuplarına göre içecek önce çocuklara verilmiş ve
ailelere yere topluca uzanmaları söylenmiştir. Toplu intihar eylemi, düzenli
olarak yapılan ve “Beyaz Geceler” adı verilen tatbikatlarda daha önceden ele
alınmıştı. Daha önceki Beyaz Gecelerden en az birinde kült mensuplarına bir
içecek içirilmiş ve Jones bunun zehirli olduğunu yalanını söylemiştir.

Jim Jones, bir şezlongda oturur halde kafasından vurulmuş olarak ölü olarak
bulunmuş ve Guyanalı adli tabip Cyrill Mootoo, bunun kendi kendini vurma
eyleminin etkileri ile uyumlu olduğunu söylemiştir. Ancak Jones’un oğlu Stephan,
babasının başka birisine kendisini vurma talimatı vermiş olabileceğini öne
sürmektedir. Jones’a yapılan otopsi, fizyolojik direnci olmayan insanlar için
ölümcül olabilen barbitürat pentobarbitalin vücudunda varlığını ortaya
koymuştur.

Faciadan sonra Jim Jones’un cesedi yakılarak külleri Atlantik Okyanusu’na
serpildi. Eşi Marceline’in naaşı ise Richmond’daki Earlham Mezarlığı’na
gönderildi ve cenaze töreni 8 Ocak 1979’da gerçekleşti. Agnes ve Lew Eric’in
külleri de yanına gömüldü. Torunları ise diğer Jonestown çocuklarıyla birlikte
San Francisco'daki bir toplu mezara gömülmüştür.

13 Aralık 1973 tarihinde Jones, Los Angeles’taki MacArthur Parkı yakınlarındaki
bir sinema salonunun eşcinsel faaliyetlerle bilinen tuvaletinde, bir adamla seks
pazarlığı yaparken yakalanarak suçlamaya maruz kalmıştır. Pazarlık yaptığı adam,
Los Angeles Emniyet Müdürlüğü’nde çalışan bir sivil polisti. Daha sonradan
Jones, müritlerine “tek gerçek heteroseksüel”in kendisi olduğunu söylemişti.
Ancak en az bir hikâyeye göre Jones, kendi cemaatine mensup bir adamı
müritlerinin gözü önünde cinsel olarak suiistimal etmiş ve görünüşe göre bunu,
bu adamın eşcinsel eğilimlerini göstermek için yapmıştır.

Eşcinsel olduğu için medyanın eleştirilerine maruz kalan Jones, sekse aşırı
düşkünlüğüyle tanınıyordu. Jones’un oğlu sonradan basına yaptığı açıklamada,
babasının yoğun amfetamin, marihuana ve LSD deneyimlerinin aile arasında iyi
bilindiğini söylemiştir.

Her ne kadar Tapınak üyeleri arasında evlilik haricinde cinsel ilişkiyi
yasaklamış olsa da Jones, hem erkek hem kadın Tapınak mensuplarıyla çok sayıda
cinsel ilişki yaşamıştır. Ancak kendisi, eşcinsel ilişkiye girmekten nefret
ettiğini iddia etmiş ve bunu yalnızca erkek üyelerin kendi iyiliği için ve güya
kendisiyle onlar arasında sembolik bağ kurabilmek amacıyla yaptığını
söylemiştir.

Jones’un ilham kaynaklarından biri de, çok tartışmalı Uluslararası Barış Misyonu
(International Peace Mission) hareketinin lideri Father Divine olmuştur.

Jim Jones’un eşi Marceline, Jonestown’da ölü olarak bulunmuştur. Kongre üyesi
Ryan’ın ziyaretinin son sabahında Marceline, muhabirlere Jonestown’u
gezdirmişti.

O sırada Georgetown’da Guyana milli takımına karşı Halkın Tapınağı basketbol
takımında oynadıkları için, Stephan Jim Jr. ve Tim Jones toplu intihar eyleminde
yer almamıştı. Jonestown olayları sırasında Stephan ve Tim on dokuz yaşında, Jim
Jones Jr. ise on sekiz yaşındaydı. Tim’in biyolojik ailesi olan ve üç biyolojik
kız kardeşi, biyolojik ağabeyi ve biyolojik annesinden oluşan Tupper’ların hepsi
Jonestown’da hayatını kaybetmiştir. Bu trajediden üç gün önce Stephan Jones,
Ryan’ın ziyareti nedeniyle takımı Jonestown’a geri getirmesi için babasının
gönderdiği emri telsiz yoluyla reddetmişti.

Jonestown olayları sırasında Stephan, Tim ve Jim Jones Jr. Georgetown’daki ABD
Büyükelçiliğine giderek yardım istemeye çalıştı. Ancak Büyükelçiliği koruyan
Guyanalı askerler, Port Kaituma havaalanındaki saldırıyı duydukları için onları
içeri almadı. Ardından Tapınağın Georgetown’daki merkezine giden üç kardeş,
Sharon Amos ve üç çocuğunun cesetleriyle karşılaştı. Guyanalı askerler Jones
kardeşleri beş gün boyunca ev hapsinde tutarak Georgetown’daki ölümler hakkında
onları sorguya çekmiştir. Stephan Jones, Georgetown’daki ölümlerle ilgisi
olmaktan ötürü suçlanmış ve üç ay süresince Guyana’daki bir hapishanede
yatmıştır. Tim Jones ve Halkın Tapınağı basketbol takımının dğer bir üyesi olan
Johnny Cobb’un ise Jonestown’a giderek ölen kimselerin cesetlerini teşhis
etmeleri istenmiştir. ABD’ye dönmesinin ardından daha önceden Tapınağa düşman
olan ablası Suzanne ile yaşayan Jim Jones Jr., birkaç ay boyunca polis
gözetiminde tutulmuştur.

Jonestown’un ilk kurulduğu zamanlarda Stephan, babasının buraya taşınmak ikin
denediği iki girişimden kendini kurtarabilmişti. Üçüncü ve son girişimin
ardından ise Jonestown’a taşınmıştı. Jones, babasının Jonestown’a taşınma
isteğini annesi yüzünden kabul ettiğini iddia etmektedir.

Bugün bir işadamı olan Stephan Jones, evli ve üç kız çocuk sahibidir. History
Channel ve Discovery Channel’da yayınlanan Jonestown: Paradise Lost (Jonestown:
Kaybedilen Cennet) adlı belgeselde rol almıştır. Jones, bu belgeseli
izlemeyeceğini ve babası için hiç üzülmediğini ifade etmiştir. Bundan bir yıl
sonra da Witness to Jonestown (Jonestown Tanıklığı) adlı belgesel için röportaj
vermiş ve Halkın Tapınağında çekilen ve az bulunan bir video hakkında
konuşmuştur. Eşini ve doğmamış çocuğunu kaybeden Jim Jones Jr. ise San
Francisco’ya dönmüştür. Tekrar evlenen Jones’un bu evliliğinden üç oğlu
olmuştur. Oğullarından biri olan Rob Jones, lise yıllarında bir basketbol
yıldızı olmuş; daha sonra San Diego Üniversitesi takımında oynamış; son olarak
da Kaliforniya Saint Mary’s College takımına transfer olmuştur.

Hem Lew Jones hem Agnes Jones, Jonestown’da hayatlarını kaybetmiştir. Öldüğünde
Agnes Jones, otuz beş yaşındaydı. Eşi ve dört çocuğu da Jonestown’da ölmüştür.
Öldüğü sırada yirmi bir yaşında olan Lew Jones ise eşi Terry ve oğlu Chaeoke’nin
yanında can vermiştir. Stephanie Jones ise beş yaşındayken bir otomobil
kazasında hayatını kaybetmişti.

Suzanne Jones ise Mike Cartmell ile evlenmiş ve her ikisi Tapınağa düşman
olmuştur. Dolayısıyla 18 Kasım 1978’de Jonestown’da değillerdi. Tapınağı terk
etme kararının ardından Jim Jones, Suzanne’dan “benim lanet olasıca, işe yaramaz
kızım” diye bahsetmiş ve ona güvenilmemesi gerektiğini söylemiştir. Ölümünden
sonra bulunan imzalı bir notta Marceline Jones, Jones ailesinin servetinin
Sovyetler Birliği Komünist Partisi’ne verilmesi istiyor ve şöyle diyordu: “Bu
servetin bir kısmının dahi üvey kızım Suzanne Jones Cartmell’in eline
geçmemesini hassaten istirham ediyorum.” Cartmell’in iki çocuğu olmuş ve Kasım
2006’da kolon kanserinden hayatını kaybetmiştir.

Tapınağın “ölüm ses kaydında” John Stoen’un babası Tim Stoen’dan özel olarak
bahsedilmekte ve öldürülmesi imkânı hakkında konuşulmaktadır. Yine bu ses
kaydında John Stoen’i “devrimci intihar eylemi”ne katılanlar arasına dâhil
edilip edilmemesi gerektiği konusunda bir tartışma vardır. John Stoen,
Jonestown’da Jim Jones’un kulübesinde zehirlenmiş halde bulunmuştur.

Jim Jon (Kimo) ve annesi Carolyn Louise Moore Layton ise Jonestown olayları
sırasında hayatını kaybetmiştir.

İngiliz yazar Richard Dawkins’in 2003 yılında yayımlanan Bir Şeytan’ın Papazı (A
Devil’s Chaplain) adlı eserinde Jim Jones şu sözlerle anlatılmaktadır:

“Peder Jones müritlerini bir araya toplamış ve onlara artık cennete doğru yola
çıkmanın zamanı geldiğini bildirmiş. ‘Başka bir yerde,’ diye söz verdi
‘buluşacağız.’ Kelimeler kampın hoparlörlerinden dökülmeye devam ediyordu.
‘Ölümde büyük bir şeref var. Bu ölecek olan herkes için büyük bir gösteri.’

Jones’in mezhebi içinde ilk günlerde ‘seks yapmasına izin verilen tek insanın
kendisinin olduğunu bildirdiği (muhtemelen partnerlerine de izin verilmişti)’
eğitimli sosyobiyologların dikkatinden kaçmamıştı. Jones’un ilişkilerini bir
sekreter düzenleyecekti. Telefon açıp ‘Peder bunu yapmaktan nefret ediyor fakat
bunu yapmak için çok zorlanıyor, siz lütfedip…’ diyecekti. Kurbanları sadece
kadınlar değildi. Jones’un tarikatının hala San Francisco’da olduğu günlerde, 17
yaşındaki bir erkek müridi bu kirli hafta sonlarında, Papaz olduğu için Jones’a
indirim yapılan bir otel odasına nasıl götürüldüğünü anlattı. Otel odası Jim
Jones ve oğlu için kiralanıyordu. Aynı çocuk şöyle anlatıyor:

Gerçekten de ona karşı saygı, korku ve şaşkınlık hisleri taşıyordum. Bir babadan
öteydi. Anne ve babamı onun için öldürebilirdim.

Muhterem Jim Jones hakkında dikkat çekici olan şey kendi kendine hizmet ettiren
davranışından çok müritlerinin insanüstü ahmaklıklarıydı. Böylesi olağanüstü
ahmaklıklar göz önüne alındığında, herhangi birisinin insan zihinlerinin zararlı
enfeksiyonlar için tam kıvamında olduğuna kim şüphe edebilir?”

Frank Zappa ve Pierre Boulez’in Boulez Conducts Zappa: The Perfect Stranger adlı
CD’sindeki “Jonestown” adlı şarkı, bu katliamla ilgili akıllarda kalan
enstrümantal bir bestedir. Ayrıca Amerikalı Heavy Metal grubu Manowar'ın
Guyana-Cult of the Damned şarkısı Jonestown katliamını konu almktadır.



https://tr.wikipedia.org/wiki/%C3%87ek_Cumhuriyeti

Çekya (Çekçe: Česko) ya da resmî adıyla Çek Cumhuriyeti (Çekçe: Česká republika
( dinle)), Orta Avrupa'da bir ülkedir. Kuzeyinde Polonya, batı ve kuzeybatısında
Almanya, güneyinde Avusturya ve doğusunda Slovakya ile komşudur.

Tarihî Prag kenti, ülkenin başkenti ve en büyük kenti olmasının yanı sıra, çok
ilgi çeken bir turizm merkezidir. Ülke, Bohemya ve Moravya bölgelerinden oluşur
ve daha büyük Silezya bölgesinin bir parçasıdır. Çek Cumhuriyeti 1 Mayıs 2004'te
Avrupa Birliği'nin üyesi olmuştur.

Ülkenin dünya çapında tanınan ürünleri kristal, cam işlemeleri ve garnet
taşıdır. Bunun yanında, bira gerek üretim gerekse kültür olarak ülkenin en
önemli sembollerindendir. Pek çok ülkede yerel bira üreticileri isim haklarını
başta Bohemya bölgesine bağlı Plzeň şehri olmak üzere bu ülkeden almıştır.

Ülkenin kısa adı 2016'da alınan bir kararla resmen Çekya oldu. Çek Cumhuriyeti
ise ülkenin resmî tam adı olarak kullanılmaktadır.

Günümüzdeki Çeklerin ataları 5. yüzyılda Karadeniz ve Karpat dağlarından
kalkarak Orta Avrupa'ya göç etmiş Slavlardır.

8. yüzyılda bölgede Büyük Moravya Prensliği kuruldu. 874 yılında Çek kökenli I.
Bořivoj Hristiyanlığı kabul ederek Büyük Moravya Prensliği'nden bağımsızlığını
ilân etti ve böylece ilk Bohemya devleti ortaya çıktı. I. Bořivoj'un kurduğu
Přemyslovců Hanedanı Bohemya'yı Orta Çağ'ın sonuna kadar yönetti. Orta
Avrupa'nın en güçlü devletlerinden biri olan Bohemya Kutsal Roma Cermen
İmparatorluğu'nun bir parçasıydı.

Mezhep kavgalarından dolayı çıkan 15. yüzyıldaki Hussit Savaşları ve 17.
yüzyıldaki Otuz Yıl Savaşları Bohemya halkına büyük zararlar verdi. 16.
yüzyıldan itibaren bölge Habsburgların yönetimi altına girdi. Kutsal Roma Cermen
İmparatorluğu zayıfladıkça Bohemya önce Avusturya İmparatorluğu sonra da
Avusturya-Macaristan İmparatorluğu'nun bir parçası haline geldi.

Avusturya-Macaristan İmparatorluğu I. Dünya Savaşı sonunda yıkılınca 1918
yılında Slovakya, Bohemya, Moravya, Silezya, ve Karpat Rutenya birleşerek
Çekoslovakya adında bir ülke haline geldiler.

II. Dünya Savaşı'nın başlamasından sonra Slovakya Nazi Almanyası'yla anlaşarak
Çekoslovakya'dan ayrıldı. Nihayet 9 Mayıs 1945 tarihinde Sovyet ve Amerikan
birlikleri ülkeye girerek Alman işgaline son verdiler. Çekoslovakya tekrar
birleşti. 1948 yılında yönetim komünistlerin eline geçti. Bu tarihten sonra, 41
yıl boyunca Çekoslovakya Doğu Bloku'nda yer aldı.

5 Ocak 1968 tarihinde iktidara gelen Alexander Dubček siyasi bir liberalleşme
dönemi başlattı. Ancak Prag Baharı adı verilen bu dönem aynı yılın 20
Ağustosunda Sovyet Sosyalist Cumhuriyetler Birliği ve Varşova Paktı
müttefiklerinin (Romanya hariç) ülkeyi işgal etmesi ile sona erdi. Kasım 1989'da
Çekoslovakya Kadife Devrimi adı verilen kansız bir devrimle kapitalizme dönüş
yaptı. 1 Ocak 1993 tarihinde ülke barışçı bir biçimde Çek Cumhuriyeti ve
Slovakya olmak üzere iki ülkeye ayrıldı. Her iki ülkede geniş çaplı ekonomik
reformlar yapıldı. Çek Cumhuriyeti 12 Mart 1999 tarihinde NATO'ya 1 Mayıs 2004
tarihinde de Avrupa Birliği'ne katıldı. 21 Aralık 2007 tarihi itibarı ile Avrupa
Vize Birliği'ne dahil edilmiştir.

2000 yılından beri Çek Cumhuriyeti, onüç ile (Çekçe: kraje, tekil kraj) ve
başkent Prag'a ayrılmıştır. Her il kendi seçilmiş meclisine (krajské
zastupitelstvo) ve il yöneticisine hejtman sahiptir. Prag'da meclis ve başkanlık
güçleri, şehir konseyi ve belediye başkanı tarafından yürütülür.

Çek Cumhuriyeti, 12 Mart 1999 tarihinden beri NATO üyesidir. Ülke
GSYİH'sinin %1,8'ini askerî harcamalara ayırmaktadır.

Ülkedeki yeryüzü şekilleri bölgesine göre değişmektedir. Batıdaki Bohemya'da
genelde yüksek olmayan dağlar tarafından çevrelenen nehir havzaları, tepeler ve
platolar bulunur. Ülkenin doğusundaki Moravya ise dağlıktır.

Çek Cumhuriyeti nüfusunun %94,2'si Çeklerden oluşur. Küçük azınlık olarak
Slovaklar (%1,9) ve Almanlar (%0,4) vardır. Ayrıca ülkede bir miktar Polonyalı
da yaşar. Nüfusun büyük çoğunluğu şehirlerde yaşar. Nüfusun en yoğun olduğu
yerler başkent Prag ile Pilsen, Brno ve Ostrava'dır.

Çek Cumhuriyeti AB'de Estonya'dan sonra en büyük ateist nüfusu barındıran
ülkedir. Nüfusun %60'ının dinî inancı yoktur. Günümüzde kullanılmayan bazı
kilise ve manastırlar konser salonu, müze olarak hizmet vermektedir.



https://tr.wikipedia.org/wiki/Bar%C4%B1%C5%9F_Akarsu

Barış Akarsu (29 Haziran 1979, Bartın – 4 Temmuz 2007, Bodrum), Türk rock müzik
sanatçısı ve dizi oyuncusu.

İlk, orta ve lise öğrenimini Amasra'da tamamladı. Lise öğrenimini sürdürürken
Amasra Yelken Kulübü'nde profesyonel olarak yelken sporu ile ilgilenmeye
başladı. Müziğe ilgisi küçük yaşlarda başladı. İlkokuldayken elinde blok flüt
sokaklarda dolaştığını söyler. Ama müzikle asıl tanışması Amasra'ya gelen
müzisyenlerden etkilenerek çalmayı öğrendiği klavye, gitar ve mızıka ile
olmuştur. Barış Akarsu, o dönemlerde dinlemeye başladığı 1970 ve 1980'lerin
rock, hard rock ve heavy metal grup ve sanatçılarından etkilendi. Antalya'da
animatör ve müzisyen olarak çalıştı. Ankara'da garsonluk, barmenlik ve
müzisyenlik yaptı. Daha sonra Karadeniz Ereğlisi'ne gelerek dört yıl boyunca
çeşitli barlarda, yerel televizyon ve radyolarda programlar yaptı. Bu dönemde
ATV kanalında yayınlanan Akademi Türkiye yarışmasına katıldı ve 2004 Temmuz
ayında yarışmayı birinci olarak tamamladı. Yarışmadan hemen sonra İstanbul'a
yerleşti ve müzik çalışmalarına burada devam etti. Yarışmanın sonuçlanmasından
ilk albümünü çıkarmasına kadar geçen sürede Türkiye'nin değişik yerlerinde
sayısı 200'ü geçen konserler verdi.

31 Aralık 2004'te Seyhan Müzik'ten Serdar Öztop'un yapımcılığı ile ilk albümü
Islak Islakı piyasaya çıkardı. Bu albümden aynı yıl içerisinde "Islak Islak",
"Kimdir O","Amasra" ve "Mavi" parçalarına klip çekti. 3 Ağustos 2006'da ikinci
albümü olan Düşmeden Bulutlarda Koşmam Gereki piyasaya çıkardı.10 yeni ve 1
coverden oluşan albümde söz ve bestesi Akarsu'ya ait "Yeter Be" ve "Ben" adlı
iki eser de bulunmaktadır. İkinci albümden; "Vurdum En Dibe Kadar" ve "Yaz
Demedim" parçalarına klip çekildi. 2006 yılında Star kanalında yayınlanmaya
başlanan Yalancı Yarim dizisinde başrollerden birini üstlendi. Bu dizinin
ardından milyonlarca seveni tarafından "Alfonso Tarık" olarak anılmaya başlandı.

Barış Akarsu, yirmi sekizinci doğum günü olan 29 Haziran 2007 Cuma akşamı saat
22:30 civarında, Muğla ilinin Bodrum ilçesine 5 kilometre mesafede olan Torba
Kavşağı'nda bir trafik kazası geçirdi. Otomobilde bulunan Zeynep Koçak (24) ve
Nalan Kahraman (37) olay yerinde vefat etti. Barış Akarsu ise hastaneye kalbi
durmuş olarak getirilmiş ve acil serviste kalbi yeniden çalıştırılmıştır. Özel
Bodrum Hastanesi'ne kaldırılan Barış Akarsu, beş günlük yoğun bakımın ardından 4
Temmuz 2007 Çarşamba günü saat 20:10 sularında hayatını kaybetti ancak ölümü
23:10'da açıklandı. Özel Bodrum Hastanesi önünde yoğun bakımda kaldığı sürece
sevenleri nöbet tutmuş ve iyileşeceğini ümit etmiştir. 20:10 sularında kalbi
durduktan sonra tekrar çalıştırılmaya çalışıldığı söylenmiştir. Vefatının
ardından Yalancı Yarim dizisi ve yeni hazırladığı albüm yarım kalmıştır. 2008
yılının Ocak ayında dizide söylediği şarkılardan oluşan bir derlemenin de içinde
olduğu ve 28 yıllık hayatından kesitlerin paylaşıldığı bir belgesel DVD
çıkarılmıştır. Genç yaşta hayata veda eden Akarsu, Amasra'da toprağa
verilmiştir.

Merhum sanatçının heykeli, Tankut Öktem tarafından yapılmıştır. 3 metre olacak
olan bu heykeli Öktem'in vefat etmesinden dolayı yardımcıları tarafından
tamamlamıştır. Başarıyla tamamlanan heykel, sanatçının ölüm yıldönümü olan 4
Temmuz 2008'de, Birinci Barış Akarsu Kültür ve Sanat Festivali'nde Amasra'ya
dikilmiştir. Ölümünün birinci yılında kaza yaptığı kavşağın adı, "Barış Kavşağı"
olarak değiştirilmesine karar verildi ve ölüm kavşağı olarak nitelendirilen
noktada var olan kusurun giderilmesi için 2009 yılının Aralık ayında çalışmalar
başlatıldı. Çalışmalar 2012 yılında tamamlandı ve kavşak kullanıma açıldı.



https://tr.wikipedia.org/wiki/Emrah_Ba%C5%9Fsan

Emrah Başsan (d. 17 Nisan 1992, Gebze), Türk futbolcu. Eerste Divisie
ekiplerinden Fortuna Sittard'da forma giymektedir.

Dolayoba SK altyapısında futbola başladı ve daha sonra Pendikspor altyapısına
geçti. 2009 yılında profesyonelliğe geçiş mukavelesi imzalayarak buradaki as
takıma alındı. Pendikspor as takımı için ilk resmî karşılaşmasına 19 Eylül 2009
tarihinde Türk Telekom'a karşı oynanan 2. Lig karşılaşmasında çıktı. Bu
karşılaşma sonrası şıkça sonradan oyuna dahil edilerek oynama fırsatı buldu.
2010-11 sezonunda tamamen as takıma alında ve düzenli olarak oynamaya başladı ve
genç yaşına rağmen kısa zaman içerisinde ilk onbirin düzeli oyuncusu olmayı
başardı. Burada sergilediği futbolla birçok Süper Lig takımının transfer
listesine girmeyi başardı.

Neticesinde 2011-12 sezonun başında Süper Lig ekiplerinden Antalyaspor'a
transfer oldu 11 numaralı formayı terletti. 1 Şubat 2012 tarihinde Galatasaray'a
21. dakikada attığı golle birçok futbol yorumcusunun beğenisini kazanmıştır.
2016-2017 sezonunda ise Galalatasaray'a transfer olmuştur.

2 kez Türkiye U-18 millî takımına davet edilen çağrılan Emrah Başsan, 2 kez de
Türkiye U-18 millî takımı formasını giymiştır.



https://tr.wikipedia.org/wiki/Leyla_Lydia_Tu%C4%9Futlu

Leyla Lydia Tuğutlu (d. 29 Ekim 1989, Berlin) Türk model, oyuncu ve 2008 Türkiye
Güzelidir.

Berlin'de doğdu. Türk bir babanın ve Alman bir annenin kızıdır. İlk okula
Türkiye'de başladıktan sonra piyano dersleri almaya başladı. Konservatuar da
yarı zamanlı olarak devam etti. 5 yıl müzik ve keman dersleri aldı. Bu süre
içerisinde bir model ajansında çalıştı. Anadolu Lisesi mezunu olan Tuğutlu,
üniversiteye başladığında konservatuvarı bırakarak ilgi alanı olan manken ve
fotomodelliğe başladı. Halen İstanbul Üniversitesi'nde Alman Dili ve Edebiyatı
öğrencisidir. Türkçe, İngilizce ve Almanca bilmektedir. Es-Es dizisinde İrem
karakterini canlandırdı. Atvde yayınlanan Karadayı dizisinde Kenan
İmirzalıoğlu'nun kardeşi rolündeki Songül karakterini canlandırdı.

Daha sonra Kiralık Aşk dizisinde İz karakterini canlandırmşıtır. Delibal
filminde Çağatay Ulusoy ile başrolü paylaşmıştır.Sonra ise Tatlı İntikam
dizisinde Pelin karakterini canlandırdı. Şu anda Kerem Bürsin ile başrolü
paylaştığı "Bu Şehir Arkandan Gelecek" dizisinde Derin karakterini
canlandırmaktadır.

Miss Turkey 2008 Güzellik Yarışmasında Leyla Lydia Tuğutlu birinci oldu.
Türkiye'nin en güzel kızına tacını, yarışmanın jüri üyesi Paris Hilton taktı. 12
Aralık 2008 tarihinde Türkiye'yi Güney Afrika'nın Johannesburg kentinde yapılan
Miss World yarışmasında temsil etti. 2005'te Best Model of Turkey yarışmasında
Best Promising seçilerek 2006'da Çin'de yapılan Miss Tourism Queen
International'da 'Princess' ödülüne layık görülmüştür. Fashion TV Moda Oskarları
2007'de "Gelecek vaad eden model" seçildi.



https://tr.wikipedia.org/wiki/Avrupa_Futbol_%C5%9Eampiyonas%C4%B1

Avrupa Futbol Şampiyonası, 1960'tan beri UEFA tarafından 4 yılda bir düzenlenen
bir futbol organizasyonudur. Orijinal adı Avrupa Uluslar Kupası adıyla kurulmuş
olup, 1968 yılında şu anki ismini almıştır. Turnuva ülkelerin üst düzey millî
futbol takımları arasında düzenlenir.

Turnuvaya katılım göstermek için ev sahibi ülke dışında kalan takımlar ön eleme
oynamak mecburiyetindedir. Avrupa Futbol şampiyonasını kazanan takım ayrıca FIFA
Konfederasyonlar Kupasına katılma hakkı elde eder ancak bu turnuvaya katılım
göstermek zorunlu değildir.

Günümüze kadar oynanan 15 turnuvayı 10 farklı millî takım kazanmıştır:Almanya ve
İspanya 3'er kez, Fransa 2 kez, SSCB, İtalya, Çekoslovakya, Hollanda, Danimarka,
Yunanistan ve Portekiz birer kez turnuvayı birinci olarak tamamlayan ülkelerdir.
2008 ve 2012 yıllarında düzenlenen turnuvayı kazanma başarısı gösteren İspanya
bu turnuvayı üst üste kazanabilen tek takım olma ünvanını taşımaktadır.

2016 yılında Fransa'da düzenlenen turnuvanın Paris'te oynanan final
karşılaşmasını Ev sahibi Fransa'yı uzatmalarda 1-0 yenen Portekiz kazanmıştır.
Karşılaşmanın tek golünü 109. dakikada Éder kaydetmiştir.

Avrupa'da bir futbol turnuvası düzenleme fikri ilk olarak 1927 yılında Fransa
Futbol Federasyonu genel sekreteri Henri Delaunay tarafından ortaya atılmış
ancak bu fikrin hayata geçirilmesi Henri Delaunay'ın ölümünden çok sonra 1958
yılında gerçekleşmiştir. 1960 Avrupa Uluslar Kupası, Avrupa kıtasında millî
takımlar bazında düzenlenen ilk uluslararası şampiyonadır. Avrupa Futbol
Şampiyonası'nın öncülü ve ilki olarak kabul edilen bu organizasyon dönem
konjonktürü nedeniyle bazı ülkelerin turnuvaya katılmaması üzerine Avrupa
Uluslar Kupası adıyla düzenlenmiştir. Turnuvaya toplam 17 ülke katılmış, yarı
final ve final maçları Fransa'da oynanmıştır.Final maçında Yugoslavya'yı,
uzatmalarda attığı golle deviren SSCB ilk Avrupa şampiyonu olmuştur. Turnuvanın
en dikkat çeken olayı ise, çeyrek finalde Sovyetler Birliği ile eşleşen
İspanya'nın siyasi nedenlerle turnuvadan çekilmesi ve SSCB'nin doğrudan yarı
finale çıkmasıydı.

1964 Avrupa Uluslar Kupası İspanya'da 17-21 Haziran tarihlerinde yapılmıştır. Bu
turnuvayı finalde SSCB'yi 2-1 yenen İspanya kazanmıştır.

1968 Avrupa Futbol Şampiyonası İtalya'da 5-10 Haziran tarihlerinde
yapılmıştır.Bu şampiyona Avrupa Futbol Şampiyonası'sının 3.'dür. Bu yılda
beraber biten maçların sonunda seri penaltı atışları uygulaması henüz
başlamadığından, İtalya ve SSCB arasındaki 0-0 biten yarı final maçı ardından
para atışı yapılmış ve İtalya finale çıkmıştır. Final maçında bu kez İtalya ile
Yugoslavya 1-1 berabere kalmış, uzatmalar sonunda da sonuç değişmeyince iki gün
sonra bir tekrar maçı oynanmıştır. İkinci kez oynanan final maçını 2-0 kazanan
İtalya şampiyon olmuştur.

1972 Avrupa Futbol Şampiyonası, 14 Haziran 1972 ile 18 Haziran 1972 tarihleri
arasında Belçika'da düzenlendi. Elemelerine toplam 32 takım katılmış, çeyrek
finali geçen 4 takım final turnuvasına katılmaya hak kazanmıştır. Şampiyonluk,
final maçında SSCB'yi 3-0'la geçen Batı Almanya'nın olmuş, bu aynı zamanda
Almanya'nın ilk Avrupa şampiyonluğudur.

1976 Avrupa Futbol Şampiyonası, 16 Haziran 1976 ile 20 Haziran 1976 tarihleri
arasında Yugoslavya'da düzenlenen futbol turnuvasıdır.Turnuvayı finalde penaltı
vuruşları sonunda Batı Almanya'yı 5-3 mağlup eden Çekoslovakya kazanmıştır.

1980 yılından itibaren turnuvaya katılma hakkı 8 takıma çıkarılmış iki gruba
bölünen takımlar arasında ki mücadele sonunda gruplarını lider tamamlayan
takımlar final oynamaya hak kazanmışlardır. 1980 Avrupa Futbol Şampiyonası 11
Haziran 1980 ile 22 Haziran 1980 tarihleri arasında İtalya'da düzenlenmiştır.
Final karşılaşmasında Belçika'yı 2-1 mağlup eden Batı Almanya kazanmıştır.

1984 Avrupa Futbol Şampiyonası 12 Haziran 1984 ile 27 Haziran 1984 tarihleri
arasında Fransa'da düzenlenmiştir. Turnuvayı finalde İspanya'yı 2-0 mağlup eden
Fransa kazanmıştır.

1988 Avrupa Futbol Şampiyonası , 10-25 Haziran 1988 tarihleri arasında Batı
Almanya'da düzenlenmiş olan futbol turnuvasıdır. Son şampiyon Fransa elemeleri
geçemezken, Belçika, 1986 FIFA Dünya Kupası'nın ardından Euro 1988 için de vize
almayı başarmıştı.Finalde SSCB'yi 2-0 mağlıp eden Hollanda kazanmıştır.

1992 Avrupa Futbol Şampiyonası, 10-26 Haziran 1992 tarihleri arasında İsveç'te
düzenlenmiştir. 4 farklı şehirde oynanan 15 maçta, maç başına ortalama 2,13 gol
atılmıştı. Ev sahibi İsveç dışında 33 takım elemelerine katıldı ve finaller son
kez 8 takımla oynandı. SSCB ülke dağılmadan kısa süre önce turnuvaya katılmaya
hak kazanmıştı. Takım turnuvaya BDT adı altında turnuvaya katıldı. BDT, Rusya,
Ukrayna, Beyaz Rusya, Kazakistan, Özbekistan, Türkmenistan, Kırgızistan,
Ermenistan, Moldova ve Tacikistan ülkelerini temsil ediyordu. BDT'nin içinde yer
almayan 5 cumhuriyet ise futbolcularını göndermedi. Bu ülkeler Azerbaycan,
Estonya, Gürcistan, Litvanya ve Letonya'ydı.

Yugoslavya turnuvaya katılmaya hak kazandı ama Yugoslavya’nın Dağılması
nedeniyle diskalifiye edildi. Onun yerine çağrılan grup ikincisi Danimarka
sürpriz biçimde şampiyon olmuştur. Ya da diğer bir tabirle tatilden gelerek
şampiyon olmuştur.

Turnuvanın resmi marşı Towe Jaarnek ve Peter Jöback tarafından yazılan "More
Than a Game"'di. Turnuva, ülkenin bayrağı ile UEFA yazısının son kez logo olarak
kullanıldığı ve kısaca "Euro" adı verilmeden, "Avrupa Futbol Şampiyonası" adıyla
oynanan son turnuvadır. Ayrıca futbolcu isimlerinin formanın arkasına yazıldığı
ilk büyük futbol yarışmasıdır.

1996 Avrupa Futbol Şampiyonası, 8-30 Haziran 1996 tarihleri arasında
İngiltere'de düzenlenmiştir. Turnuva toplam 8 şehirde oynanmış, oynanan 31 maçta
toplam 64 gol atılmıştır. Turnuvanın final karşılaşmasında Çek Cumhuriyeti'ni
2-1 mağlup eden Almanya kazanmıştır.

2000 Avrupa Futbol Şampiyonası , 10 Haziran-2 Temmuz 2000 tarihlerinde Hollanda
ve Belçika'nın ortaklığı ile düzenlenmiş olan futbol turnuvasıdır. Finalde
Fransa ve İtalya karşılaşmış uzatma dakikalarında bulduğu golle karşılaşmayı 2-1
kazanan Fransa şampiyon olmuştur.

2004 Avrupa Futbol Şampiyonası, 12 Haziran ile 4 Temmuz 2004 tarihleri arasında
Portekiz'de düzenlenen futbol turnuvasıdır. Organizasyon tarihinde ilk kez
açılış ve final maçları aynı takımlar arasında oynandı. Turnuvanın hatırda kalan
özelliği neredeyse hiç şans verilmeyen Yunanistan'ın favorilerin formsuzluğundan
da yararlanarak oynadığı savunma futboluna rağmen şampiyon olmasıdır. Aynı
savunma taktiğiyle oynayıp finalde ev sahibi Portekiz'i 1-0'la geçen Yunanistan
ilk şampiyonluğunu yaşadı.

2008 Avrupa Futbol Şampiyonası, Avusturya ve İsviçre'nin ev sahipliğinde, 7-29
Haziran 2008 tarihleri arasında düzenlendi. Finalde Almanya'yı 1-0 yenen İspanya
şampiyon olarak tamamladı. Şampiyona kapsamında oynadığı tüm maçlardan galip
ayrılan ispanya, 1984'te Fransa, 1996'da ise Almanya'nın ardından tüm maçları
kazanan üçüncü takım oldu. İspanya, bu başarısı ile ilk kez 1964'te kazanmış
olduğu kupayı, 44 yıl aradan sonra tekrardan elde etti.

Turnuvaya katılan 16 takım, dörder takımdan oluşan 4 grupta mücadele etti. Ev
sahipleri Avusturya ve İsviçre turnuvaya eleme maçları oynamadan katıldı. Diğer
14 takım ise, 16 Ağustos 2006'da 21 Kasım 2007'ye kadar süren elemelerde yer
aldı. Son turnuvanın şampiyonu Yunanistan ise oynadığı üç maçtan da mağlubiyetle
ayrılarak takımlar arasındaki en kötü performansı sergiledi. Avusturya ve
Polonya, tarihlerinde ilk kez bir Avrupa Futbol Şampiyonası'na katıldı.
Şampiyonayı kazanan takım olan İspanya, 2009 yılında Güney Afrika
Cumhuriyeti'nde düzenlenen FIFA Konfederasyonlar Kupası'nda Avrupa'yı temsil
etti.

2012 Avrupa Futbol Şampiyonası, UEFA tarafından organize edilen ve millî futbol
takımlarının katıldığı 14. Avrupa Futbol Şampiyonası. Ukrayna ve Polonya'nın
ortak ev sahibi olduğu turnuva 8 Haziran ve 1 Temmuz 2012 tarihleri arasında
düzenlenmiştir. Turnuvayı düzenleyecek ülkeler oylama sistemi ile 2007 yılında
UEFA İcra Komitesi tarafından seçilmiştir. Bu şampiyona 1996'dan beri düzenlenen
onaltı takım formatlı şampiyonalar arasında maç başına (46.481) ve toplamda
(1.440.896) en fazla biletli seyircinin izlediği şampiyona olmuştur.

Turnuvaya katılacak olan takımlar Ağustos 2010 ile Ekim 2011 arasında yapılan
eleme maçları sonucunda belli olmuştur. Ayrıca bu turnuva onaltı ülkenin
katıldığı son Avrupa Futbol Şampiyonası'dır. Bir sonraki şampiyona olan 2016
Avrupa Futbol Şampiyonası'na yirmidört ülke katılım sağlayacaktır.

Şampiyonanın ev sahipleri Ukrayna ve Polonya millî futbol takımları gruptan
çıkamayarak 2008 Avrupa Futbol Şampiyonası'nın ev sahipleri Avusturya ve
İsviçre'den sonra çeyrek final aşamasını göremeyen ikinci Avrupa Futbol
Şampiyonası ev sahipleri olmuşlardır.

Turnuvanın final maçı Ukrayna'nın başkenti Kiev'de bulunan Olimpiyat
Stadyumu'nda oynanmıştır. Son şampiyon İspanya ile İtalya'nın karşılaştığı
finalde İspanyollar İtalyanları 4-0 mağlup ederek unvanlarını korumuştur. 2008
Avrupa Futbol Şampiyonası ve 2010 FIFA Dünya Kupası'nın da şampiyonu olan
İspanya bu turnuvayı da kazanarak üst üste üç büyük turnuvayı kazanan tek takım
unvanını da elde etmiştir. Turnuva şampiyonuna verilen 2013 FIFA
Konfederasyonlar Kupası'na direkt katılım hakkı ise İspanya'nın FIFA Dünya
Kupası şampiyonluğu nedeniyle zaten katılım hakkı olması dolayısıyla finalist
İtalya'ya verilmiştir.

Fransa'da düzenlenen 2016 Avrupa Futbol Şampiyonası'yla birlikte turnuvada
mücadele eden takım sayısı 24'e çıkarılmıştır.



https://tr.wikipedia.org/wiki/Meyve

Meyve ya da yemiş, çiçeğin dişi organının, döllenme sonucunda farklılaşıp,
yumurtalığın gelişmesiyle meydana gelen ve tohumları taşıyan organa denir.
Olgunlaşma esnasında çiçeğin ovaryumundan başka, diğer kısımları genellikle
dökülür ve ovaryum olgunlaşarak meyveyi teşkil eder. Ovaryumu meydana getiren
karpeller (meyve yaprağı), meyve kabuğu (perikarp) haline ve ovaryum içindeki
tohum taslakları da tohum haline döner. Döllenme meydana gelmeden meyve
teşekkülüne partenokarpi, böyle meyvelere de partenokarp meyve denilir.

Meyveleri basit meyveler, küme (agregat) meyveler ve bileşik meyveler olmak
üzere üç kısma ayırmak mümkündür. Basit meyveler bir çiçeğe ait bir tek
ovaryumun gelişmesiyle meydana gelir. Agregat meyveler, bir çiçeğe ait
birbirinden ayrı ovaryumlardan, mesela böğürtlen, çilek gibi; bileşik meyveler
ise birden fazla çiçeğe ait ovaryumların bir bütün olarak gelişmesiyle meydana
gelir, mesela dut ve incir de olduğu gibi.

Basit meyveler, kuru ve etli meyveler olmak üzere ikiye ayrılırlar. Fındık,
buğday, ayçiçeği, keçiboynuzu kuru meyvelere örnek verilebilir. Etli meyveler de
üzümsü (bakka) ve eriksi (drupa) olmak üzere ikiye ayrılır. Üzümsü meyvelerde
dış kabuk (ekzokarp) ince ve zarımsıdır. Orta (mezokarp) ve iç (endokarp) kısım
etlidir. Bu tip meyvelere üzüm, portakal, limon, kabak örnek gösterilebilir.
Eriksi meyvelerde ise iç kısım (endokarp) sertleşmiştir. Erik, kiraz, şeftalide
olduğu gibi.



https://tr.wikipedia.org/wiki/Morgan_Freeman

Morgan Freeman (d. 1 Haziran 1937; Memphis, Tennessee), Akademi ödüllü
Amerika'lı aktör, yönetmen, pilot ve seslendirme sanatçısı. Morgan Freeman
Street Smart, Driving Miss Daisy, The Shawshank Redemption ve Invictus
filmlerindeki performansları ile Akademi Ödüllerine aday gösterilmiş ve 2005
yılında Million Dollar Baby filmi ile bu ödülü kazanmıştır. Aynı zamanda Altın
Küre ve Sinema Oyuncuları Derneği Ödüllerine sahiptir. Freeman ayrıca aralarında
Unforgiven, Glory, Seven, Deep Impact, The Sum of All Fears, Bruce Almighty,
Batman Begins, March of the Penguins, The Bucket List, Wanted, The Dark Knight
ve RED’in bulunduğu birçok gişe filminde boy göstermiştir.

Morgan Freeman Memphis, Tennessee'de bir öğretmen olan annesi Mayme Edna ve 27
Nisan 1961 yılında sirozdan ölecek olan berber babası Morgan Porterfield Freeman
ailesinin dördüncü çocuğu olarak dünyaya geldi. Kendinden büyük üç kardeşi
vardı. Çocukken babaannesinin yanına, Charleston, Missisipi’ye gönderildi.
Çocukken ailesi sıklıkla taşınırdı ve Greenwood, Missisiği; Gary, Indiana; ve
son olarak Chicago, Illinois. Freeman ilk sahneye çıkışını 9 yaşında, bir okul
müsamelesinde başrol oynarak gerçekleştirdi. Daha sonra Broad Street Lisesine
kaydoldu. 12 yaşında Broad Street Lisesine devam ederken eyalet çapında bir
drama yarışmasını kazandı.Nashville,Tennessee’de geçen bir radyo şovunda rol
aldı. 1955 yılında Broad Street lisesinden mezun oldu fakat Jackson Eyalet
Üniversitesinden gelen kısmi burslu drama eğitimi teklifini Amerika Birleşik
Devletleri Hava Kuvvetlerinde çalışmak üzere geri çevirdi Freeman 1960ların
başında Los Angeles’a taşındı ve Los Angeles Halk Üniversitesinde yazman olarak
çalışmaya başladı. Aynı dönemde New York’da 1964 Dünya Dans Festivaline dansçı
olarak katıldı ve San Francisco’da Opera Ring müzik grubunun bir üyesi olarak
yaşadı. Freeman gezici bir tur grubunda The Royal Hunt of the Sun adlı tiyatro
eserinin bir uyarlamasında rol aldı. Aynı zamanda 1965 yapımı The Pawnbroker
filminde figüran olarak rol aldı. İlk off-Broadway yapımını, 1968’de Pearl
Bailey ve Cab Calloway ile rol aldığı Brodway yapımı olan Hello, Dolly!’nin
siyahi versiyonundan önce 1967’de Viveca Lindfors ile karşılıklı rol aldığı The
Nigger Lovers eseri ile gerçekleştirdi.Internet Movie Database'te Morgan Freeman

İlk itibarlı filmi 1971’de çekilen Who Says I Can’t Ride a Rainbow? olmasına
rağmen, Amerikan medyası tarafından daha önceleri pembe dizi Another World ve
daha sonraları çok daha önce ayrılması gerektiğini söylediği PBS’in çocuklar
için çektiği The Electric Company’deki rolleri sayesinde tanındı. 1980 yılının
ortalarının başlarında Freeman kendisine babacan karakteri kazandıran önemli
sinema filmlerinde rol almaya başladı. 1994 yılında The Shawshank Redemption
filminde oynadığı rolle alkış topladı. Aynı yıl 44. Berlin Uluslar Arası Film
Festivalinde jüri üyesi olarak görev aldı. Aynı zamanda Robin Hood: Prince Of
Thieves, Unforgiven, Seven ve Deep Impact gibi filmlerde baş rolleri oynadı.
1997 yılında Lori McCreary ile birlikte Revelations Entertainment adlı
prodüksiyon şirketini ve kız kardeşi ile birlikte eş başkan oldukları ClickStar
adlı online film dağıtım şirketini kurdu. Aday olarak gösterildiği üç ödülden
sonra ( En iyi yardımcı aktör olarak Street Smart ve en iyi aktör olarak Driving
Miss Daisy ve The Shawshank Redemption) Million Dollar Baby filmindeki rolüyle
77. Akademi Ödül Töreninde En Yardımcı Aktör Ödülünü kazandı. Freeman belirgin
ses tonuyla aranan bir seslendirme sanatçısı haline geldi. 2005 yılında tek
başına iki filmin, War of the Worlds ve Akademi Ödülü sahibi belgesel film olan
March of the Penguins’in seslendirmesini gerçekleştirdi. Freeman Bruce Almighty
adlı başarılı filmde Tanrı olarak karşımıza çıktı ve eleştirmenden tam not alan
ve gişede büyük başarı sağlayan Batman Begins ve 2008 yapımı The Dark Knight
filmindeki Lucius Fox rolü kadar başarılı bir performans sergiledi. 2007 yılında
Rob Reiner’ın yönettiği The Bucket List filminde Jack Nicholson ile birlikte
kamera karşısına geçti. 2008 yılında Freeman, Frances McDormand ve Peter
Gallagher ile birlikte başrolü paylaştığı, Mike Nichols tarafında yönetilen
Country Girl ile Broadway’e döndü. Zaman zaman Nelson Mandela’yı konu alan bir
film yapmak istedi. İlk girişimini Mandela’nın otobiyografisi olan Long Walk To
Freedom eserini senaryolaştırmak istedi fakat neticelendiremedi. 2008 yılında
piyasaya sürülen John Carlin'in Düşmanla Oynamak: Nelson Mandela ve Bir Ulusu
Meydana Getiren Oyun isimli kitabının haklarını satın aldı. Clint Eastwood
yönetmenliğinde Matt Damon ile birlikte kamera karşısına geçti. Filmde Freeman
Nelson Mandela'yı canlandırırken Matt Damon ise rugby takımı kaptanı Francois
Pienaar'ı Keller canlandırdı.

2009 yılının temmuz ayında New York’daki Radia City Mucis Hall’deki Nelson
Mandela anısına düzenlenen konserinin sunucularından biriydi. 65 yaşında Freeman
özel pilot lisansı elde etti. Aralarında Cessna Citation 501 ve çift motorlu
Cessna 414 uçaklarının bulunduğu üç adet özel uçağı var. 2007 yılında uzun
mesafeli Emivest SJ30 satın aldı ve 2009 Aralık ayında siparişini teslim aldı.
Sahip olduğu tüm uçakları uçuracak lisans yeterliliğine sahiptir. 4 Ocak
2004’den itibaren Freeman Walter Cronkiye’ın yerine CBS Evening News'te
tanıtımını üstlendi. 2010 yılında Freeman Discovery Channel’ın Through the
Wormhole isimli televizyon şovunun sunucusu oldu.

Freeman 22 Ekim 1967’den 1979 yılına kadar Jeanette Adair Bradshaw ile evli
kaldı. Myrna Colley-Lee ile 16 Haziran 1984’de evlendi. Freeman’ın iş ortağı ve
avukatı olan Bill Luckett 2008 yılının Ağustos ayında ikilinin boşanmak üzeri
olduğunu açıkladı. 15 Eylül 2010 yılında ikili Missisipi’de boşandı. İlk eşinin
kızını evlatlık edindi ve aynı zamanda ikilinin 4 çocuğu daha oldu. 2008 yılında
African American Live 2 adlı Tv dizisi Fremman’ın büyük büyük atalarının köle
olduklarını ve Kuzey Carolina’dan Missisipi’ye göç ettiklerini ortaya çıkardı.
Freeman aynı zamanda anne tarafından Kafkas kökenli büyük büyük babasının
yakıldığını ve ayrıca African-American kökenli büyük büyük annesiyle beraber
yaşadığını öğrendi.(İkisi o zamanlar Güney'de yasal olarak evlenemezlerdi.)

3 Ağustos 2008 yılının akşamı Ruleville, Missisipi yakınlarında bir trafik
kazasında yaralandı. Seyahat ettiği araba 1997 model Nissan Maxima otoyoldan
çıkarak birkaç takla attı. Kendisi ve yanındaki bayan arkadaşı, Demaris Meyer,
Jaws of Life adlı hidrolik kurtarma aleti yardımıyla araçtan çıkarıldı ve
helikopter ambulans ile Memphis’deki The Regional Medical Center( The Med)
hastanesine kaldırıldı. Polis kazada alkolün etkisinin olmadığına hüküm getirdi.
Kazada omzunu, kolunu ve dirseğini kırdı ve 5 Ağustos günü ameliyata alındı.
Doktorlar 4 saatlik bir operasyonun sonucunda omzunda ve kolundaki sinir
hücrelerinde oluşan hasarı onardılar. CNN kanalında yayınlanan, Piers Morgan
Tonight şovunda solak olduğunu fakat henüz sol elindeki parmakları
oynatamadığını belirtti. Sol elindeki kasları kıpırdatamamasından dolayı
olaşabilecek kan akışının durmasını engellemek için özel bir eldiven giyiyordu.
Basın sözcüsü Freeman'ın tam olarak iyileşmeyi beklediğini açıkladı. Meyer,
yanındaki bayan yolcu, Freeman’ı kazadaki ihmalinden dolayı dava etti. Meyer
Morgan Freeman’ın olay gecesi içki içtiğini iddia etmişti.

CNN ile yapılan bir röportajında kendisi hakkındaki ‘’Tanrının adamı’’ olduğu
iddialarını yalandı ve inancın üzerinde bilimsel bir pozisyon varsayımı
oluşturdu. Freeman ‘’inanç konusundaki soru aslında gerçekte neye
inandığınızdır, biz bilimde ortaya bir teori atarız ve aksi ispatlanana kadar
onun doğru olduğuna inanırız."

2004 yılında Grenada Relief Fund üyeleri ile beraber Grenada adasında Hurricane
Kasırgasından etkilenen insanlara yardım etti. One Earth gibi ulusal
organizasyonların kliblerinde seslendirmelerde bulundu.(Grubun amacı çevresel
farkındalık gibi konularda bilinci arttırmaktır) One Earth’s internet sitesinden
izlenebilen ‘’Why Are We Here( Niçin Buradayız)’’ adlı klibin seslendirmesinde
bulundu. Freeman Starville, Missisipide bulunan Missisipi Horse Park’ a bağışta
bulundu. The Horse Park Missisipi Eyalet Üniversitesinin bir parçasıdır ve
Freeman’nın orada bulunan birden fazla atı vardır.

Freeman acıkça Black History Month kutlamalarını eleştirmiş ve buna benzer
herhangi bir aktiviteye katılmamıştır. Freeman ‘’ Ben Black History Month
istemiyorum çünkü o Amerikan tarihidir’’ demiştir." Kendisine göre ırkçılığa son
vermenin tek yolunun onun hakkında konuşmamak olduğunu ve ‘’ white history
month’’ olmadığına dikkat çekmiştir." Freeman Mike Wallace ile 60 dakika
programında yapılan bir röportajda ‘’ ben size beyaz adam demekten vazgeçeceğim
ve sizden de bana siyah adam demekten vazgeçmenizi istiyorum’’ demiştir."
Freeman aynı zamanda Missisipi Eyalet bayrağının Konfedarasyon savaş bayrağını
içerdiği gerekçesiyle değiştirilmesini desteklemiştir.

Freeman 2008 yılındaki başkanlık seçimleri için Obama’nın kampanyasına
katılmayacağını belirtmesine rağmen Barack Obama’nın adaylığını desteklemiştir.
Freeman 1 Aralık 2010’da Zürih’te 2022 FIFA WORLD CUP organizasyonun son sunumu
için Başkan Clinton’a, USA Bid Committee Başkanı Sunil Gulati ve USMNT
futbolcusu Landon Donovan’a katılmıştır.

28 Ekim 2006’da Freeman Missisipinin En İyileri ödülleri Töreninde Ömür Boyu
Başarı Ödülü kazandı. Delata Eyalet Üniversitesinden Sanat ve Edebiyat Dalında
Doktoraya layık görüldü. 2008 yılında aile tarihi PBS şovu olan African American
Lives 2’ de yayınlandı ve DNA testleri sonucunda Niger’deki Songhai ve Tuareg
insanlarından geldiğini öğrendi. 1978 yılında The Mighty Cents filmindeki
rolüyle Tony Ödüllerine aday gösterildi. 1997 yılında Rhodes College’inde fahri
mezun unvanı verildi. 2003 yılında Karlovy Vary Uluslararası Film Festivalinde
dünya sinemasına yaptığı katkılardan dolayı Kristal Küre Ödülüne aday
gösterildi. 2006 yılında Cairo Ulaslararası Film Festivaline onur konuğu olarak
katıldı. 2007 yılında kendisi ve eşi Missisipi Edebiyat ve Sanat Enstitüsünden
ömür boyu başarı ödülü kazandı. 2007 yılında Screen Nation Film and TV Ödül T
öreninde film ve televizyona yaptığı katkılardan dolayı onur nişanı aldı. 2008
Kennedy Center Honnors 2010 yılında Brown Üniversitesinden fahri doktora aldı.
2011 yılında Amerikan Film Enstütüsü tarafında Yaşam Boyu Ödülüne layık görüldü.
2012 yılında People’s Choice Awards tarafonda En Gözde Film İkonu ödülüne layık
görüldü. 2012 Cecil Bç Demille Ödülü.



https://tr.wikipedia.org/wiki/Rusya

Rusya (Rusça: Росси́я, Rossiya, UFA:  [rɐˈsʲijə] (yardım·bilgi)) veya resmî
adıyla Rusya Federasyonu (Rusça: Росси́йская Федера́ция, Rossiyskaya
Federatsiya, UFA:  [rɐˈsʲijskəjə fʲɪdʲɪˈraʦəjə] (yardım·bilgi)), kuzey
Avrasya'da bir ülkedir. Yönetim şekli federal yarı başkanlık tipi cumhuriyettir.
Kuzeybatıdan güneydoğuya Rusya, Norveç, Finlandiya, Estonya, Letonya, Litvanya
ve Polonya (ikisi birden Kaliningrad Oblastı ile), Belarus, Ukrayna, Gürcistan,
Azerbaycan, Kazakistan, Çin Halk Cumhuriyeti, Moğolistan ve Kuzey Kore ile
komşudur. Deniz sınırı olarak Ohotsk Denizi ile Japonya ve Bering Boğazı ile bir
ABD eyaleti olan Alaska ile de komşudur. 17,075,400 km²'lik yüzölçümü ile
dünyanın en geniş ülkesidir ve dünya yaşam alanının sekizde birini kapsar. Rusya
aynı zamanda 2014 yılı itibarı ile 144 milyon nüfusu ile dünyanın en kalabalık
dokuzuncu ülkesidir. Kuzey Asya'nın tamamına ve Doğu Avrupa'nın büyük bir
kısmına uzanan Rusya, dokuz zaman dilimine yayılır ve üzerinde çok çeşitli çevre
ve yerşekilleri bulunur.

Rusya'nın tarihi 3. ve 8. yüzyıllar arasında Avrupa'da tanınan bir grup olarak
ortaya çıkan Doğu Slavları ile başlamaktadır. 9. yüzyılda Varegler tarafından
kurulan ve yönetilen Orta Çağ Kiev Rus Devleti ortaya çıktı. 988 yılında Bizans
İmparatorluğu'ndan Ortodoks Hıristiyanlığı kabul edilerek, sonraki milenyum için
Rus kültürü tanımlanan Bizans ve Slav kültürleri sentezi başladı. Daha sonra
Kiev Knezliği bir dizi küçük devletler halinde parçalandı ve topraklarının
çoğunluğu Moğollar tarafından istila edilip Altın Orda Devleti'nin kolları
haline geldi. Altın Orda Devleti'nden bağımsızlığını ilan eden Rus prenslikleri
yavaş yavaş yeniden birleşip Moskova Knezliği'ni kurmuş ve Kiev Knezliği'nin
kültürel ve siyasi mirasının ardılı olmuştur. 18. yüzyıla gelindiğinde, büyük
ölçüde fetih, ilhak ve keşif yoluyla Avrupa'da Polonya'dan Kuzey Amerika'da
Alaska'ya kadar uzanan tarihin en büyük üçüncü imparatorluğu olan Rusya
İmparatorluğu haline geldi.

1917 Ekim Devrimi'nden sonra Rusya Sovyet Federatif Sosyalist Cumhuriyeti,
dünyanın ilk anayasal sosyalist devleti ve II. Dünya Savaşı'nda Müttefiklerin
zaferinde belirleyici bir rol oynayan tanınmış bir süpergüç olan Sovyetler
Birliği'nin en büyük ve önde gelen kurucusu oldu. Sovyetler döneminde dünyanın
ilk yapay uydusu ve ilk insanlı uzay uçuşu dahil olmak üzere, 20. yüzyılın en
önemli teknolojik başarıları gerçekleştirildi. Rusya Federasyonu, Sovyetler'in
dağılmasının ardından 1991'de kurulmuştur ve SSCB'nin ardılı olarak
tanınmaktadır.

Rusya ekonomisi, GSYİH'ya göre dünyanın en büyük dokuzuncu ve satın alma gücü
paritesi göre altıncı ekonomisidir. Rusya dünyanın en büyük maden ve enerji
kaynaklarından birine sahiptir ve dünyanın en büyük petrol ve doğal gaz
üreticisidir. Rusya, tanınmış beş nükleer silahlı devletten biridir ve dünyanın
en büyük kitle imha silah stoklarına sahiptir. Rusya, büyük güçlerden biri olup
Birleşmiş Milletler Güvenlik Konseyi'nin daimi üyesi, G8, G20, Avrupa Konseyi,
Asya-Pasifik Ekonomik İşbirliği, Şanghay İşbirliği Örgütü, Avrasya Ekonomi
Topluluğu, Avrupa Güvenlik ve İşbirliği Teşkilatı ve Dünya Ticaret Örgütü üyesi
ve Bağımsız Devletler Topluluğu'nun önde gelen üyesidir.

Rusya adı Doğu Slavları tarafından çoğunlukla yaşadığı bir Orta Çağ devleti olan
Rus devletinden türetilmiştir. Ancak, bu ad daha sonra tarihte daha da
belirginleşmiştir ve ülke genellikle sakinleri tarafından "Русская Земля"
(Russkaya Zemlya, Rus Ülkesi) adı ile çağrıldı. Bu isimden türeyen diğer
devletlerden ayırt edebilmek için, modern tarihte Kiev Rusya'sı denilir. Rus
adı, Rus (Русь) devletinin kurucusu olan Vareglerin (muhtemelen İsveç
Vikingleri) bir grubu olan Rus halkından gelmektedir.

Rus adının eski Latince hali olan Rutenya, çoğunlukla Katolik Avrupa'ya komşu
olan Rus bölgesinin batı ve güney bölgelerine denilmişti. Ülkenin şimdiki adı
olan Россия (Rossiya), Rus isminin Yunanca hali olan ve aynı zamanda Kiev
Rusya'sının Bizans İmparatorluğu tarafından söylenimi olan Ρωσία (Rosia)
kelimesinden gelmektedir.

Tarih öncesi zamanlarda Güney Rusya'nın geniş bozkırları göçebe kabilelerin
vatanıydı. Bu bozkır uygarlıklarının kalıntıları İpatovo, Sintaşta, Arkaim ve
Pazırık gibi yerlerde keşfedilmiş olup, göçebe şeklindeki yaşamın önemli bir
özelliği olan atlı savaşların bilinen en eski izlerini taşımaktadır.

Klasik antik dönemde, Pontus-Hazar Bozkırı İskitya olarak biliniyordu. MÖ 8.
yüzyılda, Antik Yunan tüccarlar Tanais ve Fanagoria'da kendi ticaret merkezi
medeniyetini getirdi. MS 3. ve 4. yüzyıllarda Oium'da bir yarı-efsanevi bir
Gotik krallık Güney Rusya'da Hunlar tarafından işgal edildi. MS 3. ve 6.
yüzyılları arasında, Yunan kolonileri arasında başarılı bir Hellenistik yönetim
olan Bosporan Krallığı, Hunlar ve Avrasya Avarları gibi savaşçı kabileler
tarafından yönetilen göçebe saldırıları tarafından yıkılmıştır. Bir Türk halkı
olan Hazarlar, 10. yüzyıla kadar Hazar ve Karadeniz arasındaki alt Volga
havzasında bozkırlara hükmetti.

Modern Rusların ataları, anavatanlarının bazı akademisyenler tarafından Pinsk
Bataklığı'ndaki ağaçlık alanlarda olduğu düşünülen Slav kabileleridir. Doğu
Slavlar biri Kiev'den günümüz Suzdal ve Murom'a doğru, diğerleride Polotsk'tan
Novgorod ve Rostov'a doğru hareket ederek yavaş yavaş iki dalga halinde Batı
Rusya'ya yerleşti. 7. yüzyıldan itibaren, Doğu Slavlar Batı Rusya'da nüfusun
çoğunluğunu oluşturmuş ve yavaş ancak barışçıl bir şekilde Merya, Muromyalı ve
Meşçera gibi yerel Fin-Ugor halkları asimile olmuşlardır.

9. yüzyılda ilk Doğu Slav devletlerin kurulması, Baltık Denizi bölgesinden
Varegler'in, tüccarlar, savaşçılar ve yerleşimcilerin gelmesi ile denk
gelmiştir. Öncelikle bu gelenler doğu Baltık'tan, Karadeniz ve Hazar Denizi'ne
doğru uzanan su yolları üzerinden gelen İskandinavya kökenli Vikingler idi.
Nestor Kronği'ne göre, Rurik adında Rus halkından bir Varegli, 862 yılında
Novgorod hükümdarı seçildi. 882 yılında önceden Hazarlar'a haraç veren halefi
Oleg, güneyden girerek Kiev'i fethedip, Kiev Knezliği'ni kurdu. Oleg, Rurik'in
oğlu İgor ve İgor'un oğlu I. Svyatoslav sonradan tüm yerel Doğu Slav
kabilelerini Kiev hükümdarlığına bağlayıp, Hazar Kağanlığı'nı yıkmış ve Bizans
ve Persler'e karşı çeşitli askeri seferler başlattı.

10. yüzyıldan 11. yüzyıla kadar Kiev Knezliği Avrupa'nın en büyük ve en müreffeh
ülkelerinden biri haline geldi. Büyük Vladimir (980-1015) ve oğlu Bilge Yaroslav
(1019-1054) döneminde Kiev Altın Çağı'nı yaşamış olup, o dönemde Bizans'tan
Ortodoks Hristiyanlık kabul edildi ve ilk Doğu Slav yazılı kanunu olan Russkaya
Pravda oluşturuldu.

11. ve 12. yüzyıllarda, Kıpçaklar ve Peçenekler gibi göçebe Türk boyları
tarafından sürekli yapılan akınlar Slav nüfusun büyük oranda özellikle Zalesye
olarak bilinen daha kuzeyde güvenli yoğun ormanlık bölgelerine göçüne neden
oldu.

Feodalizm ve ademi merkeziyetçilik çağında Kiev Knezliği'ne hüküm süren Rurik
Hanedanı üyeleri arasındaki mücadele damgasını vurdu. Kiev'in hakimiyeti, kuzey
doğusunda yer alan Vladimir-Suzdal, kuzey-batısındaki Novgorod Cumhuriyeti ve
güney batısındaki Galiçya-Volınya Prensliği'nin lehine azaldı.

1237-40 arasında Moğol istilası, Kiev Knezliği'ne son darbeyi vurarak
yıkılmasına ve nüfusunun yarısını kaybetmesine yol açtı. Daha sonra kurulan
Türk-Moğol devleti olan Altın Orda Devleti, Rus prensliklerini hakimiyeti altına
alarak iki yüzyıl boyunca Rusya'nın güneyine ve merkezine hükmetti.

Sonunda, Lehistan-Litvanya Birliği tarafından asimile edilen Galiçya-Volınya,
Moğolların hakimiyetindeki Vladimir-Suzdal ve Novgorod Cumhuriyeti, Kiev çevre
üzerinde iki bölge, modern Rus ulusu için temel oluşturmuştur. Pskov ile
birlikte Novgorod Moğol boyunduruğu'nda bir süre boyunca özerk bir dereceye
kadar korunur ve büyük ölçüde ülkenin geri kalanını etkileyen zulümleri
bağışlanmış oldu. Prens Aleksandr Nevski'nin önderliğinde, Novgorodlular 1240
yılında Neva Muharebesi'nde işgalci İsveçlileri püskürttü ve bunun yanı sıra
1242 yılında Peipus Gölü Savaşı'nda da Töton Şövalyeleri'nin Kuzey Rusya'yı
kolonize etme girişimini de engelledi.

Kiev Knezliği'nin en güçlü halefi olan Moskova Knezliği, başlangıçta
Vladimir-Suzdal'ın bir parçası iken hala Moğol-Tatar etkisi altında ve onların
göz yummasıyla 14. yüzyılın başında Orta Rusya'da nüfuz elde etmeye etmeye ve
yavaş yavaş Rus topraklarının birleşmesi ve Rusya'nın genişleme sürecinde ana
öncü güç haline geldi.

Bu zor günlerdi çünkü sık sık Moğol-Tatar baskınları yaşanıyordu ve Küçük Buz
Çağı'nın başında tarım mahvolmuştu. Ayrıca Avrupa'nın geri kalanında olduğu gibi
1350 ve 1490 yılları arasında her beş ya da altı yılda bir veba salgını
yaşanıyordu. Bununla birlikte, daha düşük nüfus yoğunluğu ve ıslak buhar banyosu
olan Rus banyası'nın yaygın kullanımı gibi daha iyi hijyen koşullarından, dolayı
nüfus kaybı Batı Avrupa'daki kadar şiddetli değildi.

Moskova Prensi Dmitri Donskoy'un önderliğinde ve Rus Ortodoks Kilisesi'nin
yardımıyla, Rus prensliklerinin birleşik ordusu 1380 yılında Kulikovo
Muharebesi'nde Moğol ve Tatar ordularını yenilgiye uğrattı. Moskova Knezliği
giderek yavaş yavaş Tver ve Novgorod gibi eski güçlü rakipler dahil olmak üzere
çevredeki prenslikleri kendi hakimiyeti altına aldı.

III. İvan (Büyük İvan) sonunda Altın Orda'yı kontrolü altına aldı, Orta ve Kuzey
Rusya'yı Moskova'nın hakimiyetinde birleştirmiş ve "Tüm Rusya'nın Hükümdarı"
unvanını aldı. 1453 yılında İstanbul'un Fethi'nden sonra, Moskova kendini Doğu
Roma İmparatorluğu'nun halefi ilan etti. III. İvan, son Bizans imparatoru XI.
Konstantin Palaiologos'un yeğeni olan Sofia Palaiologos ile evlendi ve Bizans
çift başlı kartalını Rusya'nın arması yapmıştır.

Üçüncü Roma fikirlerinin gelişmesiyle, Büyük Dük IV. İvan ("Korkunç") resmen
1547 yılında Rusya'nın ilk Çarı olarak taç giydi. Çar, yeni bir yasal kanun 1550
Sudebniki çıkardı ve ilk Rus feodal temsil organını Zemski Sobor'u ve kırsal
bölgelere yerel öz-yönetimler kurdu.

Korkunç İvan'ın uzun saltanatı sırasında, parçalanan eski Altın Orda Devleti'nin
yerine kurulan üç Tatar hanlığı olan Kazan, Volga Nehri boyunca uzanan Astrahan
ve Güney Batı Sibirya'daki Sibirya Hanlıklarını ilhak ederek zaten büyük olan
ülke topraklarını iki katına çıkardı. Böylece 16. yüzyılın sonunda Rusya
çokuluslu, çok dinli ve kıtalararası bir devlet haline geldi.

Ancak Çarlık, Baltık kıyıları ve deniz ticareti için erişimi sağlamak amacıyla
Polonya, Litvanya ve İsveç koalisyonuna karşı yapılan uzun ve başarısız Livonya
Savaşı'yla zayıfladı. Aynı zamanda Altın Orda Devleti'nin kalan tek varisi olan
Kırım Hanlığı, Güney Rusya'ya baskınlar düzenledi. 1571 yılında Volga
Hanlıkları'nı geri alma çabaları içinde olan Kırım ve Osmanlı müttefikleri,
Moskova'yı işgal etti ve Moskova'yı yağmalayıp çevresindeki kasabaları ateşe
verdiler. Ancak sonraki yılda Osmanlı ve Kırım Orduları Molodi Savaşı'nda Ruslar
tarafından yenilgiye uğratıldı ve Rusya içine Osmanlı-Kırım genişletme tehdidi
sonsuza kadar ortadan kaldırıldı. Ancak Kırım Hanlığı'nın 17. yüzyıla kadar
süren baskınları nedeniyle Güney Rusya genelinde Zaseçnaya çerta gibi yeni
savunma hatları inşa edilerek sürekli yapılan akınların erişilebilirlik alanı
daraltıldı.

1598 yılında İvan'ın oğullarının ölümü antik Rurik Hanedanı'nın sonunu, 1601-03
Rusya Kıtlığı'nın sonucunda çıkan iç savaşa ve 17. yüzyılın başında dış
müdahaleler, köylü ayaklanmaları ve taht kavgalarıyla bilinen Karışıklık
Dönemi'ne yol açtı. Lehistan-Litvanya Birliği Moskova dahil olmak üzere
Rusya'nın bir bölümünü işgal etti. 1612 yılında Leh kuvvetleri iki ulusal
kahraman olan tüccar Kuzma Minin ve Prens Dmitri Pojarski liderliğindeki Rus
gönüllü kolordusu karşısında çekilmek zorunda kaldılar. Romanov Hanedanı, Zemski
Sobor kararı ile 1613 yılında tahta geçmiş ve ülke krizden kademeli olarak
toparlanmaya başlamıştır.

Rusya, 17. yüzyılda boyunca Kazaklar çağında sınırlarını genişletmeye devam
etti. Kazaklar, korsanlar ve Yeni Dünya öncülerine benzeyen askeri topluluklar
halinde organize savaşçılardı. 1648 yılında, Leh egemenliğinin sosyal ve dini
baskısı altında yaşayan Ukrayna köylüleri Hmelnitski Ayaklanması sırasında
Lehistan-Litvanya Birliği'ne karşı isyan eden Zaporojye Kazakları'na katıldı.
1654 yılında Ukrayna lideri Bogdan Hmelnitski, Rus Çarı I. Aleksey'in himayesi
altında Ukrayna'ya yerleşmek için teklifte bulundu. I. Aleksey'in bu teklifi
kabul etmesi 1654-1667 Rus-Lehistan Savaşı'na neden oldu. Son olarak Ukrayna,
Dinyeper Nehri boyunca batısında batı kıyısı Polonya egemenliği altında ve
doğusunda doğu kıyısı ve Kiev Rus hakimiyeti altında olmak üzere ikiye bölündü.
Daha sonra 1670-1671 yıllarında Don Kazakları, Stenka Razin'in liderliğinde
Volga Bölgesi'nde büyük bir isyan çıkardıysada Çarın askerleri isyancıları
yenmiştir.

Doğuda ise çoğunlukla Kazaklar'ın önderliğinde kıymetli kürkler ve fildişi
avcılığı için Sibirya'nın büyük topraklarını hızla keşif ve fethine başlandı.
Rus kaşifler doğuyu öncelikle Sibirya Nehir Rotaları boyunca keşfettiler ve 17.
yüzyılın ortalarına gelindiğinde Doğu Sibirya'da, Çukçi Yarımadası'nda, Amur
Nehri boyunca ve Pasifik kıyılarında Rus yerleşimleri bulunmaktaydı. 1648
yılında Asya ve Kuzey Amerika arasındaki Bering Boğazı ilk kez Fedot Popov ve
Semyon Dejnyov tarafından geçildi.

I. Petro döneminde Rusya, 1721 yılında bir imparatorluk ve bir dünya gücü haline
geldi. 1682'den 1725'e kadar olan hükümdarlığı süresince, Petro Büyük Kuzey
Savaşı'nda İsveç'i yenerek, daha önce Karışıklık Dönemi'nde kaybedilen Batı
Karelya ve İngriya'nın, yanı sıra Estonya ve Livonya'yı da alarak, deniz ve
deniz ticaretinde Rusya'nın batı kıyılarına erişimini sağladı. I. Petro, Baltık
Denizi kıyısında daha sonra Rusya'nın batıya açılan penceresi olarak
adlandırılacak olan yeni başkent Sankt Peterburg'u kurdu. I. Petro'nun
reformları, Rusya'ya Batı Avrupa'nın önemli kültürel etkilerini getirdi.

I. Petro'nun kızı olan Elizaveta'nın 1741-62 yılları arasındaki hükümdarlığı
döneminde Rusya 1756-63 Yedi Yıl Savaşı'na katılmıştır. Bu savaş sırasında Rusya
bir süreliğine Doğu Prusya'yı ve hatta Berlin'i de ilhak etti. Ancak,
Elizaveta'nın ölümünden sonra bütün bu fetihler Prusya yanlısı III. Petro
tarafından Prusya Krallığı'na geri iade edildi.

1762-1796 yıllarında hüküm süren II. Katerina, Rus Aydınlanma Çağı'nın
önderliğini yaptı. II. Katerina, Lehistan-Litvanya Birliği üzerinde Rus siyasi
kontrolünü genişletmiş ve Lehistan'ın bölünmesi esnasında topraklarının büyük
bir kısmını ilhak etmiş, böylece Rusya'nın sınırları Orta Avrupa'ya kadar
uzanmıştı. Güneyde ise Osmanlı İmparatorluğu'na karşı başarılı bir savaş
sonrasında, Kırım Hanlığı'nı da yenerek sınırlarını Karadeniz'e kadar
uzatmıştır. Osmanlılara karşı aldığı zaferlerin bir sonucu olarak 19. yüzyılın
başlarında Transkafkasya'da önemli topraklar kazandı. Bu durum I. Aleksandr'ın
1809 yılında zayıflamış İsveç Krallığı'ndan Finlandiya'yı ve 1812'de
Osmanlılardan Besarabya'yı da alarak devam etti. Aynı zamanda Ruslar Alaska'yı
da fethetmiş ve Kaliforniya'da Fort Ross gibi yerleşim yerleri kurmuşlardır.

1803-1806 yıllarında ilk Rus devrialemi gerçekleştirilmiş olup, daha sonra bunu
diğer önemli Rus deniz keşif seferleri izledi. 1820 yılında Fabian Gottlieb von
Bellingshausen Antarktika kıtasının keşfetti.

Rusya, çeşitli Avrupa ülkeleri ile ittifak kurarak Napolyon Fransası'na karşı
savaştı. 1812 yılında Napolyon, Rusya Seferi sırasında gücünün doruğunda iken
soğuk General Kışı birlikte inatçı bir direniş sonucu ağır bir hezimete uğradı
ve pan-Avrupa Grande Armée'nin %95'ten fazlası öldü. Mihail Kutuzov ile Barclay
de Tolly liderliğindeki Rus ordusu Napolyon'u ülkeden çıkarıp Altıncı Koalisyon
Savaşı'yla Avrupa'ya sürdü ve sonunda Paris'e girdi. I. Aleksandr, Napolyon
sonrası Avrupa haritasının tanımlandığı Viyana Kongresi'nde Rus heyetine
başkanlık etti.

Napolyon Savaşı subayları Rusya'ya liberalizm fikrini getirdi ve 1825
Aralıkçılar İsyanı sırasında Çarın yetkilerini azaltılması için çalıştı. I.
Nikolay'ın (1825–55) muhafazakar saltanatı sonunda Rusya zirve döneminde
Avrupa'daki gücü ve etkisi Kırım Savaşı yenilgisi ile kesintiye uğramıştır. 1847
ve 1851 yılları arasında Rusya'yı kasıp kavuran Asya kolera dalgası yaklaşık bir
milyon kişinin ölümüne neden oldu.

Nikolay'ın halefi olan II. Aleksandr (1855-81) döneminde 1861 köylü reformu da
dahil olmak üzere ülkede önemli değişiklikler yaşandı. Bu Büyük Reformlar ülke
sanayisini geliştirdi ve Rus ordusunu modernize ederek 1877-1878 Osmanlı-Rus
Savaşı'yla Bulgaristan'ı Osmanlı egemenliğinden çıkardı.

19. yüzyılın sonlarında Rusya'da çeşitli sosyalist hareketlerin yükselişi
görüldü. II. Aleksandr, 1881 yılında devrimciler tarafından öldürüldü ve oğlu
III. Aleksandr'ın (1881-94) saltanatı daha az liberal ancak daha barışçıl
geçmiştir. Son Rus İmparatoru II. Nikolay (1894-1917) döneminde Japonya
yenilgisi ve Kanlı Pazar olayları sonucu çıkan 1905 Devrimi önlenemedi.
Ayaklanma bastırıldı ancak hükümet ifade ve toplanma özgürlükleri verilmesi,
siyasi partilerin yasallaştırılması ve seçilmiş bir yasama organı olan Devlet
Duması'nın oluşturulması dahil olmak üzere önemli reformları kabul etmek zorunda
kaldı. Sibirya'ya göç 20. yüzyılın başlarında özellikle Stolipin'in tarım
reformu sırasında hızla artmıştır. 1906 ve 1914 yılları arasında dört milyondan
fazla yerleşimci bu bölgeye geldi.

1914 yılında Rusya, Avusturya-Macaristan'ın kendi müttefiki olan Sırbistan'a
savaş ilanına tepki olarak I. Dünya Savaşı'na girdi ve birden fazla cephede Üçlü
İtilaf müttefiklerinden izole olarak savaştı. 1916 yılında Rus Ordusu Brusilov
Saldırısı ile Avusturya-Macaristan ordusunu neredeyse tamamen imha etti. Ancak,
yüksek kayıplar, yolsuzluk ve ihanet söylentileri, rejimin zaten mevcut kamu
güvensizliği savaşın yükselen maliyetleri ile derinleşti. Bütün bunlar 1917 Rus
Devrimi için zemin oluşturmuştur.

Şubat Devrimi ile II. Nikolay tahttan indirildi ve ailesi ile birlikte daha
sonra Rus İç Savaşı'nda infaz edildi. Monarşinin yerini kendisini Geçici Hükûmet
ilan eden siyasi partilerden oluşan titrek bir koalisyon aldı. Bununla birlikte
işçi ve köylülerin sovyet olarak adlandırılan demokratik olarak seçilmiş
konseyler aracılığıyla Petrograd Sovyeti olarak adlandırılan alternatif bir
sosyalist temsil organı kuruldu. Yeni yönetim ülkedeki sorunları çözmek yerine
ülkedeki krizi ağırlaştırmıştır. Sonunda Bolşevik lider Vladimir Lenin'in
önderliğinde Ekim Devrimi'nde, Geçici Hükûmet devrildi ve dünyanın ilk sosyalist
devleti kuruldu.

1917 Ekim Devrimi ile iktidara gelen Bolşevikler Rusya Federatif Sovyet
Sosyalist Cumhuriyeti'ni kurdu. Bolşevikler iktidara geldikleri gibi ilk iş
olarak Rusya'nın I.Dünya Savaşı'ndan çekildiğini ilan ettiler. Ardından ülkede
bir dizi reform hareketlerine başladılar.

1918 yılında ülkede anti komünist Beyaz Ordu'nun saldırılarıyla iç savaş
başladı. Sovyet rejimine bağlı Kızıl Ordu ile Çar destekçisi Beyaz Ordu arasında
yaşanan iç savaş ülkede büyük bir yıkıma yol açtı. Bolşevikler I. Dünya Savaşı
sırasında İttifak Devletleri ile olan düşmanlıklarını sona erdiren Brest-Litovsk
Antlaşması'nı imzalayarak Ukrayna, Polonya, Baltık devletleri ve Finlandiya'nın
bağımsızlığını kabul ettiler.

Rusya'nın Brest-Litovsk Antlaşması'nı imzalamasının hemen ardından İtilaf
Devletleri, anti komünist güçlere destek amacıyla başarısız bir askeri
müdahalede bulundular. Birleşik Krallık, Fransa ve ABD Beyaz Ordu'ya maddi
yardımda bulunurken asker sevkiyatı da yapmış ve Beyaz Terör'ün katliamlarında
işbirlikçi olmuşlardır. Bolşevikler ve Beyaz hareket, birbirlerine karşı Kızıl
Terör ve Beyaz Terör olarak bilinen sürgün ve infaz kampanyalarını
yürütmüşlerdir. İç savaşın sonucunda Rus ekonomisi ve altyapısı ağır hasar
görmüş ve milyonlarca Beyaz göçmen ülkeden kaçmıştır.

Rusya Federatif Sovyet Sosyalist Cumhuriyeti'nin 30 Aralık 1922'de Transkafkasya
SSC., Ukrayna SSC., Belarus Sovyet Sosyalist Cumhuriyeti ve Orta Asya
cumhuriyetleri ile birlikte imzaladığı SSCB Kuruluş Antlaşması'yla Sovyet
Sosyalist Cumhuriyetler Birliği (kısaca Sovyetler Birliği veya SSCB) resmen
kuruldu.

1924'te Lenin'in ölümünden sonra, Sovyetler Birliği'ni troyka yönetmeye başladı.
Ancak 1922'de Komünist Parti Genel Sekreterliği'ne seçilen Yosif Stalin, Merkez
Komite'de önemli bazı kişilerin desteğini alarak muhaliflerini bertaraf etti.
Dünya devriminin ana savunucusu olan Lev Troçki, 1929'da Sovyetler Birliği'nden
sürgün edildi ve Stalin'in fikri olan Tek ülkede sosyalizm devlet politikası
olarak benimsendi. Bolşevik parti içinde sürekli iç mücadele Büyük Temizlik adı
verilen 1937-38 yıllarında aralarında kurucu parti üyeleri ve darbe ile suçlanan
askeri liderler de dahil olmak üzere binlerce kişinin idam edildiği kitlesel
baskılar ile sonuçlandı.

Stalin liderliğindeki hükûmet, planlı ekonomiyi başlatarak ülkenin kırsal
kesimini önemli ölçüde sanayileştirdi ve tarımı kolektifleştirdi. Bu dönemde
yaşanan hızlı ekonomik ve sosyal değişimler sırasında Çarlık döneminde geniş
topraklara hakim olan toprak aristokratları kolektifleştirmeye karşı
gelmelerinden dolayı çalışma kamplarına gönderildi.

Ülkede özellikle Ukrayna'da toprakların kolektifleştirilmesine karşı çıkan
toprak aristokratlarının sabotaj ve isyan faaliyetleri tarımsal üretimin
düşmesine sebep oldu. Ancak ağır bir bedel ödendiyse de, Sovyetler Birliği kısa
bir sürede büyük ölçüde tarımsal ekonomiden önemli bir sanayi gücüne dönüştü.

Adolf Hitler'in Avusturya ve son olarak Çekoslovakya'nın ilhakına karşı Birleşik
Krallık ve Fransa'nın yatıştırma politikası Nazi Almanyası'nı cesaretlendirdi ve
Sovyetler Birliği'ne tehdit haline geldi. Aynı zaman zarfında Nazi Almanyası,
Uzak Doğu'da SSCB ile rakip olan ve 1938-1939 yılındaki Sovyet-Japon sınır
çatışmaları ile açık bir düşmanı haline gelen olan Japon İmparatorluğu ile
ittifak kurdu.

Ağustos 1939'da, Birleşik Krallık ve Fransa ile Nazi karşıtı bir ittifak kurma
girişimlerinin başarısızlıkla sonuçlanmasının ardından Sovyet hükümeti, iki ülke
arasındaki saldırmazlık vaadi ve Doğu Avrupa'da kendi nüfuz alanlarının
bölüştürülmesi için Molotov-Ribbentrop Paktı ile Almanya ile ilişkileri
geliştirmeye karar verdi. Hitler Polonya, Fransa ve diğer ülkeleri işgal ederek
II. Dünya Savaşı'nı başlatırken, SSCB'nin eski Rusya İmparatorluğu'nun bazı
topraklarında hak iddia etmesi Polonya'nın işgali, Kış Savaşı ve Baltık
devletlerinin işgali ile sonuçlandı.

22 Haziran 1941'de Nazi Almanyası, insanlık tarihinin en büyük ve güçlü işgal
kuvveti ile II. Dünya Savaşı'nın en büyük cephesini kurup Sovyetler Birliği'ne
savaş açarak saldırmazlık paktını çiğnedi. Başta Alman ordusu her yerde başarılı
olmasına rağmen, saldırıları Moskova Muharebesi'nde durduruldu. Daha sonra,
Almanlar ilk olarak 1942-1943 kışında Stalingrad Muharebesi'nde ve daha sonra
1943 yazında Kursk Muharebesi'nde büyük yenilgiler aldı. Almanlar diğer bir
yenilgiyi şehrin tamamen Alman ve Fin kuvvetleri tarafından 1941-1944 yılları
arasında ablukası altında açlık ve bir milyondan fazla kişinin ölmesine rağmen
teslim olmaması sonucunda Leningrad Kuşatması'nda aldı. Stalin'in yönetimi ve
Georgi Jukov and Konstantin Rokossovski gibi komutanların önderliğinde Sovyet
güçleri Doğu Avrupa'yı 1944-45'te geri aldı ve Mayıs 1945'te Berlin'i ele
geçirdi. Ağustos 1945'te Kızılordu, Japon güçlerini Çin'e bağlı Manchukuo ve
Kuzey Kore'den atarak, Japonya'daki müttefik zaferine katkıda bulunmuştur.

II. Dünya Savaşı'nın 1941-1945 dönemi Rusya'da Büyük Vatanseverlik Savaşı olarak
bilinmektedir ve bu savaş sırasında Sovyet askeri ve sivil ölümleri sırasıyla
10.6 milyon ve 15.9 milyon olup, bu rakamlar tüm II. Dünya Savaşı kayıplarının
yaklaşık üçte biriydi. Sovyet ekonomisi ve altyapısı büyük bir yıkıma uğrasa da,
Sovyetler Birliği kıtada önemli bir askeri süper güç haline geldi.

Kızılordu, savaş sonrasında Doğu Almanya dahil olmak üzere Doğu Avrupa'yı işgal
etti. Daha sonra bu devletlerde sosyalist hükümetler kuruldu ve Doğu Bloku'nun
uydu devletleri haline geldi. Sovyetler Birliği dünyanın ikinci nükleer silahlı
güç haline gelerek ve Doğu Bloku ülkeleri ile Varşova Paktı'nı kurarak ABD ve
NATO'ya karşı Soğuk Savaş olarak da bilinen küresel hakimiyet mücadelesi içine
girdi. Sovyetler Birliği yeni kurulan Çin Halk Cumhuriyeti ve Kore Demokratik
Halk Cumhuriyeti ve daha sonra Küba dahil olmak üzere dünya çapındaki devrimci
hareketleri desteklemiştir. Ayrıca Sovyet kaynakları önemli miktarlarda diğer
sosyalist devletlere yardım olarak tahsis edilmiştir.

Stalin'in ölümü ve kolektif liderlikten kısa bir süre sonra, yeni lider Nikita
Kruşçev Stalin'in kişisel kültünü kınadı ve destalinizasyon politikasını
başlattı. Cezai çalışma sisteminde değişikliğe gidildi ve birçok siyasi mahkum
serbest bırakıldı ve itibarı iade edildi. Bu baskıcı politikaların azaltılması
daha sonradan Kruşçev Çözülümü olarak tanındı. Aynı zamanda Küba'ya Sovyet
füzeleri ve Türkiye'ye Amerikan Jupiter füzeleri konuşlandırılması ABD ile
gerginlikleri artırmıştır.

1957'de Sovyetler Birliği dünya'nın ilk yapay uydusu olan Sputnik 1'i fırlatarak
Uzay Çağı'nı başlattı. Rus kozmonot Yuri Gagarin, Vostok 1 ile 12 Nisan 1961
tarihinde uzaya çıkan ilk insan oldu.

Kruşçev döneminde dünya genelinde sosyalizmin yayılması ile Sovyetler
Birliği'nin müttefik sayısı arttı. 1959'da Küba, 1960'larda Vietnam sosyalist
devletleri kuruldu. Ancak bu durum batılı devletler ile Sovyetler Birliği
arasında çatışma riskinin yaşanmasına sebep oldu.

1964 yılında Hruşçov'un istifa etmesini takiben, Leonid Brejnev'in Komünist
Parti Genel Sekreteri, Kosigin'in hükümet başkanı olduğu yeni bir kolektif
liderlik dönemi başladı. 1965 Kosigin reformu ile Sovyet ekonomisinin kısmen
yerelleştirilmesi ve ağır sanayi ve silahtan hafif sanayi ve tüketim mallarına
kaydırılması hedeflendi. Ancak reformlar kısmen ve bazı maddeleri reddedilerek
uygulandı.

1979 yılında Afganistan'da gerçekleşen komünist devrim sonrasında ABD destekli
Taliban askerlerinin hükümeti devirme çabası üzerine Sovyet kuvvetleri yeni
rejimin isteği ile bu ülkeye girdi. Bu askeri müdahale ekonomik kaynakların
israfına ve anlamlı olmayan politik sonuçlara neden oldu. Uluslararası
muhalefet, ABD tarafından desteklenen dirençli Sovyet karşıtı gerilla savaşı ve
Sovyet vatandaşlarının destek eksikliği sonucunda Sovyetler Birliği 1989 yılında
Afganistan'dan çekildi.

1985 yılından itibaren ekonomik sistemde liberal reformları hayata geçirmek
isteyen Komünist Parti Genel Sekreteri Mihail Gorbaçov, iktisadi alanda
serbestlik getirmek ve hükümeti demokratikleştirmek için glasnost (açıklık) ve
perestroyka (yeniden yapılanma) politikalarını başlattı. Ancak bu politikalar
ekonominin iflasına sebep oldu. Bu durum ülkede protestoların ve milliyetçi,
ayrılıkçı hareketlerin yükselişine yol açtı. 1991 yılına kadar dünyanın en büyük
ikinci ekonomisi olan Sovyet ekonomisi, son yıllarında marketlerde mal
sıkıntısı, büyük bütçe açıkları ve para arzının neden olduğu enflasyonun hızlı
yükselmesi gibi sorunlarla karşı karşıya gelmiştir.

1991 itibariyle, ekonomik ve siyasi çalkantılar sonucunda Baltık cumhuriyetleri
birlikten ayrılmaya başladı. 17 Mart 1991'de düzenlenen yenilenmiş birlik
referandumunda (Sovyetler Birliği Referandumu 1991) halkın % 77'si Sovyetler
Birliği'nin korunması lehine oy verdi. Bu referandum sonuçlarına göre 20
Ağustos'ta Rusya Federatif Sovyet Sosyalist Cumhuriyeti ile diğer Sovyet
cumhuriyetleri arasında yenilenmiş birlik antlaşması yapılacaktı. Ancak 19
Ağustos 1991'de KGB başkanı, bazı hükümet üyeleri ve generaller tarafından
Devlet Başkanı Mihail Gorbaçov'u devirme amaçlı başarısız darbe girişimi
antlaşmanın iptal edilmesine sebep oldu. Darbe antlaşmaya imza atmayı kabul eden
11 cumhuriyette tedirginlik yarattı ve ayrılığa gitmelerine sebep oldu.

8 Aralık 1991'de Rusya Devlet Başkanı Boris Yeltsin ile Ukrayna ve Belarus
Devlet Başkanları Minsk'te bir araya gelerek Sovyetler Birliği'ni dağıttıklarını
bildirdiler. 25 Aralık 1991'de Mihail Gorbaçov istifa ettiğini açıkladı ve
Kremlin'de dalgalanan Kızıl Bayrak indirilerek yerine Rus bayrağı çekildi.
Böylece Sovyet Sosyalist Cumhuriyetler Birliği 25 Aralık 1991'de resmen dağıldı.

Haziran 1991 yılında, Boris Yeltsin aynı yılın Aralık ayında bağımsız Rusya
Federasyonu haline gelecek olan Rusya Sovyet Federatif Sosyalist Cumhuriyeti
Devlet Başkanlığı'na seçilerek Rus tarihinde doğrudan seçilen ilk lider oldu.
Sovyetler Birliği sırasında ve dağıldıktan sonra ABD ve IMF tarafından tavsiye
edilen özelleştirme ve piyasa ve ticaretin serbestleştirilmesi de dahil olmak
üzere "şok terapi" çizgisinde radikal değişiklikler içeren geniş kapsamlı
reformlar yapılmıştır. Ancak tüm bunlar büyük bir ekonomik kriz ile sonuçlanmış
olup 1990-1995 arasında GSYİH ve sanayi üretiminde %50 düşüş meydana geldi.

Özelleştirmeler ile birlikte işletmelerin kontrolü büyük ölçüde devlet
kurumlarından hükümet ile bağlantıları olan bireylere kaymıştır. Çoğu yeni
zengin milyarlarca nakit parayı taşıdı ve ülke dışına büyük bir sermaye kaçışı
gerçekleştirdi. Ekonomik sorunlar sosyal hizmetlerin çöküşüne neden oldu ve
ülkede doğum oranı aniden düşerken ölüm oranı ise hızla yükselmiştir.
Sovyetlerin son yıllarında %1.5 olan yoksulluk seviyesi 1993
ortalarında %39-49'a çıkmıştır. 1990'lı yıllar, yaygın yolsuzluklar,
kanunsuzluklar ve suç çeteleri ile şiddet suçunun yükselişi olarak görülmüştür.

1990'larda Kuzey Kafkasya'da yerel etnik anlaşmazlıklar ve ayrılıkçı İslamcı
ayaklanmalar şeklinde birçok silahlı çatışma yaşanmıştır. 1990'ların başında
Çeçen ayrılıkçılar bağımsızlık ilan etmesi sonucunda isyancı gruplar ile Rus
ordusu arasında çatışmaların olduğu kesintili gerilla savaşı yaşanmıştır.
Özellikle Moskova tiyatro rehine krizi ve Beslan rehine krizi gibi sivillere
yönelik terör saldırıları yüzlerce kişinin ölümüne neden oldu ve dünya çapında
dikkat çekmiştir.

Rusya, Sovyetler Birliği'nin dağılışı sırasında nüfusunun yarısı kadar olmasına
rağmen Sovyetler Birliği'nin dış borçlarını üstlenmiştir. Yüksek bütçe açıkları
1998 Rusya mali krizine ve GSYİH'in düşüşüne neden oldu.

31 Aralık 1999 tarihinde Devlet Başkanı Yeltsin beklenmedik bir şekilde istifa
etti ve yerine daha sonra 2000 yılındaki başkanlık seçimlerini kazanan Başbakan
Vladimir Putin'i atadı. Putin halen devam etmesine rağmen Çeçen ayrılıkçılarının
isyanını büyük ölçüde bastırdı. Yüksek petrol fiyatları ve başlangıçta zayıf
olan para birimi iç talebin yükselmesini, tüketim ve yatırımlar ile ekonominin
dokuz yıl büyümesini, yaşam standartlarının ve Rusya'nın dünya sahnesindeki
etkisini artırmasını sağladı. Putin başkanlığı sırasında yapılan birçok
reformlar genellikle Batı ülkeleri tarafından anti-demokratik eleştirilsede,
Putin'in liderliğinde düzen, istikrar ve ilerlemeye dönüş Rusya'da kendisine
yaygın hayranlık kazandırdı.

2 Mart 2008 tarihinde, Dimitri Medvedev Rusya Devlet Başkanı seçilirken, Putin
Başbakan olmuştur. Putin, 2012 başkanlık seçimlerinin ardından başkanlığa geri
döndü ve Medvedev de Başbakan olarak atandı.

Rusya Anayasası’na göre, ülke federal yarı başkanlık sistemli cumhuriyet olup
Başkan, devletin başı iken; Başbakan, hükümetin başıdır. Rusya Federasyonu çok
partili temsili demokrasi ile yönetilmekte olup, federal hükümet 3 temel erkten
oluşur;

Devlet Başkanı, 6 yıllığına seçilir. En yüksek oyu alan ve en fazla iki turlu
olarak seçimler yapılır. Devlet Başkanı 35 yaşından genç olamaz ve en az 10 yıl
boyunca Rusya Federasyonu'nda ikamet etmiş olmalıdır. Bütün bakanları atama
yetkisi Başkan'dadır, fakat Başbakan'dan bakanlar hususunda tavsiye alır.
Bakanlar en son Duma'da oylanarak görevlerine başlarlar. 2 Mart 2008'de, Dmitry
Medvedev yapılan Başkanlık seçimini kazanarak Devlet Başkanı seçildi. 2000
yılından 2008 yılına kadar başkan olan Vladimir Putin ise, devlet başkanının
belli bir süre sınırlandırılması sebebiyle tekrar aday olamamıştır. Putin,
Birleşik Rusya lideri olarak Hükümetin başına geçerek Başbakan olmuştur. 2012
yılında ise yeniden başkan seçilmiştir. Rusya'da en etkin siyasi partiler
Birleşik Rusya, Komünist Parti, Liberal Demokratik Parti ve Adil Rusya'dır.

Rusya'da 4 Aralık 2011'de yapılan Federal Meclis Duma'daki 450 sandalyenin
üyelerinin belirlendiği parlamento seçimlerinde Birleşik Rusya Partisi % 49.32
oy oranıyla birinci, Komünist Parti ise % 20.46 oy oranı ile ikinci olmuştur. %
7 seçim barajının uygulandığı ülkede 4 parti meclise girmeyi başarabilmiştir.

Rusya Federasyonu, uluslararası hukukta eski Sovyetler Birliği'nin ardılı olarak
kabul edilmektedir. Rusya, SSCB'nin uluslararası taahhütleri uygulamaya devam
etmektedir ve BM Güvenlik Konseyi, diğer uluslararası örgütlere üyelik,
uluslararası anlaşmalar kapsamındaki hak ve yükümlülükler ve mülkiyet ve
borçlarda SSCB'nin daimi üyeliğini üstlenmiştir. Rusya'nın çok yönlü bir dış
politikası bulunmaktadır. 2009 itibarı ile 191 ülke ile diplomatik ilişkisi ve
144 elçiliği bulunmaktadır. Dış politika Devlet Başkanı tarafından tespit edilir
ve Dışişleri Bakanlığı tarafından yürütülür.

Eski bir süper gücün halefi olarak, özellikle küresel siyasi sistemde tek
kutuplu ve çok kutuplu görüşler ile ilgili olarak Rusya'nın jeopolitik statüsü
genellikle tartışma konusu olmuştur. Rusya genellikle bir büyük güç olarak kabul
edilirken son yıllarda bir dizi dünya liderleri, akademisyenler, yorumcular ve
siyasetçiler tarafından potansiyel süper güç olarak değerlendirilmektedir.

Rusya BM Güvenlik Konseyi'nin beş daimi üyesinden biridir. Rusya, Ortadoğu
Dörtlüsü ve Kuzey Kore ile Altılı görüşmelere katılmaktadır. Rusya, G8
sanayileşmiş ülkeler, Avrupa Konseyi, AGİT ve APEC üyesidir. Rusya genellikle
BDT, AEB, KGAÖ ve ŞİÖ gibi bölgesel örgütlere liderlik rolü oynamaktadır. 1996
yılında Rusya Avrupa Konseyi'nin 39. üyesi oldu. 1998 yılında, Rusya Avrupa
İnsan Hakları Sözleşmesi'ni onayladı. Rusya ile AB ilişkilerinin hukuki temeli
1997 yılında yürürlüğe giren Ortaklık ve İşbirliği Anlaşması'dır. Bu anlaşma,
demokrasi ve insan hakları, siyasi ve ekonomik özgürlük ve uluslararası barış ve
güvenliğe bağlılık için tarafların ortak saygısını hatırlatmaktadır. 2003
yılının Mayıs ayında, AB ve Rusya ortak değerler ve çıkarlar temelinde
işbirliğini güçlendirmek için anlaştılar. Devlet Başkanı Vladimir Putin,
AB-Rusya Ortak Alanı kurulması da dahil olmak üzere çeşitli boyutlarda yakın
entegrasyonu ile stratejik ortaklığı savundu. Sovyetler Birliği'nin
dağılmasından bu yana, Rusya ABD ve NATO ile dostça ilişkiler geliştirmiştir.
NATO-Rusya Konseyi, 2002 yılında eşit ortaklar olarak birlikte çalışmak ve ortak
işbirliği için fırsatları takip etmek amacıyla ABD, Rusya ve 27 NATO
müttefikinin onayı ile kuruldu. Ancak Rusya'nın ABD ve AB ile ilişkileri son
zamanlarda Güney Osetya Savaşı ve 2014 Kırım krizi gibi nedenlerden dolayı
gerginleşmiştir.

Rusya diğer BRICS ülkeleri ile güçlü ve olumlu ilişkiler sürdürmektedir.
Hindistan, Rus askeri teçhizatlarının en büyük müşterisidir ve iki ülke arasında
kapsamlı savunma ve stratejik ilişkiler bulunmaktadır. Son yıllarda, özellikle
Çin Halk Cumhuriyeti ile Dostluk Antlaşması'nın imzalanmasının yanı sıra Doğu
Sibirya-Pasifik Okyanusu petrol boru hattı ve Sibirya'dan Çin'e doğalgaz boru
hattı inşası ile ülkenin ikili ilişkileri güçlendirdi.

Ülkenin silahlı kuvvetleri, Kara Kuvvetleri, Deniz Kuvvetleri ve Hava Kuvvetleri
olarak ayrılmıştır. Bununla birlikte Stratejik Füze Kuvvetleri, Uzay Savunma
Kuvvetleri, Hava İndirme Birlikleri olmak üzere üç bağımsız kuvvet daha
bulunmaktadır. 2006 itibarı ile orduda aktif personel sayısı 1.037 milyondur.
18-27 yaş arasındaki tüm erkek vatandaşların 12 aylık zorunlu askerlik hizmetini
yerine getirmesi ile yükümlüdür.

2012 Küresel Barış Endeksi'ne göre, Rusya dünyanın altıncı en az huzurlu ülkesi
olup bu konumu büyük ölçüde ülkenin savunma bütçesinin boyutuna ve Kuzey
Kafkasya'da devam eden çatışmalara bağlanmıştır. Rusya tarihsel olarak endeksin
kurulduğu 2007 yılından beri düşük sırada yer almıştır.

Rusya ordusu 2015 yılının Ağustos ayında ilk kez kutuplarda askeri tatbikat
başlatmıştır.

Rusya Federasyonu 85 adet federal bölüme (Rusça: субъект, subyekt)
ayrılmaktadır. Bu federal birimlerin hepsi eşit bir biçimde iki delege ile
Federasyon Konseyinde temsil edilirler. Federal bölümler sahip oldukları
özerklik bakımından farklılık gösterirler.

Federal bölümler, her biri Devlet Başkanı'nın atadığı yöneticiler tarafından
yönetilen dokuz federal bölge (Rusça: федеральный округ, federalnıy okrug)
halinde gruplandırılmıştır. Federal bölümlerin aksine federal bölgeler devlet
yönetiminin alt bölümü olmayıp doğrudan federal yönetime bağlıdır. Federal
bölgelerin yöneticileri, federal bölümler ile federal hükümet arasındaki
irtibatı sağlamaktan ve federal bölümlerin federal yasalara uygun hareket
etmesinden sorumludur.

Rusya, 17,075,400 km²'lik yüzölçümü ile dünyanın en geniş ülkesidir. Rusya'da 23
UNESCO Dünya Mirası, 40 UNESCO biyosfer rezervi, 41 milli park ve 101 doğa
rezervi bulunmaktadır. Rusya, 41° ve 82° K enlemleri ile 19° D ve 169° B
boylamları arasında yer almaktadır.

Rusya'da jeodezik bir hat boyunca yaklaşık 8.000 km dışında iki geniş ayrı
noktalar bulunmaktadır. Bu noktalar: Polonya sınırındaki Vistül Lagünü'nü Gdańsk
Körfezi'nden ayıran 60 km uzunluğundaki Vistül Burnu ile ve en uzak
güneydoğusunda ise Kuril Adaları'dır. Boylamdan ayrılmış uzak noktalar jeodezik
bir hat boyunca 6.600 km dışında bulunmaktadır. Bu noktalar: batıda yine Vistül
Burnu olup doğuda ise Büyük Diomede Adası'dır. Rusya Federasyonu 9 zaman
dilimine ayrılmaktadır.

Rusya, ağırlıklı olarak güneyde bozkır ve kuzeyinde yoğun ormanlık ovalar ile
kuzey kıyısı boyunca uzanan tundralardan oluşmaktadır. Rusya dünyadaki
ekilebilir arazinin %10'una sahiptir. Dağ aralıkları güney sınırları boyunca
bulunmakta olup, Kafkasya (5642 m ile Rusya ve Avrupa'nın yüksek noktası olan
Elbruz Dağı'nıda içeren) ve Altay (4506 m ile Rus Uzak Doğusu dışında
Sibirya'nın en yüksek noktası olan Beluça Dağı'nıda içeren); ve doğu
taraflarında Verhoyansk Sıradağları ve Kamçatka Yarımadası'ndaki yanardağlar
(4750 m ile Avrasya'nın en yüksek aktif yanardağının yanı sıra Asya Rusyası'nın
en yüksek noktası olan Klyuçevskaya Sopka'yıda içeren) bulunmaktadır. Ural
Dağları, maden kaynakları açısından zengin olup, Avrupa ile Asya'nın kuzey-güney
aralığını oluşturur.

Rusya, Arktik ve Pasifik Okyanusu, Baltık Denizi, Azak Denizi, Karadeniz ve
Hazar Denizi boyunca 37.000 km'nin uzunluğunda bir sahil şeridine sahiptir.
Barents Denizi, Beyaz Deniz, Kara Denizi, Laptev Denizi, Doğu Sibirya Denizi,
Çukçi Denizi, Bering Denizi, Ohotsk Denizi ve Japon Denizi Arktik ve Pasifik
yoluyla Rusya'ya bağlıdır. Rusya'nın başlıca ada ve takımadaları Novaya Zemlya,
Franz Josef Toprakları, Severnaya Zemlya, Yeni Sibirya Adaları, Vrangel Adası,
Kuril Adaları ve Sahalin Adası'dır. Diomede Adaları (biri Rusya, diğeri ise ABD
tarafından kontrol edilmektedir) arasındaki mesafe sadece 3 km olup Kunaşir
Adası ise Japonya'nın Hokkaido Adası'ndan yaklaşık 20 km uzaklıktadır.

Ülkenin büyüklüğü ve denizden uzak birçok bölge sonucunda tundra ve uç güneydoğu
bölgeleri dışında, nemli karasal iklim ülkenin her yerinde hakimdir. Güneydeki
dağlar, Hint Okyanusu'ndan gelen sıcak hava kütlelerinin girişini engellemekte
olup ülkenin batı ve kuzey bölgeleri Arktik ve Atlantik'in etkilerine açıktır.

Kuzey Avrupa Rusyası ve Sibirya'nın çoğunluğu yarı arktik iklime sahiptir.
Kuzeydoğu Sibirya'nın iç bölgelerde çok şiddetli kışlar olup (çoğunlukla Saha
Cumhuriyeti'nde olup Kuzey Soğuk Kutbu arasında −71.2 °C gibi rekor düşük
sıcaklıklar olmaktadır), diğer bölgelerde ise daha ılımandır. Arktik Okyanusu
kıyılarında ve Rus Arktik Adaları'nda ise kutup iklimi hakimdir.

Karadeniz'in Krasnodar Krayı'nın sahil kesimi, özellikle Soçi, ılık ve yağışlı
kışları ile ılıman dönencealtı iklimine sahiptir. Kış, Doğu Sibirya ve Uzak
Doğu'nun birçok bölgelerinde yaz ile karşılaştırıldığında kuru olup ülkenin
diğer bölgelerinde mevsim boyunca daha eşit yağışlıdır. Ülkenin çoğu yerinde kış
mevsiminde yağışlar genellikle kar şeklinde olmaktadır. Aşağı Volga ve Hazar
Denizi kıyısındaki bölge, Güney Sibirya'nın bazı bölgelerinde olduğu gibi yarı
kurak iklime sahiptir.

Ülke toprakları boyunca neredeyse sadece iki ayrı mevsim olan kış ve yaz vardır.
İlkbahar ve sonbahar ayları çok kısa sürmektedir ve yaz ve kış ayları arasındaki
sıcaklık farkı oldukça yüksektir. En soğuk ay Ocak (sahil şeridinde ise Şubat)
olup en sıcak ay ise genellikle Temmuz ayıdır. Sıcaklık ortalamalarındaki büyük
farklar doğaldır. Kışın sıcaklıklar güneyden kuzeye ve batıdan doğuya
gidildiğinde soğumaktadır. Yazlar ise Sibirya'da bile oldukça sıcak
olabilmektedir. İç kesimler ise en kurak alanlardır.

Kuzeyden güneye Rusya Ovası olarakta bilinen Doğu Avrupa Ovası, Arktik
tundralar, iğne yapraklı ormanlar (tayga), yaprak döken ormanlar, otlaklar
(step) ve yarı-çöller (Hazar Denizi saçakları) ile kaplanmış olup iklim
değişiklikleri bitki örtüsününde değişiklikler yaşanabilmektedir. Sibirya'da da
benzer bir durum söz konusudur, ancak daha çok tayga bulunmaktadır. Rusya
dünyanın en büyük orman rezervlerine sahip olup, "Avrupa'nın akciğeri" olarak
bilinir ve karbondioksit emme miktarı Amazon ormanları'ndan sonra ikincidir.

Rusya'da 266 memeli ve 780 kuş türü bulunmaktadır. 1997 itibariyle Rusya
Federasyonu Kırmızı Veri Kitabı'na toplam 415 hayvan türü dahil edilmiştir ve şu
anda korunmaktadırlar.

Rusya özellikle petrol ve doğal gaz gibi muazzam doğal kaynaklara sahip bir
piyasa ekonomisine sahiptir. Rusya GSYİH (nominal) bakımından dünyanın 9. ve
satınalma gücü paritesi bakımından ise dünyanın 6. büyük ekonomisidir. 21.
yüzyılın başından bu yana, yüksek iç tüketim ve daha fazla siyasi istikrar
Rusya'da ekonomik büyümeyi desteklemektedir. Reel kişi başına düşen GSYİH (SAGP)
(mevcut uluslararası $), 2010'da 19,840 olmuştur. Büyüme öncelikle petrol veya
mineral çıkarma ve ihracatı yerine iç piyasa için mal ve hizmet dışı ticareti
ile sağlandı. Rusya'da ortalama aylık nominal maaş 2000 yılında 80$ kadar iken,
2013 başlarında 640$ olmuştur. 2010 yılı itibarı ile Rusya'da halkın
yaklaşık %12.7'si ulusal yoksulluk sınırının altında yaşamakta olup ile 1998
yılında Sovyet sonrası çöküşün en kötü noktada olduğu %40'tan önemli ölçüde
aşağı çekilmiştir. Rusya'da 1999 yılında %12.4 olan işsizlik 2007'de %6'ya
düştü. 2000'de sadece 8 milyon olan orta sınıf 2013'te 108 milyona yükselmiştir.

Rusya'nın ihracatının %80'nden fazlasını petrol, doğal gaz, metaller ve
keresteler oluşturmaktadır. 2003 yılından bu yana, iç pazarın önemli ölçüde
güçlenmesiyle doğal kaynakların ihracatının ekonomik önemi azalmaktadır. Petrol
ihracatından elde edilen kazanç 1999'da 12 milyar $ olan yabancı rezervi, 1
Ağustos 2008'de 597.3 milyara çıkarak Rusya'yı dünyanın üçüncü büyük döviz
rezervi haline getirdi.

Rusya'da ekili arazinin toplam alanı 2005 yılında 1,237,294 km2 olarak tahmin
edilmiş olup, dünya dördüncüsüdür. 1999-2009 yılları arasında, Rusya'da tarım
istikrarlı bir büyüme göstermiştir ve ülke bir tahıl ithalatçısından, AB ve
ABD'den sonra üçüncü büyük tahıl ihracatçısı haline geldi. 1999'da 6,813,000 ton
olan et üretimi 2008'de 9,331,000 tona yükselmiş olup büyümeye devam etmektedir.

Tarımın restorasyonu, hükümetin kredi politikası ile desteklenmiş olup, bireysel
çiftçilere ve daha önce hala tarım arazilerinde önemli bir paya sahip Sovyet
kolhozları olup özelleştirilen büyük çiftliklere yardım sağlanmıştır. Büyük
çiftliklerde tahıl ve çiftçilik ürünleri üretimi üzerine yoğunlaşırken, küçük
özel ev arsalarında ülkenin en verimli patates, sebze ve meyveleri
üretilmektedir.

Atlantik, Arktik ve Pasifik okyanuslarındaki Rus balıkçılık filolarının erişimi
dünyanın balık tedariğine önemli bir katkıda bulunmaktadır. 2005 yılında toplam
3.191.068 ton balık yakalanmıştır. Son yıllarda balık ve deniz ürünleri ihracat
ve ithalatı önemli ölçüde büyümüş olup 2008 yılından bu yana 2415 milyon $ ve
2036 milyon $ gelire ulaşmıştır.

Son yıllarda, medyada Rusya sık sık bir enerji süpergücü olarak tarif
edilmiştir. Rusya dünyanın en büyük doğalgaz rezervlerine, sekizinci büyük
petrol rezervlerine ve ikinci büyük kömür rezervlerine sahiptir. Aynı zamanda
dünyanın önde gelen doğal gaz ihracatçısı ve ikinci büyük doğal gaz üreticisi
olup, aynı zamanda en büyük petrol ihracatçısı ve üreticisidir.

Rusya, dünyanın üçüncü büyük elektrik üreticisi ve beşinci büyük yenilenebilir
enerji üreticisi olup, ülkede son derece gelişmiş bir hidroelektrik üretimi
bulunmaktadır. Büyük şelalelerdeki hidroelektrik santralleri Avrupa Rusyası'nda
Volga gibi büyük nehirler boyunca inşa edilir. Ayrıca Rusya'nın Asya bölümüde
çok sayıda büyük hidroelektrik santrali bulunmaktadır, ancak Sibirya ve Rus Uzak
Doğusu dev hidroelektrik potansiyeli bakımından büyük ölçüde atıl kalmaktadır.

Rusya, sivil nükleer enerjiyi geliştiren ve dünyanın ilk nükleer enerji
santralini inşa eden ülkedir. Günümüzde Rusya dünyanın dördüncü büyük nükleer
enerji üreticisi olup, tüm Rusya'da nükleer enerji Rosatom tarafından
yönetilmektedir. Bu sektör hızla gelişmekte olup, mevcut nükleer enerjinin
toplam payını %16,9'dan 2020 yılında %23'e çıkarılması hedeflenmektedir. Rus
hükümeti, yeni nesil nükleer enerji teknolojisine adanmış bir federal program
için 127 milyar ruble tahsis etmeyi planlamaktadır.

Rusya'da demiryolu ulaşımı çoğunlukla devlet denetimindeki Rusya
Demiryolları'nın tekelindedir. Şirket hesapları Rusya'nın GSYH'sinin %3.6'sını,
toplam yük trafiğinin %39'unu (boru hatları dahil) ve yolcu trafiğinin %42'den
fazlasını oluşturmaktadır. Ortak kullanılan demiryolu raylarının toplam uzunluğu
85,500 km'yi aşmaktadır ve ABD'den sonra ikinci sıradadır. 44,000 km'den fazla
hat elektrifikasyonlu olup bu dünyanın en büyük rakamıdır ve fazladan ek olarak
endüstriyel olmayan 30,000 km ortak taşıyıcı hat bulunmaktadır. Rusya'da
demiryolları dünyanın çoğunun aksine 1520 mm geniş hat kullanmakta olup istisna
olarak Sahalin Adası'nda 957 km 1067 mm dekovil hat kullanmaktadır. Rusya'nın en
bilinen demiryolu Trans-Sibirya Demiryolu (Transsib) olup, 7 zaman dilimini
kapsamakta ve dünyanın en uzun sürekli hizmeti vermekte olup,
Moskova-Vladivostok (9,259 km), Moskova-Pyongyang (10,267 km) ve
Kiev-Vladivostok (11,085 km) arasında çalışmaktadır.

2006 yılı itibariyle Rusya'da 933,000 km yol olup, bunlardan 755,000 km'si
asfalt ile kaplıdır. Bunlardan bazıları federal karayolu sistemini
oluşturmaktadır. Rusya'nın büyük bir yüzölçüme sahip olması nedeniyle yol
yoğunluğu tüm G8 ve BRIC ülkeleri arasında en düşük düzeydedir.

Rusya'da çoğunlukla doğal nehirler ve göllerden oluşan içsular ile birlikte
102.000 km suyolu bulunmaktadır. Ülkenin Avrupa bölümünde büyük nehirlerin
havzaları kanal ağı ile bağlanır. Rusya'nın başkenti Moskova, Baltık, Beyaz,
Hazar, Azak Denizi ve Karadeniz'e olan su yolu bağlantıları nedeniyle bazen "beş
denizin limanı" diye çağrıştırılmaktadır.

Rusya'nın ana deniz limanları Azov'da Rostov-na-Donu, Karadeniz'de Novorossiysk
ve Soçi, Hazar'da Astrahan ve Mahaçkale, Baltık'ta Kaliningrad ve Sankt
Peterburg, Beyaz Deniz'de Arhangelsk, Barents Denizi'nde Murmansk, Pasifik
Okyanusu'nda Petropavlovsk-Kamçatski ve Vladivostok'tur. Rusya, 2008 yılı
itibariyle 1448 deniz ticaret gemisine sahiptir. Dünyanın tek nükleer buzkıran
filosu Rusya'nın Arktik kıta sahanlığındaki ekonomik keşifler ile Avrupa ve Doğu
Asya arasında Kuzey Denizi Rotası boyunca deniz ticaretinin gelişimini
sağlamaktadır.

Rusya'da 1216 havalimanı olup, en işlek olanları Moskova'da Şeremetyevo,
Domodedovo ve Vnukovo, Sankt Petersburg'ta ise Pulkovo'dur. Rusya'da pistlerin
toplam uzunluğu 600.000 km'yi aşmaktadır. Genellikle, Rusya'nın
büyükşehirlerinde gelişmiş toplu taşıma sistemleri olup, en yaygın kullanılan
araçlar troleybüs ve tramvay'dır. Moskova, Sankt Petersburg, Nijni Novgorod,
Novosibirsk, Samara, Yekaterinburg ve Kazan olmak üzere yedi şehirde yeraltı
metrosu olup, Volgograd'da ise metrotramvay bulunmaktadır. Rusya'da metroların
toplam uzunluğu 465.4 km'dir. 1935 yılında açılan Moskova metrosu ve 1955
yılında açılan Sankt Petersburg metrosu Rusya'daki en eski metrolardır. Bu iki
metro, dünyanın en hızlı ve en işlek metro sistemleri arasında yer almaktadır ve
istasyonları Rus metro ve demiryolları için yaygın bir gelenek olan zengin
dekorasyonlar ve eşsiz tasarımları ile ünlüdür.

2002 sayımına göre Rusya nüfusunun %79,8'ini federasyonun esas unsuru olan
Ruslar oluşturmaktadır. Rus nüfusunun dışında çok sayıda etnik grup da
mevcuttur. Rusya sınırları içerisinde 160 farklı etnik grubu olduğu tahmin
edilmektedir. Rusya nüfusu her ne kadar diğer ülkelerle karşılaştırıldığında
yüksek olsa da; km²'ye düşen insan sayısı, ülkenin kapladığı alan sebebiyle çok
azdır. Rusya nüfusunun ağırlıklı olarak yaşadığı bölge, coğrafi olarak Avrupa
toprakları olarak kabul edilen Ural Dağlarının batısında ve Kuzeybatı Sibirya'da
yaşamaktadır. Ülke nüfusunun %73' ü şehirlerde yaşarken, %27'si kırsal alanlarda
yaşamaktadır. Rusya nüfus bakımından dünyanın en kalabalık sekizinci ülkesi
konumundadır.

Ülke nüfusu, Sovyetler'in yıkılmasından sonra düşüşe geçmiş olsa da, 2010
sayımına göre 141.927.297 'dır. 1991 yılında Rusya nüfusu tüm zamanların en
yüksek seviyesi olan 148.689.000'a ulaşmıştı, fakat 90'lar boyunca süren
göçmenlik, ölüm oranın çok hızlı yükselmesi sebepleri ile ülke nüfusu 20 yıllık
sürede azalmıştır.

Ülkede 2009 yılında, son 15 yıl içinde ilk kez 10.500 kişilik bir nüfus artışı
sağlanmıştır. Söz konusu artış, 279.906 kişinin Rusya'ya göçmesi ile oluşmuştur
ki bu sayının %93 Eski Sovyet ülkelerinden olmuştur. Rus halkının göçü ise 2000
yılında 359.000 iken 2009 yılıdna 32.000 inmiştir. Şu anda 116 milyon Rus ülke
sınırlarında yaşarken, ülke dışında, özellikle eski sovyet ülkelerinde 20 milyon
civarında rus yaşadığı tahmin edilmektedir.

Rusya'da doğum oranı, Avrupa ülkelerinin ortalamalarında yüksektir. Rusya doğum
oranı 2008'de her bin kişide 12.4 doğum olurken, Avrupa Birliği ortalaması ise
her bin kişide 9.90'dur. Ölüm oranı ise Avrupa Birliği ile kıyaslandığında çok
yüksek kalmaktadır. Avrupa Birliği ortalama ölüm oranı binde 10,28 iken,
Rusya'da 2009 rakamlarına göre ölüm oranı binde 14,2'ye ulaşmıştır. Hükümet bu
durumu engellemek için 2007 yılında, aylık çocuk yardımını ikiye çıkararak 55
Dolar yapmış, tek seferlik ödemeyi ise ikinci çocuktan sonra çocuk başına 9.200
Dolara yükseltmiştir. Bu uygulamalar sonrası Rusya, şu anda Sovyetler sonrası en
yüksek doğum oranına ulaşmıştır.

60 farklı etnik grubun yaşadığı Rusya Federasyonu'nda başlıca etnik gruplar
şunlardır; 115,9 milyon Rus, 6,1 milyon Tatar, 2,9 milyon Ukrayna, 1 milyon 360
bin Çeçen, 1 milyon 130 bin Ermeni, 444 bin Yakut, 300 bin Karaçay ve Balkar,
843 bin Mordvin, 808 bin Beyaz Rus,622 bin Azeri, 515 bin Oset, 172 bin
Moldovalı, 96 bin Ahıska Türkü, 637 bin Udmurt, 604 bin Çirmişler, 233 bin Komi,
125 bin Komi-Permyak, 93 bin Karelyalı, 445 bin Buryat, 174 bin Kalmık, 41,3 bin
Nenets, 35,5 bin Evenk, 16 bin Çukçe, 29 bin Hantı, 11,4 bin Mansi, 230 bin
Yahudi, 597 bin Alman, 1 milyon 637 bin Çuvaş, 1 milyon 637 bin Başkurt, 422 bin
Kumuk, 314 bin Tuva, 90 bin Nogay, 76 bin Hakas, 67 bin Altay,7 bin Dolgan gibi
toplulukları vardır. Kafkas halkları sayıları da şöyledir: 814 bin Avar, 580 bin
Kabardey, 510 bin Dargi, 413 bin İnguş, 411,5 bin Lezgi, 198 bin Gürcü, 156,5
bin Lak, 131,8 bin Tabasaran, 140,5 bin Adige, 38 bin Abaza vb (Ethnic groups in
Russia,Wikipedia)[kaynak belirtilmeli]. Dünyada en fazla,182 etnik grubun
yaşadığı ülkedir (Dünya Ansiklopedisi; ayrıca Rusya Federasyonu Devlet Başkanı
Dmitriy Medvedev'in açıklaması).[kaynak belirtilmeli]

Rossiyane (Россияне), milliyetine (etnik) bakılmaksızın Rusya vatandaşları için
kullanılan bir kelimedir. Çoğu dilde bu kelime genellikle Rus olarak tercüme
edilir.

Rusya'da 160 etnik grup tarafından 100'den fazla dil ve lehçe konuşulmaktadır.
2002 nüfus sayımına göre Rusça 142,6 milyon kişi tarafından konuşulmaktadır.
İkinci en çok konuşulan dil 5,3 milyonla Tatarca ve üçüncü en çok konuşulan dil
1,8 milyonla Ukraynaca'dır. Rusça ülkenin tek resmi dilidir, ancak cumhuriyetler
veya diğer özerk bölgelerde Rusça ile birlikte diğer dil veya dillerde resmidir.

Rusça geniş dağılıma rağmen Rusya genelinde homojendir. Coğrafi olarak
Avrasya'nın en yaygın dilidir ve en çok konuşulan Slav dilidir. Rusça,
Hint-Avrupa dil ailesi'nin Slav dilleri koluna aittir ve Belarusça ve Ukraynaca
(bazende Rusince) ile birlikte en önemli üç Doğu Slav dilinden biridir. Eski
Doğu Slavcası'na ilişkin yazılı örnekler 10. yüzyıldan tasdiklenmiştir.
Günümüzde, dünyadaki bilimsel yayınların dörtte birinden fazlası Rusça
yayımlanmaktadır. 20. yüzyılda politik açıdan önemli bir dil olan Rusça,
Birleşmiş Milletler'in altı resmi dilinden biridir. Rusça, 33 harflik Kiril
alfabesi ile yazılır.

141 milyonluk Rusya nüfusunun %73'ünü kentlerde yaşayanlar, %27'sini ise kırsal
kesimde yaşayanlar oluşturmaktadır. Günümüzde Rusya, Moskova (alfa) ve Sankt
Peterburg (gamma) olmak üzere iki dünya şehrine sahiptir.

Hristiyanlık, İslam, Budizm ve Yahudilik Rusya'nın geleneksel dinleri olup tümü
Rusya'nın tarihsel mirasının bir parçasıdır. Rus Ortodoks Kilisesi devrimden
önce Rusya'nın devlet dini olup ülkenin en büyük dini kurumudur. Rusya'da bir
araştırma merkezinin yaptığı kamuoyu araştırmaları göre katılımcıların %63'ü
kendisini Ortodoks olarak tanımlarken, %6'sı kendini Müslüman ve %1'i ise
kendini Budist, Katolik, Protestan ve Yahudi olarak tanımlamıştır. %12'si ise
herhangi bir dine inanmamasına karşın Tanrı'ya inandıklarını ve %16'sı ise
kendisini dinsiz olarak tanımlamıştır. Paskalya, Rusya'da en popüler dini bayram
olup çok sayıda dine inanmayanlar ve Hıristiyan olmayanlarda dahil olmak üzere
tüm Rus vatandaşlarının %90'ından fazlası tarafından kutlanmaktadır. Bir kaynağa
göre, Rus nüfusunun dörtte üçünden fazlası paskalyayı geleneksel paskalya
kekleri, boyalı yumurta ve pasha yaparak kutlamaktadır. Kiev Knezliği'nin 10.
yüzyılda Hıristiyanlaştırılmasından bu yana Ortodoksluk ülkedeki egemen dini
olup yaklaşık 100 milyon vatandaşların kendilerini Rus Ortodoks Hıristiyanı
olarak tanımlamaktadır. Kayıtlı kiliselerin %95'i Rus Ortodoks Kilisesi'nin
himayesinde olmakla birlikte bazı küçük Ortodoks Kiliseleri'de bulunmaktadır.
Ancak Ortodoks inancına mensup kişilerin büyük bir bölümü düzenli olarak
kiliseye gitmemektedirler. Ayrıca Katolikler, Ermeni Gregoryan ve çeşitli
Protestan kiliseleri gibi küçük Hıristiyan mezhepleri de mevcuttur.

Rusya'daki Müslümanların sayısı yaklaşık 20 milyondur. Rusya'daki Hac Misyonu
tarafından ise 2015 yılında 12 bin kişinin hacca gitmek için başvurduğunu
açıklamıştır. Rusya'da Eski SSCB devletlerinden yaklaşık 3 ila 4 milyon geçici
Müslüman göçmenler vardır. Müslüman nüfusun çoğu Kuzey Kafkasya ve İdil-Ural
bölgelerinin yanı sıra Moskova, Sankt Petersburg ve Batı Sibirya'da
yaşamaktadır. Rusya aynı zamanda İslam İşbirliği Teşkilatı'nda gözlemci üye
statüsündedir.

Budizm geleneksel olarak Rusya Federasyonu'nun üç bölgesinde yaygındır:
Buryatya, Tuva ve Kalmıkya. Bazı Sibirya sakinleri ve Uzak Doğu bölgelerinde,
özellikle Saha Cumhuriyeti ve Çukotka'da, büyük dinlerle birlikte practice
Şamanist, Panteist, ve Pagan ayinleride uygulanmaktadır. Dinlere mensup olma
çoğunlukla etnik gruplara göre bölünmektedir. Örneğin Slavların ezici çoğunluğu
Ortodoks Hıristiyan, Türkler çoğunlukla Müslüman ve Moğollar ise genel olarak
Budisttir. Yahudilik ise Yahudi Özerk Oblastı'nda yaygındır.

Çeşitli raporlara göre nüfusun %16-48 arasının dinsiz olduğunu ortaya
koymaktadır.

Rusya, anayasal olarak tüm vatandaşlara parasız eğitim sunmaktadır. Ancak
sübvansiyonlu yükseköğretime giriş son derece rekabetçidir. Eğitimde bilim ve
teknolojiye verilen büyük önem sonucunda, genellikle tıp, matematik, bilim ve
uzay araştırmaları yüksek bir düzeydedir.

1990 yılından bu yana okul eğitimi 11 yıldır. Devlete ait ortaöğretim
okullarında eğitim parasızdır. Üniversite düzeyinde eğitim ise bazı istisnalar
dışında ücretsizdir.

2004 yılında eğitim bütçesi GSYİH'nın %3.6 veya konsolide devlet
bütçesinin %13'ü olarak gerçekleşmiştir. Hükümet, her devlet kurumu için
kurulmuş bir kota veya öğrenci sayısı içindeki öğrenim ücretini ödemek için fon
ayırır. Yükseköğretim kurumlarında, öğrencilere küçük bir burs ödenir ve
ücretsiz barınma sağlanır.

En eski ve en büyük Rus üniversiteleri, Moskova Devlet Üniversitesi ve Sankt
Petersburg Devlet Üniversitesi'dir. 2000'li yıllarda, Rusya'nın bölgelerde
yüksek öğrenim ve karşılaştırılabilir ölçekte araştırma kurumları yaratmak
amacıyla, hükümet çoğunlukla mevcut büyük bölgesel üniversiteler ve araştırma
enstitüleri birleştirilmesi ve özel fon sağlayarak federal üniversiteler kurma
programını başlattı. Bu yeni kurumlar Güney Federal Üniversitesi, Sibirya
Federal Üniversitesi, Kazan Volga Federal Üniversitesi, Kuzey-Doğu Federal
Üniversitesi ve Uzak Doğu Federal Üniversitesi'dir.

Rusya Anayasası'nda ücretsiz evrensel sağlık hizmetleri tüm ülke vatandaşları
için güvence altına alınmıştır. Ancak ücretsiz sağlık hizmeti, uygulamada
zorunlu kayıt nedeniyle bazen sınırlı olabilmektedir. Rusya'da kişi başına
neredeyse dünyanın diğer tüm ülkelerinden daha fazla doktor, hastane ve sağlık
çalışanları bulunmakta iken, Sovyetler Birliği'nin dağılmasından bu yana Rus
nüfusun sağlık, sosyal, ekonomik ve yaşam tarzı değişiklikleri sonucunda önemli
ölçüde azalmış olup ortalama yaşam beklentisi 2006-09 arasındaki erkeklerde 1.4
yıl ve bayanlarda 2.4 yıl artış olması ile eğilim son yıllarda tersine
dönmüştür.

2009 yılı itibariyle, Rusya'da beklenen yaşam süresi erkeklerde 62.77 yıl ve
kadınlarda 74.67 yıldır. Erkeklerdeki düşük yaşam beklentisinin nispeten en
büyük nedeni çalışma çağındaki erkeklerde yüksek ölüm oranıdır. Ölümlerin
çoğunluğu alkol zehirlenmesi, sigara, trafik kazaları ve şiddet suçu gibi
önlenebilir nedenlerden meydana gelmektedir. Beklenen yaşam süresindeki büyük
bir cinsiyet farkı ve II. Dünya Savaşı'nda verilen büyük kayıpların kalıcı
etkisi sonucunda cinsiyet dengesizliği günümüzdede devam etmektedir ve her kadın
için 0,859 erkek düşmektedir.

Kiev Knezliği'nin Hıristiyanlaşması'ndan bu yana birkaç yıl Rus mimarisi
ağırlıklı olarak Bizans mimarisi'nden etkilenmiştir. Sur duvarlarından bir
bölümü (kremlinler), eski Kiev Knezliği'ndeki taş binalar, Ortodoks kiliselerin
kubbeleri genellikle altın kaplamalı veya parlak boyalıdır.

15. yüzyılın sonlarında Aristoteles Fioravanti ve diğer İtalyan mimarlar
Rönesans trendlerini Rusya'ya getirdi. O dönemde Aziz Vasil Katedrali'nin doruğu
gibi 16. yüzyılın eşsiz çadır çatılı kiliseleri gelişmiştir. Ayrıca o zamanlarda
soğan kubbe tasarımı tam geliştirildi. 17. yüzyılda, "ateşli tarzı" süsleme
Moskova ve Yaroslavl'da gelişti ve yavaş yavaş 1690'larda Narışkin Baroku'nun
önünü açtı. Daha sonra I. Petro reformları ile Rusya'da mimari tarzlardaki
değişiklikler genellikle Batı Avrupa'yı izledi.

Rokoko mimarisinin 18. yüzyıl tadı Bartolomeo Rastrelli ve takipçilerinin süslü
eserlerler yapmasını sağladı. II. Katerina ve torunu I. Aleksandr zamanında
Neoklasik mimari özellikle başkent Sankt Peterburg'ta gelişmiştir. 19. yüzyılın
ikinci yarısında Neo-Bizans ve Rus Canlanma stilleri hakim oldu. 20. yüzyılın
yaygın stilleri Art Nouveau, Konstrüktivist ve Stalinist mimaridir.

1955 yılında, yeni Sovyet lideri Nikita Kruşçev, eski akademik mimarinin
"aşırılıklarını" kınadı ve geç Sovyet döneminde mimaride işlevselcilik hakim
oldu. Konut sorunu çözmek için çok eski parlak stillerin aksine büyük miktarda
mimarisi düşük kalitede olan binalar inşa edildi. Son iki yıl içinde durum
düzeldi. Sovyet zamanında yıkılan birçok tapınak yeniden inşa edildi ve bu
sürece II. Dünya Savaşı'nda tahrip olan çeşitli tarihi binaların restorasyonu
ile birlikte devam edildi. Toplam 23.000 Ortodoks kilisesi 1991-2010 yılları
arasında yeniden inşa edilerek Rusya'daki etkin kiliselerin sayısı dört katına
çıkarılmıştır.

Erken Dönem Rus ressamlığını Bizans'tan miras ikonalar ve canlı freskler temsil
etmekteydi. Moskova iktidara yükselirken, Feofan Grek, Dionisi ve Andrey Rublev
dönemin Rus sanatının önemli isimleri oldu.

Rusya Sanatlar Akademisi 1757 yılında kuruldu ve Rus sanatçılara uluslararası
bir rol ve statü verdi. İvan Argunov, Dmitri Levitski, Vladimir Borovikovski ve
diğer 18. yüzyıl akademisyenleri çoğunlukla portre ressamlığına odaklanmıştır.
19. yüzyılın başlarında, neoklasisizm ve romantizm gelişmiş olup mitolojik ve
dinsel tema, özellikle Karl Briullov ve Aleksandr İvanov gibi birçok ünlü ressam
tarafından ilham alınmıştır.

19. yüzyılın ortalarında ise bir grup sanatçı akademik kısıtlamalardan kurtulmak
için Geziciler akımını başlattı. Bu dönemde daha çok geniş nehirler, manzaralar,
ormanlar ve huş açıklıklarının yanı sıra güçlü tarz sahneleri ve kendi
çağındakilerinin sağlam portrelerinde Rus kimliğini yakalayan gerçekçi ressamlar
vardı. Bazı sanatçılar Rus tarihinin dramatik anlarının tasvirine odaklanmış
olup, bazıları ise sosyal eleştiriye dönmüştür. Yoksul ve karikatür uzmanlığı
koşullarını gösteren eleştirel realizm II. Aleksandr egemenliği sırasında
gelişti. En önemli realistler İvan Şişkin, Arhip Kuinci, İvan Kramskoy, Vasili
Polenov, Isaak Levitan, Vasili Surikov, Viktor Vasnetsov, İlya Repin ve Boris
Kustodiyev'dir.

20. yüzyılda sembolist ressamlığın yükselişi, Mihail Vrubel, Kuzma Petrov-Vodkin
ve Nikolay Roerich tarafından temsil edilmiştir.

Rus avangardı, yaklaşık 1890 yılından 1930'a kadar Rusya'da etkili büyük bir
modernist sanat dalgası olarak gelişti. Bu terim birçok ayrı türü kapsamakla
birlikte neo-primitivizm, süprematizm, konstrüktivizm, rayonizm, ve Rus
Fütürizmi gibi ayrılmazla ilgili sanat hareketleri aynı dönemde ortaya çıkmıştı.
Bu dönemde göze çarpan sanatçılar El Lissitzky, Kazimir Maleviç, Vasili
Kandinski ve Marc Chagall'dır. 1930'lardan bu yana avangarttaki devrimci
fikirler sosyalist gerçekçiliğin yeni ortaya çıkan muhafazakar yönü ile çatıştı.

Sovyetler zamanında Büyük Vatanseverlik Savaşı sırasında ve sonrasında oldukça
vatansever ve antifaşist sanat eserleri yapıldı. Çoklu savaş anıtları, ülke
genelinde büyük bir ciddiyet ile inşa edilmiştir. Vera Muhina, Yevgeni Vuçetiç
ve Ernst Neizvestni gibi önemli heykeltıraş sanatçıları sosyalist gerçekçilik
ile sanatçılar genellikle yeniliği bir arada kullanmışlardır.

19. yüzyılda Rusya'da müzik, klasik besteci Mihail Glinka, Rus ulusal kimliğini
benimseyen ve kendi bestelerine dini ve halk unsurları ekleyen Rus Beşleri'nin
diğer üyeleri ile müzikal muhafazakar besteciler olan Anton ve Nikolay
Rubinstein'nin önderliğinde Rus Müzikal Topluluğu arasındaki gerginlik olarak
tanımlanmaktaydı. Pyotr İlyiç Çaykovski'nin geleneği, Romantik dönemin en büyük
bestecilerinden biri olan Sergey Rahmaninov tarafından 20. yüzyılda devam
edildi. 20. yüzyılın dünyaca ünlü bestecileri arasında Aleksandr Skryabin, İgor
Stravinski, Sergey Prokofiyev, Dmitri Şostakoviç ve Alfred Schnittke de
bulunmaktadır.

Rusya'da konservatuvarlarda ünlü solistler ortaya çıkmıştır. En iyi bilinen
viyolonselistler David Oystrah ve Gidon Kremer; çellist Mstislav Rostropoviç;
piyanistler Vladimir Horowitz, Svyatoslav Riçter ve Emil Gilels; ve vokalistler
Fyodor Şalyapin, Galina Vişnevskaya, Anna Netrebko ve Dmitri Hvorostovski'dir.

20. yüzyılın başlarında, Rus bale dansçıları Anna Pavlova ve Vatslav Nijinski ün
kazandı ve menajer Sergey Dyagilev ve Ballets Russes grubu yurtdışına seyahat
ederek dünya çapında dansın gelişimini etkilemiştir. Sovyet balesi, 19. yüzyılın
mükemmelleşmiş geleneklerini korumuş ve Sovyetler Birliği'nin koreografi
okullarında Maya Plisetskaya, Rudolf Nureyev ve Mihail Barışnikov gibi birçok
dünyaca ünlü yıldızlar yetiştirdi. Moskova'daki Bolşoy Balesi ve Sankt
Petersburg'taki Mariinski Balesi dünya çapında ünlüdür.

Modern Rus rock müziği hem Batı rock ve heavy metal müziğinden etkilenmiştir,
hemde Vladimir Vısotski ve Bulat Okucava gibi Sovyet döneminin Rus bard
geleneğinide içermektedir. Rus pop müziği, Sovyet zamanında bilinen adıyla
estrada oldukça bilinen bir endüstri haline gelmiştir ve Alla Pugaçeva, t.A.T.u,
Nu Virgos, Vitas ve Dima Bilan gibi bazı sanatçılar uluslararası alanda da
tanınmıştır.

18. yüzyılda Rus Aydınlanma Dönemi'nde, Rus edebiyatının gelişimi Mihail
Lomonosov ve Denis Fonvizin'in eserlerini arttırmış ve erken 19. yüzyılda modern
bir yerli gelenek tüm zamanların en büyük yazarlarından bazılarını ortaya
çıkarmıştır. Rus Şairliği Altın Çağı olarak da bilinen bu dönem, modern Rus
edebiyat dilinin kurucusu kabul edilir ve sık sık "Rus Shakespeare"'si olarak
tarif edilen Aleksandr Puşkin ile başlar. 19. yüzyıl, Mihail Lermontov ve
Nikolay Nekrasov'un şiirleri, Aleksandr Ostrovski ve Anton Çehov'un dramaları ve
Nikolay Gogol ve İvan Turgenyev'in ve nesirleri ile devam etmiştir. Özellikle
Lev Tolstoy ve Fyodor Dostoyevski gibi birçok önemli edebiyat eleştirmenleri tüm
zamanların en büyük romancılarından bir olarak nitelendirildiler.

1880'lerde büyük romancılar çağı sona ererken, kısa öykü ve şiirler baskın
türler oldu. Birkaç on yılda Rus Şairliği'nin Gümüş Çağı olarak bilinen bu çağda
daha önce baskın yazınsal realizm yerini sembolizme bırakmıştır. Bu dönemin önde
gelen yazarları Valeri Bryusov, Vyaçeslav İvanov, Aleksandr Blok, Nikolay
Gumilev ve Anna Ahmatova gibi şairler ve Leonid Andreyev, İvan Bunin, ve Maksim
Gorki gibi romancılardır.

Rus felsefesi 19. yüzyılda canlanmış olup, başlangıçta Batıcı muhalefet
tarafından tanımlanan Batılı siyasi ve ekonomik modelleri ve Slavofilleri
savunan, eşsiz medeniyet olarak Rusya'nın gelişmesinde ısrar eden bir tanım
olarak çıkmıştır. Nikolay Danilevski ve Konstantin Leontiyev, avrasyacılığın
kurucularıdır. Rus felsefesinin dahada gelişmesiyle sürekli derin edebiyat
bağlantı ve yaratıcılık ve toplum, siyaset ve milliyetçilik ilgisi damgasını
vurdu; Rus kozmizmi ve dini felsefe gibi diğer büyük alanlar vardı. 19. ve 20.
yüzyılın önemli filozofları Vladimir Solovyev, Sergey Bulgakov ve Vladimir
Vernadski'dir.

1917 Rus Devrimi'ni takiben İvan Bunin, Vladimir Nabokov ve Nikolay Berdyayev
gibi birçok ünlü yazar ve felsefeci ülkeyi terk ederken, yeni nesil yetenekli
yazarlar birlikte yeni Sovyet devleti için farklı bir uygun işçi sınıfı
kültürünü yaratma çabasına katıldı. 1930'larda edebiyat üzerinde sansür
sosyalist gerçekçilik politikası doğrultusunda sıkılaştırıldı. 1950'lerin
sonlarından bu yana edebiyat kısıtlamaları hafifletildi ve 1970'ler ve
1980'lerde, giderek resmi kurallar göz ardı edildi. Sovyet döneminin önde gelen
yazar ve romancıları Yevgeni Zamyatin, İlf ile Petrov, Mihail Bulgakov and
Mihail Şolohov ve şairleri Vladimir Mayakovski, Yevgeni Yevtuşenko ve Andrey
Voznesenski'dir.

Sovyetler Birliği, ayrıca Arkadi ve Boris Strugatski, Kir Bulıçov, Aleksandr
Belayev ve İvan Yefremov gibi yazarlar tarafından yazılmış önemli bir bilim
kurgu yapımcısıydı. Rus bilim kurgu ve fantezi geleneği çok sayıda yazar
tarafından günümüzdede devam etmektedir.

Rus ve 1917'den sonra Sovyet sineması, Sergey Eisenstein'in Potemkin Zırhlısı
gibi dünyaca ünlü filmlere imza atmıştır. Eisenstein, dünyanın ilk film okulu
olan Devlet Sinematografi Enstitüsü'nde Sovyet film düzenleme montaj teorisini
geliştiren yönetmen ve kuramcı Lev Kuleşov'un öğrencisi idi. Dziga Vertov'un
insan gözü gibi olan en gerçekçi film çekimi için kullanılan kamera olan
kino-glaz (“sine-göz”) teorisi, belgesel film yapımı ve sinema gerçekçiliği
gelişimi üzerinde büyük bir etkisi oldu. Daha sonra sosyalist gerçekçilik
politikası yaratıcılığı biraz sınırlasada bu tarz birçok Sovyet filminin
sanatsal açıdan başarılı olduğu Çapayev, Leylekler Uçarken ve Askerin Türküsü
gibi filmlerden görülmektedir.

1960'lı ve 1970'li yıllarda Sovyet sinemasının sanatsal stillerinde daha büyük
bir çeşitlilik görüldü. Eldar Ryazanov'un ve Leonid Gayday'ın komedileri o
dönemlerde son derece popüler olup ve pek çok ifade günümüzde de
kullanılmaktadır. 1961-1968 yıllarında Sergey Bondarçuk, Leo Tolstoy'un Savaş ve
Barış romanının Sovyetler Birliği'nin şimdiye kadar yapılmış en pahalı filmi
olan ve Oscar ödüllü film uyarlamasının yönetmenliğini yaptı. 1969 yılında,
Vladimir Motıl'ın ostern türünde çok popüler bir filmi olan ve genel olarak
uzaya herhangi bir yolculuk öncesi kozmonotlar tarafından izlenen Beyaz Çöl
Güneşi yayınlandı.

Rus animasyonu, Rusya İmparatorluğu dönemine kadar uzanmaktaydı. Sovyet
döneminde Soyuzmultfilm stüdyosu en büyük animasyon üreticisi oldu. Sovyet
animatörler, İvan İvanov-Vano, Fyodor Hitruk ve Aleksandr Tatarski gibi önde
gelen yönetmenlerle birçok öncü teknik ve estetik stil çeşitleri geliştirdi.
Maşa ve Ayı, sevimli Çeburaşka ve Nu, pogodi!'deki kurt ve tavşan gibi birçok
Sovyet ve Rus çizgi kahramanı, Rusya ve çevresindeki birçok ülkede popülerdir.

1980'lerin sonu ve 1990'lar Rus sinema ve animasyonu için kriz dönemi idi. Bu
dönemde Rus sinemacılar kendilerini daha özgür ifade etselerde, devlet
sübvansiyonlarında önemli ölçüde indirime gidilmesi sonucunda daha az film
üretilmiştir. 21. yüzyılın ilk yıllarında ekonomik canlanma ve artan izleyici
sayısı bu sektöre refah getirdi. Üretim düzeyi zaten Birleşik Krallık ve
Almanya'da daha yüksektir. 2007 yılında Rusya'da toplam gişe geliri 565.000.000$
ile önceki yıla göre %37 artmıştır. 2002 yılında Rus Hazine Sandığı bugüne kadar
tek bir seferde çekilen ilk uzun metrajlı filmi oldu. Sovyet animasyon
gelenekleri son zamanlarda Melnitsa Animasyon gibi stüdyolar ve Aleksandr Petrov
gibi yönetmenler tarafından geliştirilmiştir.

Rusya radyo ve televizyon yayınını başlatan ilk ülkeler arasında yer almıştır.
Sovyetler zamanında birkaç kanal varken, son 20 yıl içinde birçok yeni devlet ve
özel sermayeli radyo istasyonları ve televizyon kanalları kurulmuştur. 2005
yılında devlet tarafından işletilen İngilizce yayın yapan Russia Today TV yayına
başladı ve Arapça versiyonu olan Rusiya Al-Yaum ise 2007 yılında başlatıldı.

Rus mutfağı, özellikle çorba, kümes hayvanları, balık yemekleri ve tuzlu hamur
işleri ile bilinmektedir. Lahana çorbası, şçi, borş, blini, Kiev tavuğu, Rus
salatası ve Böf Stroganof en bilinen Rus yemekleridir. Votka, Rusya'nın millî
içkisidir.

Rusya, çok sayıda spor türünde başarılı olmuş bir ülkedir. Sovyetler Birliği ve
Rusya'nın toplam madalya sayısı bakımından hem Yaz Olimpiyatları ve Kış
Olimpiyatları'nda altın madalya sayısına göre tüm ülkeler arasında ikinci sırada
yer almaktadır. 1980 Yaz Olimpiyatları Moskova'da gerçekleştirilirken, 2014 Kış
Olimpiyatları ise Soçi'de gerçekleştirilmiştir.

Sovyet jimnastikçiler, pist ve alan atletleri, halterciler, güreşçiler,
boksçular, eskrimciler, atıcılar, kayaklı koşucular, biatloncular, sürat
patenciler ve artistik patinajcıları sürekli dünyanın en iyileri arasındadır.
Futbol, basketbol ve voleybol Rusya'nın en popüler spor dallarındandır. Aynı
zamanda Rusya 2018 FIFA Dünya Kupası'na ev sahipliği yapacaktır. Buz hokeyinde
Sovyetler Birliği ve Rusya neredeyse tüm olimpiyatlarda ve dünya
şampiyonalarında altın madalya kazanmayı başardı. Kontinental Hokey Ligi (KHL)
Rusya Süperligi'nin bir halefi olarak 2008 yılında kurulmuştur. KHL, Ulusal
Hokey Ligi'ne (NHL) rakip olarak görülmektedir ve 2009 yılı itibariyle
Avrupa'nın en iyi hokey ligi olarak sıralanır. Ayrıca Rus hokeyi olarak da
bilinen bandy, bir başka geleneksel popüler buz sporudur. Sovyetler Birliği,
1957-1979 tarihleri arasındaki tüm Bandy Dünya Şampiyonalarını kazanmıştır.

Artistik patinaj, özellikle çift pateni ve buz dansı Rusya'da bir başka popüler
spordur. 1964 yılından 2006 yılına kadar her Kış Olimpiyatları'nda bir Sovyet
veya Rus çifti altın madalya kazanmıştır. Sovyetlerin son dönemlerinden itibaren
tenisin popülaritesi arttı ve Rusya'da dünyanın en çok kazanan bayan tenisçisi
Mariya Şarapova gibi bir dizi ünlü tenisçiler ortaya çıkmıştır. Sovyet ve daha
sonra Rus atletler her zaman Yaz Olimpiyatları'nda toplanan altın madalya sayısı
bakımından ilk üç sırada yer almıştır. Dövüş sanatlarında Rusya, Fyodor
Yemelyanenko gibi sambo ve birçok ünlü sporcuları olup Rusya Devlet Başkanı
Vladimir Putin'de bir judocudur. Satranç Rusya'da çok popüler bir eğlence olup
1927'den beri Rus büyükustalar neredeyse sürekli dünya satranç şampiyonasını
kazanmışlardır. Formula 1, Rusya'da giderek daha popüler hale gelmekte olup 2014
yılında 2014 Rusya Grand Prix'i 1914'ten bu yana ilk kez düzenlenmiştir.



https://tr.wikipedia.org/wiki/Mustafa_Kemal_Atat%C3%BCrk

Mustafa Kemal Atatürk (19 Mayıs 1881, Selanik – 10 Kasım 1938, İstanbul), Türk
Kurtuluş Savaşı'nın askeri ve siyasi lideri, Türkiye Cumhuriyeti'nin kurucusu ve
1923'ten 1938'e dek görev yapmış ilk Cumhurbaşkanı, Türk Ordusu Mareşali ve daha
öncesinde bir Osmanlı paşası.

Atatürk Birinci Dünya Savaşı sırasında Osmanlı ordusuna hizmet veriyordu;
Çanakkale Cephesi'nde albaylığa, Sina-Filistin Cephesi'nde ise Yıldırım Orduları
(7. Ordu) generalliğine atanmıştır. Savaşın sonunda Osmanlı İmparatorluğu'nun
yenilgisini takiben Türk Kurtuluş Savaşı'ndaki Türk Ulusal Hareketi'ne önderlik
etmiştir. Kurtuluş Savaşı sürecinde Ankara Hükûmeti'ni kurmuş, askeri
eylemleriyle İtilaf Devletleri tarafından gönderilen askeri güçleri bozguna
uğratmış ve Türk milletini zafere götürmüştür. Atatürk daha sonra eski Osmanlı
İmparatorluğu'nu modern ve seküler bir ulus devletine dönüştürmek için politik,
ekonomik, toplumsal ve kültürel reformlar başlatmıştır. Liderliği altında
binlerce yeni okul inşa edildi. İlköğretim ücretsiz ve zorunlu hale getirildi.
Kadınlara sivil eşitlik ve politik haklar verildi. Köylülerin sırtına yüklenen
ağır vergiler azaltıldı. Türk Orduları Başkomutanı olarak Sakarya Meydan
Muharebesi'ndeki başarısından dolayı 19 Eylül 1921 tarihinde "Gazi" unvanını
almış ve mareşalliğe yükselmiştir. Halk Fırkası'nı kurmuş ve ilk genel başkanı
olmuştur. 1938 yılındaki vefatına kadar arka arkaya 4 kez cumhurbaşkanı seçilen
Atatürk, bu görevi en uzun süre yürüten cumhurbaşkanı olmuştur.

Atatürk tarihte oynadığı önemli rolden dolayı pek çok yazar ve tarihçi
tarafından incelenmiş ve hakkında 379 eser yazılmıştır. Bu yönüyle hakkında en
çok eser yazılan ilk 100 kişi arasında yer almaktadır. Ayrıca dünyada ilk kez ve
tek örnek olmak üzere, Birleşmiş Milletler'in UNESCO örgütü tarafından,
kendisinin 100. doğum yılı olması sebebiyle ve tüm ülkelerin oy birliğiyle 1981
yılı "Atatürk Yılı" olarak kabul edilmiştir. Dergilerinin Kasım 1981 sayısında
da, Atatürk ve Türkiye konusu ele alınmıştır.

1839'da Kocacık'ta doğduğu sanılan babası Ali Rıza Efendi, aslen Manastır'a
bağlı Debre-i Bâlâ'dandır. Babasını ailesi 14-15. yüzyılda Anadolu'dan bölgeye
göç etmiş olan Kocacık Yörüklerindendir. Bazı yabancı kaynaklara göre ise
babasının ailesi Arnavutlardandır. Annesinin kökeni ise Karaman'dan Rumeli'ye
gelen Türkmenlerdendir. Ailesi ile Selanik'e göç eden Ali Rıza Bey, burada
gümrük memurluğu ve kereste ticareti yaptı. Ali Rıza Bey ayrıca 93 Harbi
(1877-78) esnasında yerel birliklerde teğmenlik yapmıştı.

Ali Rıza Bey, 1871 yılında, 1857 yılında Selanik'in batısındaki Langaza'da
çiftçi bir ailede doğan Zübeyde Hanım'la evlenmişti. Mustafa Kemal Atatürk, bu
çiftin çocuğu olarak rumî 1296 (miladî 1881) yılında Selanik'te doğmuştur.
Samsun'a çıktığı 19 Mayıs tarihini doğum günü kabul etmiştir. Fatma, Ömer,
Ahmet, Naciye ve Makbule adlı beş kardeşinin ilk dördü küçük yaşta hayatını
kaybetmiştir.

Öğrenim çağına gelen Mustafa'nın hangi okula gideceği konusunda annesi ile
babası arasında anlaşmazlık çıkmıştı. Annesi Mustafa'nın Hafız Mehmet Efendi'nin
mahalle mektebine gitmesini istiyor, babası ise o dönemki yeni yöntemlerle
eğitim yapan seküler Mektebi Şemsi İbtidai'nde (Şemsi Efendi Mektebi) okumasını
istiyordu. En sonunda önce mahalle mektebine başlayan Mustafa, birkaç gün sonra
Şemsi Efendi Mektebi'ne geçti. Atatürk, okul seçimindeki bu kararı için hayatı
boyunca babasına minnettarlık duymuştur. 1888 yılında babasını kaybetti. Bir
süre Rapla Çiftliği'nde annesinin üvey kardeşi Hüseyin'in yanında kalıp hafif
çiftlik işleriyle uğraştıktan sonra -eğitimsiz kalacağından endişe eden
annesinin isteğiyle- Selanik'e dönüp okulunu bitirdi. Bu arada Zübeyde Hanım,
Selanik'te gümrük memuru olan Ragıp Bey ile evlendi.

Şimdi müze olan Koca Kasım Paşa Mahallesi, Islahhane Caddesi'ndeki ev 1870'te
Rodoslu müderris Hacı Mehmed Vakfı tarafından yaptırılmış ve 1878'de yeni
evlenen Ali Rıza Bey tarafından kiralanmıştır ancak o öldükten sonra Mustafa ve
ailesi bu evden yanındaki 2 katlı, 3 odalı ve mutfaklı daha küçük eve
taşınmışlardır.

Mustafa, seküler bir okul olan ve bürokrat yetiştiren Selânik Mülkiye
Rüştiyesi'ne kaydoldu. Ancak muhitindeki askerî öğrencilerin üniformalarından da
etkilenerek -annesinin karşı çıkmasına rağmen- 1893 yılında Selânik Askerî
Rüştiyesi'ne girdi. Bu okulda matematik öğretmeni Yüzbaşı Üsküplü Mustafa Sabri
Bey, ona anlamı mükemmellik, olgunluk olan "Kemal" adını verdi. Fransızca
öğretmeni Yüzbaşı Nakiyüddin Bey (Yücekök), özgürlük düşüncesiyle genç Mustafa
Kemal'in düşünce yapısını etkiledi. Mustafa Kemal Kuleli Askerî İdadisi'ne
girmeyi düşündüyse de ona ağabeylik yapan Selânikli subay Hasan Bey'in
tavsiyesine uyarak Manastır Askerî İdadisi'ne kaydoldu. 1896-1899 yıllarında
okuduğu Manastır Askerî İdadisi'nde tarih öğretmeni Kolağası Mehmet Tevfik Bey
(Bilge), Mustafa Kemal'in tarihe olan merakını güçlendirdi. Bu tarihte başlayan
1897 Osmanlı-Yunan Savaşı'na gönüllü olarak katılmak istediyse de hem idadi
öğrencisi olduğu için hem de 16 yaşında olduğundan dolayı cepheye gidememiştir.
Bu okulu ikincilikle bitirdi. 13 Mart 1899'da İstanbul'da Mekteb-i Harbiye-i
Şahane'ye girdi. Birinci sınıfı 27., ikinci sınıfı 11., üçüncü sınıfı 1902'de
mülazım (bugünkü ismiyle Teğmen) rütbesiyle 549 kişi arasından piyade sınıf
sekizincisi (1317 - P.8) olarak bitirdi. Akabinde Erkan-ı Harbiye Mektebi'ne
(Harp Akademisi) devam ederek 11 Ocak 1905'te ''kurmay yüzbaşı'' rütbesiyle
mezun oldu.

Kurmay Yüzbaşı Mustafa Kemal, mezuniyetinin ardından merkezi Şam'da bulunan
5.Ordu'ya staj amacıyla gönderildi. Bu stajında piyade, süvari ve topçu
sınıflarında görev aldı.1905-1907 yılları arasında Şam'da Lütfi Müfit Bey
(Özdeş) 5. Ordu emrinde görev yaptı. İlk stajı 5. Ordu'ya bağlı 30'uncu Süvari
Alayı'nda gerçekleşti. Bu dönemde düşük rütbeli stajyer bir kurmay subay olarak
Suriye'nin çeşitli bölgelerindeki isyanlarla ilgilenen Mustafa Kemal, "küçük
savaş" (gerilla savaşı) üzerine tecrübe kazandı. İsyanlarla uğraştığı dört aydan
sonra Şam'a döndü. 1906 Ekim ayında Binbaşı Lütfi Bey, Dr. Mahmut Bey, Lüfti
Müfit (Özdeş) Bey ve askerî tabip Mustafa Cantekin ile 'Vatan ve Hürriyet' adlı
bir cemiyeti kurduktan sonra ordudan izinsiz Selânik'e gitti. Selânik Merkez
Komutan Muavini Yüzbaşı Cemil Bey (Uybadın)'in yardımıyla karaya çıktı ve orada
cemiyetinin şubesini açtı. Bir süre sonra arandığını öğrendi ve ona ağabeylik
yapan Albay Hasan Bey, Yafa'ya dönüp oranın komutanı Ahmet Bey'e Mısır sınırında
Bîrüssebi'ye gönderildiğini bildirmesini önerdi. Ahmet Bey de Mustafa Kemal'i
Bîrüssebi'ye tayin etti ve bir süre sonra topçu staj için tekrar Şam'a
gönderildi. 20 Haziran 1907'de Kolağası (kıdemli yüzbaşı) oldu ve 13 Ekim
1907'de 3.Ordu'ya kurmay olarak atandı ancak Selânik'e vardığında 'Vatan ve
Hürriyet'in şubesinin İttihat ve Terakki Cemiyeti'ne ilhak edildiğini öğrendi.
Bu yüzden kendisi de 1908 Şubat ayında İttihat ve Terakki Cemiyeti'ne üye oldu
(Üye numarası: 322). 22 Haziran 1908'de Rumeli Doğu Bölgesi Demiryolları
Müfettişliğine atandı.

23 Temmuz 1908'de Meşrutiyet'in ilanından sonra Aralık 1908 sonlarında İttihat
ve Terakki Cemiyeti tarafından toplumsal ve siyasal sorunları ve güvenlik
problemlerini incelemek üzere bugünkü Libya'nın bir parçası olan Trablusgarp'a
gönderildi. Burada 1908 Devrimi'nin fikirlerini Libyalılara yaymaya ve buradaki
nüfusun farklı kesimlerinden gelenleri Jön Türk politikasına kazanmaya çalıştı.
Bu siyasi görevin yanı sıra bölge halkının güvenliği ile de ilgilendi. Kentin
dışında yapılan bir savaş tatbikatında Bingazi Garnizonu'na önderlik ederek
askerlere modern taktikler öğretti. Bu tatbikat süresince isyana meyilli Şeyh
Mansur'un evini sararak bölgede sistem karşıtı başka güçlü kişilere örnek olması
amacıyla onu kontrol altına aldı. Ayrıca hem kentli insanları hem de kırsal
bölge insanlarını korumak için bir yedek ordu planlamaya başladı.

13 Ocak 1909'da 3. Ordu'ya bağlı Selânik Redif Fırkası'nın Kurmay Başkanı oldu
ve 13 Nisan 1909'da Meşrutiyet'e karşı 3. Ordu'ya bağlı Taşkışla'da konuşlanmış
2. ve 4. Avcı Taburları'nın isyanıyla başlayan, diğer birliklerin katılımıyla
genişleyen 31 Mart Ayaklanması'nı bastırmak üzere Selânik ve Edirne'den yola
çıkarak Mirliva Mahmut Şevket Paşa komutasında 19 Nisan 1909'da İstanbul'a
girecek olan Hareket Ordusu'na bağlı birinci kademe birliklerinin kurmay başkanı
oldu. Daha sonra 3. Ordu Kurmaylığı, 3. Ordu Subay Talimgâhı Komutanlığı, 5.
Kolordu Kurmaylığı, 38. Piyade Alayı Komutanlığı görevlerinde bulundu.

Stuart Kline'ın Türk Havacılık Kronolojisi kitabına göre, Mustafa Kemal, 1910
yılında Fransa'da düzenlenen Picardie Manevraları'na katıldı. Burada yeni
üretilen uçakların deneme uçuşuları yapılıyordu. Ali Rıza Paşa, bu uçuşlardan
birine katılmak isteyen Mustafa Kemal'i önledi. Ve akabinde uçuş yapan o uçak
dönüş esnasında yere çakıldı. Bazı kaynaklar tarafından, bu hikâyeye dayanarak
Atatürk'ün uçağa binmekten korktuğu iddia edilse de kitabın yazarı Kline,
Atatürk'ün olaydan sonra 3 defa uçağa bindiğinden bahseder.

Mustafa Kemal, dönüşünün ardından 27 Eylül 1911'de İstanbul'da Genelkurmay
Karargâhı'nda görev aldı.

İtalyanlar'ın Trablusgarp'a saldırısıyla 19 Eylül 1911'de başlayan Trablusgarp
Savaşı'nda, 27 Kasım 1911'de Binbaşı olan Mustafa Kemal, Binbaşı Enver Bey, Fuat
(Bulca), Nuri (Conker) ve Binbaşı Fethi (Okyar) gibi diğer İttihatçı subaylarla
birlikte 18 Aralık 1911'de hareket etti. Mustafa Kemal ile grubu, Mısır'da
Kahire ve İskenderiye üzerinden Bingazi'ye gitti. 19 Ekimde İskenderiye'den yola
çıktıktan bir süre sonra bir hastalık geçirdi. 22 Aralık'ta Tobruk yakınında
zafer kazandı. Derne'deki 16 - 17 Ocak 1912 taarruzunda gözünden yaralanıp bir
ay hastanede tedavi gördü ve 6 Mart'ta Derne Komutanlığı'na getirildi. Aynı
yılın eylülünde başlayan barış görüşmelerine rağmen çatışmalar sürerken,
Karadağ'ın 8 Ekim'de Osmanlı Devleti'ne savaş ilan etmesi ve Balkan
Savaşları'nın başlaması nedeniyle barışa razı olunmasıyla Mustafa Kemal ve diğer
subaylar İstanbul'a geri döndüler.

Balkan Savaşları başladığında Trablusgarp'ta görev yapan Derne Komutanı Mustafa
Kemal ve Binbaşı Nuri Bey, bu savaşlarda görev almak istediler. Mustafa Kemal,
dönemin Osmanlı Harbiye Nezareti Enver Bey'in de izni ile 24 Ekim 1912'de
Trablusgarp'tan ayrılmıştır. 24 Kasım 1912'de karargâhı Bolayır'da bulunan
Bahr-i Sefit Boğazı (Akdeniz Boğazı) Kuvayi Mürettebesi Harekât Şubesi
Müdürlüğü'ne atandı. Osmanlı ordusu burada general Stilian Georgiev Kovachev
komutasındaki Bulgar 4. Ordusuna yenildi. Haziran 1913'de başlayan İkinci Balkan
Savaşı'nda komutası altındaki birliklerle Dimetoka ve Edirne'ye girdi.

27 Ekim 1913'te Sofya askerî ataşeliğine atanarak yakın arkadaşı Sofya sefiri
(elçisi) Fethi Bey (Okyar)'in emri altında çalıştı. Ek görev olarak Belgrad ve
Çetine askerî ataşeliğini de yürüttü. Bu görevde iken 1 Mart 1914'te yarbaylığa
(kaymakam) yükseldi.

Askerî Ataşe görevi Ocak 1915'te sona erdi. Bu sırada 28 Temmuz 1914'de I. Dünya
Savaşı başladı, Osmanlı Devleti de 29 Ekim 1914'te savaşa girdi. 20 Ocak 1915'de
Mustafa Kemal 3. Kolordu emrinde Tekfurdağ'da kurulacak olan 19. Fırka
Komutanlığına atandı.

19. Fırka, 23 Mart 1915'te Müstahkem Mevki Komutanlığı emriyle Eceabat
bölgesinde ihtiyata alındı. 25 Nisan 1915'te Gelibolu Yarımadası'na İtilaf
Devletleri'nin yaptığı çıkartmalarıyla Çanakkale Savaşı başladı. 3.Kolordu
komutanı Mehmet Esat Paşa'nın emrinde savaşan Kaymakam (Yarbay) Mustafa Kemal
Arıburnu'na çıkan ANZAC (Avustralya ve Yeni Zelanda Kolordusu) birliklerinin
yarımada içine ilerlemesini Conkbayırı'nda durdurdu. Bu başarı üzerine 5. Ordu
komutanı Mareşal Otto Liman von Sanders'in takdirini kazandı ve 1 Haziran
1915'te Miralaylığa yükseldi. İngilizlerin Ağustos ayında Suvla Körfezi'ne
yaptığı ikinci çıkartmadan sonra, 8 Ağustos akşamı Otto Liman von Sanders
Anafartalar mevkiinde bulunan birliklerinin komutasını verdi ve 9-10 Ağustos'ta
Anafartalar Zaferi'ni kazandı. Bu zaferi 17 Ağustos'ta Kireçtepe ve 21
Ağustos'ta II. Anafartalar Zaferi takip etti. Miralay Mustafa Kemal, Ruşen Eşref
Bey (Ünaydın) başta olmak üzere İstanbul basını tarafından "Anafartalar
Kahramanı" olarak kamuoyuna tanıtıldı.

14 Ocak 1916'da Gelibolu'dan Edirne'ye sevk edilmiş olan 16. Kolordu
komutanlığına atandı. Edirne'de bulunduğu 2 ay kadar süre boyunca 16.
Kolordu'nun ikmali, toparlanması ve eğitimi ile ilgilendi. Doğu Cephesinde Rus
birlikleri Osmanlı 3. Ordusu'nu püskürtmüş 16 Şubatta Erzurum'u, 3 Mart'ta
Bitlis, Muş, Van ve Hakkâri'yi işgal etmişti. Albay Mustafa Kemal 15 Mart
tarihinde 3. Orduyu desteklemesi için emrindeki 16. Kolordu ile birlikte
Diyarbakır'a gönderildi. Rütbesine göre kendisine ağır bir sorumluluk verilen
16. Kolordu Komutanı Mustafa Kemal 1 Nisan 1916'da Diyarbakır'da iken
Tuğgeneralliğe (Mirliva) yükseltildi ve Paşa unvanını aldı. Mustafa Kemal taktik
bir geri çekilme emri verdi. Daha sonra beklenmedik bir saldırı ile Muş'u
Ruslardan kurtararak Osmanlı birliklerine stratejik bir üstünlük sağladı. Kafkas
Cephesindeki bu başarısından dolayı Altın Kılıç madalyası ile ödüllendirildi.
Ağustos ayında Muş ve Bitlis tümüyle Rus işgalinden kurtarıldı.

7 Mart 1917'de karargâhı Diyarbakır'da bulunan 2. Ordu Komutan Vekilliğine
atandıktan sonra Hicaz Kuvve-i Seferiyesi Komutanlığına getirilmek istendi.
Ancak bunu kabul etmeyerek 5 Temmuz 1917'de Yıldırım Orduları Grubu emrindeki 7.
Ordu Komutanlığına atandı.

Mustafa Kemal, Diyarbakır'dayken, İttihatçı fedailerden Yakup Cemil bir hükûmet
darbesi yapmaya karar vermiştir. Savaşın kaybedildiğini düşünmektedir. Tek
kurtuluş yolunun Bab-ı Âli'yi basıp, hükûmeti devirerek Başkomutan vekili ve
Harbiye Nazırı'nı değiştirmek olduğuna inanmaktadır. Yeni Başkomutan vekili ve
Harbiye Nazırı olarak da Mustafa Kemal'i düşünmektedir. Anlaştığı
arkadaşlarından biri komployu Enver Paşa'ya haber vermiştir. Bunun üzerine Yakub
Cemil kurşuna dizilerek öldürülmüştür. Mustafa Kemal Falih Rıfkı Atay'a
anlattığı hatıralarında şöyle demektedir: "O vakit tümenlerimden birine komuta
eden Ali Fuad (Cebesoy)'a : Yakup Cemil asılmış. Sebebi de ben Başkomutan vekili
ve Harbiye nazırı olmadıkça kurtuluş yoktur demiş. Dediğini yapmış bile olsaydı
ben İstanbul'a gittiğimde ilk iş olarak Yakub Cemil'i cezalandırırdım. Eğer ben,
o ve onun gibiler tarafından iktidara getirilecek bir adamsam, adam değilim!"
demiştir.

15 Aralık 1917 ile 5 Ocak 1918 tarihleri arasında Veliaht Vahdettin Efendi'nin
maiyetinde Almanya'ya giderek Kayzer II. Wilhelm, Genel Karargâhı ve Elsass
bölgesini ziyaret etti.

Haziran 1918 yılında Viyana ve (bugünkü adı Karlovy Vary olan) Karlsbad'a
giderek tedavi gördü. Sultan Mehmed Reşad'ın vefatı ve Vahdettin'in cülusu
üzerine 2 Ağustos'ta İstanbul'a döndü. 15 Ağustos'ta 7. Ordu Komutanı olarak
Filistin Cephesi'ne atandı ve ardından Fahri Yaver Hazreti Şehriyari (Padişahın
Onursal Yaveri) unvanı verildi. Mustafa Kemal Paşa, 20 Eylül 1918 tarihinde
Vahdettin'in başyaveri Naci (Eldeniz) Bey'e bir telgraf çekerek Yıldırım
Orduları Grubu'nun savaş gücünün kalmadığını bildirerek mütareke istemesini
önerdi. Ayrıca yeni hükûmette kendisinin Harbiye Nazırı ve Başkumandan Vekili
olarak görevlendirilmesini istedi. Ardından 6 Ekim'de 7. Ordu komutanlığından
istifa etti.

19 Eylül 1918'de Edmund Allenby komutasındaki İngiliz kuvvetleri, genel taarruza
geçerek üç ordudan oluşan Yıldırım Orduları Grubu'nu ağır bir hezimete uğrattı.
1 Ekim'de Şam, 25 Ekim'de Halep düştü. Mustafa Kemal Paşa, İngiliz ordularını,
Halep'te durdurarak, savunma hattı kurmayı başardı.

30 Ekim 1918'de Mondros Mütarekesi imzalandı ve ertesi gün öğle vaktinde
yürürlüğe girdi. Mondros Mütarekenamesi 19. maddesi gereğince, Yıldırım Orduları
Grubu kumandanı olan Otto Liman von Sanders Paşa'nın görevden alınması üzerine
Mustafa Kemal Paşa bu göreve getirildi. Ancak 7 Kasım'da Yıldırım Orduları Grubu
ile 7. Ordu lağvedildi.

10 Kasım 1918 tarihinde Yıldırım Kıt'alarının komutasını 2. Ordu Komutanı Nihat
Paşa'ya bırakarak Adana'dan İstanbul'a hareket etti ve 13 Kasım'da İstanbul'a
Haydarpaşa Garı'na ulaştı. Haydarpaşa'dan İstanbul'a geçerken boğaza demirli
düşman savaş gemilerini gördüğünde ünlü "Geldikleri gibi giderler" sözünü
söyledi. Mütareke döneminde Fethi Bey (Okyar) ile birlikte Ahmet İzzet (Furgaç)
Paşa yanlısı ve Ahmet Tevfik Paşa (Okday) karşıtı bir tavrı koyan Minber
gazetesini çıkararak siyasi girişimlerde bulundu.

Mondros Mütarekesi'nden sonra Anadolu'da milisler (Kuvayı Milliye) şeklinde
örgütlenen direniş hareketleri başlamıştı. Kendisi son görev yeri Adana'dan
ayrılmadan Ulukışla'ya gelerek ilk örgütlenmeyi başlatmıştır.

2 Şubat 1919 tarihinde Mersinli Cemal Paşa doğudaki Osmanlı ordularını mütareke
koşullarına göre düzenlemek için müfettiş olarak Anadolu'ya gönderilmişti.
İngiliz Yüksek Komiseri Amiral Calthorpe ve Fransız Yüksek Komiseri Amiral Amet,
1918 yılı Kasım ayında Osmanlı hükûmetine nota verdiler. Doğuda Türklerin
silahlanıp Hristiyanları öldürdüğünü, buna karşı önlem alınmasını talep ettiler.
Mustafa Kemal Paşa, Padişah Vahdettin tarafından işgal kuvvetlerinin Yüksek
Komiserlerinin verdiği notalar gereğince olağanüstü yetkilerle donatılarak
Vilayet-i Sitte (Altı Vilayet)'deki Hristiyan ahaliyi korumak ve işgal
kuvvetlerine karşı yapılan ufak çaplı isyanları bastırmak için görevlendirildi.
Atatürk, gazeteci Falih Rıfkı Atay'a Samsun'a hareket etmeden önce Vahdettin ile
olan son görüşmesini anlatmıştır. Bu görüşmede Vahdettin, Samsun'a hareket
etmeden önce kendisini ziyarete gelen Mustafa Kemal Paşa'ya "Paşa Paşa, şimdiye
kadar devlete çok hizmet ettin, bunların hepsi artık bu kitaba girmiştir, tarihe
geçmiştir. Bunları unutun, asıl şimdi yapacağın hizmet hepsinden mühim olabilir.
Paşa Paşa, devleti kurtarabilirsin!" demiştir. Ancak Atatürk, Vahdettin'in
samimiyetinden emin olamadığını, onun İtilaf Devletleri'nin siyasetine uygun
hareket ederek bu siyasete karşı gelen Türklerin yatıştırılmasını istediğini
anlatmıştır. Mustafa Kemal, 19 Mayıs 1919'da Refet Bey (Bele), Kâzım Bey
(Dirik), 'Ayıcı' Mehmet Arif Bey, Hüsrev Bey (Gerede)lerle beraber Samsun'a
çıktı.

Mustafa Kemal ve arkadaşları Havza'daki çalışmalarını tamamladıktan sonra 12
Haziran 1919'da Amasya'ya geçti. 22 Haziran 1919'da Rauf Bey (Orbay), Kâzım
Karabekir Paşa, Refet Bey (Bele) ve Ali Fuat Paşa (Cebesoy) ile birlikte Amasya
Genelgesi'ni yayınladı. Genelge hazırlandıktan sonra Erzurum'da bulunan 15.
Kolordu Komutanı Kazım Karabekir'e gönderilerek onayı alındı. Daha sonra bütün
mülki amir ve askeri komutanlara telgrafla ulaştırıldı. Amasya Genelgesi
İstanbul'da bulunan işgal güçlerinin tepkisi çekmiştir ve İngilizler Mustafa
Kemal'i İstanbul'a geri getirmek için İstanbul Hükumeti üzerindeki baskılarını
arttırmıştır. Bu sırada İçişleri bakanı olan Ali Kemal Bey bir genelge
yayımlayarak Mustafa Kemal'in iyi bir asker olduğunu ancak İngiliz baskısı
sonucu görevinden alındığını ifade etmiştir. Amasya Genelgesi'nde vatanın
bütünlüğü ve milletin bağımsızlığının tehlikede olduğu, İstanbul hükümetinin
üzerine aldığı sorumluluğu yerine getiremediği, bu durumun milleti yok olmuş
gibi gösterdiği anlatılmıştır. Genelgede "Milletin istiklâlini yine milletin
azim ve kararının kurtaracağını" ilan edilmiştir. Anadolu'nun her bakımdan
güvenli bir yeri olan Sivas'ta bir kongre toplanacağı belirtilmiştir. Bu
kongreye katılmak için her ilden 3 temsilcinin seçilerek gönderilmesi ve
temsilcilerin seyahatlerini gizli tutmaları istenmiştir. Doğu illeri için de
Erzurum'da bir kongrenin toplanacağı, daha sonra Erzurum Kongresi üyelerinin de
Sivas'a katılmak üzere hareket edeceği belirtilmiştir.

Kâzım Karabekir Paşa tarafından Erzurum'da toplanan Doğu İlleri Müdafaa-i Hukuk
Kongresine (Erzurum Kongresi) katıldı. Kongre üyelerinin ısrarıyla Osmanlı
ordusundan istifa etti ve Kongre başkanlığına seçildi. Bu kongrede milli
sınırlar içinde vatanın bölünmez bir bütün olduğu, vatanı korumayı ve
bağımsızlığı sağlamayı İstanbul hükumeti sağlayamazsa, geçici bir hükumet
kurulacağı, Hristiyan azınlıklara siyasi hakimiyet ve sosyal dengeyi bozacak
ayrıcalık verilemeyeceği, manda ve himayenin kabul edilemeyeceği
kararlaştırılmıştır.

4 - 11 Eylül 1919 tarihleri arasında toplanan Sivas Kongresi'nde alınan
kararları uygulamak amacıyla bir Temsil Heyeti oluşturuldu ve başkanlığına da
Mustafa Kemal Paşa seçildi. Kongrede, Mondros Ateşkes Antlaşması'nın imzalandığı
gün işgale uğramamış vatan topraklarının bir bütün olduğu ve birbirinden
ayrılamayacağı vurgulanmıştır. Kuvay-i Milliye'nin tek kuvvet olarak tanınması
ve milli iradenin egemen kılınmasının esas olduğu belirtilmiştir. Milli iradeyi
temsil etmek üzere Osmanlı Mebuslar Meclisi'nin derhal toplanması ve hükumet
kararlarının meclisin denetimine sunulması istenmiştir. Sivas Kongresi'nde bütün
milli cemiyetler Anadolu ve Rumeli Müdafaa-i Hukuk Cemiyeti adı altında
birleştirilmiştir.

27 Aralık 1919'da Ankara'da heyecanla karşılandı. Bu dönemde, Osmanlı
topraklarının paylaşılması sürecinin son aşaması olup "Amerikan Mandası" olarak
dile gelen dış politika sorunu da tartışılarak reddedilmiştir. Aralık 1919
tarihini taşıyan son ABD teklifinde "geniş bir Ermenistan yanında bir Türk
Devleti" kurulması] stratejik hedef olarak ortaya konmuştur. Osmanlı Meclis-i
Mebusan'ın Mart 1920'de işgal güçlerince basılması ve önde gelen vatanperver
mebusların tutuklanması üzerine 23 Nisan 1920'de Ankara'da Türkiye Büyük Millet
Meclisi'nin açılmasını sağladı. Erzurum mebusu sıfatıyla Meclis ve Hükûmet
Başkanlığına seçildi. TBMM bir kurucu meclis gibi çalışarak Milli Mücadele'yi
yürütecek olan Anadolu hükümetinin altyapısını kurdu.

Merkezi denetimden uzak bulunan Kuva-yi Milliye örgütleri dağıtılarak düzenli
bir ordu oluşturuldu. Milli Mücadele'nin en kanlı çatışmaları, düzenli orduya
katılmayı kabul etmeyen Kuva-yi Milliye gruplarına karşı verildi.

İngiltere başbakanı Lloyd George'a göre Yunanistan büyümeli ve İngiltere ile
menfaatleri birleştirilmeliydi. Yunanistan boğazları Avrupa'ya açık tutmalı,
Akdeniz'de İngiltere'nin çıkarlarına uygun davranmalıydı. Eğer böyle davranmazsa
İngiliz donanması onu uslandırmak için yeterdi. Sevres Antlaşması'nın kuvvet
kullanılmadan uygulanamayacağı anlaşılmıştı. İtilaf Devletleri ise kuvvet
kullanacak halde değildi. İtilaf Devletleri, Yunanları yalnız Türk illerini alıp
kendi vatanına katmak için değil, kendi davalarını da yürütmek için Anadolu'ya
çıkardı. Ancak İtilaf Devletleri de Türkiye'ye karşı uygulanacak politikalarda
artık beraber değildir. İtalya, Yunanların Anadolu'ya yerleşmesinden dolayı
rahatsızdı. Fransa ise Suriye'deki toprak kazançlarını yeterli görmektedir.
Artık Yunanlar kendi ordularıyla Anadolu'ya boyun eğdirmek zorundadır. Mustafa
Kemal de Yunan ordusunu yenerse, Türkiye'yi kurtarmış olacaktır. 6 Ocak 1921
günü Bursa’dan Eskişehir'e ve Uşak’tan Afyon'a doğru iki kol hâlinde ileri
harekâta başlayan Yunan Ordusu, 9 Ocak'ta İnönü mevzilerine kadar ilerledi.
Ancak Türk Ordusu'nun savunması karşısında ileri gidemeyeceklerini anlayarak, 11
Ocak 1921 sabahı İnönü mevzilerinden çekilmek zorunda kaldı. Birinci İnönü
Muharebesi düzenli ordunun ilk zaferi olduğundan Kuva-yi Milliye'den düzenli
orduya geçiş hızlanmış, halkın yeni kurulan orduya güveni artmıştır. Bu başarı
bütün dünyanın dikkatini çekmiş; İtilaf Devletleri, 26 Ocak 1921'de Osmanlı
Devleti’nin Londra’ya bir heyet göndermesini ve bu toplantıda Ankara
Hükûmetinden de temsilci bulundurulmasını istemişlerdir.

Birinci İnönü zaferinden sonra İtilaf Devletleri Sevr Antlaşması'nda Türklerin
yararına bir değişiklik yapılmasını görüşmek için Londra’da bir konferans
toplanmasına karar vermişlerdir. 21 Şubat–11 Mart 1921 tarihleri arasında
yapılan konferansta, Türkler yararına bir sonuç çıkmamış, mücadele devam
etmiştir. Yunanistan, Londra Konferansı bitmeden, Anadolu’da yeni bir saldırı
yapmak üzere hazırlıklara başlamıştır. 23 Mart 1921 günü sabah erken saatlerde,
3. Yunan Kolordusunun Batı Cephesinden, 1. Yunan Kolordusunun da Güney
Cephesinden ileri harekete geçmesiyle muharebeler başlamıştır. 23 Mart–1 Nisan
1921 arasında meydana gelen İkinci İnönü Muharebesi tekrar Türk Kuvvetlerinin
zaferiyle sona ermiştir. Bu zaferden sonra Fransızlar Zonguldak'tan, İtalyanlar
da Güney Anadolu'dan askerlerini çekmeye başlamıştır.

İnönü Savaşları'nda savunma taktiği uygulayan Türk Ordusu, Aslıhanlar-Dumlupınar
çarpışmalarında ise henüz saldırı gücüne ulaşamadığını göstermişti. Bu durumdan
yararlanmaya karar veren Yunan Ordusu İnönü, Eskişehir, Afyon ve Kütahya
arasındaki çizgide yer alan Türk mevzilerine yüklenerek buraları işgal etmek ve
Ankara'ya kadar ilerlemek istiyordu. Takviye birliklerle iyice güçlenen Yunan
Ordusu 10 Temmuz 1921'den itibaren saldırıya geçti ve 20 Temmuz'a kadar
yaptıkları saldırılarla Türk Ordusu'nu geri çekilmeye zorladı. Mustafa Kemal
Paşa, Türk Ordusunun Sakarya Irmağı'nın doğusuna kadar çekilmesini emretti.
Böylece vakit kazanılacaktı. Bu savaşlar sonunda Eskişehir, Kütahya, Afyon gibi
büyük stratejik bölgeler elden çıktı. TBMM'de moral bozukluğu yaşandı ve sert
tartışmalar meydana geldi. Ancak Yunan Ordusu büyük ateş ve silah üstünlüğüne
rağmen, Türk Ordusunu yok edememişti. Türk Ordusu, güvenli bir şekilde
Sakarya'nın doğusuna çekilmişti.

Kütahya-Eskişehir Muharebeleri sonrasında Büyük Millet Meclisi içinde iktidara
yani Mustafa Kemal Paşa'ya karşı tepkiler artmaya başladı. Bu muhalefeti
yöneltenler ordunun başına geçmesi için Mustafa Kemal Paşa'ya baskı yapmaya
başladı. Gerçek niyetleri ise O'nu Ankara'dan uzaklaştırmak ve Enver Paşa'nın
iktidarını sağlamaktı. Mustafa Kemal Paşa, 4 Ağustos 1921 günü Büyük Millet
Meclisi'nde yaptığı konuşmayla başkomutan olmayı kabul ettiğini ancak
başkomutanlığın faydalı olabilmesi için Meclis'in ordu ile ilgili yetkilerini üç
ay süreyle kendisinde toplayacak bir kanun çıkartılması gerektiğini açıkladı.
Paşa'nın başkomutanlığını isteyenlerin bu şekilde hayalleri suya düşürülmüş
oldu. 5 Ağustos 1921 günü oy birliği ile çıkartılan yasa ile Mustafa Kemal Paşa,
TBMM Orduları Başkomutanlığı'na getirildi.

Mustafa Kemal Paşa, Başkomutanlığa geçmesinin hemen ardından yayınladığı
Tekâlif-i Milliye Emirleri ile halkı ordunun donatılması için seferberliğe
çağırdı. 12 Ağustos'ta Polatlı'da teftiş yaparken attan düştü ve kaburga kemiği
kırıldı. 23 Ağustos-13 Eylül 1921 tarihlerinde yapılan Sakarya Meydan
Muharebesi'nde Yunan Ordusu'nun hücum gücü tükendi. Türk Ordusu ani bir
taarruzla Yunan Ordusu'nu Sakarya Nehri'nin doğusundan çıkarmayı başardı. Bu
zaferden sonra 19 Eylül 1921'de Büyük Millet Meclisi Başkomutan Mustafa Kemal
Paşa'yı oy birliğiyle Mareşal rütbesine terfi ettirdi ve Gazi unvanı verdi.
Sakarya Meydan Muharebesi sonunda Türk ordusunun zayiatı; 5713 şehit, 18.480
yaralı, 828 esir ve 14.268 kayıp olmak üzere toplam 49.289'dur. Yunan ordusunun
zararı; 3758 ölü, 18.955 yaralı, 354 kayıp olmak üzere toplam 23.007'dir.

Sakarya Meydan Muharebesi'nden sonra, 13 Ekim 1921'de Ankara Hükümeti ile Güney
Kafkas Cumhuriyetleri arasında Kars Antlaşması imzalandı. Böylece Türkiye'nin
doğu sınırı tamamen güvenlik altına alındı. Fransa ise TBMM Hükümeti ile 20 Ekim
1921’de Ankara Antlaşması'nı imzaladı. Bu antlaşma ile Fransa TBMM Hükümeti'ni
tanımış ve Hatay-İskenderun dışında, Türkiye'nin bugünkü güney sınırı çizildi.
Antlaşma sayesinde güney cephesi güvenli duruma geldiğinden buradaki Türk
birlikleri de Batı Cephesi'ne kaydırıldı. İtalyanlar ise, Sakarya Meydan
Muharebesi'nden sonra Güney Ege ve Akdeniz bölgelerinde tutunamayacaklarını
anlayarak 1921 yılı sonuna kadar işgal ettikleri yerlerden çekildi. Sakarya
Meydan Muharebesi sonrasında İngiltere de Ankara'yı tanıyarak TBMM ile, 23 Ekim
1921 tarihinde tutsakların serbest bırakılması konusunda antlaşma yapıldı.

Tam 1 yıl süren taarruz hazırlıkları sonucunda, 26 Ağustos 1922 sabahı büyük bir
dikkatle hazırlanan taarruz planı uygulamaya konuldu. 26-30 Ağustos 1922’de
yapılan Büyük Taarruz, Kurtuluş Savaşı'nın son aşamasıdır. 30 Ağustos günü
Başkomutanlık Meydan Muharebesi'nde bir gün içinde Yunan Ordusunun büyük bir
bölümü imha edildi. 31 Ağustos'ta Mustafa Kemal Paşa komutanlarını Çalköy'deki
karargâhında toplayarak kaçabilen Yunan kuvvetlerinin hızlı bir şekilde takip
edilmesini ve İzmir ile civarındaki kuvvetleriyle birleşmemesi için üç koldan
Ege'ye doğru ilerlenmesini emretti. 1 Eylül günü Başkomutan Mustafa Kemal bir
bildiri yayımlayarak ordulara şu emrini verdi: “Bütün arkadaşlarımın Anadolu'da
daha başka meydan muharebeleri verileceğini göz önüne alarak ilerlemesini ve
herkesin akıl gücünü, yiğitlik ve yurtseverlik kaynaklarını yarışırcasına
esirgemeden vermeye devam eylemesini isterim. Ordular ilk hedefiniz Akdeniz'dir.
İleri!”.

Türk Ordusu 2 Eylül’de Uşak’ı geri aldı. Burada Yunan Ordusu Başkomutanı General
Nikolaos Trikupis esir edildi. 9 Eylül'de Türk Süvarileri İzmir'e girdi. 18
Eylül 1922'ye kadar yapılan Takip Harekâtıyla tüm Batı Anadolu’daki Yunan
birlikleri sınır dışına çıkarıldı. Türk ordusunun kazandığı bu başarı, Mudanya
Ateşkes Antlaşması’na giden süreci başlattı.

Karşıyaka'da Mustafa Kemal'in kalması için yakınları Yunanların elinde esir olan
bir baba-oğul evlerini hazırlamıştır. Bu evde daha önce Yunan Kralı Konstantin
de kalmış, eve merdivenlerde ayakları altına serilen Türk Bayrağı'nı çiğneyerek
girmiştir. Bu kez baba-oğul merdivenlere Yunan Bayrağı'nı sermiştir. Mustafa
Kemal Paşa eve girecekken "Lütfedin, bu karşılıkla bu lekeyi silin!"
denilmiştir. Mustafa Kemal Paşa da "O, geçmişse hata etmiş; bir milletin onuru
olan bayrak çiğnenmez, ben onun hatasını tekrar etmem. Bayrağı kaldırın yerden."
diyerek bayrağı kaldırtmıştır.

İzmir kurtarıldıktan sonra asıl sorun, İstanbul ve Boğazlar Bölgesi'nde sürmekte
olan müttefik kuvvetler işgalinin sona erdirilmesidir. Türk Kuvvetleri derhal
Çanakkale'ye yönelerek buraların Trakya dahil boşaltılmasını talebederler.
İngiltere buna ek Donanma (ki içlerinde zamanın en modern 2 adet Uçak Gemisi
bulunmaktadır) ve Kara Kuvveti göndererek cevap verir. Aynı şekilde ABD başkanı
da 28.9.1922 günü 13 yeni savaş gemisinin Türkiye'ye komşu denizlere
gönderilmesini emredecektir. 1908-1923 arasında komutanı Amiral Bristol olan USS
Scorpion gemisinin, istihbarat yapmak suretiyle Lozan Antlaşması yapılana kadar
devamlı İstanbul'da bulunduğu da anlaşılmaktadır. Barışa giden yol ancak bu
ciddi askeri ve politik baskılarla mücadeleye devam sonucu kazanılmıştır.

Büyük Taarruz'dan sonra Mudanya Ateşkes Antlaşması'nın imzalanmasıyla savaş sona
ermiştir. Antlaşma 11 Ekim 1922 tarihinde imzalanmıştır. Antlaşma TBMM,
İngiltere, Fransa ve İtalya arasında imzalanmıştır. Yunanlar görüşmelere
katılmamış, İtalya vekaleten onları temsil etmiştir. Bu antlaşmanın hükümlerine
göre Türk ve Yunan orduları arasındaki savaş bitmiştir. Doğu Trakya TBMM'ye
teslim edilmiş ve barış antlaşması imzalanana kadar TBMM'nin burada en fazla
8000 kişilik bir jandarma kuvvetini bulundurmasına onay verilmiştir. Boğazlar ve
İstanbul TBMM hükümetinin yönetimine bırakılmıştır. Barış antlaşması yapılana
kadar İtilaf Devletleri'nin İstanbul'da kalması karara bağlanmıştır.

Mudanya Ateşkes Antlaşması'ndan sonra barış görüşmelerinin yapılması için
tarafsız bir ülke olan İsviçre'nin Lozan şehri seçilmiştir. Türkiye'yi İsmet
İnönü temsil etmiştir. Konferans 20 Kasım 1922 günü toplanmış ve anlaşmazlık
sonucu 4 Şubat 1923'te görüşmeler kesilmiştir. 23 Nisan 1923'te görüşmeler
tekrar başlamış ve 24 Temmuz 1923'te Lozan Antlaşması imzalanmıştır. Lozan
Antlaşması'nda 20 Ekim 1921'de Fransızlarla yapılan Ankara Antlaşması'ndaki
güney sınırı aynen korunmuştur. Irak sınırı çizilememiş ve 9 ay zarfında
çözülmesi kararlaştırılmıştır. Meriç Nehri Yunanlarla olan sınır kabul
edilmiştir. Karaağaç ve çevresi savaş tazminatı olarak Türkiye'ye verilmiştir.
Ege Denizi'ndeki Bozcaada ve İmroz Türkiye'ye verilmiş, Yunanların elinde kalan
Anadolu'ya yakın adaların silahsızlandırılmasına karar verilmiştir.
Kapitülasyonlar tamamen kaldırılmıştır. 1845'ten Birinci Dünya Savaşı'nın sonuna
kadar olan Osmanlı İmparatorluğu'nun borçları sermaye üzerinden yeniden
hesaplanarak azaltılmıştır. Borçlar Osmanlı'dan ayrılan devletlere gelirlerine
orantılı olarak bölüştürülmüştür. Türkiye'nin borçları Türk parası veya Fransız
frangı üzerinden ödeme teklifi kabul edilmiştir. Lozan Boğazlar Sözleşmesi ile
Boğazlardan serbest geçiş sağlanmış, Boğazlar Komisyonu kurulmuş, Boğazlar ve
civarının askersiz hale getirilmesi sağlanmıştır. İstanbul'da yaşayan Rumlarla
Batı Trakya'da yaşayan Türkler hariç Türkiye'deki bütün Rumlarla Yunanistan'daki
bütün Türklerin yer değiştirmesi onaylanmıştır. Böylece Kurtuluş Savaşı, 24
Temmuz 1923'te imzalanan Lozan Antlaşması'yla sonuçlanmıştır. Bu antlaşma ile
Sevr Antlaşması yürürlükten kalkmış, Türkiye Cumhuriyeti Lozan Antlaşması
temelleri üzerine kurulmuştur.

Saltanat kaldırıldıktan sonra Mustafa Kemal 15 Ocak 1923’te Eskişehir’de hükümet
sistemleri konusunda yaptığı konuşmada cumhuriyete karşı çıkıyor ve cumhuriyet
ile meşruti monarşi arasında bir fark olmadığını şu ifadelerle beyan ediyor:

“Bütün cihan tarihinde ve bugün de dünya yüzünde mutlakıyet idaresine, meşruti
idareye tesadüf ediyoruz, bir de cumhuri hükümetler görüyoruz.

Bildiğimiz meşruti ve cumhuri hükümetler teşkilatı kuvvetler ayrılığı esasına
dayalı kabul edilmektedir. Biz kuvvetler birliği esasına dayanarak hükümet tesis
ettik… Bence hakikatte kuvvetler ayrılığı yoktur, kuvvetler birliği vardır.
Şer’i hükümlere uygunluk noktasından değerlendirmek isterseniz, hatırlatayım ki,
bizim şer’i hükümlerimizde belli bir hükümet şekli ifadesi yoktur. Cumhuriyet,
mutlakıyet şekilleri gibi bir şekil tespit olunmamıştır…”

Mustafa Kemal muhalefetin güçlendiği, seçimlerin ne zaman olacağı belirsizliğini
korurken yasama ve yürütmenin başında bulunduğu konjonktürde, 19 Ocak 1923’te
İzmit’te meclis hükümeti sistemini savunuyor ve cumhuriyetten üstün olduğunu
şöyle açıklıyor:

“Artık bizim hükümetimiz müstebit bir hükümet değildir. Mutlaki ve meşruti bir
hükümet de değildir. Bizim hükümetimiz Fransa veya Amerika cumhuriyetlerine de
benzemez. Bizim hükümetimiz bir halk hükümetidir. Tam bir şura hükümetidir. Yeni
Türkiye devletinde saltanat milletindir…”

2 Şubat 1923’te İzmir’de yaptığı konuşmada Mustafa Kemal cumhuriyetle meşruti
monarşi arasında çok ufak bir fark olduğunu şöyle ifade ediyor:

“Mutlakiyet hükümetleri vardır, meşrutiyet hükümetleri vardır, cumhuriyet
hükümetleri vardır. Bugün dünya üzerinde gördüğümüz şekillerdir. Fakat bütün bu
isimleri iki sınıf ile ifade edebiliriz. Şahsi saltanat vardır veyahut meşruti
saltanat vardır. Ben bu ifade tarzımla cumhuriyetle meşruti saltanat arasında
çok ufak bir fark gördüm… Bence saltanat, cumhuriyet şeklinde belirli zaman için
değişmez salahiyetlere sahip geçici bir sultan vardır. Diğerinde ise ömrü
oldukça sultanlık eden ve öldükten sonra da evladına veyahut akraba ve
yakınlarına miras olarak kalan sultanlık vardır…”

Mustafa Kemal, cumhuriyetin ilan edileceğini ilk defa 22 Eylül 1923 günü Wiener
Neue Freie Presse muhabirinin başkentin neresi olacağına dair sorduğu soruya
verdiği cevapta ifade etmiştir:

“Türkiye’nin payitahtı meselesine gelince. Bunun cevabı kendiliğinden ortaya
çıkar: Ankara Türkiye Cumhuriyeti’nin payitahtıdır.”

Milli Mücadele sonrasında Türkiye'de iki başlı bir yönetim ortaya çıkmıştı. TBMM
1 Kasım 1922'de Osmanlı saltanatını lağvedip Vahdettin'i tahttan indirerek
İstanbul hükûmetinin hukuki varlığına son verdi. 16 Ocak 1923'te İzmit Hünkâr
Kasrı'nda İstanbul'dan gelen gazetecilerle mülakat yapıldığında Vakit başyazarı
Ahmet Emin Bey (Yalman)'in Kürt meselesi hakkında sorusuna karşı 'Başlı başına
bir Kürtlük tasavvur etmektense, bizim Teşkilat-ı Esasiye Kanunu gereğince zaten
bir tür mahalli muhtariyetler teşekkül edecektir' diyerek Kürtlere özel statü
tanımamak için ihtiyatlı davrandı.

8 Nisan 1923'te, yayımlanan Dokuz Umde ile Gazi Mustafa Kemal yeni rejimin
temelini oluşturacak olan Halk Fırkası'nın temellerini attı. Nisan ayında
yapılan İkinci Meclis seçimlerine sadece Halk Fırkası'nın katılmasına izin
verildi. Mebus adayları fırkanın genel başkanı sıfatıyla Gazi Mustafa Kemal
tarafından belirlendi.

25 Ekim 1923 günü aynı anda hem Başbakanlık hem de İçişleri Bakanlığı
görevlerini yürüten Fethi Bey, İçişleri Bakanlığını bıraktığını açıkladı. Aynı
gün Meclis İkinci Başkanlığı görevini yapan Ali Fuat Paşa'da ordu müfettişliğine
atandığı için görevinden ayrıldı. Bu iki boş koltuk için yapılan seçimleri Gazi
Mustafa Kemal'e muhalif olan milletvekilleri kazandı. Meclis İkinci Başkanlığına
Rauf Bey, İçişleri Bakanlığına Sabit Bey seçildiler. Bu durumdan hoşnut olmayan
Gazi Mustafa Kemal, 26 Ekim 1923'te Başbakan Fethi Bey'den "Erkan-ı Harbiye
Umumiye Riyaseti Vekili" Fevzi Paşa'nın dışında hükûmetin istifa etmesini ve
istifa edenlerin yeniden seçilirlerse görevi kabul etmemesini istedi. Böylece
bir hükûmet krizi çıkmış oldu. Yeni bakanlar kurulu üyelerinin 29 Ekim günü
seçileceği duyuruldu.

Bu gelişmeler üzerine "Cumhuriyet İlanı" ile işi kökünden çözmeye karar veren
Gazi Mustafa Kemal 28 Ekim 1923 gecesi Çankaya'da İsmet Paşa ve bazı kimseleri
toplantıya çağırdı ve "Yarın Cumhuriyeti ilan edeceğiz." diyerek kararını
açıkladı. Misafirlerin ayrılmasından sonra İsmet Paşa'yı alıkoydu ve birlikte,
Teşkilat-ı Esasiye Kanunu'nda gerekli değişikliği sağlayacak önergeyi
hazırladılar. 29 Ekim 1923 Pazartesi günü Halk Fırkası Meclis Grubunda, Bakanlar
Kurulunun oluşturulması konusunda tartışıldı. Sorun çözülemeyince, Gazi Mustafa
Kemal'den düşüncelerini açıklaması istendi. Gazi Mustafa Kemal, bunalımdan çıkış
yolunu Anayasanın değiştirilmesi zorunluluğu ile açıkladı. Cumhuriyetin ilanını
hedefleyen tasarıyı da grubun bilgisine sundu. Tasarının parti grubunda
kabulünden sonra aynı akşam saat 18.45'te TBMM Genel kurul toplantısı başladı.
Anayasa Komisyonu'nun değişiklik ile ilgili rapor ve önergesi genel kurulun
onayına sunuldu ve 29 Ekim 1923 Pazartesi akşamı saat 20.30'da
milletvekillerinin alkışları ve "Yaşasın Cumhuriyet" sesleri ile Türkiye
Cumhuriyeti ilan edildi.

Cumhuriyet İlanı ardından geçilen cumhurbaşkanlığı seçiminde oylamaya katılan
158 milletvekilinin tamamının oyları ile Balâ, Ankara milletvekili Gazi Mustafa
Kemal, Türkiye Cumhuriyeti'nin ilk cumhurbaşkanı seçildi. Atatürk kendi
deyişiyle Türkiye'yi "muasır medeniyet seviyesine çıkarmak" amacıyla bir dizi
köklü değişime imza attı.

1924 Anayasası gereğince TBMM 29 Ekim 1923'teki cumhurbaşkanlığı seçiminden
sonra üç defa daha (1927, 1931, 1935 yıllarında) Gazi Mustafa Kemal'i tekrar
cumhurbaşkanlığına seçti. Atatürk'ün cumhurbaşkanlığı döneminde İsmet İnönü,
Fethi Okyar ve Celâl Bayar başbakanlık yapmıştır. Bu dönem içerisinde en fazla
süre görevde kalan ve en fazla hükûmet kuran isim İsmet İnönü'dür. Atatürk'ün
cumhurbaşkanlığı süresince kurulan hükûmetler sırası ile 1. T.C. Hükûmeti, 2.
T.C. Hükûmeti, 3. T.C. Hükûmeti, 4. T.C. Hükûmeti, 5. T.C. Hükûmeti, 6. T.C.
Hükûmeti, 7. T.C. Hükûmeti ve 8. T.C. Hükûmeti'dir.

TBMM'de 3 Mart 1924 tarihinde Tevhid-i Tedrisat Kanunu kabul edilerek,
medreseler kaldırılmış ve Türkiye Cumhuriyeti sınırları içindeki bütün okullar,
Milli Eğitim Bakanlığı'na bağlanmıştır. Eğitim kurumlarının bir çatı altında
toplanmasıyla eğitim millî bir nitelik kazanmıştır.

3 Mart 1924'te TBMM'de kabul edilen bir kanunla halifelik kaldırılmıştır. 3 Mart
1924 tarihinde Osmanlı hanedanı üyeleri vatandaşlıktan çıkarılarak yurt dışına
sürülmüştür.

17 Şubat 1925 tarihinde aşar vergisi kaldırılmıştır. Aşarın getirdiği gelir
devletin giderlerinin yüzde otuzuna yaklaşmasına rağmen, köylünün rahatlatılması
ve üretimin arttırılması amacıyla bu vergi kaldırılmıştır.

25 Kasım 1925'te Şapka Kanunu kabul edildi. Bu kanunla TBMM üyelerine ve
memurlarına şapka giyme mecburiyeti getirildi ve Türk halkı da buna aykırı bir
davranıştan men edildi.

30 Kasım 1925'te tekkelerin, zaviyelerin ve türbelerin kapatılması kanunu
TBMM'de kabul edildi ve 13 Aralık 1925 tarihli Resmî Gazete’de yayınlanarak
yürürlüğe girdi.

Osmanlı Devleti'nde kullanılan saat, takvim ve ölçüler, Avrupa'daki devletlerden
değişik olduğundan, sosyal, ticari ve resmî ilişkileri zorlaştırıyordu. Osmanlı
Devleti'nin son dönemlerinde farklılığı gidermek için bazı çalışmalar yapılsa da
yetersizdi. Cumhuriyet döneminde bu sıkıntıları gidermek için çalışmalara
başlandı. 26 Aralık 1925'te çıkarılan bir kanunla Hicri ve Rumi takvimlerin
yerine Miladi Takvim kabul edildi ve 1 Ocak 1926'dan itibaren kullanılmaya
başlandı. Bunun yanı sıra güneşin batışına göre ayarlanan alaturka saat yerine,
çağdaş dünyanın kullandığı saat sistemi örnek alındı. Bir gün 24 saate bölünerek
günlük hayat düzenlendi.

1928 yılında milletlerarası rakamlar kabul edildi. 1931 yılında çıkarılan bir
kanunla önceden kullanılan arşın, endaze, okka gibi ölçü birimleri kaldırılarak,
bu ölçülerin yerine uzunluk ölçüsü olarak metre, ağırlık ölçüsü olarak kilo
kabul edildi. Yapılan değişikliklerle ülkede ölçü birliği sağlandı.

1935 yılında çıkarılan bir kanunla, cuma günü olan hafta tatili yerine cumartesi
öğleden sonra ve pazar günü hafta tatili olarak belirlenmiştir.

17 Şubat 1926 tarihinde İsviçre Medeni Kanunu'ndan tercüme edilip düzenlenerek
oluşturulan Medeni Kanun kabul edilmiş ve 4 Ekim 1926'da yürürlüğe girmiştir. Bu
kanunla Türk aile hayatı yeniden düzenlenmiş; tek kadınla evlilik, resmî nikâh
esası getirilmiş, miras konusunda eşitlik sağlanmıştır.

1 Mart 1926 tarihinde 1889 İtalyan Zanerdelli Kanunu örnek alınarak hazırlanan
765 sayılı Türk Ceza Kanunu TBMM tarafından kabul edilerek yürürlüğe konuldu.

1 Kasım 1928'de, Türkiye Büyük Millet Meclisi yeni Türk harflerinin kabulüne
ilişkin kanunu kabul etti. Kanunun kabulünden sonra halka okuma yazma öğretmek
amacıyla Millet Mektepleri kuruldu. 24 Kasım 1928'de de Atatürk Millet
Mektepleri Başöğretmeni olarak ilan edildi.

Kadınlara 1930 yılında yerel, 1934 yılında ise genel seçimlerde seçme ve seçilme
hakkı verilmiştir.

12 Temmuz 1932'de Atatürk'ün talimatıyla Türk Dili Tetkik Cemiyeti kurulmuştur.
1934 yılında yapılan kurultayda cemiyetin adı, Türk Dili Araştırma Kurumu;
1936'daki kurultayda ise Türk Dil Kurumu olarak değiştirilmiştir.

Atatürk’ün talimatıyla kurulan kurumlardan bir diğeri Türk Tarih Kurumu'dur.
Türk tarih ve medeniyetini araştırmak amacıyla oluşturulan Türk Tarihi Tedkik
Heyeti 4 Haziran 1930 tarihinde ilk toplantısını yapmış ve yönetim kurulunu
seçmiştir. 29 Mart 1931 tarihinde Türk Ocakları’nın 7. Kurultayı’nda kapatılma
kararı alınmasından sonra, 12 Nisan 1931’de Türk Tarihi Tedkik Cemiyeti ismiyle
yeniden örgütlenmiş ve çalışmalarına devam etmiştir. Kurumun adı 1935 yılında
Türk Tarihi Araştırma Kurumu olarak daha sonra ise Türk Tarih Kurumu olarak
değiştirilmiştir.

21 Haziran 1934'te çıkarılan Soyadı Kanunu'na göre her Türk, kendi adından
başka, ailesinin ortak olarak kullanacağı bir soyadına sahip olacaktı. Bu
soyadları Türkçe olacak, ahlâka aykırı ve gülünç adlar soyadı olarak
alınamayacaktı. Soyadı Kanunu'nun kabulünden sonra 24 Kasım 1934 tarihinde TBMM
tarafından, Mustafa Kemal'e "Atatürk" soyadı verilmiştir. 26 Kasım 1934
tarihinde çıkarılan kanunla ise; Ağa, Hacı, Hafız, Hoca, Molla, Efendi, Bey,
Beyefendi, Paşa, Hanım, Hanımefendi ve Hazretleri gibi lakap ve unvanlar
kaldırılmıştır.

3 Aralık 1934'te çıkarılan Bazı kisvelerin giyilemeyeceğine dair kanun ile hangi
din ve mezhebe mensup olurlarsa olsunlar ruhanilerin mabet ve ayinler haricinde
ruhani giysi taşımaları yasaklanmıştır. Hükümet her din ve mezhepten uygun
göreceği tek bir ruhaniye mabet ve ayin haricinde ruhani kıyafetini taşıyabilmek
için müsaade verebilecektir.

Laiklik, Cumhuriyetçilik, Milliyetçilik, Halkçılık, Devletçilik, İnkılapçılık
ilkeleri 10 Mayıs 1931 tarihinde Cumhuriyet Halk Fırkası'nın programında yer
almış, 5 Şubat 1937'de ise anayasaya girmiştir.

Cumhuriyetin ilanından sonra, Milli Mücadele'yi başlatan beş kişilik kadronun
Mustafa Kemal Paşa dışındaki dört üyesi (Rauf Bey, Kazım Karabekir Paşa, Refet
Paşa ve Ali Fuat Paşa) muhalefete geçerek Terakkiperver Cumhuriyet Fırkası'nı
kurdular. 1925 Mart'ında çıkan Genç Hâdisesi (Şeyh Sait İsyanı, Doğu İsyanı)
üzerine sıkıyönetim ilan edilerek Terakkiperver Cumhuriyet Fırkası kapatıldı.

Eski İttihatçılar Terakkiperver Cumhuriyet Fırkası'nın kapatılmasından sonra,
iktidara gelebilmek için tek yolun Mustafa Kemal'i öldürmek olduğuna karar
verdiler ve suikast planları hazırlamaya başladılar. Suikast için en uygun yerin
İzmir olduğuna karar verildi. Mustafa Kemal'in İzmir'e geleceği 16 Haziran 1926
günü suikastı yapmaya karar verdiler. Plana göre suikast, Başoturak'la
Yemişçarşısı'ndan gelen sokakların, Kemeraltı'ndaki Hükümet Caddesi'yle
birleştiği yerde yapılacaktı. Bu noktada Mustafa Kemal'in otomobili dönemeç
nedeniyle yavaşlayacak, önce Lâz İsmail ile Gürcü Yusuf tabancaları ile ateş
edecek gerekirse bomba da kullanacaktı. İlk saldırı başarısız olursa Ziya Hurşit
de arkadan ateş edecekti. Sonra kalabalığa karışıp otomobile binecek ve giritli
motorcu Şevki'nin motoruyla Sakız Adası'na kaçacaklardı. Ancak suikastı
planlayanlardan Sarı Efe Edip'in İstanbul'a gitmesi ve Mustafa Kemal'in bir gün
gecikmesi nedeniyle motorcu Şevki İzmir Valisine giderek Mustafa Kemal'e bir
ihbar mektubu yazdı. Aynı gün Ziya Hurşit, Laz İsmail, Gürcü Yusuf ve Çopur
Hilmi yakalandı. Sarı Efe Edip ve Aleaddin Bey de İstanbul'da yakalandı.
İzmir'de kurulan İstiklal Mahkemeleri'nde 13 kişi idama mahkum edildi.

Daha sonra İstiklal Mahkemeleri Ankara'ya geldi. Eski Maliye Nazırı Cavit Bey,
Doktor Nâzım, eski Ardahan milletvekili Hilmi, İttihat ve Terakki'nin sorumlu
sekreterlerinden Nail Bey idama, bazı İttihatçılar ise on yıl hapse mahkûm
olmuştu. Yurt dışında bulunan Rauf Orbay 10 yıl sürgüne mahkum edilmişti.
Soruşturmalarda suçsuz olduğu anlaşılan Kazım Karabekir ve Ali Fuat Cebesoy
serbest bırakıldı. Giritli motorcu Şevki'ye de 6500 lira mükafat verildi.

1927'de kabul edilen Cumhuriyet Halk Fırkası Tüzüğü ile Atatürk partinin
"değişmez genel başkanı" ilan edildi ve milletvekili adaylarını seçme yetkisi,
kaydı, hayatı boyunca kendisine tanındı. 15-20 Ekim 1927 tarihleri arasında
Ankara'da toplanan CHF ikinci kurultayında Kurtuluş Savaşı'nı ve Cumhuriyet'in
kuruluşunu anlatan Nutuk'u (Söylev) okudu. Kurtuluş Savaşı'nın Gazi'nin bakış
açısıyla anlatımını içeren Nutuk, Türkiye Cumhuriyeti'nin Milli Mücadele'ye
ilişkin resmî görüşünün esasını oluşturur ve Milli Mücadele'yi Mustafa Kemal
Paşa ile birlikte başlatan ve yürüten askerî ve siyasi şeflere karşı (Rauf,
Karabekir, Refet Bele, Mersinli Cemal Paşa, Cafer Tayyar Eğilmez, "Sakallı"
Nurettin Paşa, Celalettin Arif Bey vb.) bir tartışma konusu niteliği de taşır.
Atatürk 1927 yılında askerlikten Mareşal rütbesiyle emekli oldu.

10 Nisan 1928 tarihinde yapılan anayasa değişikliğiyle anayasadan devletin
dininin İslam olduğu hükmü ve TBMM’nin görev ve yetkilerinden söz eden 26.
maddeden dinî hükümlerin yerine getirilmesi ibaresi çıkarılmıştır. Ayrıca,
milletvekillerinin ve cumhurbaşkanının yeminlerinden “vallahi” sözcüğü
çıkarılmıştır. Cumhuriyet Halk Partisi’nin 1931 yılındaki programında, laiklik
partinin ana unsurlarından biri olarak belirtilmiştir.

12 Ağustos 1930'da İsmet Paşa'nın hükûmetine alternatifleri sunmak amacıyla çok
partili demokratik hayata kavuşmak için Gazi Mustafa Kemal Paşa'nın yakın
arkadaşı Fethi Bey (Okyar)'e Serbest Cumhuriyet Fırkası'nı kurdurarak kız
kardeşi Makbule Hanım (Boysan, Atadan), çocukluk ve okul arkadaşı Nuri Bey
(Conker)'leri de üye yaptırdı. Ancak 17 Kasım 1930'da gericilerin partiyi
kullanmaları korkusu ve partinin Mustafa Kemal'i hedef almasından dolayı partiyi
fesih etti.

23 Aralık 1930 günü sabahı Menemen’de şeriat istediklerini belirten bir grup
eyleme geçmiştir ve topladıkları insanlarla beraber belediye binasının önüne
kadar gelmiştir. Olayı haber alan jandarma, grubu dağıtmak için Yedek Subay
Mustafa Fehmi Kubilay, emrindeki bir müfrezeyi bölgeye göndermiştir. Eylemciler
arasından açılan ateş neticesinde Kubilay yaralanmış ve cami avlusuna doğru
koşmaya başlamıştır. Cami avlusunda açılan ikinci el ateş sonucu yere düşmüştür.
Daha sonra eylemciler bıçakla Kubilay'ın başını kesmiştir. Bu sırada alaydan
yetişen kuvvetler bölgeye gelmiştir ve eylemcilerin ateş açması üzerine çatışma
çıkmıştır. Eylemcilerden Mehdi Mehmet, Şamdan Mehmet ve Sütçü Mehmet ölü,
Emrullah oğlu Mehmet Emin yaralı olarak ele geçirilmiştir. Olayın ertesinde
sıkıyönetim ilan edilmiş ve yapılan yargılamalarda 32 kişi idama, 73 kişi de
çeşitli hapis cezalarına çarptırılmıştır.

29 Ekim 1933'te Atatürk Türkiye Cumhuriyeti'nin onuncu kuruluş yıldönümü
nedeniyle yaptığı konuşmada ülkenin kuruluş temelini ve gelecek vizyonunu yalın
bir dille tüm dünyaya ve Türk milletine anlatmıştır.

Atatürk, Cumhurbaşkanlığı döneminde, sadece bürokratların değil tüm
vatandaşların mülkiyet hakkını tanımış ve 1923-1938 döneminde Türkiye ekonomisi
ortalama yıllık %7,5 oranında büyüyerek Türkiye'nin GSMH'si dünya toplamının
binde 3,62'sinden binde 6,52'sine yükselmiştir. Atatürk'ün döneminde Türkiye
Cumhuriyeti dünyanın en hızlı kalkınan ülkelerinden biri olmuştur.

Atatürk'ün cumhurbaşkanlığı dönemindeki dış politika konularının başlıklarını
Musul sorunu, Türkiye-Yunanistan Nüfus Mübadelesi, Türkiye'nin Milletler
Cemiyeti'ne girişi, Balkan Antantı, Montrö Boğazlar Sözleşmesi, Sadabat Paktı ve
Hatay Sorunu oluşturmaktadır.

Atatürk dış politikasında gerçekçi davranmıştır. Atatürk dış ilişkilerde dinamik
ve gözü pektir; ama maceracı değildir. Atatürk dış politikada kendisini hangi
ilkenin yönettiğine dair “Biz kendimizi bilen kimseleriz. Olmayacak isteklerimiz
yoktur” olarak tanımlamıştır. Atatürk İslamcılık ve Turancılık akımlarının
zararlı boyutlarına karşı Misâk-ı Millî ile çizmiş olan sınırlarda kalınmasını
benimsemiştir. 24 Temmuz 1923'te imzalanan Lozan Antlaşması'nı Atatürk dış
politikada belirleyici bir unsur olarak tutmuş, bu antlaşmada çizilen Türkiye
Cumhuriyeti'nin sınırları büyük ölçüde (Hatay sorunu dışında) belirleyici olarak
saptanmış, ekonomi açısından Lozan'ın kaldırdığı kapitülasyonlardan taviz
verilmemiştir. Atatürk'ün Lozan'ı temel almasının önemi geçen zaman içinde
bakıldığında daha iyi anlaşılmaktadır; çünkü I. Dünya Savaşı’nın mağlupları
arasında yer alan bir ulusun çizdiği kavramlar o dönemden bugüne yürürlükte olan
tek antlaşma olarak durmaktadır.

Atatürk’ün sağlam kişiliğinin ve kararlı mizacının damgasını vurduğu ve tamamen
millî bir karakter taşıyan dış politika uygulamaları günümüz için örnek alınacak
pek çok temel niteliğe sahiptir. Orta öğretimden itibaren askeri terbiye gören
ve savaşlara katılan Atatürk'ün askerlik sonrası hayatında barışın idamesine
uğraşmıştır. Ayrıca bu yolda örnek tutum ve davranışlar sergilemiştir. Bunları
Atatürk’ün; “ Bizim kanaatimizce beynelmilel siyasi güvenliğin gelişmesi için
ilk ve en mühim şart milletlerin hiç olmazsa barışı koruma fikrinde samimi
olarak birleşmesidir” sözünde açıkça görebiliyoruz.

Lozan Antlaşması sırasında Türkiye-Irak sınırı çizilmemişti. Musul-Kerkük
bölgesinde zengin petrol yataklarının bulunması İngiltere başta olmak üzere
birçok ülkenin dikkatini çekiyordu. Zengin petrol yataklarının bulunduğu bölge,
Mondros Ateşkes Antlaşması'nın imzalanması sırasında İngiltere tarafından işgal
edilmişti. I. Dünya Savaşı'nın bitmesinden sonra Irak'ta İngilizlere bağlı bir
yönetim kurulmuş, bu ülke İngiliz mandası altına alınmıştı. Musul, nüfusunun
çoğunun Türk olması sebebiyle Misak-ı Milli dâhilindeydi. Ancak İngilizler
zengin petrol yataklarının bulunduğu bölgeyi bırakmaya yanaşmıyorlardı. Lozan
Barış Antlaşması sırasında bu konuda bir sonuç alınamamış, sorunun daha sonra
Türkiye ve İngiltere arasında çözülmesine karar verilmişti. 1924 yılında
görüşmelere başlanmış fakat sonuç alınamamıştır. Daha sonra sorun Milletler
Cemiyeti'ne götürülmüştür. 1924 yılının Ekim ayında toplanan Milletler Cemiyeti
de Türkiye-Irak sınırını çizmiş ve Musul bölgesini Irak tarafında bırakmıştır.
13 Şubat 1925'te ise Şeyh Sait İsyanı çıkmıştır.15 Nisan'da tamamen bastırılan
ayaklanma İngilizlerin işine yaramıştır. Kurtuluş Savaşı'ndan yeni çıkan Türk
ordusu hırpalanmış, Musul-Kerkük üzerine askeri harekât yapma imkânı ortadan
kalkmıştır. Bu durumda Türkiye, 5 Haziran 1926 tarihinde İngilizlerle imzalanan
Ankara Antlaşması gereğince bazı maddi çıkarlar karşılığı, Milletler
Cemiyeti'nin öngördüğü sınırı kabul etmiştir.

Türk Yunan yakınlaşması için 1930 yılında Yunan başbakanı Elefterios Venizelos'u
Türkiye'ye davet ederek Milli Mücadele'nin düşmanı Yunanistan'la barışın
temellerini attı. Türkiye-Yunanistan Nüfus Mübadelesi 1923 yılında Lozan
Antlaşması'na ek protokol uyarınca Türkiye'deki Rumların Yunanistan'a,
Yunanistan'daki Türklerin Türkiye'ye zorunlu göçüne karar verilmiştir.
Türkiye'de sadece İstanbul kenti ile Gökçeada ve Bozcaada'da, Yunanistan'da ise
sadece Batı Trakya Türkleri mübadeleden muaf tutulmuşlardır. Değişimin çok büyük
bir bölümü 1923-1924 yıllarında gerçekleşmiş, ancak geriye kalan az sayıda
olayda 1930 İnönü-Venizelos sözleşmesine dek zorunlu göç uygulamasına devam
edilmiştir. 1934'te Venizelos tarafından Nobel Barış Ödülü'ne aday gösterildi.
Ancak Nobel Ödül Komitesi değerlendirmeye almadı.

Türkiye 13 Nisan 1932 tarihinde yapılan Cenevre Silahsızlanma Konferansı’nda
Milletler Cemiyeti ile işbirliği yapmaya hazır olduğunu belirtmiştir. Bunun
üzerine İspanya ve Yunanistan Türkiye’nin Milletler Cemiyeti'ne kabul edilmesini
teklif etmiştir. Türkiye’nin barışçı siyasetini gözlemleyen Milletler Cemiyeti
bu teklifi 6 Temmuz 1932'de genel kurulda oy birliği ile kabul etmiştir. Türkiye
18 Temmuz 1932'de bu cemiyete üye olmuştur. Milletler Cemiyeti'nin yerini 1945
yılından itibaren Birleşmiş Milletler almıştır.

Balkan Anlaşma Yasası, 9 Şubat 1934 tarihinde Atina'da Türkiye, Yunanistan,
Yugoslavya ve Romanya arasında imzalanan anlaşmadır.

1933’te Almanya’da Nazi Partisi'nin iktidara gelmesi, İtalya’nın Akdeniz’de ve
Balkanlar'da genişleme çabası ve Avrupa devletlerinin silahlanma yarışına
girmesi dünya barışını tehdit etmeye başladı. Bu gelişmeler sonucunda Balkan
devletleri arasında bir yakınlaşma meydana geldi. 14 Eylül 1933 tarihinde
Ankara'da Türkiye ile Yunanistan Arasında İçten Anlaşma Yasası, 17 Ekim 1933
tarihinde Ankara'da Türkiye ile Romanya arasında Dostluk, Saldırmazlık, Hakemlik
ve Uzlaştırma Antlaşması, 27 Kasım 1933 tarihinde Belgrad'da Türkiye -
Yugoslavya Dostluk, Saldırmazlık, Yargısal Çözüm, Hakemlik ve Uzlaştırma
Antlaşması imzalandı.

Lozan Konferansı'nda Türkiye ve İtilaf Devletleri arasında Boğazlar rejimiyle
ilgili Boğazlar Sözleşmesi imzalanmıştı. 1923 yılında imzalanan anlaşmanın
tarafları İngiltere, Fransa, İtalya, Japonya, Bulgaristan, Yunanistan, Romanya,
Yugoslavya, Sovyetler Birliği ve Türkiye’dir. Bu sözleşme sayesinde savaş ve
barış zamanında ticaret ve savaş gemilerinin Boğazlardan geçişi serbest
olacaktı.

İkinci Dünya Savaşı’nın yaklaşmasıyla birlikte Avrupa'da birçok siyasi
değişiklik oldu. Boğazların herhangi bir saldırıya karşı korunmasını üstlenen
devletlerden İtalya, Habeşistan'a saldırdı. Japonya ise kendi isteğiyle
Milletler Cemiyeti’nden ayrıldı. Dünya barışının korunması için toplanan
konferanslar neticesiz kalmış, tüm devletler silahlanmaya başlamıştı.

Siyasi ortamın bozulduğunu gören Atatürk, Boğazlar meselesini kesin olarak
çözmeye karar verdi. Türk Hükümeti, Milletler Cemiyeti’ne başvurarak Lozan
Antlaşması'ndaki Boğazlara ait hükümlerin değiştirilmesini talep etti. Bunun
üzerine İsviçre'nin Montreux şehrinde bir konferans toplanmış ve 20 Temmuz
1936'da Türkiye, İngiltere, Fransa, Bulgaristan, Romanya, Yugoslavya,
Yunanistan, Japonya ve Sovyetler Birliği arasında Montreux Boğazlar Sözleşmesi
imzalanmıştır. Konferansa katılmamış olan İtalya daha sonra 2 Mayıs 1938'de
Boğazlar Sözleşmesi'ne katılmıştır. Montreux Boğazlar Sözleşmesi'nin ana
maddeleri şunlardır:

Montreux Sözleşmesi 20 yıl yürürlükte kalacaktı. Ancak bu sürenin dolmasından 2
yıl önce antlaşmanın taraflarından hiçbirisi sözleşmenin iptalini istemezse,
sözleşme yürürlükte kalmaya devam edecekti. Montreux Sözleşmesi'nin 1956'da
süresi dolduğu halde böyle bir iptal isteği hiçbir ülke tarafından yapılmadığı
için hâlen yürürlüktedir.

İtalya'nın doğu ülkelerini hedef alan istila politikası nedeniyle Türkiye, İran,
Irak ve Afganistan arasında, 8 Temmuz 1937'de hran'da Sadabat Sarayı'nda
imzalanmıştır. Devletler antlaşma ile dostluk ilişkilerini sürdüreceklerini,
Milletler Cemiyeti Paktı ve Briand-Kellog Paktı'na bağlı kalacaklarını,
birbirinin iç işlerine karışmayacaklarını, birbirlerine saldırmayacaklarını,
ortak çıkarlarıyla ilgili konularda birbirlerine danışacaklarını ve sınırlarının
korunmasına saygı göstereceklerini belirtmişlerdir.

Mondros Ateşkes Antlaşması'ndan sonra İskenderun Sancağı, Suriye’den Anadolu’ya
ilerleyen Fransızlarca işgal edilmiştir. Böylece, birçok yerde olduğu gibi,
Hatay’da da bir Millî Mücadele cephesi oluşmuştur.

20 Ekim 1921'de, Fransa ile imzalanan, Ankara Antlaşması’nın 7. maddesine göre
İskenderun, Suriye sınırları içerisinde kalacak; burada özel bir idare kurulup,
Türk kültürünü geliştirmek için her türlü kolaylıktan yararlanılacaktır, resmî
dil Türkçe olacak ve Türk parası geçerli olacaktır.

Lozan Antlaşması’nda ise Suriye ile Türkiye arasında çizilen sınıra göre Hatay,
Türk sınırları dışında kaldı.

1936 yılında Suriye’ye bağımsızlık veren ve Suriye ile Fransa arasında ittifak
kuran anlaşmada İskenderun Sancağı hakkında hiçbir hüküm yer almıyordu. Fransa,
Suriye’den çekilirken, sancak üzerindeki yetkilerini Suriye’ye terk etmekteydi.
Türk Hükümeti durumu kabul etmedi. Cenevre’deki Milletler Cemiyeti toplantısında
Fransa ile yapılan görüşmeler netice vermeyince 9 Ekim 1936’da Fransa’ya resmî
bir nota vererek, Suriye’ye yapıldığı gibi İskenderun Sancağı’na da bağımsızlık
verilmesini istedi. Atatürk, 1 Kasım 1936 tarihinde Türkiye Büyük Millet
Meclisi’ni açış konuşmasında: “... Bu sırada, milletimizi gece gündüz meşgul
eden başlıca büyük bir mesele, hakiki sahibi öz Türk olan, İskenderun — Antakya
ve çevresinin mukadderatıdır. Bunun üzerinde ciddiyet ve kesinlikle durmaya
mecburuz. Daima kendisi ile dostluğa çok ehemmiyet verdiğimiz Fransa ile
aramızda, tek ve büyük mesele budur. Bu işin hakikatini bilenler ve hakkı
sevenler, alâkamızın şiddetini ve samimiyetini iyi anlarlar ve tabii görürler”
diyordu. Fransız büyükelçisi ile olan bir konuşmasında ise: “Hatay benim şahsî
davamdır. Şakaya gelmeyeceğini bilmelisiniz” dedi. 27 Ocak 1937’de Cenevre’de
toplanan Milletler Cemiyeti, Hatay’ın bağımsızlığını kabul etmiş ve bir seçimle
nüfus çoğunluğunun tespit edilmesine karar verdi. Atatürk’ün Hatay’ı silâh
zoruyla alabileceğini düşünen Fransızlar askerî bir anlaşma yapmayı istediler;
bu anlaşma yapıldı. Anlaşma ile Hatay’da tarafsız bir seçim kabul edilerek,
bunun için de bir kısım asker gücünün Hatay’a girmesine karar verildi. Kurmay
Albay, Şükrü Kanatlı komutasındaki Türk birlikleri, Hatay’a girdi. 13 Ağustos’ta
seçimler yapıldı ve Meclis çoğunluğunu Türkler kazandı. Böylece bağımsız Hatay
Cumhuriyeti 12 Eylül 1938’de kuruldu. Bu Cumhuriyet ise, 30 Haziran 1939’da
Türkiye’ye katılma kararını aldı.

İtalya'da Benito Mussolini'nin Almanya'da ise Adolf Hitler'in iktidara geldikten
sonra saldırgan bir şekilde silahlanmaları ve Avrupa kıtasında yeniden toprak
paylaşımı peşinde koşmaları İkinci Dünya Savaşı'nın yaklaşması şeklinde
değerlendiriliyordu. Bunu üzerine Atatürk hem silahlı kuvvetleri savaş durumuna
hazırlamak hem de olası tehditlere bir gözdağı vermek için 1937 yılında Trakya
Manevraları'nı düzenlemeye karar vermiştir. Kırklareli, Tekirdağ ve Edirne
illerini kapsayan tatbikata 200 bin asker katılmıştır. Senaryoya göre Meriç
Nehri boyunca saldıran hayali düşman kuvvetleri Kıyıköy, Vize'den çıkartma yapan
birliklerce desteklenmiş ve Türk birliklerine saldırmıştır. Tatbikata
Bulgaristan, Fransa, Irak, İngiltere, İran, Romanya, Yunanistan ve Yugoslavya
askeri temsilcileri katılmıştır.

Atatürk'ün kesin doğum tarihi bilinmemektedir. Kendisi de bilmiyordu. Gregoryen
takvimi 26 Aralık 1925'ten sonra Türkiye'de kullanılmaya başlanmıştır, doğum
tarihi konusundaki karışıklık ise Osmanlı döneminde kullanılan iki takvimden
doğmuştur. Bu dönemde kullanılan Hicri takvim ve Rumi takvimin ortak noktaları,
Atatürk'ün kaydedilen doğum yılı olan 1296'nın yanında hicri veya rumi olduğunun
belirtilmemesi, gregoryen takvimde ay ve yıla bağlı olarak 1880 veya 1881
yılından hangisine denk geldiğinin kesin olarak bulunmasını zor hale
getirmiştir. Faik Reşit Ünat araştırmaları sırasında Zübeyde Hanım'ın
Selanik'teki komşularını ziyaret etmiş ve bu konuda sorular sormuştur. Aldığı
cevaplar çelişmektedir, bazı komşular Atatürk'ün bir ilkbahar gününde doğduğunu
söylerken bazı komşular ise kış günü (Ocak veya Şubat) olduğunu iddia
etmişlerdir. Atatürk'ün kendisi, annesinin ona bir bahar gününde doğduğunu
söylediğini, kız kardeşi Makbule Atadan ise annesinin ona Mustafa Kemal'in
fırtınalı bir gecede doğduğunu söylediğini ifade etmişlerdir. Enver Behnan
Şapolyo Zübeyde Hanım'ın 23 Kânunievvel 1296'da doğduğunu söylediğini belirterek
Atatürk'ün 23 Aralık 1880'de doğduğunu öne sürmüş, Şevket Süreyya Aydemir ise bu
tarihin 4 Ocak 1881 olduğunu iddia etmiştir. Şişli Atatürk Müzesi'nde gösterimde
bulunan Atatürk'ün son nüfus cüzdanının üzerinde doğum tarihi kısmında 1881
görülebilir haldedir. 1882 doğumlu olan Ali Fuat Cebesoy Şişli'deki evinde
kendisinin "Rauf Bey'le ben senin ağabeyin sayılırız. Çünkü ikimiz de senden
birer yaş büyüğüz." diye konuşmasını kaynak göstererek "1881 tevellütlü"
olduğunu yazmıştır.

Kurtuluş Savaşı'nın başlangıcı kabul edilen 19 Mayıs tarihinin Atatürk'ün doğum
günü olarak kabulü tarihçi Reşit Saffet Atabinen'in bir jestinin sonucudur.
Atabinen'in ulusun doğuşu üzerine yaptığı bir jest 19 Mayıs'ın önemini iyi
şekilde yansıttığı için Atatürk'ün takdirini kazanmıştır. İzleyen günlerde bir
öğretmenin, planladıkları “Gazi Günü” için Atatürk'ün doğum gününü sorması
üzerine Atatürk tam tarihi bilmediğini söylemiş ve Gazi Günü için 19 Mayıs'ı
önermiştir. Tevfik Rüştü Aras, Atatürk ile yaptıkları günler süren bir
araştırmadan sonra doğum tarihi aralığını 10 Mayıs ve 20 Mayıs arasına
daralttıklarını söyler. Atatürk bu araştırmadan sonra “Neden 19 Mayıs olmasın?”
demiştir. Bu tarih resmî olarak halka ve diplomatik kanallarca diğer ülkelere
bildirilmiştir. Ancak bu tarih ilginç bir durum yaratmıştır, 1881 yılının 19
Mayıs günü, Rumi takvimde 1297 yılına denk gelmektedir, ancak kaydedilmiş doğum
tarihi Rumi 1296 yılıdır. Rumi 1296 yılı 13 Mart 1880 ile 12 Mart 1881 arasında
sürmüştür, bu sebeple alternatif olarak Atatürk'ün doğum tarihi 19 Mayıs 1880
olabilir. Bu sebeplerle ne tarih ne de yıl genel kabul görmemiştir. Mustafa
Kemal Derneği eski başkanı Muhtar Kumral 13 Mart 1958'deki bir basın
konferansında Atatürk'ün doğum tarihini Atatürk'ün kız kardeşi Makbule Atadan'ın
sözlerine dayanarak 13 Mart 1881 olarak belirlediklerini söylemiştir. Ancak
Gregoryen 13 Mart 1881, Rumi 1 Mart 1297'ye denktir, Atatürk'ün doğum yılı ise
1296 olarak kayda geçmiştir, bu sebeple geçerlilik iddiası zan altındadır.

Atatürk'ün Rumi 1296'da doğduğuna ilişkin kayıt bulunsa da, Atatürk'ün doğum
gününü net olarak söyleyebilmek için gerekli miktarda kayıt bulunmamaktadır.
Atatürk'ün doğum günü Gregoryen 1880 veya 1881'e denk geliyor olabilir.
Atatürk'ün doğum günü, kendi onayıyla resmî olarak 19 Mayıs olarak
belirlenmiştir. Bu gün Türk Kurtuluş Savaşı'nın başlangıcı olması sebebiyle önem
verdiği bir gündür.

27 Mart 1923 tarihinde Ankara Nüfus Müdürlüğünce verilen nüfus cüzdanına göre,
Boy: Orta, Saç: Sarı, Kaş: Sarı, Göz: Mavi, Burun: Adeta, Ağız: Adeta, Bıyık:
Sarı, kesik, Sakal: Tıraş, Çene: Uzunca, Çehre: Uzunca, Renk: Beyaz, Alamet-i
farika-i tabiiye: Tam, İsim ve şöhreti: Müşir Gazi Mustafa Kemal Paşa
Hazretleri, Tarih ve mahall-i veladeti: Selanik, 1296, Pederinin ismiyle
mahall-i ikameti: Tüccardan müteveffa Ali Rıza Efendi, Validesinin ismiyle
mahall-i ikameti: Müteveffiye Zübeyde Hanımefendi, Sanat ve sıfat ve hizmet ve
intihab selahiyeti: TBMM Reisi ve Başkumandan, Müteehhil ve zevcesi müteaddid
olup olmadığı: Bir zevcesi vardır, Derecat ve sunuf-ı askeriyesi: Müşir,
İkametgâh ise Hacı Bayram Mahallesi 161/1 idi.

Yeni alfabenin kabulünden sonra yenilenmiş nüfus cüzdanlarından "993.814-B seri
ve 51 sıra numaralı" cüzdanda adı: Kemal, soyadı Atatürk, "993.815-B seri ve 51
sıra numaralı" cüzdanda adı Kamâl, soyadı Atatürk, Meslek ve İçtimai vaziyeti:
Reisicumhur, Medeni hali: Evli değildir, nüfus kütüğüne yazılı olduğu yeri ise
Ankara Vilâyeti Çankaya Mahallesi Hane No. 139, Cilt: No. 56 ve Sahile No. 49
olarak yazılmıştır.

Ayrıca Atatürk'ün nüfus kaydı 27 Ocak 1933 tarihinde "Gaziantep Bey Mahallesi"
olarak değiştirilmiştir.[kaynak güvenilir mi?]

Nüfus ve Vatandaşlık İşleri Genel Müdürlüğü'nün websitesinde yapılan
sorgulamada, TC kimlik no: 10000000146, kayıtlı olduğu il: Gaziantep, ilçe:
Şahinbey, mahalle: Bey, cilt no: 10, aile sıra no: 44, birey sıra no: 1, adı:
Gazi Mustafa Kemal, soyadı: Atatürk, baba adı: Ali Rıza Bey, anne adı: Zübeyde
Hanım, doğum yılı: 1881, cinsiyeti: Erkek olarak gözükmektedir.

Atatürk; Islahhane Caddesi, Koca Kasım Paşa Mahallesi, Selanik, Osmanlı
Devleti'nde (Bugünkü Apostolu Pavlu Caddesi No: 75, Aya Dimitriya Mahallesi,
Selanik, Yunanistan) bugün müze olan 3 katlı, 3 odalı ve pembe boyalı evde
doğdu. Şerafettin Turan'ın kitabında "Ahmet Subaşı ya da Hatuniye Koca Kasımpaşa
Semti" olarak geçmektedir.

Ancak Atatürk'ün üvey kız kardeşi Ruhiye Hanım'ın torunu Ferhat Babür'ün
aktardığına göre Atatürk'ün doğduğu ev olarak bilinen ve yandaki fotoğrafta da
gösterilen evdeki Selanik Konsolosluğu binası, Atatürk'ün doğduğu ev değildir. O
ev, Zübeyde Hanım'ın ikinci kocası, yani Atatürk'ün üvey babası Ragıp Bey'in
evidir.

Mustafa adını babası Ali Rıza Efendi kendi dedesinin adı olduğundan dolayı
vermiştir. Çünkü Ali Rıza Efendi'nin babasının adı olan Ahmed adı ağabeylerinden
birisine verilmişti. Mustafa'ya neden Kemal isminin verildiğine yönelik ise
çeşitli iddialar vardır. Afet İnan, bu ismi ona matematik öğretmeni Üsküplü
Mustafa Efendi'nin Kemal adının anlamında olduğu gibi onun "mükemmel ve olgun"
olduğunu göstermek için verdiğini söylemiştir. Ali Fuat Cebesoy ise bu adı
matematik öğretmeninin onu kendisinden ayırt etmek için koyduğunu belirtir.
Atatürk'ün bir biyografisini yazmış olan yazar Andrew Mango ise Mustafa'nın bu
adı Namık Kemal'in adında "Kemal" bulunduğu için kendisinin koyduğunu iddia
etmektedir.

1921-1934 yılları arasında Gazi Mustafa Kemal unvan ve adıyla veya sadece Gazi
unvanıyla anılan Mustafa Kemal'e Soyadı Kanunu ile birlikte TBMM tarafından
çıkarılan 24 Kasım 1934 tarihli ve 2587 sayılı kanun ile "Türklerin atası"
anlamına gelen Atatürk soyadı verilmiştir. Yine aynı kanuna göre "Atatürk"
soyadı veya öz adı başka kimse tarafından alınamaz, kullanılamaz.

Atatürk, Mustafa Kemal adını askeriyede faaliyet gösterdiği yıllar içindeki
gelişimi ve başarılarından mütevellit hak ettiği Bey (1911), Paşa (1916) ve Gazi
(1921) unvanlarıyla birlikte kullandı ve hem yaşadığı dönemde hem de ölümünden
sonra o adla tanınır oldu; askeriye ile siyaseti tamamen ayırıp yalnızca
siyasetin içinde yer almayı tercih ettiği 1923'ten, 1934'e değin gazete gibi
medya organlarında onun için sıkça kullanılan unvan Gazi idi. 1935'te, Soyadı
Kanunu'ndan sonra çıkarılan ikinci nüfus cüzdanında, Arapça bir ad olan Kemal'i
milliyetçi tavrı doğrultusunda Eski Türkçede "büyük kale" anlamına geldiği iddia
edilen Kamâl adıyla değiştirdi. 1934 ve 1935'te çıkarılan iki nüfus cüzdanına da
Mustafa adı yazılmadı.

Atatürk'ün dinî inancı, onun söylemleri ile cumhurbaşkanlığı dönemindeki sosyal
ve politik uygulamaları esas alınarak farklı biçimlerde yorumlanmaktadır. Kimi
araştırmacılar onun dine ilişkin söylemlerinin dönemsel olduğunu vurgulamakta ve
bu konuyla alakalı olumlu görüşlerinin 1920'lerin başlarıyla kısıtlı olduğunu
belirtmektedirler.

Bir sözünde dini "lüzumlu bir müessese" olarak gördüğünü ifade eden Atatürk,
başka sözlerinde de İslam için "bizim dinimiz" ve "büyük dinimiz" gibi ifadeler
kullanmıştır. Ayrıca Kur'an için "şanı büyük" ve "en eksiksiz kitap", Muhammed
için "peygamberimiz efendimiz hazretleri" ve "Allah'ın birinci ve en büyük kulu"
demiştir. 1922 ve 1923'te yaptığı iki konuşmada "Allah birdir, büyüktür."
demiştir. 1923 yılında kendisine armağan olarak Kur'an gönderilmesine "Bence
kıymetini takdire imkân olmayan bu hediyeyi, en derin ve hürmetkâr din
duygularımla muhafaza edeceğim." sözüyle teşekkür etmiştir. Kur'an'ın
anlaşılarak okunmasına verdiği önemden ötürü Türkçeye çevrilmesi emrini
vermiştir. Atatürk'ün Dolmabahçe Sarayı'nda zaman zaman yakın dostlarıyla bir
araya geldiğini ve kendisinin de bu ziyaretlere katıldığını anlatan manevi kızı
Ülkü Adatepe, onun bazen efkarlanıp eski hikâyelerini anlattığını, savaşa
giderken daima ellerini açıp "Allah'ım sen Türk milletini hiçbir zaman esir
etme." diye dua ettiğinden bahsettiğini belirtmiştir. Atatürk, Türk milletinin
dinî inancı ile ilgili bir sözünde şu ifadeleri kullanmıştır:

Atatürk'ün, dini "lüzumlu bir müessese" olarak gördüğünü belirttiğine ilişkin
sözüne karşın "dini olanların fakir kalmaya mahkûm oldukları" ve bu nedenle
"öncelikle din anlayışını kaldırmak" gerektiğine inandığına ilişkin görüşleri
için de kaynaklar mevcuttur. Kazım Karabekir'in belirttiğine göre, Atatürk ona
din ile ilgili olarak "dini olanların kazanamayacağını" ve "fakir kalmaya mahkûm
olduklarını" söyleyip netice olarak önce din anlayışını kaldırmak gerektiğini
söylemiştir. Ayrıca İslam dinine ilişkin olumsuz sözleri de bulunmaktadır. Kazım
Karabekir'in anlattığı üzere, Atatürk Balıkesir'de hutbe okumasına karşın daha
sonra Kur'an ve Muhammed ile ilgili olumsuz sözler etmiştir.

Farklı bir görüşe göre, 1926-27 yılları arasında Atatürk ile röportaj yapan
Grace Ellison, 1928 yılında yayımlanan Turkey Today adlı kitabının 24.
sayfasında Atatürk'ün kendisine şunları söylediğini yazmıştır:

Atatürk ortaokul ve liselerde ders kitabı olarak okutulması için kendi el
yazısıyla kaleme aldığı Medeni Bilgiler adlı kitabın ilk ve en uzun bölümü olan
Millet bölümünde şunları yazmıştır:

Atatürk 1931 yılında Türk Tarih Kurumu Başkanı Tevfik Bıyıklıoğlu'na yazdığı
sansürlenmiş mektubunda şöyle diyor:

Kitap okumayı, müzik dinlemeyi, dans etmeyi, ata binmeyi ve yüzmeyi severdi.
Tavla ve bilardo oynamak hoşuna giderdi. Zeybek oyunlarına, güreşe, Rumeli
türkülerine ilgi duyuyordu. Sakarya adını verdiği atına ve köpeği Foks'a çok
değer verirdi. Bir yaveri zengin bir kitaplık oluşturan Atatürk'ü boş
zamanlarında elinden tarihle ilgili kitapları düşürmeyen biri olarak anlatır.
Başka meselelerle ilgilenmek yerine gereğinden fazla tarihi kitap okuyor
olmasına bozulan bir politikacının ona "kitap okuyarak mı Samsun'a çıktın?"
demesi üzerine Atatürk şu yanıtı verir: "Ben çocukken fakirdim. İki kuruş elime
geçince bunun bir kuruşunu kitaba verirdim. Eğer böyle olmasaydı, bu
yaptıklarımın hiç birini yapamazdım." Çankaya Köşkü'nde sık sık devlet
adamlarının, sanatçıların, bilim adamlarının, dostların davet edildiği, ülke
sorunlarının da konuşulduğu akşam yemekleri verilirdi. Temiz ve düzenli
giyinmeye önem verirdi. Doğayı çok severdi. Sıkça Atatürk Orman Çiftliği'ne
gider, modern tarıma geçiş amacıyla yürütülen çalışmalara bizzat katılırdı.
İleri derecede Fransızca ve az Almanca biliyordu.

Afet İnan; öğretmeni olan İsviçreli antropolog Profesör Eugène Pittard'ın,
kendisine doktora tezi olarak verdiği "Türk Milleti’nin Özellikleri" konusunda
Atatürk'ten yardım istedi. Atatürk; Afet İnan'ın önce kendi görüşlerini
yazmasını ve fikirlerini daha sonra belirteceğini söyledi. Afet İnan'ın uzun
çalışmasına karşılık, Atatürk kurşun kalemle, iki küçük not kâğıdı üzerine kendi
tanımını yaptı.

1939’da dönemin antropoloji alanında en saygın akademik yayın organlarından
Revue anthropologique'de Pittard’ın Atatürk hakkındaki uzun bir makalesi çıktı.
Derginin bu sayısı böylece Atatürk’ün anısına ayrılmış ve makale kapakta yer
etmişti. Fransızca yazının başlığı “Antropolojiyi ve Tarihöncesini Canlandıran
Devlet Adamı: Kemal Atatürk” idi. Bu makale Eugene Pittard’ın yıllarca
Türkiye’de gözlemlediği bilimin evrimi ve Atatürk’ün bilime olan derin tutkusu
üzerineydi. Atatürk Hitit uygarlığı hakkındaki kazıların tutkulu bir
takipçisiydi. Eugene Pittard, Atatürk'ün direktifleri ile Anadolu’nun birçok
yerinde kazılara başlandığını ve çok önemli bulgular ortaya konulduğunu
kaydediyordu. Tarihçi İlber Ortaylı'ya göre her ne kadar zaman zaman Mustafa
Necati gibi eğitimci kimseler çıksa da milli eğitim konusuyla CHP'de ilgilenen
tek kişi Mustafa Kemal idi.

Ali Rıza Bey ve Zübeyde Hanım'ın Fatma (1872-1875), Ahmet (1874-1883), Ömer
(1875-1883), Mustafa (Kemal Atatürk) (1881-1938), Makbule (Boysan, Atadan)
(1885-1956) ve Naciye (1889-1901) adında altı çocukları oldu. Fatma dört, Ahmet
dokuz, Ömer sekiz yaşlarında iken o senelerde salgın olan difteri, o zamanki
adıyla kuşpalazı hastalığından öldüler. En küçük kardeş Naciye, Mustafa Kemal'in
Harp Okulu'nu bitirdiği sene, on iki yaşındayken verem hastalığına yakalanıp
hayatını kaybetti. Makbule Hanım 1956 yılına kadar yaşadı.

Milli Mücadele döneminde Ankara İstasyon Binası'nda ve eski Çankaya Köşkü'nde
Zübeyde Hanım'ın ikinci eşi Ragıp Bey'in yeğeni Fikriye Hanım ile birlikte
yaşıyordu. Verem hastası olan Fikriye hanım tedavi olması için Almanya'ya
gittikten sonra 29 Ocak 1923'te İzmir'in sayılı zenginlerinden Uşakizade Muammer
Bey'in kızı Latife Hanım ile evlendi. Mustafa Kemal'e âşık olan Fikriye Hanım,
Atatürk'ün Latife Hanım'la evliliğini öğrenince Türkiye'ye geri dönmüştür ve ilk
işi köşke gitmek olmuştur. Ancak Latife Hanım onun geldigini görünce Atatürk'e
haber vermeden yavere emir verir ve onu köşkten yaka paça attırır. Bunun üzerine
Fikriye Hanım'ın Köşk'ünde tabanca ile intihar ettiği söylenir. 1924'de yapılan
Sonbahar Seyahati sırasında Latife Hanım'la kavga eden Mustafa Kemal Paşa
Erzurum'dan İsmet Paşa'ya telgraf çekerek boşanacağını bildirdi. Ancak az sonra
yaverleri Salih Bey (Bozok) ve Kılıç Ali Bey'in aracılığıyla boşanmasından
vazgeçti. Bu evlilik 5 Ağustos 1925 tarihine dek sürdü.

Atatürk'ün manevi evlatları Abdurrahim Tuncak, Afife, Zehra Aylin, Rukiye Erkin,
Nebile İrdelp, Sabiha Gökçen, Afet İnan, Sığırtmaç Mustafa ve Ülkü Adatepe'dir.

1916 yılında Bitlis Rus işgalinden kurtarıldığı yıllarda 16. Kolordu Komutanı
Mirliva (Tuğgeneral) Mustafa Kemal Paşa, savaşta bütün aile fertlerini kaybeden
ve kimsesi kalmayan Abdurrahim'i evlatlık edindi. Abdurrahim bakılması için
İstanbul'a annesi Zübeyde Hanım ve kız kardeşi Makbule'nin yanına gönderildi.
Zehra Aylin veya Zehra Mehmet; (Amasyalı Mehmet'in kızı), 1936 yılında
Londra'dan ekspres treniyle Paris'e yolculuk ederken Amiens yakınlarında trenden
düşerek hayatını kaybetti. Sabiha Gökçen ise ilk Türk kadın pilot ve dünyanın
ilk kadın savaş pilotu oldu.

Atatürk'ün sağlık durumu 1937 yılından itibaren bozulmaya başladı. Kendisine
1938 yılı başlarında siroz teşhisi konuldu. Avrupa'dan doktorlar getirildi. Türk
ve yabancı doktorların tedavileri sonuç vermedi. Türkiye Cumhuriyeti'nin
kurucusu ve ilk cumhurbaşkanı Atatürk, 10 Kasım 1938 Perşembe sabahı saat
09.05'te İstanbul Dolmabahçe Sarayı'nda hayatını kaybetti. Cenazesi büyük bir
törenle Ankara'ya uğurlandı ve Atatürk 21 Kasım 1938 günü Ankara'da yapılan
büyük bir törenle Ankara Etnografya Müzesi'ndeki geçici kabrine konuldu. Bundan
15 yıl sonra da 10 Kasım 1953'te kendisi için yaptırılan Anıtkabir'deki ebedi
istirahatgâhında toprağa verildi. Vasiyetinde varlığını Türk Tarih Kurumu'na ve
Türk Dil Kurumu'na bıraktı, Makbule Atadan'ın Çankaya'da oturmasını istedi,
Makbule Atadan'a ve manevi kızlarına maaş verilmesini istedi, ayrıca İsmet
İnönü'nün çocuklarına yurt dışı eğitimleri için gerekli olan desteğin
verilmesini istemiştir.

Türkiye genelinde anısının yaşatılması için kimi yapılara, adreslere ve
kurumlara kendisinin ismi ve unvanlarını içeren isimler verilmiştir.

Bunlardan bazıları; Atatürk Havalimanı, Atatürk Olimpiyat Stadı, Atatürk Barajı,
Atatürk Köprüsü, Atatürk Orman Çiftliği, Atatürk Üniversitesi, Gazi
Üniversitesi, Mustafa Kemal Üniversitesi şeklindedir. Bunun yanı sıra Atatürk'ün
Samsun'a çıkışına ithafen Ondokuz Mayıs Üniversitesi ve 100. Doğum yıldönümüne
ithafen Yüzüncü Yıl Üniversitesi gibi hatırlatıcı isimler de kullanılmıştır.

19 Mayıs tarihi Türkiye Cumhuriyeti, Kuzey Kıbrıs Türk Cumhuriyeti ile
Türkiye'nin yurt dışı temsilciliklerinde Atatürk'ü Anma Gençlik ve Spor Bayramı
olarak her yıl kutlanan bir millî bayramdır.

Artvin yöresine ait bir halk oyunu olan ve eskiden "Artvin Barı" olarak bilinen,
1936 yılında Atatürk'ün karşısında oynanan yöresel oyun Atatürk'ün çok beğenmesi
üzerine Atabarı olarak adlandırılmıştır.

31 Temmuz 1951 tarihinde Demokrat Parti hükümeti döneminde yürürlüğe giren
Atatürk'ü Koruma Kanunu ile Atatürk'ün hatırasına alenen hakaret etmek ve
Atatürk'ü temsil eden heykel, büst, abide vb. objeleri tahrip etmek veya
kirletmek suç sayılmıştır. Bu kanun aynı zamanda ifade özgürlüğü konusunda
eleştirilere de maruz kalmıştır.

Cumhuriyet dönemindeki ilk kâğıt paralar 1927'de İngiltere'de basılmıştır. Bu
yılda basılan 1, 5 ve 10 lirada Atatürk'ün portresi filigranda gözükmekteydi.
Diğer paralarda ise Atatürk hem filigranda hem de ön yüzdeki portre
yerleştirmeye uygun alanda gözükmektedir. 1937'de tedavüle giren ilk Latin
harfli paraların hepsinde ise Atatürk portreleri bulunmaktaydı.

1925'te çıkarılan yasa gereği mevcut reis-i cumhur portreleri paralarda yer
alıyordu. Atatürk'ün ölümünden sonra paralarda yer alan portreler yeni reis-i
cumhur İsmet İnönü'nün portreleri ile değiştirildi. İnönü'nün bu icraatı bazı
kesimler tarafından Atatürk'e saygısızlık olarak yorumlandı.

1951 yılında çıkarılan bir kanunla yaşayan kişilerin paraya portrelerinin
basılması durdurulmuş ve tekrar bütün Türk paralarının ön yüzüne Atatürk
portresi basılmaya başlanmıştır. Bunun yanı sıra Cumhuriyet altınlarının ön
yüzünde Atatürk kabartması bulunur.

Atatürk'ün günümüz kültürüne sinema, televizyon, müzik ve şiir gibi alanlarda
kültürel etkileri olmuştur.

Atatürk'ün ayrıca, 1915-1918 yılları arasında Anafartalar, Doğu Cephesi ve
Karlsbad'daki hatıralarını yazdığı günlükleri de bulunmaktadır. Bunlardan
Anafartalar Muharebatı'na Ait Tarihçe, Türk Tarih Kurumu tarafından kitap olarak
yayımlanmıştır. 1908-1938 yılları arasında Atatürk'ün imza attığı, yazdığı,
söylediği kişisel notları dahil her şeyin toplandığı Atatürk'ün Bütün Eserleri
adlı bir ansiklopedi de Kaynak Yayınları tarafından hazırlanmaktadır.

Atatürk'ün başarılarının ve kaleme aldığı eserlerin en önemli dayanaklarından
biri de kitap okuma tutkusudur. Örneğin, sonraları dünya barışı ve insan hakları
konularında önderler arasında yer alacak bir kimse olan H. G. Wells, 1921
yılında İngilizce olarak 1208 sayfalık İnsanlık Tarihi adlı bir kitap yayımlar.
Bu kitap Atatürk tarafından kısa sürede okunur, değerlendirilir ve Türkiye'de
yayımlandıktan sonra Nutuk'ta yer alır. Yine 1756 yılında toplam 5 cilt olarak
Fransızca basılan Hunlar, Türkler ve Moğollar kitabı da onun okuduğu kitaplar
arasındadır.



https://tr.wikipedia.org/wiki/Frida_Kahlo

Magdalena Carmen Frida Kahlo Calderon (6 Temmuz 1907 - 13 Temmuz 1954),
Meksikalı ressam.

Bir yirminci yüzyıl popüler kültür ikonu haline gelen ressam, resimlerinin yanı
sıra inişli çıkışlı özel yaşamı ve politik görüşleri ile tanınır. Sanatı,
sürrealist olarak tanımlanmışsa da kendisi bu tanımı reddetmiştir.

1907 yılında Mexico City’nin güneyindeki Coyoacan’da dünyaya geldi. 6 Temmuz
1907 günü doğmuş olmasına rağmen, kendisi doğum tarihini, Meksika devrimi'nin
gerçekleştiği 7 Temmuz 1910 günü olarak ilan etmiş, yaşamının modern Meksika'nın
doğuşuyla başlamış olmasını istemiştir.

Altı yaşındayken geçirdiği çocuk felcinin sonucu olarak bir bacağı engelli
kalmış, kendisine "Tahta Bacak Frida" denmişti. Bu engeliyle baş etmesini bilen
Frida, genç kızlık çağında, dönemin en iyi eğitimini veren Ulusal Hazırlık
Okulu’nda okudu. Bu okul, onu sanat, edebiyat, felsefe gibi alanlara
yönlendirdi. İlerde Meksika düşün yaşamının önemli isimleri olarak anılacak
Alejandro Gomez Arias, Jose Gomez Robleda, Alfonso Villa okul arkadaşları oldu.
Okulda, anarşist bir edebiyat grubuna dahil oldu; güçlü bir kişilik oluşturmaya
başladı. 18 yaşında geçirdiği bir trafik kazası bütün hayatını değiştirdi.

Kazadan bir ay sonra hastaneden çıkan Kahlo, ailesinin teşviki ile sıkıntı ve
acıdan kaçmak için resim yapmaya başladı. Yatağının tavanındaki aynaya bakarak
oto-portreler yaptı. İlk otoportresi, "Kadife Elbiseli Otoportre"'dir (1926).

1927 yılı sonunda yürümeye başlayan Kahlo, bu dönemde sanat ve politika
çevreleri ile yakınlaşmaya başladı. Kübalı önder Julio Antonio Mella ve fotoğraf
sanatçısı Tina Modotti ile tanışıp yakın arkadaş oldu. Birlikte, dönemin
sanatçılarının davetlerine, sosyalistlerin tartışmalarına katılmaya başladılar.
Kahlo, 1929’da Meksika Komünist Partisi’ne üye oldu.

Resim çizmeye devam eden Kahlo aynı dönemde arkadaşı Tina Modotti aracılığıyla
Meksikalı Michalangelo olarak anılan ünlü ressam Diego Rivera ile tanıştı ve ona
resimlerini gösterdi. Aralarında romantik bir ilişki doğan iki ressam, 21
Ağustos 1929’da evlendiler. Frida, Rivera'nın üçüncü eşi oldu. Evlilikleri, "fil
ile güvercinin evliliğine" benzetildi.

Sanatçı, ikinci otoportresini evlendiği yıl yaptı (Eser, 2000 yılında bir
Amerikalı koleksiyoner tarafından 5milyon USD'a satın alınmıştır). Aynı yıl
Rivera'nın Komünist Parti'den ihraç edilmesi üzerine Frida Kahlo da partiden
ayrıldı. 1930’da eşiyle beraber ABD’ye gitti ve 1933’te Rivera aldığı duvar
resmi siparişlerini bitirinceye kadar eşiyle birlikte orada yaşadı.
Evliliklerinden iki yıl sonra bir düğün fotoğraflarından yola çıkarak "Frieda ve
Diego Rivera" (1931) adlı tablosunu yaptı. San Fransisco Kadın Ressamlar
Topluluğu yıllık sergisinde sergilenen bu eser, onun bir sergide yer alan ilk
tablosu oldu.

Çiftin, fırtınalı bir evlilik yaşamları oldu. Sağlık sorunları nedeniyle bir
çocuğunu aldıran ve art arda iki düşük yapan Frida, eşinin sadakatsizlikleri
nedeniyle 1939 yılında ondan ayrıldı ama 1 sene sonra yeniden evlendiler ve
Frida’nın çocukluğunu geçirdiği "Mavi Ev'e" yerleştiler.

Frida’nın da evlilikleri sırasında çeşitli erkeklerle ilişkileri olmuştu.
Bunlarda birisi de Rus devriminin önde gelen isimlerinden Lev Troçki iledir.
Troçki, Rivera’nın Meksika Cumhurbaşkanından aldığı özel izin ile 1937’de
Meksika’ya gelmiş ve Frida’nın evine yerleşmişti. Aralarındaki ilişkiyi
Troçki’nin eşinin farketmesi üzerine Frida, Troçki’den ayrılmıştır. Troçki’ye
düzenlenen suikastın ardından suikastçı ressam Siqueiros’un arkadaşı olması
nedeniyle sorgulanan Frida, bir süre Meksika’dan ayrılmayı uygun bulmuş; o
sırada San Fransisco’da bulunan eski eşi Rivera’nın yanına gitmiş ve çift orada
yeniden evlenmişlerdi.

Sık sık sağlığı bozulan Frida, dayanılmaz acılarla başa çıkmak için bütün
gücüyle resim yapmış; yalnız ülkesinde değil, Amerika ve Fransa’da sergiler
açmıştır. 1938’de New York’ta açtığı sergi ona büyük ün getirdi, 1939’daki Paris
sergisi ile övgüler topladı.

1943’de La Esmeralda adlı yeni bir sanat okulunda öğretim üyeliğine başlayan
Frida, sağlık durumu kötüleşmesine rağmen ders vermeyi on yıl boyunca sürdürdü.
Sağlık koşulları nedeniyle Mexico City'e gidemediğinden, derslerini evinde
veriyordu. Öğrencilerine "Los Fridos" (Frida öğrencileri) denildi.

Frida Kahlo, 13 Temmuz 1954’te, akciğer embolisi teşhisiyle son nefesini
verdiğinde; arkasında bıraktığı son tablosu; Yaşasın Yaşam isimli bir
natürmorttu. Cenazesi, ertesi gün yakıldı. Külleri, Mavi Ev'de muhafaza
edilmektedir. Mavi Ev, 1955'te Rivera tarafından devlete bağışlanmıştır.

Frida Kahlo’nun 143 resmi vardır; 55 tanesi otoportredir Yaşamının büyük bir
bölümünü yatakta başının üstünde duran, “gündüzlerinin ve gecelerinin celladı”
olarak tanımladığı bir aynaya bakarak geçirdiği için sürekli oto-portre
çizmiştir. Resimlerindeki ustalık, Pablo Picasso’ya bile "Biz onun gibi insan
yüzleri çizmeyi bilmiyoruz" dedirtmiştir.

Sürekli evcil hayvan besleyen Frida’nın beslediği hayvanlarla ilgili iki
portresi vardır: 1941'de yaptığı "Ben ve Papağanlarım" ile 1943'te yaptığı
"Maymunlarla Otoportre".

Frida’nın resimleri "sürrealist" olarak değerlendirilse de o surrealizmi
reddetti. Resimleri aslında acı ve kesin gerçekliği yansıtıyordu. Frida’nın
resimlerinde Meksika kültürü ve devrimci ulusal kimlik tuvale aktarılmıştı.

Kahlo, 1938’de New York’ta sürrealist resmin öncü isimlerinden dostu Andre
Breton’un da desteğiyle bir sergi açtı ve bu sergi ona uluslararası ün getirdi.
4 tablosunu ünlü aktör Edward G. Robinson’a satarak ilk büyük satışını
gerçekleştirdi, resimlerinin yarısı satıldı. Bu başarı üstüne 1939’da Paris’te
bir sergi açtı. Paris sergisinde fazla resmi satılmasa da eserleri büyük ilgi
topladı; Picasso ve Kandinsky gibi sanatçıların övgüsünü kazandı; Louvre Müzesi,
sanatçının Çerçeve' adlı tablosunu satın aldı. Sanatçı, ülkesindeki ilk kişisel
sergisini 1953’te Meksika’daki galerisinde açtı. Doktoru, yatağından çıkmasını
yasakladığı için serginin açılışına karyolasında taşınarak götürülmüştü



https://tr.wikipedia.org/wiki/Aamir_Khan

Aamir Khan (d. 14 Mart 1965; Mumbai, Maharashtra), Hint oyuncu, yapımcı ve
yönetmendir. Tam adı Mohammed Aamir Hussain Khan'dır.

Aamir Khan başarılı kariyeri boyunca, Hint sinema tarihinin en etkileyici ve
popüler aktörü olmuş ve dört Ulusal Film Ödülü ile yedi Filmfare Ödülü
kazanmıştır. Bununla birlikte Hindistan Hükümeti tarafından 2003 yılında Padma
Shri ve 2010 yılında Padma Bhushan olarak onurlandırılmıştır. 30 Kasım 2011 de
UNICEF Ulusal Barış Elçisi seçilmiştir. Ayrıca 2014 yılında 2. Kez Barış Elçisi
seçilmiştir.

Sinema kariyerine çocuk yaşta amcası Nasir Hussain'in filmi Yaadon Ki
Baaraat(1973) ile adım atan Khan, ilk uzun metrajlı filmi Holi (1984) ve
arkasından trajik aşk filmi Qayamat Se Qayamat Tak(Kıyametten Kıyamete) (1988)
ile başarısını kanıtlamıştır. Korku filmi olan Raakh (1989)'taki rolü ile Ulusal
Film Ödülleri Juri Özel Ödülüne layık görülmüştür. 1990'lı yıllarda yaptığı
romantik dram filmi Dil(1990), romans Raja Hindustani (1996) ve ona ilk Filmfare
Ödüllerinde En İyi Oyuncu Ödülünü kazandıran dram filmi Sarfarosh(1999) ile Hint
Sineması'na öncülük edeceğini kanıtlamıştır. Khan ayrıca Kanada-Hint ortak
yapımı Earth (Toprak)(1998) filmindeki rolü ile takdir toplamıştır.

2001 yılında Khan, kendi adını taşıyan film prodüksiyon şirketini kurmuş (Aamir
Khan Productions) ve yaptığı ilk filmi Lagaan (2001) ile Akademi Ödüllerinde En
İyi Yabancı Dil Film kategorisine aday gösterilmiş ve Ulusal Film Ödüllerinde En
Popüler Film ve Filmfare Ödüllerinde En İyi Aktör ve En İyi Film ödüllerini
kazanmıştır. Dört yıl aradan sonra 2006 yılında yayınlanan filmleri Fanaa
(Kayboluş) ve Rang De Basanti (Onu Sarıya Boya) filmlerindeki rolleri ile büyük
beğeni toplamıştır. Bir sonraki yıl yönetmenliğini yaptığı ve rol aldığı Taare
Zameen Par (Her Çocuk Özeldir) filmindeki başarısı ile Filmfare Ödüllerinde En
İyi Film ve En İyi Yönetmen ödüllerini almıştır. Khan'ın En büyük ticari
başarısı aksiyon - dram filmi Ghajini(2008) ile gelmiş ve bunu komedi-dram filmi
3 idiots (3 Aptal) (2009), macera filmi Dhoom 3 (2013) ve hiciv(yerme) filmi PK
(2014) ile Bollywood film tarihinde zirveye oturmuştur. Henüz çekimleri devam
eden Dangalfilmi ise Aralık 2016'da vizyona girecektir.

Bununla birlikte yardımsever kimliği ile tanınan Aamir Khan, Hint toplumunda
bazıları politik krize dönüşmüş çeşitli sosyal problemlere çözüm aramaktadır.Bu
amaçla hazırladığı televizyon programı Satyamev Jayate (Doğru Her Zaman Kazanır)
ile bu sosyal sorunlara çözüm aramaktadır. İlk evliliğini Reena Dutta ile 1986
yılında yapmış ve bu evliliğinden Junaid (oğlu) ve Ira(kızı) isimli iki çocuğu
olmuştur. 2002 yılında boşanan Khan 2005 yılında Yönetmen Kiran Rao ile evlenmiş
ve bu evliliğinden tüp bebek yolu ile Azad (oğlu) isimli çocuğu olmuştur.

Khan 14 Mart 1965 yılında Hindistan'ın Maharashtra eyaletinin başkenti
Mumbai (Bombay) şehrinde doğmuş yapımcı Tahir Hussain ve Zeenat Hussain'in
oğludur. Amcası,Nasir Hussain yapımcı ve yönetmen olan Khan'ın bazı akrabaları
da Hint film sektöründedir.Dört kardeşinin en büyüğü kendisi olup erkek kardeşi
Faisal Khan (Aktör), iki kız kardeşi Farhat ve Nikhat Khan'dır. Yeğeni Imran
Khan da Hint sinemasının önde gelen aktörlerindendir.

Çocuk yaşta aldığı iki küçük rol ile sinema hayatına başlamıştır. Sekiz yaşında
Nasir Hussain'in müzikal filmi Yaadon Ki Baaraat (1973) filminde şarkı
söylemiştir. Bir sonraki yıl babasının yapımcılığını yaptığı Madhosh filminde
Mahendra Sandhu'sun gençliğini canlandırmıştır.

Khan ilk okula J.B. Petit Okulu'unda başlamış sonra Bandra'da  St. Anne
Lisesi'nde 8. sınıfa kadar devam etmiş, 9. ve 10.sınıfı Mahim'de Bombay İskoç
Okulu'unda okumuştur. Eyalet şampiyonasında tenis oynamıştır, hatta eğitim
hayatından daha başarılı olmuştur. Mumbai's Narsee Monjee Koleji'nden 12. sınıfı
tamamlamıştır. Khan çocukluğunu babasının yapımcılığını yaptığı filmlerin
başarısızlığı sebebiyle yaşadığı finansal problemler sebebiyle "zorlu bir dönem"
olarak tanımlamaktadır; "günde en az 30 kez kredi ödemeleri için aranıyorduk."
diyen Khan o günlerde okul taksitlerinin ödenememesi riski ile karşı karşıyaydı.

On altı yaşında okul arkadaşı Aditya Bhattacharya'nın yönetmenliğini yaptığı
Paranoia (Paranoya) adlı 40 dakikalık sessiz sinema film çalışmalarına katıldı.
Film Aditya Bhattacharya'nın yakını film yapımcısı Shriram Lagoo tarafından bir
kaç bin Rupi olarak finanse edildi. Khan'ın ailesi yaşadıkları olumsuz tecrübe
nedeniyle onun bu film sektörüne girmesine karşı çıkıyorlardı, sinema yerine
doktor veya mühendis gibi istikrarlı bir kariyer seçmesini istemişlerdi. Bu
sebeple Paranoia (Paranoya) 'nın çekimleri gizli sürdürülüyordu. Filmde, Neena
Gupta ve Bhattacharya tarafından seslendirilen Victor Banerjee'nin yanı sıra
Aamir Khan da başrol oynadı. Bu film tecrübesi onu sinema kariyerinde devam
etmesi için yüreklendirmişti.

Sonrasında Avantar isimli bir tiyatro grubuna katılan Khan burada bir yıldan
fazla bir süre sahne arkasında görev aldı. İlk sahne rolünü Prithvi Tiyarosu'nda
oynanan Gujarati oyununda rol aldı. Khan iki Hintçe oyun ve Takas Merkezi adlı
İngilizce oyunla tiyatroya devam etti. Liseyi bitirdikten sonra ailesinin
itirazlarına rağmen yüksek okula devam etmemiş bunun yerine amcası Nasir
Hussain'in iki Hint filmi Manzil Manzil (1984) ve Zabardast (1985) filmlerinde
yardımcı yönetmen olarak görev almıştır.

Amcası Hussain'in asistanlığını yapmakla birlikte, Khan Pune'da Hindistan Film
ve Televizyon Enstitüsü (FTII) öğrencileri tarafından yönetilen belgesel
filmlerinde rol aldı. Bu filmlerdeki rolü ile yönetmen Ketan Mehta'nın dikkatini
çekti ve düşük bütçeli bir deneme filmi olan Holi (1984) için teklif aldı. Genç
ve kalabalık bir oyuncu kadrosuna sahip olan Holi, Mahesh Elkunchwar'ın bir
oyununu ve Hindistan'da okullarda üst sınıfların yeni gelenlere eziyetleriyle
(Ragging in India) başa çıkma yollarını konu alır.New york Times filmi bir
"amatör oyuncular tarafından terbiye çerçevesinde ve verimli bir şekilde
oynanan" bir "melodram" şeklinde yazmıştır. Khan'ın kabadayı bir kolej öğrencisi
olarak önemsiz bir rol aldığı film CNN-IBN tarafından başarısız bir yapım olarak
tanımlanmıştır. Holi geniş izleyici kitlesinin beğenisini toplayamayacak ancak
Khan Nasir Hussain ve oğlu Mansoor'un yönetmenliğini yapacağı Qayamat Se Qayamat
Tak  (Kıyametin Kıyameti) (1988) filmi için Juhi Chawla ile başrol oyunculuğu
sözleşmesini imzalayacaktı. Khan'ın komşunun erdemli ve yakışıklı oğlu Raj
rölünü canlandıracağı film Shakespeare'in Romeo ve Juliet trajedisine benzer
şekilde ailelerin karşı çıktığı karşılıksız bir aşkın hikayesiydi.Qayamat Se
Qayamat Tak (Kıyametin Kıyameti)  Khan ve Chawla'nın yıldız olma yolundaki ana
ticari başarısını kanıtladı. Film, Khan'ın En İyi Erkek Oyuncu Ödülü dahil yedi
Film Fare Ödülü kazanmıştır. Bollywood Hungama portalinde "çığır açan ve trend
yaratan" olarak tanımlanan film Hint Sinemasında kült film statüsü elde
etmiştir.

Aditya Bhattacharya'nın 1989'da gösterime giren cinayet ve korku filmi
Raakh(Küller) Qayamat Se Qayamat Tak filminden daha önce yapılmıştır. Film bir
genç adamanın eski (Supriya Pathak tarafından canlandırılan) kız arkadaşından
intikam almak için ona tecavüz etmesini konu alır. Gişe başarısı düşük olmasına
rağmen film eleştirmenlerin beğenisini toplamıştır. Khan Qayamat Se Qayamat
Tak ve Raakh filmlerindeki preformansıyla Ulusal Film Ödüllerinde Juri Özel /
Özel Mansiyon Ödülünü kazanmıştır. Sonraki yıl ticari başarısızlık olan Love
Love Love (Gençler Severse) filminde Chawla ile bir araya geldiler.

1990 yılına gelindiğinde Khan'ın beş filmi gösterime girmişti. Bir spor filmi
olan Awwal Number (Bir Numara), mitolojik korku filmi Tum Mere Ho ( Sen
Benimsin), aşk fimi Deewana Mujh Sa Nahin (Kahır) ve sosyal dram filmi Jawani
Zindabad 'da herhangi bir ödül alamamıştır. Ancak Indra Kumar'ın yönettiği
romantik dram filmi Dil (Kalp) ise büyük bir başarıdır. Ailelerin karşı çıktığı
bir gençlik aşkını konu alan Dil gençler arasında çok popüler olmakla bitlikte
Hint filmleri arasında yılın en çok gişe yapan filmi olmuştur. Onun bu başarısı
Pooja Bhatt ile rol aldığı 1934 yapımı bir Hollywood filmi olan It Happened One
Night 'ın yeniden çevrilmiş versiyonu olan ve gişe rekoru kıran romantik komedi
Dil Hai Ke Manta Nahin (Kalp Anlamaz)(1991) filminde devam etmiştir.

Bundan sonra 80'lerin sonu ve 90'ların başından bir kaç filmde daha rol aldı; Jo
Jeeta Wohi Sikandar (Kral İskender Hep Kazanır)  (1992), senaryosunu yazdığı Hum
Hain Rahi Pyar Ke (Aşk Yolunun Gezegenleri)  (1993) ve Rangeela
(Rengarenk) (1995). Bu filmlerin çoğu eleştirmenlerden tam not aldı ve ticari
olarak başarı sağladı. Salman Khan'ın yardımcı oyuncu olarak rol aldığı Andaz
Apna Apna (Herkesin Bir Tarzı Vardır) (1994) filmi başta eleştirmenler
tarafından beğenilmese de yıllar geçtikçe kült filmler arasına girmiştir.

Khan yılda bir veya iki filmde rol almaya devam ederek ve kabul görmüş Hint
sinema aktörleri arasında sıra dışı bir karakter olmuştur. Dharmesh Darshan'ın
yönettiği ve Karisma Kapoor ile baş rolü paylaştığı gişe rekorları kıran Raja
Hindustani 1996 yılında gösterime girmişti. Yedi dalda aday gösterilen film ona
ilk kez Filmfare En İyi Erkek Oyuncu ödülünü kazandırmış ve 1990'ların Hint
filmleri arasında en yüksek gişe hasılatına sahip olmasının yanında yılın en
beğenilen filmi olmuştu. [48] Khan'ın kariyeri bu başarı sonrasında durağan bir
döneme girmiş ve takip eden birkaç yıl çoğu filmde kısmen başarı sağlamıştı.
1997 yılında Ajay Devgn, Kajol ve John Mathew ile başarolü paylaştığı Ishq filmi
ile iyi bir gişe yapmıştı. Bir sonraki yıl Khan, geri planda şarkıları da
seslendirdiği Ghulam filmi ile kısmen başarı sağladı. [49]

In 1997, he co-starred alongside Ajay Devgn, Kajol and Juhi Chawla in Ishq,
which performed well at the box office. The following year, Khan appeared in the
moderately successful Ghulam, for which he also did playback singing.[49] John
Mathew Matthan's Sarfarosh (1999), Khan's first release in 1999, was also
moderately successful, gaining an above average box office verdict.[50] The film
and Khan's role in it were highly appreciated by movie critics, as was his role
in Deepa Mehta's art house film Earth.[51] His first release for the new
millennium, Mela, in which he acted alongside his real-life brother Faisal Khan,
was both a box-office and critical bomb.[52]

In 2001 he appeared in Lagaan. The film was a major critical and commercial
success,[53] and received a nomination for Best Foreign Language Film at
the 74th Academy Awards. Additionally, the film gathered critical acclaim at
several international film festivals, in addition to winning numerous Indian
awards, including the National Film Awards. Khan himself won his second Filmfare
Best Actor Award.[54]

The success of Lagaan was followed by Dil Chahta Hai later that year, in which
Khan co-starred with Saif Ali Khan and Akshaye Khanna, with Preity Zinta playing
his love interest. The film was written and directed by the then debutant Farhan
Akhtar. The film won the 2001 Filmfare Best Film Critics Award.[55] Khan then
took a four-year break from Bollywood after divorce with his wife Reena
Dutta.[56][57]



https://tr.wikipedia.org/wiki/Almanya

Almanya (Almanca: Deutschland, /ˈdɔʏtʃlant/) ya da resmî adıyla Almanya Federal
Cumhuriyeti (Almanca:  Bundesrepublik Deutschland (yardım·bilgi);
/ˈbʊndəsʁepuˌbliːk ˈdɔʏtʃlant/), Orta Avrupa'da bir ülkedir. Kuzeyinde Kuzey
Denizi, Danimarka, ve Baltık Denizi; doğusunda Polonya ve Çek Cumhuriyeti;
güneyinde Avusturya ve İsviçre; ve batısında Fransa, Lüksemburg, Belçika, ve
Hollanda bulunur. Almanya 357.021 km²'lik bir alanı kaplar ve ılıman iklim
kuşağının içinde yer alır. 81,5 milyonun üzerindeki nüfusu ile Avrupa
Birliği'nin en büyük nüfusa sahip ülkesi konumundadır. Almanya, Amerika Birleşik
Devletleri'nden sonra, dünyanın en çok göç alan ikinci ülkesidir.

100 yılından önce Cermen halkları Cermanya olarak isimlendirilen bölgede
yaşamışlardır. 10. yüzyıldan 1806 yılına kadar Cermen bölgeleri Kutsal Roma
Cermen İmparatorluğu'nun bir parçası oldu. 16. yüzyıl boyunca kuzey Almanya
bölgeleri, Protestan Reformu'nun merkezi oldu. Cermen halkı ilk olarak 1871'de
Fransa-Prusya Savaşı sırasında ulus-devlet haline geldi. II. Dünya Savaşı
sonrasında, 1949'da, Almanya savaşı kazanan devletler tarafından iki devlete
bölündü. Bu iki devlet 1990 yılında birleşti. Batı Almanya daha sonra adı Avrupa
Birliği olan Avrupa Ekonomik Topluluğu'nun 1957'deki kurucu üyelerindendir.
Birleşmeyle Doğu Almanya da 1993'te bu birliğe üye olmuştur. Almanya Schengen
bölgesi'nin bir parçası ve Avrupa ortak para birimi Euro'yu 2002'de kabul etmiş
durumdadır.

Almanya bir federal parlementer cumhuriyettir. On altı eyaletten oluşmaktadır
(Bundesländer). Başkenti ve en büyük şehri Berlin'dir. Almanya Birleşmiş
Milletler'e, NATO'ya, G8'e üyedir ve Kyoto Protokolünü imzalamıştır. Almanya
2007 yılına göre, GSYİH'ye göre dünyanın 3. büyük ekonomisi ve en çok ihracat
gerçekleştiren ülkesidir. Ülke dünyada gelişme için en çok bağışta bulunan
ikinci ülke konumundadır. Buna karşın ülke, askeri harcama bütçesi olarak 6.
sıradadır. Ülke, sosyal güvenlik sistemiyle yüksek yaşam seviyesine sahiptir.
Almanya, Avrupa meselelerinde yüksek ülke nüfusu ve ekonomik gelişmişliğiyle
dünya seviyesinde kilit rol oynamaktadır. Almanya birçok bilim ve teknoloji
alanında lider durumda olarak kabul edilmiştir.

Cermen Kabileleri'nin, Tunç Çağı'nda veya Demir Çağı'nın hemen öncesinde ortaya
çıktığı sanılmaktadır. MÖ 1. yüzyılda, Güney İskandinavya ve Kuzey Almanya'dan
gelen kabileler, güneye, doğuya ve batıya yayılarak Keltlerle, Galyalılarla,
Slavlarla, Baltık kabileleriyle ve İran halkları ile ilişkiye girdiler. Erken
Cermen tarihi hakkında bilinenler, Roma İmparatorluğu zamanındaki verilerle
sınırlıdır.

Augustus yönetimindeki Roma İmparatorluğu zamanında, Romalı General Cermanya'ya
saldırılara başladı.Cermen kabileleri bu sırada savaş taktiklerini öğrendiler.
Bu esnada kimliklerini muhafaza etmeyi başardılar. 9 yılında, tarafından
yönetilen Roma lejyonu, Çeruskerlerin lideri tarafından Varus Savaşında yenildi.
Böylece, Tuna ve Ren nehirleri arasında sınırlarına kadar genişledi. 100
civarında talebe, Tacitus'un Cermenler üzerinde yazdığı esere göre, Cermen
kabileleri bugünün modern yurtlar Tuna ve Ren Nehri arasındaki bölgeye
yerleştiler. 3. yüzyıl civarında birkaç büyük Cermen kabilesi ortaya çıktı.
Alamanlar, Franklar, Saksonlar, Frizler, Chattiler, Sicambriler bunlardan
bazılarıdır. 260 civarında, Cermen halkları, Tuna'yı geçip Roma kontrolündeki
alanlara girmeye başladılar.

Orta Çağ'ın bölünmüş devletçiklerini Şarlman bir araya getirdi. 25 Aralık 800'de
Vatikan'da krallık tacını giyerek Karolenj İmparatorluğu'nu kurdu. 843 yılına
gelindiğinde bu devlet üç parçaya ayrıldı ve değişikliklere uğrayarak varlığını
1806 yılına kadar sürdürdü. Devlet, Eider Nehri'nden Akdeniz'e kadar yayıldı.
Devlet, Kutsal Roma İmparatorluğu olarak bilinse de, 1448'den itibaren resmi
olarak Alman Halkının Kutsal Roma İmparatorluğu (Sacrum Romanum Imperium
Nationis Germanicæ) olarak anılmıştır.

Otto Hanedanı (919–1024) döneminde, 962 yılında; Lorraine, Saksonya, Franconia,
Suabiya, Thüringen ve Bavyera Düklükleri birleştirildi ve Alman kralına Kutsal
Roma Cermen İmparatoru olarak taç giydirildi.Kutsal Roma Cermen İmparatorluğu,
Salian sülalesinin (1024–1125) yönetimindeyken Kuzey İtalya'yı ve Burgonya'yı
ele geçirdi. Buna karşı imparatorlar, başa geçme konusunda çekişmelere girince
güçlerini kaybettiler. Hohenstaufen Hanedanı'nın (1138–1254) yönetimi altında,
Alman prensleri, güney ve doğudaki Slav topraklarındaki etkilerini arttırdılar.
Buraya yerleşen Alman göçmenler Hansa Birliği'ni kurarak ticarette geliştiler ve
o günün Avrupa'sına göre, oldukça zengin duruma geldiler.

1356'da ilan edilen fermanla hükümdarlık seçimi ile ilgili bir takım
değişiklikler yapıldı. Buna göre kralı, başpiskoposluklardan ve etkili
eyaletlerdeki prenslerin katılımıyla oluşan yedi kişilik bir heyet seçecekti.
15. yüzyıldan itibaren, kral sadece Habsburg Hanedanı'na üye kişilerden
olmuştur.

1517'de Martin Luther görevini kötüye kullanan Roma Katolik Kilisesi'ne karşı 95
maddelik bir bildiri hazırlayarak Protestan Reformunu başlattı. 1530'dan sonra,
Luthercilik Katolik Kilisesi'nden ayrıldı ve birçok Alman Eyaletinde resmi din
kabul edildi. Bunun üzerine, Alman ülkesini harap eden Otuz Yıl Savaşları
(1618–1648) başladı. Alman eyaletlerindeki nüfus yaklaşık %30 oranında azaldı.
1648'de imzalanan Vestfalya Antlaşması bu din savaşını bitirdi. Savaşın sonunda
krallık, birçok bağımsız eyalete ayrıldı. 1740'dan sonra, Avusturya'da hüküm
süren Habsburg Hanedanı ve Prusya Devleti, Alman eyaletlerini kendi yanlarına
çekip ülkeye tamamen hükmetmeye çalıştılar. Kutsal Roma Cermen İmparatorluğu
1806 yılında Napolyon Savaşları sırasında tamamen yıkıldı.

Napolyon Bonapart'ın tahttan düşmesinden sonra 1814 yılında toplanan Viyana
Kongresi'nde alınan kararlarla Alman Konfederasyonu adı altında 39 tane bağımsız
Alman eyaleti kuruldu. Bu konfederasyonun liderliğine Avusturya-Macaristan
İmparatorluğu seçildi. Viyana Kongresi'ne tepki olarak Avrupa'nın çeşitli
ülkelerinde ayaklanmalar çıktı. Özellikle Almanya'da bilim ve felsefede görülen
gelişme ve liberalizm akımı halkların haklarını aramasında temel etken oldu. Bu
süreçte Alman halkının çoğunluğu Fransız Devrimi'den ve milliyetçilik akımından
etkilendiler. Halk, ulusal birliğin sağlanmasını istiyordu. Seçilen Kurucu
Meclis, 13 Mayıs 1848'de Frankfurt'ta bir anayasa hazırlamak için toplandı. 28
Mart 1849'da anayasa kabul edildi. Bu hareketi temsil eden siyah, kırmızı ve
altın sarısı renkler daha sonra Almanya Bayrağı'na renk vermiştir.

1848 Devrimleri sonucunda Fransa'da cumhuriyet ilan edildi. Bu hareketin
başarıya ulaşması üzerine Alman entelektüeller ve halk da ihtilal başlattılar.
Başlangıçta hükümdarlar talep edilen liberal hakları onayladı. Prusya kralı IV.
Friedrich Wilhelm'e bir takım hakları alınmış şekilde krallık önerildi. Fakat o,
bunu reddetti. Çünkü kabul etseydi, tacı Tanrının inayetinde değil, meclisin
huzurunda giyecek ve meclise bağlı olacaktı. Ölümünden sonra yerine I. Wilhelm
geçti. 1862 yılında, başbakanlığa Otto von Bismarck'ı atadı. Bismark
Danimarka'yla 1864 yılında yapılan savaşta bir kısım yerleri ele geçirdi. Ertesi
yıl yapılan savaşlarda Avusturya ordusunu mağlup ederek Kuzey Almanya
Konfederasyonu'nu kurdu. Avusturya bu konfederasyonun dışında bırakıldı.

Bilinen ulusal temellere dayalı modern Almanya yapılan düzenlemelerle 1871'de
kuruldu. Ülkenin kurucusu Prusya Krallığı'ydı. Fransa-Prusya Savaşı'ndan sonra,
18 Ocak 1871'de Versailles'da alınan kararlarda imparatorluk ilan edildi.
İmparatorluğa Hohenzollern Hanedanı hükmetti. Başkent Berlin yapıldı.
İmparatorluk tüm dağınık Alman devletçiklerini içine alarak kuruldu fakat
Avusturya bu birliğin dışında bırakıldı. Ülke 1884'den itibaren Avrupa dışında
sömürgeler kurmaya başladı.

İmparatorluğun inşası sırasında tahtta olan I. William dış siyasette Almanya'yı
diğer büyük devletler gibi güçlü ve güvenli bir duruma getirmek için
uğraşmıştır. Fransa'dan diplomatik olarak uzak durulmaya çalışılmış, savaştan
kaçınılmıştır. II. Wilhelm döneminde, Almanya, diğer Avrupa güçleri gibi
emperyal bir politika izlemiş ve zaman zaman sömürgeleri konusunda komşu
devletlerle sürtüşmeye girmiştir. Bu, bir takım dostlukları zedelemiş ve
Almanya'ya karşı Fransa, Birleşik Krallık ve Rusya İmparatorluğu bir anlaşma
imzalayarak kutup oluşturmuştur. Almanya ise sadece Avusturya-Macaristan
İmparatorluğu ile ittifak kurabilmiştir.

Almanya'nın emperyal politikası ülke dışına taşmış ve devlet diğer Avrupa
güçleri gibi Afrika'nın paylaşımına katılmıştır. Berlin Konferansı'nda bu kıta
Avrupa güçlerine pay edilmiştir. Almanya'nın payına Alman Doğu Afrikası, Alman
Kuzey-Batı Afrikası, Togo ve Kamerun düştü. Büyük güçler arası Afrika'da olan bu
mücadele I. Dünya Savaşı'nın nedenlerinden biri olacaktı.

28 Haziran 1914'te, Saraybosna'da Avusturya-Macaristan İmparatorluğu prensi
Arşidük Franz Ferdinand'a suikast düzenlenmesi I. Dünya Savaşı'nı başlattı.
Almanya'nın aralarında bulunduğu İttifak Devletleri, İtilaf Devletleri'ne karşı
4 yıl süren savaşlar sonucunda başarısız oldu. Almanya'da Kasım 1918'de ihtilal
yaşandı ve imparator II. Wilhelm, tahttan feragat etmek zorunda kaldı. 11
Kasım'da ateşkes ilan edildi. 28 Haziran 1919'da Versailles Barış Antlaşması
imzalandı. Fakat anlaşma şartları Almanya'yı küçük düşürücü bulundu, bu durum
ülkede milliyetçiliği arttırdı ve halk yavaş yavaş nasyonal sosyalizm akımı
etrafında birleşmeye başladı.

Başarılı geçen Kasım 1918 ihtilalinin ardından cumhuriyet ilan edildi. Sosyal
demokrat Devlet Başkanı Friedrich Ebert tarafından 11 Ağustos 1919'da kuruluşu
ilan edilen devlet, adını millî meclisin yeni anayasayı oluşturmak için
toplandığı Weimar kentinden alır. Daha önce Rosa Luxemburg ve Karl Liebknecht
1918 yılında Almanya Komünist Partisi'ni kurmuşlardı. Bunun dışında Alman İşçi
Partisi ise 5 Ocak 1919'da kuruldu. Parti daha sonra, 24 Şubat 1920'de Nasyonal
Sosyalist Alman İşçi Partisi'ne dönüşecekti. Bu önemli partilerin dışında
kurulmuş olan yüzlerce parti daha vardı.

Büyük Bunalım'dan, Versailles Antlaşması tarafından dikte edilen ağır barış
koşullarından ve uzun bir dizi istikrarsız hükûmetlerden zarar gören
Almanya'daki siyasi kitleler, siyasi sistemleri olan parlamenter sistemle
kendilerini daha az özdeşleştirmeye başlamışlardı. Yaygın bir sağcı (monarşist,
milliyetçi ve nasyonal sosyalist) Dolchstoßlegende yani Almanya'nın I. Dünya
Savaşı'nı askeri yenilgi sebebiyle değil de Alman Devrimi sebebiyle kaybettiğini
iddia eden bir siyasi mit bu durumu daha da kötüleştirmişti. Diğer taraftan,
radikal solcu komünistler, örneğin Spartaküs Birliği, "kapitalist yönetimi"
olarak gördükleri sistemi bir "Räterepublik" kurmak amacıyla yıkmak
istiyorlardı.

Birçok parti tarafından yarı askerî (paramiliter) güçler kurulmuştu ve siyasi
sebeplerle binlerce cinayet işlenmişti. Paramiliter güçler seçmenlerin gözünü
korkutmakta ve zaten yüksek işsizlik oranları ve yoksulluktan muzdarip olan
halkta şiddet ve nefret tohumları ekmekteydiler. Bir dizi başarısız kabineden
sonra, Cumhurbaşkanı Paul von Hindenburg, hem pek fazla alternatif
görememesinden hem de sağcı danışmanlarının baskısı sebebiyle, 30 Ocak 1933'te
Adolf Hitler'i Almanya Şansölyesi olarak atamıştır.

27 Şubat 1933'te, Alman Parlementosu kundaklandı. Ertesi gün bazı temel
demokratik haklar kaldırıldı. Hitler, tüm yasama ve yürütme yetkilerini kendinde
topladı. Bununla ilgili karar mecliste alınırken Almanya Sosyal Demokrat Partisi
tasarının karşısında durdu; üstelik Almanya Komünist Partisi'nin meclisteki 81
sandalyesi, bu kararın çıkmasına engel olamadı. Yine anayasada yapılan bir takım
değişiklikler ülkede tek parti rejiminin ortaya çıkmasını sağladı. Endüstri
alanına kotalar konuldu. Böylece sanayi sadece yeteri kadar temel ihtiyaç
maddesi üretecek, bunun dışında tüm üretim gücünü silah sanayine kaydıracaktı.
1936'da Alman birlikleri Versailles Antlaşması'na göre silahsız bölge olan
Ren-Ruhr Bölgesi'ne girdiler. Birleşik Krallık Başbakanı Neville Chamberlain'in
olayı yatıştırma politikasının yetersiz olduğu görüldü. Bundan cesaret alan
Hitler 1938'den itibaren yayılma politikasını uygulamaya başladı. İki cephede
birden savaşmaktan çekinen Hitler, Sovyetler Birliği ile, daha sonra kendisinin
bozacağı, Molotov-Ribbentrop Saldırmazlık Paktı imzaladı.

1939'da, milliyetçiliğin aşırıya kaçması sonucu Almanya, Polonya'yı, yıldırım
savaşı taktiğiyle işgal etti. Bunu takip eden iki günde Britanya ve Fransa savaş
deklarasyonları yayınlayarak Almanya'ya savaş ilan ettiler. Bu, II. Dünya
Savaşı'nın başlaması anlamına geliyordu. Almanya çok seri bir biçimde Avrupa'nın
önemli bir kısmını direkt ya da dolaylı yoldan kontrol etmeyi başardı.

22 Temmuz 1941'de, Hitler, Sovyetler Birliği ile yapılan paktı tek taraflı
feshetti, Doğu Cephesi'ni açtı ve Barbarossa Harekatı'nı başlattı. Kısa bir süre
sonra Japon İmparatorluğu, Birleşik Devletler'in Pearl Harbor üssüne saldırı
düzenledi. Almanya, Birleşik Devletler'e savaş ilan etti. Alman ordusunun,
Sovyetler Birliği'ne karşı savaş başlangıcında hızla geliştirdiği saldırılar
Stalingrad Savaşı'yla son buldu. Moskova yolunu açmak için yapılan bu savaşta
Alman orduları yenildi. Ardından, Alman orduları doğu cephesinden geri çekilmek
zorunda kaldı. Normandiya Çıkarması, savaşın batı cephesindeki dönüm noktası
oldu. Müttefik kuvvetleri, Normandiya sahillerine çıkarma yaparak hızlı bir
şekilde Alman hakimiyetindeki bölgelerde ilerlediler. Bu, Almanya için savaşın
sonu oldu. 8 Mayıs 1945'te Kızıl Ordu, Berlin'i kontrolü altına aldı.

Nasyonal sosyalist hükûmet, daha sonraları Holokost olarak tanımlanacak
soykırımla, Yahudileri, komünistleri, Romanları, eşcinselleri, Yehova'nın
Şahitleri'ni, politik rakiplerini, papazları, zihinsel engellileri ortadan
kaldırma politikası izledi. Üçüncü Reich döneminde yaklaşık on bir milyon kişi
Holokost'ta soykırıma uğradı. Bunların altı milyonu Yahudi, üç milyonu
Polonyalıydı. II. Dünya Savaşı ve Almanya'nın işlediği soykırımlar, Avrupa'da
yaklaşık 35 milyon insanın canına mal oldu.

Savaş yaklaşık on milyon asker ve sivil Alman'ın ölümüyle sonuçlanmıştı. Oder
Nehri'nin doğusundaki geniş topraklar kaybedilmiş; yeni sınırlar dışında kalan
başka ülkelerdeki on beş milyon Alman, bu ülkeler tarafından sınırdışı edilmiş;
birçok büyük şehir tahribe uğramıştı. Geriye kalan ulusal bölge ve Berlin,
Müttefikler tarafından dört askeri bölgeye ayrılmıştı.

Batı bölgeleri kontrol eden Fransa, Birleşik Krallık ve Birleşik Devletler
bölgelerini birleştirip, 23 Mayıs 1949'da Almanya Federal Cumhuriyeti'ni
(Bundesrepublik Deutschland, veya BRD) kurdular; 7 Ekim 1949'da, Sovyet bölgesi,
Alman Demokratik Cumhuriyeti'ne (Deutsche Demokratische Republik, veya DDR)
dönüştürüldü. Bunlar; "Batı Almanya" ve "Doğu Almanya", ve Berlin'in iki parçası
"Batı Berlin" ve "Doğu Berlin" olarak anıldı. Doğu Almanya, Doğu Berlin'i
başkent ilan etti, buna karşılık Batı Almanya başkentini Bonn yaptı.

Batı Almanya, Federal Parlamenter Cumhuriyeti ilan etti ve Birleşik Devletler,
Fransa ve Birleşik Krallık ile işbirliğine giderek pazar ekonomisine ağırlık
verdi. Ülke, 1950'lerin başından itibaren hızla ekonomik gelişme içine girdi.
Batı Almanya, aynı zamanda 1955'te NATO'ya katıldı; 1958'de Avrupa Ekonomik
Topluluğu'nun altı kurucu ülkesi arasında yer aldı

Doğu Almanya, Varşova Paktı'nı imzalayarak Sovyetler Birliği'nin askeri ve
politik kontrolü altındaki Doğu Bloğu ülkelerinden biri haline geldi. Demokrasi
haklarına karşın, politik güç yalnızca önde gelen üyeler (Politburo) tarafından
düzenlendi. Güçleri Ministerium für Staatssicherheit tarafından sağlanıyordu,
geniş bir alana yayılmış gizli servis ve hükûmetteki Sosyalist Birlik
Partisi'nin birçok kenar mahalle organizasyonu toplumdaki her türlü görüşü takip
ediyordu. Halkın temel ihtiyaçları çok ucuz fiyatlara devlet tarafından
karşılanıyordu. Sovyetler benzeri planlı ekonomi kuruldu; Sonra, Doğu Almanya
Karşılıklı Ekonomik Yardımlaşma Konseyi'nin bir üyesi oldu. Ülkenin sosyal
programını anlatan ve bunun faydalarından bahseden komünist propagandaya rağmen
birçok vatandaş, Batı'daki politik özgürlük ve ekonomik refaha hayranlık
duyuyordu. Berlin Duvarı,1961 yılında Doğu Almanya'dan, Batı Almanya'ya
kaçışları önlemek üzere inşa edildi ve Soğuk Savaş'ın simgesi oldu.

Doğu ve Batı Almanya arasındaki tansiyon, başbakan Willy Brandt'ın Ostpolitik
politikası ile azaldı. Doğu Almanya'dan, Batı Almanya'ya yapılan göçlerin
artışına karşı Doğu Almanya hükûmeti, sınırlardaki geçiş engellerini hafifletti
ve vatandaşlarının Batı Almanya'ya gezilerine izin verdi. Artan halk baskıları
karşısında Doğu Almanya, sınırlarını açtı.En nihayetinde, Alman yeniden
birleşmesi, 3 Ekim 1990'da sağlandı. Yapılan anlaşmalarla, bu devletleri kuran
dört büyük güç haklarından vazgeçti ve Almanya tam bağımsızlığına kavuştu.
Berlin ülkenin resmi başkenti ilan edildi, Bonn ise bazı bakanlıkların merkezi
oldu.

Birleşmeden beri Almanya, NATO ve Avrupa Birliği içinde aktif rol almaktadır.
Almanya Balkanlar'a barış gücü göndermiştir.Ayrıca Alman Ordusu, Afganistan
Savaşı'nda Taliban'ın devrilmesinden sonra, güvenliğin sağlanması için
Afganistan'a giden NATO ordusu içinde rol üstlenmiştir. Bu askeri harekatlar çok
tartışıldı, çünkü II. Dünya Savaşı'ndan sonra ülkenin sadece savunma adına asker
bulundurması kabul edilmiş, ülke dışına asker göndermesi, yasalarca
engellenmişti. Buna karşın meclis, barış gücü için bunun
gerçekleştirilebileceğini kabul etti.

Almanya sınırları 357,021 km²'lik bir alanı kaplar. Bunun 349,223 km²'si
karadan, 7,798 km²'si su kaynaklarından oluşur. Almanya, yüzölçümü bakımından
Avrupa'nın yedinci, Dünya'nın altmış üçüncü büyük ülkesi konumundadır. Yükselti;
güneydeki Alp Dağları'ndan, kuzeydeki Kuzey Denizi'ne (Nordsee) ve kuzeybatıdaki
Baltık Denizi'ne (Ostsee) doğru azalmaktadır. Ülkenin en yüksek noktası, Alpler
üzerinde bulunan 2.962 m yükseklikteki Zugspitze noktasıdır. Orta Almanya'daki
ağaçlanmış konumdaki yaylalar ile kuzeydeki alçak seviyedeki ovalara ulaşım;
Rhine, Tuna ve Elbe gibi, Avrupa'nın bazı önemli büyük nehirleri ile sağlanır.

Almanya sınırlarının çoğunu Avrupa Birliği üyesi ülkelerle paylaşır. Ülkenin
komşuları kuzeyde Danimarka, doğuda Polonya ve Çek Cumhuriyeti, güneyde
Avusturya ve İsviçre, batıda Fransa ve Lüksemburg, kuzeybatıda Belçika ve
Hollanda'dır.

Almanya; her biri alt bölgelere ayrılmış toplam 13 eyalet (Bundesländer) ve 3
serbest şehir içerir.

Almanya'nın geneli, nemli batı rüzgarlarının üstünlük kurduğu ılımlı bir iklime
sahiptir. İklim; Gulf Stream'in etkisi altındaki Kuzey Atlantik Akıntıları
tarafından etkilenmektedir. Bu ısıtıcı sular, Kuzey Denizi sınırlarındaki
Jutland Yarımadası ve Ren Bölgesi dahil olmak üzere birçok bölgeyi
etkilemektedir. Sonuç olarak kuzeybatı ve kuzey bölgelerinde iklim Ilıman
okyanusal iklimdir; yağış yaz boyunca maksimuma çıkmak üzere her dönem sürer.

Kışları ılımlı ve yazları serindir, buna karşın sıcaklık çoğu zaman 30°C'yi
(86°F) aşabilmektedir. Doğuda ise iklim daha karasaldır; kışlar çok soğuk,
yazlar çok sıcak ve kuru olabilmektedir. Orta ve güney Almanya ise farklı olarak
karasal ve okyanusal iklim arasında bir geçiş bölgesidir. Yine, en yüksek
sıcaklık yazın 30°C'yi (86°F) aşabilmektedir.

Almanya; Avrupa'nın Orta ve Atlantik bölgelerinde bulunmasıyla birçok hayvan ve
bitki çeşidini barındırmaktadır. Ülke, dört ana Ekobölgeye ayrılır: Atlantik
ormanları, Baltık ormanları, Orta Avrupa ormanları ve Batı Avrupa ormanları.
Almanya'nın geneli, işlenebilir toprak (%33) ve Silvikültürler, ormanlar (%31)
ile kaplanmıştır. Sadece %15'lik bir kısım kalıcı çayırlarla kaplıdır.

Bitki ve hayvan çeşidi genellikle Orta Avrupa ile aynıdır. Kayınlar, meşeler ve
diğer yaprak döken ağaçlar, ormanların üçte birini teşkil etmektedir;
ağaçlandırma ile kozalaklı ağaçlar artış göstermektedir. Ladin ve köknar
ağaçları dağların üst kısımlarını domine etmiş durumdadırlar, buna karşı çam ve
karaçam, kumlu arazilerde bulunur. Ülkede birçok eğreltiotu, çiçek, mantar ve
karayosun çeşidi bulunur. Balık, Kuzey Denizi'nde ve nehirlerde bulunur. Yabani
hayvan çeşitleri genel olarak geyik, yaban domuzu, yabani koyun, tilki, porsuk,
yabani tavşan ve kunduzdan oluşur. İlkbahar ve sonbaharda birçok çeşit göçmen
kuş, Almanya'dan geçer.

Almanya'daki Milli Parklar şunlardır: Schleswig-Holstein Wadden Denizi Ulusal
Parkı, Hamburg Wadden Denizi Ulusal Parkı, Aşağı Saksonya Wadden Denizi Ulusal
Parkı, Jasmund Ulusal Parkı, Vorpommern Lagün Bölgesi Ulusal Parkı, Müritz
Ulusal Parkı, Aşağı Oder Vadisi Ulusal Parkı, Harz Ulusal Parkı, Sakson İsviçre
Ulusal Parkı ve Bavyera Ormanı Ulusal Parkı.

Almanya hayvanat bahçeleri, yabani yaşam parkları , sualtı parkları, ve kuş
parkları ile ünlüdür. 400'den fazla kayıtlı hayvanat bahçesi ve doğa parkıyla
ülke, dünyada bu alanda bir numaradır. Berlin Zoolojik Bahçesi, Almanya'nın en
eski ve günümüzde Dünya'nın en çok hayvan çeşidine sahip hayvanat bahçesidir.

Almanya, çevre bilinci yerinde bir ülke olarak bilinir. Çoğu Alman, insanın
yaptıklarının, Küresel Isınma'nın en önemli nedeni olduğunu bilir. Ülke, Kyoto
Protokolü'nü ve birçok diğer çevre güvenliği anlaşmasını imzalayarak, az emisyon
standardına uymaya, geri dönüşümü arttırmaya ve yenilenebilir enerji kaynakları
kullanımının yaygınlaştırılmasına söz vermiştir.

Alman hükûmeti, çevreye zararlı maddelerin azaltılması yolundaki geniş
aktiviteleriyle, bu amaca öncülük etmiştir ve günümüzde de bu aktivitelerin bir
sonucu olarak ülkedeki zararlı kimyasal madde oranı azaltılmaktadır. Almanya,
kişi başına düşen karbondioksit oranında Avrupa Birliği içinde birinci sırada
yer almasına karşı; Avustralya, Kanada, Suudi Arabistan ve Amerika Birleşik
Devletleri'ne göre oldukça düşük bir orana sahiptir.

Kömür yakımı ve endüstri atıklarından gelen emisyon, hava kirliliğine sebep
olmaktadır. Sülfürik asit tarafından oluşturulan Asit yağmurları, ormanların
zarar görmesine neden olmaktadır. Baltık Denizi'ne Doğu Almanya tarafından,
kanalizasyon atığı ve endüstri artığı ile oluşturulan kirlilik azaltıldı.
Gerhard Schröder yönetimindeki hükûmet zamanında elektrik üretimi adına nükleer
enerji kullanımının bitirilmesinin planlandığı açıklandı.

Almanya; federal, parlamenter, temsili demokrasili bir cumhuriyettir. Alman
politik sistemi 1949'da ilan edilen anayasayla, bilinen adıyla Grundgesetz ile,
temellendirilmiştir. Grundgesetz adıyla anılan doküman, Verfassung sözüne
(anayasa) karşı tercih edilmiştir; çünkü ülke o zaman iki ayrı devletti ve
Grundgesetz'i yazanlar, Almanya birleştiğinde bunun asıl anayasayla
değiştirilebileceğini vurgulamak istemişlerdir. Grundgesetz üzerinde
değişikliklerin önerilmesi için parlamentonun üçte ikilik çoğunluğu
gerekmektedir; temel hakları koruyan maddeleri, güçlerin ayrılığını, federal
yapılanmayı ve anayasayı kaldırmaya yönelik teşebbüslere direnişi, daima yasal
ve değiştirilemez kılar. Grundgesetz, 1990'daki Alman yeniden birleşmesinden
sonra küçük değişikliklerle günümüzde varlığını sürdürmektedir.

Bundeskanzler (Federal Şansölye) —şu an Angela Merkel'dir – hükûmetin başıdır ve
yürütmeyi gerçekleştiren kişidir, görevleri itibariyle Parlamenter
demokrasilerdeki başbakan ile benzerdir . Ana yasama organı Bundestag ve on altı
eyaleti temsil eden, yasaların yapılmasına katılan anayasal organ Bundesrat,
federal yasama organlarıdır. Bu iki yapı yasa yapar. Bundestag'ta 614
milletvekili bulunur. Bu milletvekilleri dört yılda bir seçilir ve Alman halkını
temsil eder. Seçim sistemi çoğunluk sistemi ve nispi temsil sisteminin bir
karışımıdır. Bundesrat üyeleri on altı eyaletten seçilmiş kişilerden oluşur ve
bunlar eyalet kabinelerinde de bulunur. Her eyalet hükûmeti, kendi delegesini
herhangi bir zamanda değiştirme hakkına sahiptir.

Bundespräsident (Federal Başkan) —şu an Joachim Gauck— Devlet başkanı, sembolik
görevleri ve güçleriyle öncelikli yetkilidir. Görevini beş yıllık bir dönem için
icra eder. Bir diğer dönem için yeniden seçilebilir. Kısmen Federal Meclis
üyeleri, kısmen ise on altı eyaletin parlamentolarınca seçilen ve Federal Meclis
üyelerine eşit sayıda üyelerden oluşan bir kurul tarafından seçilir. Bundestag
başkanı, protokol bakımından resmi olarak ikinci sırada yer alır. Protokolde
üçüncü sırada ise Şansölye gelir. Bundestag tarafında seçilen şansölye,
Cumhurbaşkanı tarafından atanır.

1949'dan beri seçimler ve bakanlıklar Hıristiyan Demokrat Birliği ve Almanya
Sosyal Demokrat Partisi tarafından kazanılmıştır. Buna karşı, az bir kesim
tarafından desteklenen, liberal parti olan Liberal Demokrat Parti (1949'dan bu
yana hep mecliste yer almıştır) ve Birlik 90/Yeşiller (1983'ten bu yana
meclistedir) Bundestag'ta önemli rol üstlenmektedir. Bu partiler koalisyon
hükûmetlerde küçük roller almaktadır.

Almanya, kuruluşundan beri Avrupa Birliği içinde lider rol oynamaktadır. II.
Dünya Savaşı'ndan beri ülke, Fransa ile yakın ilişki içindedir. Bu dostluk
özellikle 1980'ler sonunda ve 1990'ların başında, Hristiyan Demokrat Helmut Kohl
ve Sosyalist François Mitterrand önderliğinde oldukça güçlendi. Almanya,
Avrupalı devletlere yeni teknolojilerin bulunmasında, birleşik ve duyarlı Avrupa
politikası oluşturulmasında, defans ve güvenlik cihazları yapımında öncülük
etmektedir.

23 Mayıs 1949'dan, Batı Almanya'nın kuruluşundan beri ülke, gerek yakın geçmişi
gerekse işgal altına girmesi nedeniyle varolan dış ilişkisindeki zayıflığının
farkına vardı. Soğuk Savaş süresince, Almanya'nın Doğu Bloğu tarafındaki
parçası, Avrupa'da siyasi anlamdaki Doğu-Batı geriliminin sembolü oldu. Buna
karşı 1970'lerde, Willy Brandt'ın Ostpolitiki détentenin ana faktörü oldu .
1999'da, Şansölye Gerhard Schröder'in hükûmeti temel Alman temel dış
politikasında farklı bir karar alarak NATO'nun Yugoslavya'ya yaptığı operasyona
asker gönderdi. Böylece Alman askerleri, II. Dünya Savaşı'nda beri ilk kez
yurtdışına çıkmış oldu.

Almanya ve Amerika Birleşik Devletleri yakın dosttur. 1948'tee Marshall Planı
ile, ABD hükûmeti, Almanya'nın savaş sonrasında tekrar endüstrisinin kurulmasına
yardım etmiştir. Ayrıca ABD yine savaş sonrası Almanya'daki yiyecek krizi
konusunda yardımlarda bulunmuştur. Irak Savaşı sırasında Almanya, Amerikan
hükûmetine soğuk davranarak AB ile ABD'nin ortak hareket etmesine dayanan
Atlantisizm tezini bozmuşlardır. Buna karşı iki ülke arasında yakın bir
sosyo-kültürel ilişki bulunmaktadır. İki ülke ayrıca ekonomik olarak birbirine
oldukça bağımlıdır: Almanya'nın ithalatının %8.8, ihracatının ise %6.6'sı
Amerika Birleşik Devletleri'ne aittir. Yine Amerika Birleşik Devletleri %8.8'lik
ithalatını, %9.8'lik ihracatını Almanya ile yapar. Bir diğer yakınlık,
Amerika'daki etnik gruplarla ilgilidir. Ülkedeki en büyük azınlığı Alman
vatandaşları oluşturur.. Ayrıca Kaiserslautern'in yakınlarındaki Ramstein
Havaalanı Amerikan Ordusu'nun kendi toprakları dışındaki en büyük üssüdür.

Federal Almanya Cumhuriyeti'nin gelişim yardımları, resmi ülke politikasından
bağımsızdır. Bu yardımlar, Ekonomik Dayanışma ve Gelişme Bakanlığı (BMZ)
tarafından düzene konur ve uygulanır. Alman hükûmeti bu yardımları uluslararası
bir sorumluluk olarak görür.

Almanya, 2007 yılında gelişim yardımları ve insani yardımlar adına 8.96 milyar
Euro kullanmıştır. Bu bir önceki yıl olan 2006'ya göre %5.9 artış demektir.
Böylece ülke, Amerika Birleşik Devletleri'nden sonra en çok bağışta bulunan ülke
konumuna gelmiştir. Almanya, her yıl ülke bütçesinin %0,37'sini bu yardımlara
harcamaktadır ve hükûmetin 2010 hedefi bunu %0,51'e çıkarmaktır.

Alman Ordusu ya da diğer adıyla Bundeswehr, Kara Kuvvetleri, Deniz Kuvvetleri,
Hava Kuvvetleri ve Merkezi Tıp Servisi'nden oluşur. Askeri hizmet 18 yaşını
geçmiş her erkek vatandaş için zorunludur ve dokuz aydır. İsteyen kişiler,
askerlik görevi yerine gönüllü olarak Zivildienst (bir tür sosyal görev) ya da
altı yıl boyunca gönüllü olarak; Kızıl Haç, itfaiye gibi bir acil vaka ekibinde
görev alabilir. 2003 yılı verilerine göre ülke GSYİH'nin %1.5'i askeriyeye
harcanmaktadır. Barış zamanı; Bundeswehr, savunma bakanı tarafından kontrol
edilir. Eğer Almanya bir savaşa katılırsa, bu durumda Alman Şansölyesi
Bundeswehrin yönetimini ele alır.

Şu anda Bundeswehr'de görevli 230.000 profesyonel asker, 55.000 18-25 yaş arası
zorunlu askeri hizmetini yerine getiren asker ve 2.500 aktif yedek güç bulunur.
Aşağı yukarı 300,000 yedek asker ordu gücü için hazırdır. Bunlar savunma
talimlerine katılmaktadırlar ve bir kısmı da yurtdışına yayılmıştır. 2001'den bu
yana kadınlar da yasal herhangi bir sınırlama olmaksızın askere alınmaktadır;
fakat görev almak zorunlu değildir, isteğe bağlıdır. Yaklaşık 14,500 kadın şu
anda aktif görevdedir. Bu sayının içinde barış misyonu amacıyla çeşitli
ülkelerde bulunan kadın askerler de vardır. Ülkede şu an iki kadın tıp görevlisi
general rütbesinde bulunmaktadır.

Ekim 2006'ya göre; Alman Ordusu; yaklaşık 9,000 kişilik askeri güçle
yurtdışındaki birçok barış gücünün ortağıdır. Bunlardan 1,180 asker
Bosna-Hersek'te; 2,844 asker Kosova'da; 750 asker EUFOR bünyesinde Demokratik
Kongo Cumhuriyeti'nde; ve 2,800 asker NATO tarafından oluşturulan ISAF
bünyesinde Afganistan'dadır. Şubat 2007'ye göre; Almanya, Afganistan'daki
yaklaşık 3,000 ISAF gücüyle Amerika Birleşik Devletleri (14,000) ve Büyük
Britanya'nın (5,200) ardından en çok askeri güç gönderen 3. ülke konumunda yer
almaktadır. Almanya'da, Amerika Birleşik Devletleri tarafından Büchel'e
konuşlandırılmış nükleer silahlar bulunmaktadır.

Almanya'nın resmî istihbarat kuruluşu BND'dir. Reichstag merkezli kuruluşun
6.050 personeli vardır.[kaynak belirtilmeli]

82 milyonun üzerindeki vatandaşı ile Almanya; Avrupa Birliği içinde en çok
nüfusa sahip ülke konumundadır. Buna karşı ülkede doğurganlık oranı, anne başına
1.39 çocuk ile Dünya ortalaması'nın oldukça altındadır. Federal İstatistik Ofisi
tahminlerine göre nüfus 2050 yılında 69-74 milyon arasında olacaktır (69 milyon
yıllık +100,000 göçle; 74 milyon yıllık +200,000 göçle). Almanya birçok büyük
şehre sahiptir. Bunlardan en büyükleri Berlin, Hamburg, Münih, Köln, Frankfurt
ve Stuttgart'tır. Bununla beraber Almanya'daki birçok kent, birbiriyle kaynaşmış
ve geniş yerleşim yerleri meydana getirmiştir. Bunlardan biri de Ren-Ruhr
Bölgesidir. Bu bölge; Düsseldorf (KRV'nin başkenti), Köln, Essen, Dortmund,
Duisburg ve Bochum şehirlerini kapsar.

Aralık 2004 itibariyle, Almanya'da yaklaşık 7 milyon yabancı, Alman
vatandaşlığına geçmiştir. Ülkede ikamet edenlerinden %19'u yabancı veya yabancı
kökenlidir. Yabancı kökenli gençlerin sayısı, yabancı kökenli yaşlıların
sayısından fazladır. 15 yaşını aşmış Almanların %30'unun yurtdışında doğmuş en
az bir ebeveyni bulunmaktadır. Büyük şehirlerde 5 yaş ve küçük
çocukların %60'ının yurtdışında doğmuş en az bir ebeveyni bulunmaktadır.

Ülkedeki en büyük azınlık grubunu (4,5 milyon), Türkiye'den gelmiş insanlar
oluşturur. Diğer azınlıklar ise İtalya'dan, Sırbistan'dan, Yunanistan'dan,
Polonya'dan ve Hırvatistan'dan gelmiştir. Birleşmiş Milletler Nüfus Fonu
listesine göre Almanya, Dünya'da göçmen nüfusu en fazla olan üçüncü ülkesi
konumundadır. Bu; Dünya üzerindeki göçmenlerin %5'i yani 191 milyon göçmenin 10
milyonu ya da başka bir tabirle Almanya nüfusunun %12'si demektir. Almanya'nın
geçmişte olan fazla zorluk çıkarmayan göç yasaları sayesinde birçok yabancı
Alman vatandaşı olmuş ve Alman etniğini tercih etmiştir (Daha çok eski Sovyetler
Birliği ülkelerinden). Fakat 2000 yılından itibaren yasalar sertleştirilmiş ve
vatandaşlığa geçmek zorlaştırılmştır.

Hıristiyanlık, Almanya'da 46 milyon (%56) taraftarla en yaygın olan dini
inanıştır. İkinci yaygın inanış ise 3,6 milyon kişi ile İslam dini (%4.4), daha
sonra ise her ikisine inanan toplam 200.000 kişi (%0,25) ile Budizm ve Yahudilik
gelmektedir. Hinduizm 90.000 inanana sahiptir (%0,1). Almanya'daki diğer tüm
dini topluluklar 50.000'den az sayıda (veya %0,05'ten) taraftara sahiptir.
Yaklaşık 29,6 milyon Alman ise (%36) herhangi bir dine inanmamaktadır.

Protestanlık kuzey ve doğuda; Roman Katolikliği ise güney ve batıda
yoğunlaşmaktadır. Tüm inanışlar nüfusun yaklaşık %64'ünü kapsamaktadır. 2005 ile
2013 yılları arasında papalık yapmış olan Papa Benedict XVI Bavyera'da
doğmuştur. Ateistler ve agnostikler de dahil herhangi bir inanca dahil olmayan
insanlar nüfusun yaklaşık %36'sını oluşturmaktadır ve özellikle eski Doğu
Almanya bölgelerinde ve büyük metropol bölgelerinde yaşamaktadırlar.

Çoğu Türkiye'den gelen Sünniler ve Alevilerden oluşan yaklaşık 3.6 milyon
Müslüman nüfusu ile birlikte az sayıda da Şii vardır. Ülke nüfusunun %1,7'sini
oluşturan, Ortodoks Mezhebi'ne bağlı insanların büyük çoğunluğu Sırplar ve
Yunanlardan oluşur. Almanya, Batı Avrupa'nın üçüncü büyük Yahudi nüfusuna sahip
ülkesidir. 2004'te, Almanya'ya, İsrail'de olduğu gibi Sovyet cumhuriyetlerinden
gelen Yahudi nüfusu, Almanya'nın Birleşmesi sırasındaki rakam olan 30.000 ile
karşılaştırıldığında 200.000'den fazla bir sayıya ulaşmıştır. Yahudi nüfusunun
ağırlıklı olduğu şehirler arasında Berlin, Frankfurt ve Münih bulunmaktadır.
Yaklaşık 250.000 Budist Almanya'da yaşamaktadır ve bunların %50'si Asya
göçmenidir.

2005 yılındaki Eurobarometre Anketi'ne göre, Alman halkının %47'si "Bir
Yaratıcının var olduğuna inanıyorum" düşüncesini desteklerken, %25'i "Bir çeşit
ruh veya hayat kaynağının var olduğuna inanıyorum" ve %25'i de "Herhangi bir
ruh, yaratıcı veya hayat kaynağının var olduğuna inanmıyorum" düşüncesini
benimsemişlerdir.

Almanca, Almanya'da resmî ve ağırlıklı olarak konuşulan dildir. Ayrıca bu dil,
Avrupa Birliği'ndeki 23 resmî dilden biridir ve Avrupa Komisyonu'nun İngilizce
ve Fransızcayla beraber üç çalışma dilinden biridir. Bilinen daha az konuşulan
yerel diller ise Danca, Sorbca , Romanca, Aşağı Almanca ve Frizcedir. Bu diller,
resmî olarak Avrupa Bölgesel Diller ve Azınlık Dillerini Koruma Anlaşması
tarafından korunmaktadır. Çok kullanılan göçmen dilleri ise Türkçe, Lehçe,
Balkan dilleri ve Rusçadır.

Standard Almanca Cermen dilleri grubuna mensuptur ve İngilizce, Felemenkçe ve
Frizce ile çok yakın olup aynı sınıflandırmaya sahiptirler. Ayrıca, Standard
Almanca az miktarda da Doğu Cermen dilleri (yok olmuşlardır) ve Kuzey Cermen
dilleri ile benzerlik göstermektedir. Birçok Almanca kelime Hint-Avrupa dil
ailesinin Cermence kolundan türetilmiştir. Önemli azınlık kelimeler ise Latince
ve Yunancadan, daha az miktarda da Fransızcadan ve günümüzde de İngilizceden
türemektedir. Almanca, Latin alfabesi kullanılarak yazılmaktadır. 26 standart
harfe ek olarak, Almanca ä, ö ve ü olmak üzere üç tane umlaut harfe ve Eszett
veya scharfes S (keskin S) denilen "ß" harfine sahiptir.

Alman lehçeleri, Standart Almanca'nın farklılaşmasıyla oluşmuştur. Alman
lehçeleri geleneksel yerel türlerdir ve farklı Cermen kabilelerinden günümüze
ulaşmıştır. Bu lehçelerin birçokları; sadece Standart Almanca bilen birisi
tarafından bile, tam olarak anlaşılamamaktadır; çünkü bilinen Almancadan sözlük,
fonoloji ve sözdizimi olarak bazı farklılıkları vardır.

Almanca, dünya çapında yaklaşık olarak 100 milyon kişinin ana dili ve 80 milyon
civarında insanın ise ikinci dilidir. Almanca, Avrupa Birliği içinde yaşayan
yaklaşık 90 milyon kişinin (%18) ana dilidir. Alman halkının %67'si en az bir
yabancı dil ile, %27'si ise kendi dillerinden başka en az iki yabancı dil ile
iletişim kurabilmektedirler.

Almanya Avrupa'nın en büyük ulusal ekonomisi, dünyada üçüncü en büyük gayri safi
yurtiçi hasılaya sahip ülke, satın alma gücü paritesine göre beşinci ülke
konumundadır; 2007 yılındaki reel büyüme oranı %2.4'tür. Sanayileşmesinden beri
ülke; küresel ekonomide bir lokomotif, yenilikçi ve öncü olarak rol almıştır.
"Made in Germany" etiketli ihraç malları ülkenin zenginliğindeki ana unsurdur.
Almanya 2006 yılındaki $1.133 trilyon dolarlık ihracatıyla Dünya'nın en fazla
ihracat yapan ülkesi olmuştur. Ülke; Avro Alanı ülkeleri dahildir ve 165 milyar
Euro ticaret fazlasına sahip olmuştur. Toplam gelirinin %70'ini hizmet
sektörü, %29.1'ini endüstri alanları ve %0.9'unu da tarım sektörü
oluşturmaktadır. Üretilen ürünlerin büyük çoğunluğunu otomobil, makine, metal
sanayi ve kimyasal madde kollarındaki mühendislik ürünleri oluşturmaktadır.
Almanya dünyadaki rüzgar türbinleri ve güneş enerjisi teknolojisi alanında bir
numaralı üreticidir. Her yıl Hannover, Frankfurt ve Berlin gibi birçok Alman
şehrinde büyük uluslararası ticaret fuarları ve kongreler düzenlenmektedir.

Dünyanın gelirlerine göre sıralanmış en büyük 500 şirketini gösteren Fortune
Global 500 sıralamasında Almanya'dan 37 şirket bulunmaktadır. Bunların en büyük
on tanesi Daimler, Volkswagen, Allianz SE (en fazla kar yapan şirket), Siemens,
Deutsche Bank (2. en fazla kar yapan), E.ON, Deutsche Post, Deutsche Telekom,
Metro ve BASF'tır. En fazla çalışana sahip şirketler ise Deutsche Post, Robert
Bosch GmbH ve Edeka'dır. Dünya çapında bilinen markaları; Mercedes-Benz, SAP,
BMW, Adidas, Audi, Porsche, Volkswagen ve Nivea'dır.

Almanya; kapalı Avrupa ekonomisi ve politik birleşmenin savunucusudur. Ticari
kararlarında ise Avrupa Birliği üyelerinin ve AB tek pazar yasalarının kararları
doğrultusunda hareket etmektedir. Almanya, Avrupa'nın genel para birimi olan
Euroyu kullanmaktadır ve Almanya'nın para politikası ile ilgili kararları, diğer
Avrozonda olan ülkeler gibi Frankfurt'taki Avrupa Merkez Bankası tarafından
verilmektedir. 1990 yılındaki yeniden birleşmeden sonra, yaşam standardı ve
yıllık gelirler eski Batı Almanya eyaletlerinde yüksekti ve bütün Almanya'da bu
standartların korunması sağlanılmaya çalışıldı. Eski Doğu Almanya ekonomisinin
modernizasyonu ve batı eyaletlerin standartlarına entegre olması 2019 yılına
kadar uzun dönemli olacak şekilde programlanmıştır ve yıllık batıdan doğuya
doğru yaklaşık 80 milyar dolar transfer olmaktadır. 2005'ten beri işsizlik oranı
düşüşe geçmiştir ve 2008 Haziran ayında son 15 yılın en düşük seviyesine
gerileyerek %7.5'a ulaşmıştır. Yüzde oranlar Batı Almanya'dan Doğuya doğru %6.2
ile %12.7 arasında değişmektedir. Şu anki hükûmet sınırlayıcı bir mali politika
izleyip kamu sektöründeki işlerde kesintiye gitmişken, Şansölye Angela Merkel
hükûmeti işçi pazarı ve refah düzeyi adına bir dizi reform gerçekleştirmiştir.

2004 yılının ilk altı ayında Almanya’da en çok sahtesi yapılan banknot 50 Avro
(%43,6), ardından 20 Avro (%28,2) ve 100 Avro (%21,3) banknotları idi. 500 Avro
banknotların sahteleri ise çok nadir görülüyordu. 2004 yılında Avrupa bölgesinde
toplamda yaklaşık 594.000 sahte para ortaya çıkarıldı. 2005 yılında bu sayı
579.000 ve 2006 yılında da 565.000’e geriledi. Almanya’da kayıt altına alınan
sahtecilik sayısı da son yıllarda (2004) 80.583’den 40.204 (2007)’e geriledi.
Avro’nun piyasaya çıkarılma aşamasında çoğu kez sahte 300 ve 1000 Euro (bu
banknotların gerçekleri yoktu) banknotların da piyasaya çıkarılması girişiminde
bulunuldu ve bazı durumlarda bu girişim başarıyla sonuçlandı. 2006 yılında 20
Avro banknotlar %36’lık oranla en fazla sahtesi yapılan banknottu.

2003 yılında İsviçre banknotlarından 4 Milyon İsviçre frangı değerindeki 8.277
adedinin sahte olduğu saptandı. Nominal değere göre (Tedavüldeki toplam banknot
34 Milyar Frank) hesaplandığında sahte para payı %0,022’dir. 4 Milyon sahte
Frank’tan 2,3 Milyon Frank Faksimile-Banknot denen sahte banknotlardır. Bu
banknotlar organize kara para aklamada, para teslimatı yapılırken İsviçre
banknotlarını tanımayan alıcıları dolandırmada kullanılır. Faksimile-Banknotlar
genellikle gerçek banknotların arasına yerleştirilmiş demetler halinde elden
çıkarılır.

İsviçre’deki Avro sahteciliği en çok sorun yaşanan konulardan biridir. 2004
yılında 2 Milyon Avro değerinde sahte Avro banknot ve sikkelere el koyuldu.
Bunun yanında 1 Milyon Dolar değerinde Dolar sahteciliği de yapılmıştır.

Avrupa'da merkezi bir konumda bulunması, Almanya'yı önemli bir ulaşım bağlantı
noktası haline getirmiştir. Bu durum ülkenin yoğun ve modern ulaşım ağı
sayesinde gerçekleşmiştir. Bu ağın en meşhurları, dünyada toplam uzunlukta
üçüncü en büyük olan geniş motorlu araç yolu (Otoyol)'dur. Otoyollarda bazı
güzergahlar arasında hız sınırlamasının olmaması da önemli bir özelliktir.

Almanya çok merkezli bir hızlı tren ağı kurmuştur. InterCityExpress diğer adıyla
ICE genelde komşu ülkelerdeki büyük şehirlere ve mesafelere ulaşım
sağlamaktadır. Trenlerin hızları 160 km/sa ile 300 km/sa arasında değişmektedir
ve en üst ileri hizmeti Deutsche Bahn vermektedir. Ulaşımlar 30 dakikalık,
saatlik veya iki saatte birlik periyotlar şeklinde gerçekleşmedir.

Almanya dünyanın beşinci büyük enerji tüketicisi konumundadır ve 2002 yılında
birincil enerji ihtiyacının üçte ikisi ithalâtla karşılanmıştır. Aynı yıl
Almanya, Avrupa'nın en büyük elektrik tüketicisi olmuştur: toplam olarak
elektrik tüketimi 512.9 terawatt-saat olarak gerçekleşmiştir. Hükümet
politikası; güneş, rüzgar enerjisi, biyodizel, hidroelektrik ve jeotermal enerji
gibi yenilenebilir enerji kaynaklarının geliştirilmesini vurgulamaktadır. Enerji
tasarrufu ölçümünün sonuçlarına göre, enerji verimliliği 1970'lerin başlarından
beri gelişmektedir. Hükümet, 2050 yılında ülkenin enerji ihtiyacının yarısını
yenilenebilir kaynaklardan karşılama adına bir hedef koymuştur.

2000 yılında hükûmet ve Almanya nükleer güç endüstrisi; 2021'e kadar nükleer
santralleri kademeli olarak azaltma konusunda anlaşmıştırlar. Fakat
yenilenebilir enerji, enerji tüketiminde oldukça düşük paya sahiptir. 2006 yılı
enerji tüketiminin kaynaklara göre dağılımı şu şekilde gerçekleşmiştir:
akaryakıt (%35.7); kömür (%23.9); doğal gaz (%22.8); nükleer enerji (%12.6); su
ve rüzgar gücü (%1.3); diğerleri (%3.7).

Almanya geçmişten beri çeşitli bilimsel alanlarda en göze çarpan araştırmaların
bazılarına ev sahipliği yapmaktadır. Nobel Ödülü bugüne kadar 101 Alman
tarafından alınmıştır. Albert Einstein ve Max Planck'ın çalışmaları modern
fiziğin temelleri adına çok önemlidir ve daha sonraları bu çalışmalar Werner
Heisenberg ve Max Born tarafından geliştirilmiştir. Bu isimler, daha önceleri
yetişmiş Hermann von Helmholtz, Joseph von Fraunhofer ve Daniel Gabriel
Fahrenheit gibi isimlerdend etkilenmiştir. Wilhelm Conrad Röntgen X-ışınını
keşfetmiştir ve bu hem Almanca'da hem de diğer dillerde Röntgenstrahlen (Röntgen
ışınları) ismiyle anılmıştır. Bu başarı onu, 1901 yılında ilk Nobel Fizik Ödülü
kazanan kişisi yapmıştır.

Uzay mühendisi Wernher von Braun, ilk uzay roketini geliştirdi ve daha sonra
NASA'nın önde gelen üyelerinden oldu, ABD'nin Apollo programının başarısına
öncülük eden Saturn V ay roketini geliştirdi. Heinrich Rudolf Hertz'in
elektromanyetik ışın alanındaki çalışmaları, modern telekomünikasyonun
gelişiminin temelini oluşturmuştur. 1879 yılında Leipzig Üniversitesi'nde ilk
laboratuvarını inşa eden Wilhelm Wundt, Deneysel psikolojinin babası olarak
kabul edilmiştir. Alexander von Humboldt'un doğa bilimci ve kaşif olarak yaptığı
çalışmalar, biyocoğrafyanın temelini oluşturmuştur.

Carl Friedrich Gauss, David Hilbert, Bernhard Riemann, Gottfried Leibniz, Karl
Weierstrass ve Hermann Weyl gibi önemli matematikçiler de Almanya'da doğmuştur.
Almanya, Avrupa'da matbaa'yı ilk kuran Johannes Gutenberg, Geiger sayacının
yaratıcısı Hans Geiger ve ilk tam otomatik dijital bilgisayarı yapan Konrad Zuse
gibi birçok ünlü kâşif ve mühendisin vatanıdır. Ferdinand von Zeppelin, Otto
Lilienthal, Gottlieb Daimler, Rudolf Diesel, Hugo Junkers ve Karl Benz gibi
Alman mucit, mühendis ve sanayici modern otomotiv ve hava ulaşım teknolojisinin
şekillenmesine yardım etmişlerdir.

Almanya'daki önemli araştırma birimleri Max Planck Topluluğu,
Helmholtz-Gemeinschaft ve Fraunhofer-Gesellschaft'dir. Bu kurumlar bağımsız veya
harici olarak üniversite sistemine bağlıdır ve bilimsel üretimlere önemli
katkılar sağlamaktadırlar. Prestijli Gottfried Wilhelm Leibniz Ödülü her yıl on
bilim adamı veya akademisyene verilmektedir. Her bir ödülün değeri en fazla 2.5
milyon Euro'ye kadar çıkabilmektedir ve bu ödül, dünyada verilen en yüksek ödül
değerine sahip araştırma ödüllerinden biridir.

Almanya'da eğitimin idaresinin sorumluluğu, öncelik olarak federal
eyaletlerindir. Federal hükûmet eğitim konusunda oldukça küçük bir role
sahiptir. İsteğe bağlı olmak üzere anaokulu eğitimi üç ve altı yaş arasındaki
tüm çocuklara sağlanmaktadır, sonrasında da en az dokuz yıl sürecek zorunlu
eğitim vardır. İlköğretim genelde dört yıl sürmektedir ve devlet okulları bu
ilköğretim sürecinde katmanlara ayrılmamıştır. [kaynak belirtilmeli] Buna zıt
olarak, orta öğretimde öğretmenlerin öğrencilerin yeteneklerine ve öğretmenlerin
tavsiyelerine göre öğrencilerin gidebilecekleri dört çeşit okul bulunmaktadır:
Gymnasiuma en yetenekli öğrenciler kayıt olur ve Gymnasium onları üniversite
eğitimine hazırlar; eğitim, eyaletlerin sistemine bağlı olarak sekiz veya dokuz
yıl sürmektedir; Realschule daha yaygın olarak orta düzey öğrencilere hitap eder
ve altı yıl sürer; Hauptschule okulları, öğrencileri mesleki eğitime hazırlar ve
Gesamtschule de önceki üç türü kapsayan bir eğitim sistemini
benimsemektedir.[kaynak belirtilmeli]

OECD bünyesinden sağlanan Uluslararası Öğrenci Değerlendirme Programı, OECD
ülkeleri ve birkaç partner ülkeden 15 yaşındaki öğrencilerin yeteneklerini
değerlendirmesi için tasarlanmıştır. 2006 yılında Alman okul çocukları önceki
yıllara göre seviyelerini geliştirdiler ve yapılan istatistik araştırmalara göre
bilimsel yeteneklerde ortalamanın oldukça üzerinde 13.sırada olup, matematikte
20.sırada ve okuma yeteneklerinde ise 18.sırada bulunarak ortalamanın ne çok
üzerinde, ne de aşağısında kalmışlardır. Almanya'da sosyo-ekonomik durumlar
oldukça yüksektir, öğrencilerin performansları da sosyo-ekonomik faktörlerden
diğer ülkelere göre daha çok etkilenir.

Üniversiteye girmek için, lise öğrencilerinin Abitur sınavına girmeleri
gerekmektedir; ayrıca meslek lisesi diplomasına sahip olan öğrenciler de
başvurabilmektedir. Özel bir çıraklık sistemi olan Duale Ausbildung, öğrencilere
mesleki eğitimlerini bir şirket bünyesinde sürdürebilmelerine izin vermektedir.
Birçok Alman üniversitesi devlete aittir ve öğrencilerden istenen bir dönemlik
harç ücreti 50–500 Euro arasında değişmektedir.

Almanya'daki üniversiteler, ülkedeki yüksek eğitim standartlarıyla uluslararası
bir saygınlığa sahiptir. THES - QS Dünya Üniversiteler Sıralaması kriterlerine
göre 2007 yılında 3 Alman üniversitesi dünyada ilk 100'de yer alırken, ilk
200'de bulunan üniversite sayısı 11 olmuştur.

Almanya, tarihte Das Land der Dichter und Denker (şairlerin ve düşünürlerin
ülkesi) diye anılır. 2006 yılından bu yana Almanya kendisini Fikirlerin Ülkesi
olarak adlandırmaktadır. Alman kültürü, Almanya'nın ulus devlet olarak
doğmasından çok önceleri ortaya çıkmıştır ve Almanca konuşulan tüm coğrafyayı
etkisi altına almıştır. Köklerinin etkisiyle Almanya'da kültür, Avrupa'daki din
ve laiklik gibi zihinsel ve popüler eğilimlerin etkisiyle şekillenmiştir. Bu
yüzden Avrupa kültüründen ayrı olarak özel bir Alman geleneği tanımlamak zor
olacaktır. Bu yargı bağlamında diğer bir çıkarım da tarihi şahsiyetlerde
olacaktır; Wolfgang Amadeus Mozart, Franz Kafka ve Paul Celan modern düşüncede
birer Alman yerlisi olmamalarına rağmen, tarihsel durumları, çalışma ve sosyal
ilişkilerinin anlaşılmaları açısından Alman kültürel çevresinin içinde
değerlendirilmektedirler.

Almanya'da kültürel kurumlardan Federal Eyaletler sorumludur. Mali destek
sağlanan 240 tiyatro, yüzlerce senfonik orkestra, binlerce müze ve 25.000'in
üzerinde kütüphane, 16 eyalete dağılmış durumdadır. Bu kültürel olanaklar
milyonlarca insan tarafından değerlendirilmektedir: Almanya'da her yıl 91 milyon
kişi müzeleri ziyaret etmekte, 20 milyon kişi tiyatro ve operaya gitmekte ve 3,6
milyon kişi senfonik orkestraları dinlemektedir.

Almanya, Ludwig van Beethoven, Johann Sebastian Bach, Johannes Brahms ve Richard
Wagner gibi dünyaca ünlü klasik müzik bestecilerine sahip çıkmaktadır. 2006'dan
itibaren Almanya, dünyadaki beşinci büyük müzik pazarı haline gelmiş ve
Kraftwerk, Scorpions ve Rammstein gibi müzik gruplarıyla pop ve rock müzik
üzerinde etkili olmuştur.

Birçok Alman ressam farklı artistik tarzdaki çalışmalarıyla uluslararası bir
prestij kazanmıştır. Hans Holbein, Matthias Grünewald, ve Albrecht Dürer
Rönesans döneminin, Caspar David Friedrich Romantik Dönemin, Max Ernst'de
gerçeküstücülüğün önemli sanatçılarındandır. Almanya'nın Karolenj mimarisi ve
Otto mimarisi ile bu alana yaptığı katkılar, Romanesk mimarinin önemli
habercileri olmuşlardır. Bölge daha sonraları Gotik, Rönesans ve Barok gibi
tarzların önemli çalışmalarının yapıldığı bir mekân haline gelmiştir. Almanya
yakın modern akımda özellikle Walter Gropius'un başlattığı Bauhaus akımıyla
oldukça önemli bir yer teşkil etmektedir. Aynı zamanda yine Almanyalı olan
Ludwig Mies van der Rohe, 20. yüzyılın ikinci yarısında dünyanın en ünlü
mimarlarından biri haline gelmiştir. Cam cepheli gökdelenler onun fikridir.

Almanya'nın felsefeye etkisi tarihsel olarak büyük önem arz eder ve birçok
unutulmaz Alman filozofu, Orta Çağ'dan beri Batı felsefesine önemli katkılarda
bulunmuşlardır. Gottfried Leibniz'in rasyonalizme katkıları; Klasik Alman
idealizminin Immanuel Kant, Georg Wilhelm Friedrich Hegel, Friedrich Wilhelm
Joseph Schelling ve Johann Gottlieb Fichte tarafından kurulması; Karl Marx ve
Friedrich Engels'in Komünist teoriyi formüle etmeleri; Arthur Schopenhauer'un
metafiziksel pesimizm derlemesi; Friedrich Nietzsche'in Perspektivizmi
geliştirmesi; Martin Heidegger'in varoluşçuluk üzerine çalışmaları; Jürgen
Habermas'ın sosyal teorileri; felsefenin gelişmesi adına oldukça
etkileyiciydiler.

Alman edebiyatı, Walther von der Vogelweide ve Wolfram von Eschenbach gibi
yazarların çalışmalarıyla Orta Çağ'a kadar uzanabilmektedir. Johann Wolfgang von
Goethe ve Friedrich Schiller gibi birçok Alman yazar ve şair büyük bir üne sahip
olmuşlardır. Grimm Kardeşler tarafından basılan halk masalları, Alman Halk
Edebiyatını uluslararası seviyede ün sahibi yapmıştır. 20. yüzyılın etkili
yazarları Thomas Mann, Bertolt Brecht, Hermann Hesse, Heinrich Böll, ve Günter
Grass'tır.

Alman televizyon pazarı, 34 milyon TV sahibi ile Avrupa'nın en büyüğüdür. Birçok
bölgesel ve ulusal yayın istasyonu federal politik yapısı içinde kablo
bağlantıları ile organize edilir. Alman hanehalklarının yaklaşık %90'ı kablolu
veya uydu yayınına sahiptir ve izleyicilerin kamu kanallarından özel kanallarına
kadar izlemek için birçok seçim olanağı vardır. Ücretli TV hizmetleri, genel TV
yayımcıları ZDF ve ARD'nin yaygın dijital kanal imkânı sunmasından dolayı rağbet
görmemektedir.

Almanya, Bertelsmann ve Axel Springer AG gibi dünyanın en büyük medya
kuruluşlarına ev sahipliği yapmaktadır. Almanya'nın bir takım ücretsiz TV
reklamcılığı ağlarının sahipliğini ProSiebenSat1 üstlenmektedir.

Alman kitap pazarında her yıl yaklaşık 60.000 yeni basım yapılmaktadır. Bu rakam
tüm dünyada basılan kitapların %18'ine tekabül etmektedir ve böylece Almanya
dünyanın 3. büyük kitap üreticisi konumunda bulunmaktadır[kaynak belirtilmeli].
Frankfurt Kitap Fuarı, uluslararası pazar ve ticarette dünyanın en önemli kitap
fuarı olarak anılmaktadır ve 500 yılın üzerinde bir zamandır düzenlenmesiyle
artık bir gelenek hâline gelmiştir.

Ülke haberleri, İngilizce olarak haber dergisi Der Spiegel, yayımcı Deutsche
Welle ve haber sitesi The Local'da yayımlanmaktadır.

Alman internet kullanıcıları tarafından Kasım 2008'de en fazla ziyaret edilen
internet siteleri Google, YouTube, eBay, Vikipedi, Yahoo!'dur.

Alman sineması, Max Skladanowsky'nin çalışmalarıyla oldukça erken zamanlara
dayanmaktadır. Sinema, Weimar Cumhuriyeti yılları boyunca Alman dışavurumcuları
Robert Wiene ve Friedrich Wilhelm Murnau ile etkili olmuştur. Avusturya kökenli
olup 1926 yılında Alman vatandaşlığına geçen ve savaş öncesi Alman film
endüstrisinde kariyeri parlamış olan yönetmen Fritz Lang'ın Hollywood sineması
üzerinde büyük bir etkisi olduğu söylenebilir. Sessiz filmi Metropolis (1927)
modern anlamda bilim kurgu filmlerinin babası olarak kabul edilir.

1930 yılında Avusturyalı-Amerikan Josef von Sternberg, ilk önemli Alman sesli
filmi olan Mavi Melek'i yönetti ve bu film aktris Marlene Dietrich'e dünya
çapında bir ün kazandırdı. Walter Ruttmann'ın yönettiği izlenimci belgesel
Berlin: Büyük Bir Şehrin Senfonisi, şehir senfonisi türünün ilk önemli
örneklerinden biridir. Leni Riefenstahl çalışmalarında yeni estetik öğelere yer
vermiş olsa da Nazi dönemi filmleri genel olarak propaganda ağırlıklı olmuştur.

1970 ve 80'li yıllar boyunca, Volker Schlöndorff, Werner Herzog, Wim Wenders ve
Rainer Werner Fassbinder gibi Yeni Alman Sineması yönetmenleri, çoğunlukla
yaptıkları kışkırtıcı filmlerle uluslararası arenada Batı Almanya sinemasının
ilerlemesine engel olmuşlardır.

Daha yakın dönemdeki filmler olan Good Bye Lenin! (2003), Duvara Karşı (2004) ve
Der Untergang (Çöküş) (2004) uluslararası camiada önemli başarılar
kazanmışlardır. En İyi Yabancı Dilde Film Akademi Ödülü, Alman yapımları olan,
1979 yılında Die Blechtrommel (Teneke Trampet)'a, 2002 yılında Irgendwo in
Afrika (Afrika'nın Hiçbir Yerinde)'ye ve 2007 yılında Das Leben der Anderen
(Başkalarının Hayatı)'a gitmiştir. En tanınan Alman aktörleri Marlene Dietrich,
Klaus Kinski, Hanna Schygulla, Armin Mueller-Stahl, Jürgen Prochnow ve Thomas
Kretschmann.

1951'den bu yana her yıl düzenlenen Berlin Film Festivali, dünyanın önde gelen
film festivalleri arasındadır. Dünyanın her yerinden gelen filmleri
değerlendirmek üzere uluslararası bir jüri yer alır ve kazananlar Altın ve Gümüş
Ayı ile ödüllendirilirler. Her yıl düzenlenen Avrupa Film Ödülleri töreni, her
iki yılda bir Avrupa Film Akademisi'nin (EFA) bulunduğu şehir olan Berlin'de
düzenlenmektedir. Potsdam'daki Babelsberg Stüdyoları, dünyadaki geniş ölçekli
film stüdyolarının en eskisidir ve uluslararası film yapımları için bir merkez
halindedir.

Spor, Alman yaşamında önemli bir yer tutmaktadır. Yirmi yedi milyon Alman bir
spor kulübüne üyedir ve bunun yanında on iki milyon kişi bireysel olarak bir
aktiviteyi takip etmektedir. Futbol, en popüler spor dalıdır. 6,3 milyon resmi
üyesiyle Alman Futbol Federasyonu (Deutscher Fußball-Bund), dünyada kendi
türünde en geniş organizasyon kurumdur. Bundesliga dünyadaki tüm profesyonel
spor ligleri arasında en fazla seyirci ortalamasına sahip ligdir. Almanya Milli
Futbol Takımı 1954, 1974, 1990 ve 2014 yıllarında Fifa Dünya Kupası'nı ve 1972,
1980 ve 1996 yıllarında da Avrupa Futbol Şampiyonası'nı kazanmıştır. Almanya,
FIFA Dünya Kupası'na 1974 ve 2006 yıllarında ve UEFA Avrupa Futbol
Şampiyonası'na da 1988 yılında ev sahipliği yapmıştır. En başarılı ve ünlü
futbolcuları Franz Beckenbauer, Gerd Müller, Jürgen Klinsmann, Lothar Matthäus
ve Oliver Kahn'dır. Seyirciler arasında popüler olan diğer spor dalları da
hentbol, voleybol, basketbol, buz hokeyi ve tenistir.

Almanya dünyada motorsporlarında öncü ülkelerden biridir. Yarış kazanan
arabalar, takımlar ve sürücüler Almanya'dan çıkmaktadır. Tarihteki en başarılı
Formula 1 pilotu olan Michael Schumacher, kariyeri boyunca birçok önemli
motorsporları rekorlarına imza atmıştır ve 1946 yılından bu yana düzenlenen
Formula 1'de en fazla yarış ve şampiyonluk kazanan pilot durumundadır. Tarihteki
en fazla kazanan sporculardan biri olup, milyar dolarlık bir servete sahiptir.
BMW ve Mercedes üreticileri motorsporlarında öncü takımlardandır. Fransa'da her
yıl düzenlenen saygın yarış bir organizasyonu olan Le Mans 24 Saati Porsche 16
kere kazanmıştır.

Alman sporcuları tüm zamanlar Olimpiyat Oyunları madalya sıralamasında Doğu ve
Batı Almanya beraber değerlendirildiğinide üçüncü sırada olarak Olimpiyat
Oyunlarında en başarılı ülkeleri arasında bulunmaktadır. 2008 Yaz
Olimpiyatları'nda Almanya madalya sıralamasında beşinci sırada bulunurken 2006
Kış Olimpiyatlarında ilk sırada yer almıştır. Almanya 1936 yılında Berlin ve
1972 yılında da Münih olmak üzere Yaz Olimpiyat Oyunlarına iki kez ev sahipliği
yapmıştır. Kış Olimpiyat Oyunları da 1936 yılında Bavyera'nın ikiz şehirleri
olan Garmisch ve Partenkirchen'de gerçekleştirilmiştir.

Alman mutfağı, bölgeden bölgeye farklılık göstermektedir. Bavyera ve Suabiya'nın
güney bölgeleri buna örnektir. Bu bölgelerin mutfak kültürü; Avusturya ve
İsviçre'ninkine benzerdir. Domuz eti, sığır eti ve kümes hayvanları eti ile
yapılan yemek çeşitleri Almanya'da tüketilen yemeklerin önde gelenleridir.
Özellikle domuz eti'nin Alman mutfağı'ndaki yeri özeldir. Hemen hemen bütün
bölgelerde, yemekler sosisle yenir. En bilindik sosis yiyeceklerinden biri
Currywurstdur. Almanya'da 1500'den fazla sosis çeşidi üretilmektedir. En popüler
sebzeler patates, lahana, havuç, şalgam, ıspanak ve fasülyedir. Organik gıda
satışı bir pazar haline gelmiştir ve satılan ürünlerin %3.0'ünü bu grup besinler
oluşturur.Bu bir trend halinde yükselmektedir.

Ünlü bir Alman deyişi şöyle demektedir: "Kahvaltı bir imparator, öğle yemeği bir
kral ve akşam yemeği bir fakir gibidir." kahvaltı genelde tahıllı yiyeceklerle
ve bal ya da reçelli ekmekle yapılır. Almanların bir kısmı kahvaltıda soğuk
yemekleri ya da peynirli ekmeği tercih etmektedir. Ülkede 300'den fazla ekmek
çeşidi fırınlarda satılmaktadır.

Başka ülkelerden gelen göçmenler sayesinde, Alman mutfağı ve günlük yemek
alışkanlıkları birçok mutfaktan etkilenmiştir. Pizza ve makarna gibi İtalyan
yemekleri, Döner gibi Türk ve Arap yemekleri özellikle büyük şehirlerde oldukça
yaygın olarak satılmaktadır. Uluslararası burger zincirleri ve Çin restoranları
ülkenin birçok yerine yayılmıştır. Hint, Japon ve diğer Asya mutfaklarının
popüleritesi artmaktadır. Yüksek profilli dokuz Alman restoranı, restoranları
uluslararası derecelendiren Michelin Rehberi tarafından üç yıldızlı olarak ilan
edilmiştir. Yine 15 restoran iki yıldız almıştır.

Şarabın ülkenin birçok kesiminde yaygın olmasına rağmen Almanya'nın millî içkisi
bira olarak bilinmektedir. Almanya'da kişi başına bira tüketimi yıllara göre
düşmesine rağmen, kişi başına yıllık 116 litre ile üst sıralardaki yerini
korumaktadır. 18 batı ülkesi üzerinde yapılan araştırmalar sonucunda Almanya;
kişi başına alkolsüz içecek tüketimi konusunda 14., kişi başına meyve suyu
tüketiminde ise 3. olmuştur. Bunların dışında, mineralli su ve Schorle (meyve
suyuyla karıştırılmış) Almanya'da oldukça popülerdir.

2006 Dünya Kupası'ndan beri, ülkenin imajı iç ve dış dünyada değişmiştir. Bu
turnuvadan sonra, yıllık yapılan Ulusal Marka Göstergesi araştırmasına Almanya
üst sıralara tırmanmış ve 2008 yılında liderliğe ulaşmıştır. 20 farklı ülkeden
insanlara ülkenin tanınmışlığı; kültür, politika, ihracat, ülkenin insanları,
ülkeye turizm, göçmenlerin ilgisini çekme ve yatırımlar açısından sorulmuştur.
Bir başka küresel düşünce araştırması BBC tarafından yapılmış ve sonuçta
Almanya'nın, 22 önde gelen yatırımcı ülkesi arasında en pozitif etkiye sahip
ülke olduğu ortaya çıkmıştır. %56'lık büyük bir grup ülke hakkında pozitif bakış
açısına sahipken, %18lik bir kısım ülkeye olumsuz bakmaktadır. Almanya'da 3
milyondan fazla Türk yaşamaktadır. Berlin ve Köln olarak bilinir.

Almanya yasal ve toplumsal olarak eşcinsellere karşı toleranslıdır. Medeni
birlikteliğe 2001'den beri izin verilmektedir. Geyler ve lezbiyenler yasal
olarak eşlerinin biyolojik çocuklarını evlat edinebilir (Üvey çocuk olarak). İki
büyük Almanya şehrinin belediye başkanı, gey olduklarını deklare etmiştir.

20. yüzyılın son on yılı boyunca Almanya, göçmenlere karşı tutumunu
değiştirmiştir. 90'ların ortasına değin genel düşünce Almanya'nın bir göç ülkesi
olmadığı yönündeydi. Buna karşı nüfusun %10'u Alman olmayan kişilerden
oluşmaktaydı. Gastarbeiterların (mavi yakalı, misafir işçi) ülkeye girişinin
bitmesinden sonra, bu sığınmacılar tolare edildiler. Günümüzde hükûmetin ve
Alman toplumunun düşüncesi kontrol altında kalifiye göçmenlerin ülkeye gelişinin
kabul edilebilir olduğudur. 1984'de 4,4 milyon olan Almanya'da yaşayan yabancı
nüfusu, 2008'de 7,3 milyona çıkmıştır.

2005 yılındaki 58 milyar Euro tatil harcamasıyla Almanya, bu konuda birinci
olmuştur. En popüler gezi yerleri Avusturya, İspanya, İtalya ve Fransa'dır.



https://tr.wikipedia.org/wiki/Muhlis_Akarsu

Muhlis Akarsu, (d. 1948 - ö. 2 Temmuz 1993), Türk halk ozanı. 2 Temmuz 1993'te
Sivas Katliamı'nda öldürülmüştür. Yaşamı boyunca 100'den fazla kırkbeşlik plak,
4 uzunçalar, 20 kaset ve yüzlerce deyiş bırakmıştır.

Sivas'ın Kangal ilçesine bağlı Minarekaya köyünde doğdu. İlkokulu köyde okudu.
Bu dönemde Alevilik-Bektaşi cemlerinde yörenin seyitlerinin ve ozanlarının
etkisinde kalarak saz çalıp söylemeye başladı. Malatya'da ortaokulda okurken,
ekonomik yetersizlikler nedeniyle ikinci sınıftan ayrıldı. Küçük yaşlardan
itibaren şiir yazdı, deyiş ve nefes kurdu. Bağlamasıyla birlikte zakirlik yaptı.

1970 yılında İstanbul'a yerleşti. 1970'li yıllarda söz ve müziği kendine ait
olan ilk 45'lik plağı çıkardı. Hacı Bektaş-ı Veli, Yunus Emre, Karacaoğlan, Âşık
Veysel doğrularından yola çıkarak kendine insan sevgisini şiar edindi. Tüm
yaptıklarında bu ana temayı temel aldı. 1972 yılında, Seyyit Halil Çiftlik'in
kızı Muhibe Leyla Çiftlik ile evlendi. Bu evliliğinden Pınar, Çınar ve Damla
adlarında üç kızı oldu.

Sanatında 1970'lerden itibaren dönemin etkili aşığı Mahzuni Şerif'in izleri
belirdi. Uzunca bir süre Mahzuni'nin deyişlerini çaldı ve okudu. Bu arada
Alevi-Bektaşi aşık geleneğinden de kopmadı. Pir Sultan Abdal, Kul Himmet gibi
ozanların birçok deyişini geleneksel kalıplardan çıkmadan seslendirdi.

1980'li yılların başlarında Alevî dedelerinin çaldığı kısa kollu bağlamayı
gündeme getiren ve halk müziğinin niteliğini yükselten Muhabbet Grubu'nun (Arif
Sağ, Muhlis Akarsu, Yavuz Top, Musa Eroğlu) oluşum fikri Akarsu'dan çıktı. Her
yıl düzenlenen Hacı Bektaş, Abdal Musa, Veli Baba, Pir Sultan gibi Alevi
toplumunun kültürel etkinliklerine katılırdı. Eserleri çeşitli türlerde şarkı
söyleyen sanatçılar tarafından okundu.

1993'te Pir Sultan Abdal Kültür Festivali'ne katılmak üzere gittiği Sivas'ta
konakladığı Madımak Oteli'nin karşıt görüşlü kişiler tarafından kundaklanması
sonucu yaşanan Sivas Katliamı'nda eşi Muhibe Akarsu ve 33 kişiyle birlikte
öldürülmüştür. 

Muhlis Akarsu'nun yapıtlarının hemen hemen tümünün lirik bir ifadeyle yapıldığı
ve söylendiği fark edilir. Repertuarının büyük bir bölümünde aşk ve sevda
deyişlerine yer verdiği görülür. Akarsu'nun yar üzerine söylediği, feleğe
çattığı, gurbete içerlediği, ayrılığa üzüldüğü yüzlerce deyişi vardır.
Deyişlerinde toplumsal konulara da kayıtsız kalmaz. Ancak bu, sevgi üzerine
söylediği deyişler kadar çok öne çıkmaz. Birkaç deyişinde cahilliğe, köleliğe,
yoksulluğa başkaldırdığı görülür. Alevi-Bektaşi edebiyatının ve müziğinin deyiş
türüyle ünlenen aşığı Muhlis Akarsu'nun Pir Sultan Abdal ve Karacaoğlan
etkisindeki tavrını her zaman hissetmek mümkündür.

Portekiz asıllı Kanadalı şarkıcı Nelly Furtado'nun 2006'da piyasaya sürdüğü 8
milyon satan Loose albümündeki “Wait For You" adlı parçasının müziğinin, Muhlis
Akarsu’nun Kalan Müzik'den çıkardığı "Ya Dost Ya Dost" adlı albümünde yer alan,
sözleri Pir Sultan Abdal’a ait olan “Allah Allah Desem Gelsem" adlı türküden
izinsiz, telif ödemesiz alındığı anlaşıldı.[kaynak belirtilmeli] Albümün
kartonetinde “Wait For You" adlı parçanın müziği ile ilgili bilgide Muhlis
Akarsu’nun ve Pir Sultan Abdal’ın isimlerinden herhangi birinin yer almadığı
görüldü.



https://tr.wikipedia.org/wiki/Nani

Luís Carlos Almeida da Cunha, yaygın olarak bilinen adıyla Nani (d. 17 Kasım
1986, Praia),, Valencia ve Portekiz Millî Futbol Takımı'nda görev alan Yeşil
Burun Adaları asıllı Portekizli futbolcudur.

Portekiz'de doğan Nani'ye futbol oynamayı ağabeyi öğretmiştir. Nani'yi 14
yaşındayken ağabeyi onu Real Massamá futbol kulübüne götürür ve kariyerine
burada başlar.

Profesyonel futbola Portekiz'in Sporting Lizbon takımında başlayan ve burada 3
yıl forma giyen Nani, 2007-08 sezonu başında Sporting Lizbon'dan İngiliz
Manchester United FC takımına transfer olmuştur.FA Premier League'de Manchester
United ile çıktığı ilk maç 12 Ağustos 2007 tarihindeki Portsmouth FC maçıdır.

7 sezon Manchester United'da forma giydikten sonra 2014-15 sezonu için Sporting
Lizbon'a kiralık olarak geri dönen Nani, Portekiz Ligi'nde çıktığı 27 maçta 7
gol kaydetti.

6 Temmuz 2015 tarihinde Fenerbahçe ile 3 yıllık sözleşme imzaladı. Fenerbahçe
formasıyla çıktığı ilk hazırlık maçında İran kulübü Zob Ahan'a karşı ilk golünü
frikikten kaydetti. İlk resmi maçı ise 28 Temmuz 2015’te oynanan Şampiyonlar
Ligi 3. ön eleme maçı olan Shakhtar Donetsk maçıdır. 30 Ağustos 2015 tarihinde
Fenerbahçe formasıyla çıktığı ligin 3.haftasında Antalyaspor karşısında takımına
galibiyeti getiren 2 golü kaydetti.



https://tr.wikipedia.org/wiki/FIFA_D%C3%BCnya_Kupas%C4%B1

FIFA Dünya Kupası, uluslararası alanda futboldan sorumlu en üst düzey yönetim
organı olan Uluslararası Futbol Federasyonları Birliği (FIFA) üyesi ülkelerin
erkek millî takımlarının katılabildiği uluslararası futbol turnuvası. 1930'daki
ilk turnuvadan beri, II. Dünya Savaşı sebebiyle gerçekleştirilemeyen 1942 ve
1946 yılları dışında dört yılda bir düzenlenmektedir.

Turnuvanın geçerli statüsünde, turnuva öncesindeki üç yıl boyunca süren eleme
aşaması vardır. Günümüz itibarıyla FIFA üyesi 211 ülkenin katılabileceği
elemeleri geçmeyi başaran takımlar, FIFA Dünya Kupası Finalleri adını taşıyan
final aşamasında mücadele eder. Finallerde, o yılın turnuvasına ev sahipliği
yapmasından ötürü eleme oynamaksızın direkt olarak katılan ev sahibi ülke veya
ülkelerle birlikte toplamda 32 millî takım yer alır. Dörder takımdan oluşan
sekiz gruba ayrılan katılımcılar, bu ilk aşamada grubundaki diğer takımlarla
birer maç yaptıkları birinci turda yarışır. Grupları ilk iki sırada tamamlayan
takımlar, tek maçlı eliminasyon sistemiyle gerçekleştirilen ikinci aşamaya
geçer. Final maçını kazanan takım şampiyon olurken üçüncü takımı belirleme
amacıyla yarı finalde kaybedenler arasında bir üçüncülük maçı oynanır.

Günümüze kadar düzenlenmiş olan toplam 20 turnuvada 8 farklı takım şampiyonluğa
ulaşmıştır. Her turnuvaya katılmış olan tek takım konumundaki Brezilya,
kazandığı beş şampiyonluk ile kupanın en başarılı takımıdır. İtalya ve Almanya
dörder; Arjantin ve Uruguay ikişer; İngiltere, Fransa ve İspanya ise birer
şampiyonluk kazanmıştır. Son şampiyon, 2014'teki turnuvada şampiyon olan
Almanya'dır. Günümüzde, Rusya'nın ev sahipliği yapacağı 2018 FIFA Dünya Kupası
elemeleri sürmektedir.

Dünyada ilk uluslararası millî futbol maçı 20 Kasım 1872'de Glasgow'da İskoçya
ve İngiltere arasında oynandı ve 0-0 bitti. İlk uluslararası turnuva ise 1884
yılında düzenlenmeye başlanan British Home Championship'ti. 20. yüzyılda tüm
dünyada popülerleşmesinin ardından futbol, 1900 ve 1904 Yaz Olimpiyatları'nda
madalya verilmeyen gösteri sporu olarak yer aldı (daha sonraları Uluslararası
Olimpiyat Komitesi tarafından resmî yarışma olarak kabul edildi). 1906 Ara
Olimpiyatları'nda da futbol kendine yer buldu.

1904'te kurulan Uluslararası Futbol Federasyonları Birliği (FIFA), 1906'da
İsviçre'de Olimpiyatlar dışında bir uluslararası futbol turnuvası organize
etmeye çalışsa da bu girişim başarılı olamadı. Londra'da düzenlenen 1908 Yaz
Olimpiyatları'nda futbol ilk kez resmî yarışma olarak kabul edildi. İngiltere
amatör millî takımı tarafından temsil edilen Büyük Britanya, hem bu etkinlikte
hem de Stockholm'deki 1912 Yaz Olimpiyatları'nda altın madalya kazandı.

1914'te FIFA, Olimpiyat Oyunları'ndaki futbol müsabakalarını "dünya amatör
futbol şampiyonası" olarak tanıdı ve organizasyonunu üstlendi. Bu hamleyle
birlikte resmî olarak tanınan ilk kıtalararası futbol turnuvası olan 1920 Yaz
Olimpiyatları kapsamındaki futbol turnuvası, on üç Avrupa takımının yanı sıra
bir Afrika takımı olan Mısır'ın katılımına sahne oldu. Bu turnuva Belçika'nın
şampiyonluğuyla sona ererken 1924 ve 1928'de düzenlenen sonraki iki Olimpik
futbol turnuvasını Uruguay kazandı.

Olimpiyatlar'daki futbol turnuvalarındaki organizasyon başarılarının ardından
FIFA Başkanı Jules Rimet'nin önderliğinde, Olimpiyatlar dışında uluslararası bir
futbol turnuvası düzenlemek için çalışmalara başlandı. 28 Mayıs 1928'de
Amsterdam'daki FIFA Kongresi'nde ayrı bir dünya şampiyonası düzenlenmesine karar
verildi ve ertesi yıl düzenlenecek olan ilk Dünya Kupası'na Uruguay'ın ev
sahipliği yapması kararlaştırıldı. Seçilen ülkelerin ulusal futbol
federasyonlarına kupaya katılım için davet gönderildi. Ancak Avrupa takımları
için Uruguay'a yapılacak yolculuk uzun süreli ve pahalı olacağından turnuvaya
iki ay kala hâlâ turnuvaya katılacağını açıklayan Avrupa takımı yoktu. Rimet'nin
ikna çabaları sonrası Belçika, Fransa, Romanya ve Yugoslavya turnuvaya katılmayı
kabul etti. Turnuvaya; yedisi Güney Amerika, dördü Avrupa ve ikisi Kuzey
Amerika'dan olmak üzere toplam 13 takım katıldı.

13 katılımcı, üçer takımdan oluşan üç grup ile dört takımdan oluşan bir gruba
bölündü. İlk Dünya Kupası maçları, aynı anda oynanan Fransa-Meksika ve Amerika
Birleşik Devletleri-Belçika maçlarıydı. Fransa Meksika'yı 4-1, Amerika Birleşik
Devletleri ise Belçika'yı 3-0 mağlup etmeyi başardı. Dünya Kupası tarihindeki
ilk golü ise Fransız Lucien Laurent atmıştı. Her takımın grubundaki diğer
takımlarla birer maç yapması sonrasında, gruplarını ilk sırada tamamlayan
takımlar yarı finale çıktı. Montevideo'daki Yüzüncü Yıl Stadyumu'nda oynanan
final maçında Arjantin'i 4-2 yenen Uruguay ilk Dünya Kupası'nın şampiyonu oldu.

Dünya Kupası'nın oluşturulmasının ardından Los Angeles'ta yapılan 1932 Yaz
Olimpiyatları'nda futbol, Olimpiyat programına dâhil edilmedi. Amerikan
futbolunun popülerliğinin artması, Amerika Birleşik Devletleri'nde futbola
yönelik ilginin az olması ve FIFA ile IOC'nin amatör futbolcuların durumu
üzerinde anlaşamamaları üzerine bu karar alınmıştı. İtalya'da düzenlenen 1934
FIFA Dünya Kupası'yla birlikte takım sayısı 16'ya çıkarılırken turnuva için 32
ülkenin katılma girişimi olduğundan ilk defa bir eleme aşaması gerçekleştirildi.
Turnuvada ilk defa Afrika'dan bir takım, Mısır yer alırken şampiyonluğu İtalya
kazandı. Fransa'nın ev sahipliğindeki 1938 FIFA Dünya Kupası'nda, son şampiyon
ve ev sahibi ülkenin takımları ilk defa eleme aşaması oynamadan turnuvaya dâhil
oldu. Avusturya'nın Almanya tarafından ilhak edilmesi sonrasında turnuvadan
çekilmesi sebebiyle 15 takımın katılımıyla gerçekleştirilen 1938 Dünya
Kupası'nda ilk defa ev sahibi ülkenin takımı şampiyon olamazken İtalya üst üste
ikinci şampiyonluğunu elde etti. 1942'deki turnuva, ev sahipliği yapacak ülke
dahi belirlenemeden patlak veren II. Dünya Savaşı nedeniyle iptal edildi.
Savaşın 1945'te sona ermesi sonrasındaki ilk turnuva olan 1946 Dünya Kupası da,
savaşın yakın zamanda sona ermesi sebebiyle düzenlenemedi.

Brezilya'da düzenlenen 1950 Dünya Kupası, kendisiyle savaşan ülkelerle maç
yapmamak için 1920 yılında FIFA üyeliğinden ayrılan Britanya takımlarının,
1946'da FIFA'nın daveti üzerine federasyona tekrar üye olduktan sonra katıldığı
ilk Dünya Kupası'ydı. Son iki turnuvayı boykot eden Uruguay da bu turnuvayla
birlikte organizasyona geri döndü. Hindistan, İskoçya ve Türkiye'nin çekilmesi
sonrasında turnuvaya 13 takım katıldı. Diğer tüm turnuvaların aksine ikinci
turun tek maçlı eliminasyon sistemiyle değil de grup sistemiyle oynandığı 1950
Dünya Kupası'nda bir final maçı da yoktu. Ancak şampiyonu tayin edecek son maç
olan Brezilya-Uruguay maçı, turnuvanın finali gibi nitelendirilmektedir.
Maracanã Stadyumu'nda oynanan ve resmî sayılara göre 173.830 biletli seyircinin,
tahminlere göre ise 200.000'in üstünde kişinin izlediği finalde Uruguay, ev
sahibi Brezilya'yı 2-1 yenerek turnuva tarihindeki ikinci şampiyonluğunu elde
etti. İsviçre'deki 1954 Dünya Kupası; en çok gol atılan, maç başına gol
ortalaması en yüksek ve bir maçta en çok gol atılan turnuva gibi çeşitli gol
rekorlarının kırıldığı Dünya Kupası olarak tarihe geçti. Batı Almanya, Bern
Mucizesi olarak da adlandırılan final maçında 2-0 geriye düştüğü Macaristan'ı
3-2 yenerek ilk şampiyonluğunu yaşadı.

İsveç'in ev sahipliğinde düzenlenen 1958 Dünya Kupası'nı, finalde İsveç'i 5-2
yenerek kazanan Brezilya, kendi kıtası dışında şampiyon olan ilk takım oldu.
Final maçında Çekoslovakya'yı 3-1 yenen Brezilya, Şili'deki 1962 Dünya Kupası'nı
da şampiyonlukla tamamladı. 1966 Dünya Kupası öncesinde Afrika ülkeleri; Afrika,
Asya ve Okyanusya'dan yalnızca bir takımın katılmasını protesto etmek amacıyla
elemelere katılmadı. Ev sahibi İngiltere, normal süresi 2-2 berabere biten final
maçında Batı Almanya'yı 4-2 yenerek turnuvadaki tek şampiyonluğunu yaşadı. Beş
kıtasal konfederasyondan en az bir takımın yer aldığı ilk Dünya Kupası olan
Meksika'daki 1970 Dünya Kupası'nı Brezilya, finalde İtalya'yı 4-1 yenerek üçüncü
kez şampiyon oldu ve bu başarısıyla Jules Rimet Kupası'nı daimi olarak alma
hakkı kazandı.

1974 Dünya Kupası öncesinde, hiçbir takıma daimi olarak verilmeyeceği yönünde
yönerge değişikliğinin de yapıldığı yeni bir kupa tanıtıldı. Batı Almanya'da
düzenlenen organizasyonda yine format değişikliğine gidildi ve ilk turdaki
gruplarını ilk iki sırada tamamlayan takımlar, dörder takımdan oluşan iki gruba
ayrıldı. Gruplarını birinci sırada tamamlayan Batı Almanya ile Hollanda'nın
karşılaştığı final maçını 2-1 kazanan Batı Almanya, kendi evinde şampiyonluğa
ulaştı. 1978 Dünya Kupası finalinde Hollanda'yı uzatma süresinde 3-1 yenen
Arjantin ilk Dünya Kupası şampiyonluğunu elde ederken kendi evindeki
organizasyonda şampiyonluk yaşayan beşinci ülke oldu.

Turnuva, 1982'de ilk kez 24 takımla ve 6 farklı kıtasal konfederasyondan katılan
takımlarla oynandı. Dörder takımdan oluşan altı gruba ayrılan katılımcılardan
gruplarını ilk iki sırada tamamlayanlar, üçer takımdan oluşan dört grubun yer
aldığı ikinci tura yükseldi. Bu aşamadaki grup birincileri ise yarı finalde
karşılaştı. İspanya'nın ev sahipliğindeki turnuvayı, finalde Batı Almanya'yı 3-1
yenen İtalya kazandı. 1986 Dünya Kupası'nın Meksika'da düzenlenmesiyle ilk defa
bir turnuva aynı ülkede ikinci kez düzenlenmiş oldu. Tekrar format değişikliğine
gidilerek grupları ilk iki sırada tamamlayanların yanı sıra en başarılı dört
grup üçüncüsü, tek maçlı eliminasyon sistemiyle oynanan eleme aşamasına
yükseldi. Aynı zamanda her gruptaki son maçlar, herhangi bir adaletsizlik
olmaması adına eş zamanlı olarak başlatıldı. Arjantin, finalde Batı Almanya
karşısındaki 3-2'lik galibiyetiyle ikinci Dünya Kupası şampiyonluğunu kazandı.
Maç başına en düşük gol ortalamasının yakalandığı İtalya'daki 1990 Dünya Kupası
finalinde son finalistler tekrar karşı karşıya gelirken bu kez kazanan taraf
1-0'lık skorla Batı Almanya oldu. Amerika Birleşik Devletleri'nin ev
sahipliğindeki 1994 Dünya Kupası, maç başına ortalama yaklaşık 69.000, toplamda
ise 3.580.000'in üzerinde seyirci çekerek en fazla seyirci çeken Dünya Kupası
oldu. Normal süresi ve uzatmaları 0-0 biten finalde Brezilya, penaltı atışları
sonrasında İtalya'yı 3-2 yenerek kupanın sahibi oldu. Böylece ilk defa bir
şampiyon, penaltı vuruşları sonrasında belli olmuştu.

Fransa'daki 1998 Dünya Kupası'yla birlikte turnuvadaki takım sayısı 32'ye
çıkarıldı. Bu kararla Afrika, Asya ve Kuzey Amerika'dan daha fazla takım
katılmaya başladı. Dünya Kupası tarihinde altın gol kuralının ilk kez
uygulandığı turnuvanın ikinci turundaki Fransa-Paraguay maçının galibi altın
golle belirlenmişti. Finalde Brezilya'yı 3-0 yenen Fransa, tarihindeki tek Dünya
Kupası şampiyonluğunu kendi evinde kazandı. İlk kez Asya'da, Güney Kore ile
Japonya'nın ortak ev sahipliğinde gerçekleştirilen 2002 Dünya Kupası, finalde
Almanya'yı 2-0'la geçerek beşinci şampiyonluğunu elde eden Brezilya'nın oldu.
Öte yandan Güney Kore de turnuvayı dördüncü sırada tamamlamış ve Avrupa, Güney
Amerika ve Kuzey Amerika takımları dışında ilk dörde giren ilk ve günümüz
itibarıyla tek takım olmuştu.

Almanya'da organize edilen 2006 Dünya Kupası'ndan itibaren son şampiyonlar da
bir sonraki turnuvaya katılabilmek için eleme oynamaya başladı. İtalya-Fransa
karşılaşmasına sahne olan finalin normal ve uzatma sürelerinin 1-1 sona ermesi
sonrasında geçilen penaltı vuruşlarında rakibine 5-3'lük üstünlük kuran İtalya,
dördüncü kez Dünya Kupası şampiyonluğu yaşadı. İlk kez Afrika'da düzenlenen ve
Güney Afrika Cumhuriyeti'nin ev sahipliği yaptığı 2010 FIFA Dünya Kupası'nda,
finalin uzatma süresinde gelen golle Hollanda'yı 1-0 yenen İspanya ilk
şampiyonluğunu elde etti. Brezilya'daki 2014 Dünya Kupası ise üst üste üçüncü
kez bir Avrupa takımın şampiyonluğuna sahne oldu. Final karşılaşmasında Almanya,
Arjantin'i uzatma süresinde attığı golle 1-0 yendi ve dördüncü şampiyonluğunu
yaşadı. Günümüzde, Rusya'da düzenlenecek 2018 FIFA Dünya Kupası için elemeler
devam etmektedir. 2022 FIFA Dünya Kupası ise Katar'da düzenlenecektir.

Ekim 2016'da FIFA Başkanı Gianni Infantino, 2026 Dünya Kupası'nın 48 takımla
düzenlenebileceğini belirtti. 10 Ocak 2017'de ise FIFA tarafından yapılan
açıklamayla, 2026 Dünya Kupası'nda 48 finalistin yer alacağı duyuruldu.

Dünya Kupası organize edilmeye başladığında, şampiyon olan takımlara dört
seneliğine Jules Rimet Kupası verilmekte, bir sonraki turnuvanın şampiyonuna ise
kupa devredilmekteydi. Konulan kurala göre üç kez şampiyon olan takım daimi
olarak kupayı alacaktı. Brezilya, 1970 Dünya Kupası'nda 3. kez şampiyon olarak
bu kupayı müzesine götürme hakkı kazandı. Ancak kupa, 1983'te Brezilya'da
çalındı ve o zamandan beri bulunamadı.

Julet Rimet Kupası'nı Brezilya'nın alması sonrasında turnuvada şampiyonluğa
ulaşan takımlara verilmek üzere yeni bir kupanın tasarlanması ihtiyacı doğdu.
Yedi farklı ülkeden gelen 53 farklı tasarım arasından İtalyan heykeltıraş Silvio
Gazzaniga'nın tasarımı seçildi ve 1974'ten itibaren şampiyon olarak takımlara
verilmeye başlandı. Yeni kupa 36,5 cm (14,4 in) yüksekliğinde 6,175 kg (13,6 lb)
ağırlığındaydı ve 18 ayar altından yapılmıştı. Dünya'yı tutan iki insan
figüründen oluşan üst kısım, 13 cm (5,1 in) çapındaki dairesel, iki katmanlı
malahit kaide üzerine oturtulmuştu. Kupanın tabanına ise 1974'ten itibaren
düzenlenen turnuvaların yılları ile turnuvaları kazanan ülkelerin adı
yazılmaktadır. Değiştirilen FIFA yönetmeliklerine göre bu kupa hiçbir ülkeye
daimi olarak verilmemekte, ancak bunun yerine altın kaplama bir replika takdim
edilmektedir.

İlk üçe giren takımların federasyon başkanına ve tüm ekibe (futbolcular, teknik
direktör ve antrenörler) üzerinde FIFA Dünya Kupası şekli olan madalyalar
verilir. Şampiyon takım altın, ikinci takım gümüş, üçüncü takım ise bronz
madalya ile ödüllendirilir. İstisnai olarak 2002 Dünya Kupası'nda dördüncü olan
Güney Kore'ye de ev sahibi olduğu için madalya verilmişti. 1978 öncesinde
madalyalar sadece ilk üçte yer alan takımdaki final ve üçüncülük maçında ilk
11'de yer alan oyunculara verilirken Kasım 2007'de FIFA, 1930-1974 arasında
Dünya Kupası kazanan kadroda yer alan tüm oyunculara madalyalarının verileceğini
bildirdi.

1930'daki ilk Dünya Kupası'na katılan takımlar FIFA'nın davetiyle belirlendi;
1934 Dünya Kupası'yla birlikte ise turnuvaya katılacak takımlar eleme aşaması
sonrasında belirlenmeye başladı. Günümüzdeki elemelere, FIFA'ya bağlı 6 kıtasal
konfederasyon (Afrika, Asya, Avrupa, Güney Amerika, Kuzey, Orta Amerika ve
Karayipler ve Okyanusya) katılmakta ve konfederasyonlar elemeleri kendileri
düzenlemektedir. FIFA, her turnuvada yer alacak takımlar için,
konfederasyonlarına bağlı takımların başarılarına göre kontenjan belirler.

Elemeler turnuvadan yaklaşık üç sene önce başlar ve iki yıllık bir sürece
yayılır. Her konfederasyon kendi elemeleri için farklı düzenlemeler
yapabildiğinden konfederasyonların eleme formatları farklılık gösterir. Bazen,
bir veya iki kontenjan kıtalararası playoff maçlarının galiplerine ayrılır. 1938
Dünya Kupası'ndan itibaren ev sahipleri turnuvaya eleme oynamadan otomatik
olarak katılmaktadır. 1938 ile 2002 arasında son şampiyonlar da eleme oynamadan
bir sonraki turnuvaya katılırken 2006 Dünya Kupası'yla birlikte bu uygulamaya
son verildi.

1998 Dünya Kupası'ndan beri uygulanan günümüzdeki formata göre final
turnuvasında 32 farklı millî takım, ev sahibi olarak belirlenen ülke veya
ülkelerde bir ay boyunca mücadele ederler. Turnuva, grup aşaması ve devamında
uygulanan eleme aşaması olmak üzere iki aşamadan oluşur.

Grup aşamasında öncelikle her grupta dörder takımın yer aldığı sekiz grup
oluşturulur. Grupların oluşturulma aşamasında dört torba belirlenir. Ev sahibi
takım ve FIFA Dünya Sıralaması'ndaki en iyi yedi takım seri başı olarak birinci
torbada yer alır. Diğer takımlar ise kalan üç torbaya yer aldıkları
konfederasyona göre yerleştirilir. 1998'den beri ikiden fazla Avrupa takımının
ve aynı konfederasyondan birden fazla takımın aynı grupta yer alması
kısıtlanmıştır. Grup aşamasında lig usulü turnuva sistemi uygulanarak her takım
grubundaki diğer takımlarla birer maç yapar. Her grupta toplam altı maç oynanır.
Her bir gruptaki son iki maç, dört takım arasındaki adaletin sağlanması için
1986 Dünya Kupası'ndan beri aynı zamanda başlar. 1994'ten beri kazanan takıma üç
puan, beraberliğe bir puan verilir, kaybeden ise puan kazanamaz (öncesinde,
kazanan takıma iki puan verilmekteydi). Sıralamayı belirlemek için öncelikle
alınan puanlara bakılır. Gruplarında ilk iki sırayı alan takımlar eleme
aşamasına yükselirler.

Grup maçlarından sonra takımlar arasındaki sıralama, sırasıyla şu kriterlere
göre yapılmaktadır:

Eleme aşamasında tek maçlı eliminasyon sistemi uygulanarak her takım rakibiyle
birer maç yapar. 90 dakika sonunda eşitlik bozulmamışsa, galip gelen takımı
belirlemek için önce uzatma süresi oynanır, eşitliğin devamı durumunda ise
penaltı vuruşlarına geçilir. Son 16 turunda (veya diğer adıyla ikinci tur) grup
birincileriyle diğer grupların ikincileri eşleşir. Bu turu çeyrek finaller, yarı
finaller, yarı finallerin kaybedenleri arasındaki üçüncülük maçı ve final takip
eder.

İlk Dünya Kupası'nın ev sahipleri FIFA kongrelerinde belirlenmekteydi. O
dönemlerde Avrupa ile Güney Amerika arasının gemiyle ancak üç haftada
alınabilmesi nedeniyle Dünya Kupası'nın düzenlenmeye başladığı ilk zamanlarda ev
sahipleri seçimleri tartışma yaratmış, Uruguay'da düzenlenmesine karar verilen
ilk Dünya Kupası'na Avrupa'dan sadece dört takım katılmıştı. Sonraki iki Dünya
Kupası ise Avrupa'da düzenlendi. 1934'te İtalya'da düzenlenen Dünya Kupası'nın
ardından 1938'in de Fransa'da düzenlenmesi kararı turnuvanın ev sahipliğinin iki
kıta arasında sırayla yapılmasını isteyen Güney Amerika ülkeleri tarafından
tepkiyle karşılandı. Bu nedenle Arjantin ve Uruguay 1938 Dünya Kupası'nı boykot
ederek turnuvaya katılmadı.

FIFA, gelecekteki boykot ve tartışmaları önlemek için 1958 Dünya Kupası'ndan
1998 Dünya Kupası'na kadar Amerika ve Avrupa ülkelerinin sırayla ev sahipliği
yaptığı bir sistem uyguladı. 2002 Dünya Kupası'nı ise Güney Kore ve Japonya'nın
ortaklaşa düzenlemesine karar verildi. Bu turnuva Asya'da düzenlenen ve iki
ülkenin birden ev sahipliğini yaptığı ilk turnuva oldu. Güney Afrika, 2010 FIFA
Dünya Kupası'na ev sahipliğini yaparak Afrika kıtasında turnuvaya ev sahipliği
yapan ilk ülke oldu. 2014 Dünya Kupası'nın Brezilya'da düzenlenmesiyle 1978'den
sonra ilk kez bir Güney Amerika ülkesi organizasyona ev sahipliği yaptı ve ilk
defa üst üste iki turnuva Avrupa'da düzenlenmemiş oldu.

Günümüzde ev sahipleri FIFA Yönetim Kurulu'nda yapılan oylama sonucunda
belirlenmektedir. Oylamada, aday sayısının bir eksiği kadar tur
gerçekleştirilir. İlk turda oylamaya tüm adaylar girer, sonrasında her turda en
az oyu alan adaylar elenir ve sonda iki aday kalana kadar turlar devam eder. Son
turda iki adayın oylarının eşit çıkması durumunda kararı FIFA başkanının verdiği
oy belirler. FIFA her adaylık süreci öncesinde aday ülkelerin ev sahipliği için
sahip olması ve yapması gereken şartları açıklar. Adaylık başvurusu için verilen
sürenin dolmasının ardından FIFA müfettişleri aday ülkelere giderek gerekli
şartların sağlanıp sağlanmadığını inceler. Dünya Kupası'nın ev sahibi genelde
turnuvadan 6-7 sene önce belirlenir. Ancak birden fazla turnuvanın aynı anda
açıklandığı da olmuştur. 2010 yılında 2018 Dünya Kupası ve 2022 Dünya Kupası'nın
sırasıyla Rusya ve Katar'da düzenleneceği açıklanmıştır.

2010 ve 2014 Dünya Kupası'nın hangi konfederasyona bağlı ülkelerce düzenleneceği
FIFA tarafından önceden belirlenmişti. Adaylık süreci başlamadan önce 2010'un
Afrika, 2014'ün ise Güney Amerika'da düzenleneceği açıklanmış ve bu turnuvalara
sadece bu konfederasyonlara bağlı ülkeler aday olabilmişti. Bu politikanın
uygulanmasına 2006 Dünya Kupası adaylığı oylamasında Almanya'nın Güney Afrika'yı
geçmesinin ardından karar verilmişti. Daha sonra bu uygulamaya 2018'deki
turnuvanın adaylık sürecinde de devam edildi ve ev sahipliğine sadece Avrupa
ülkeleri aday oldu. 2022'deki turnuva için ise Avrupa ve Güney Amerika ülkeleri
hariç tüm ülkelerin aday olma şansı vardı.

Turnuvaya ev sahipliği yapan diğer ülkelerden İsveç (1958 finalisti), Şili (1962
üçüncüsü), Güney Kore (2002 dördüncüsü) ve Meksika (1970 ve 1986 çeyrek
finalist) ev sahipliğini yaptığı turnuvada ilk turu geçmeyi başardı. Şimdiye
kadar sadece Güney Afrika (2010) ev sahibi olduğu turnuvada ilk turda elendi.

Televizyonda yayınlanan ilk Dünya Kupası 1954 Dünya Kupası, renkli olarak
yayınlanan ise 1970 Dünya Kupası'ydı. FIFA tarafından hazırlanan rapora göre
2006 Dünya Kupası'nın tüm maçlarını televizyon aracılığıyla kümülatif olarak
26,29 milyardan fazla kişi izlemişti. Yine rapora göre 2006 Dünya Kupası'nda
takımların gruplara dağıtıldığı kura çekimini 300 milyon, final maçını ise 715,1
milyon kişi izlemişti. Kurumun diğer bir raporunda, 2010 FIFA Dünya Kupası'ndaki
maçları televizyondan en az 1 dakika izleyen kişi sayısı 3,2 milyarı, 20
dakikanın üzerinde izleyen kişi sayısı ise 2,2 milyarı aşmıştı. 2014 Dünya
Kupası'nı televizyondan izleyen kişi sayısının da son turnuvayı geçtiği
açıklandı.

İlk Dünya Kupası finalinde her iki takım da kendi topunu getirdi ve maçın kendi
topuyla oynanmasını istedi. Bunun üzerine maçın ilk yarısında Arjantin'in,
ikinci yarısında ise Uruguay'ın getirdiği top kullanıldı. Bu tarihten sonraki
turnuvalarda oynanan tüm maçlarda aynı model top kullanılmaya başlandı. 1934'te
İtalya'da üretilen Federale 102, 1938'de Fransa'da üretilen Allen, 1950'de
Brezilya'da üretilen Super Duplo T kullanıldı. 1954'teki Swiss WC Match Ball
model top, FIFA tarafından belirlenen boyutu ve ağırlığı standartlarına göre
Dünya Kupası'nda kullanılan ilk toptu. 1958'de FIFA, Stockholm'de test ettiği
yüz kadar topun arasından Top Star'ı seçti. 1962'de Mr. Crack, 1964'te Slazenger
Challenge 4-Star'ın kullanılması sonrasında Dünya Kupası'nda kullanılan toplar
Adidas tarafından üretilmeye başlandı ve her turnuva için ayrı bir top
tasarlandı. 1970'te Telstar, 1974'te Telstar Durlast, 1978'de Tango, 1982'de
Tango España, 1986'da Azteca, 1990'de Tango Etrusco Unico, 1994'te Questra,
1998'de Tricolore, 2002'de Fevernova, 2006'da Teamgeist (finalde Teamgeist
Berlin), 2010'da Jabulani (finalde Jo'bulani), 2014'te Brazuca (finalde Brazuca
Final Rio) model top kullanıldı.

FIFA Dünya Kupası için ilk maskot 1966 Dünya Kupası'nda tanıtıldı. Üzerinde
Birleşik Krallık bayrağı bulunan bir tişört giyen aslan olan bu maskotun adı
World Cup Willie idi. 1970 Dünya Kupası'nın maskotu Juanito, ev sahibi
Meksika'nın forması ile ülkenin sembollerinden olan ve üzerinde "MEXICO 70"
yazan bir sombrero giyen bir çocuktu. 1974'te, üzerlerinde turnuvayı temsilen
sırasıyla "WM" (Almancada Dünya Kupası anlamına gelen Weltmeisterschaft'ın
kısaltması) ve "74" yazılı Almanya forması giyen Tip ve Tap adlı iki çocuk
maskot olarak kullanıldı. Üzerinde "ARGENTINA '78" yazan şapka, fular, kırbaç ve
Arjantin forması bulunan bir gaucho'yu temsil eden çocuk olan Gauchito,
Arjantin'deki 1978 Dünya Kupası'nın maskotuydu. Ev sahibi İspanya'da yetişen
tipik meyvelerden olan ve ülkenin formasını giyen bir portakal olan Naranjito
1982'deki maskot olarak kullanıldı. 1982'de, ev sahibi Meksika mutfağının tipik
biberlerinden jalapeño Pique adıyla maskot olarak seçilmiş, sombrero giydirilmiş
ve bıyık eklenmişti. 1990 Dünya Kupası'nın maskotu, İtalya bayrağının
renklerinden oluşan Ciao adlı bir çöp adamdı. Üzerinde "USA 94" yazan bir
Amerika Birleşik Devletleri forması giyen Striker adlı köpek, 1994 Dünya
Kupası'nın maskotu olarak kullanıldı. Göğsünde "FRANCE 98" yazan ve ev sahibi
Fransa'nın bayrağında yer alan lacivert bir giysi giyen Footix adlı ülkenin
ulusal sembollerinden horoz, 1998 Dünya Kupası maskotu olarak belirlendi.
2002'de; Ato, Kaz ve Nik adlarını taşıyan sırasıyla turuncu, mor ve mavi
renklerdeki bilgisayarla üretilen üç maskot vardı. Üzerinde "06" yazan Almanya
forması giyen Goleo adlı Almanya'nın ulusal sembollerinden olan aslan ile Pille
adlı konuşan bir futbol topu, 2006 Dünya Kupası'nın maskotlarıydı. "South Africa
2010" yazılı beyaz tişört giyen, Güney Afrika formasını temsilen yeşil şort
giyen ve yeşil saçları olan, yine formayı temsilen sarı renkteki Zakumi adlı
ülkedeki yaygın hayvanlardan biri olan leopar, 2010 FIFA Dünya Kupası'nın
maskotu oldu. 2014'te ise "Brasil 2014" yazılı beyaz bir tişört ile Brezilya
bayrağındaki renklerden olan yeşil bir şort giyen, yalnızca Brezilya'da yaşayan
Brezilya üç kemerli armadillosu türündeki Fuleco maskot olarak belirlendi.

Dünya Kupası'nda şampiyonluk yaşayan her takım, formasındaki armasının üzerinde
bir yıldız koymaktadır. İstisnai olarak Uruguay, iki Dünya Kupası şampiyonluğuna
ek olarak FIFA tarafından organize edilen 1924 ve 1928 Yaz Olimpiyatları'ndaki
futbol müsabakalarında elde ettiği şampiyonlukları temsilen armasının üzerinde
iki yıldız daha bulundurmaktadır. Diğer yandan 1962 ve sonrasındaki Dünya Kupası
turnuvalarında bir veya birden fazla şarkı, organizasyonların şarkıları olarak
benimsenmiş ve kullanılmıştır.

FIFA tarafından sunulan resmî sayılara göre turnuvalarda elde edilen seyirci
verileri şu şekildedir:

Dünya Kupası sonunda takım ve oyunculara gösterdikleri performans ve başarılar
dolayısıyla çeşitli ödüller verilir. Hâlen verilmekte olan altı ödül vardır:

En Eğlendirici Takım, oyuna pozitif olarak yaklaşan ve halkı en çok eğlendiren
takıma 1994-2006 yılları arasında verilen ödüldür.

Günümüze kadar düzenlenen tüm Dünya Kupası turnuvalarında şampiyon olan takımlar
Avrupa veya Güney Amerika'dan çıktı. FIFA, zaman içerisinde dağılan ülkelerin
ardıllarını da tek bir ülkeymiş gibi kabul ettiğinden şu ana kadar FIFA Dünya
Kupası'nda 77 farklı takım mücadele etti. Ardıl takımlar ayrı birer takım olarak
kabul edildiğinde bu sayı 83'e ulaşmaktadır. 20 turnuvanın tamamına da katılan
tek takım olan Brezilya, aynı zamanda kazandığı beş şampiyonlukla en çok
şampiyon olan takım konumundadır. 18 turnuvaya katılarak bu alanda ikinci sırada
olan Almanya ve İtalya, aynı zamanda dörder şampiyonlukla Brezilya'nın ardından
en başarılı takımlardır. Arjantin ve Uruguay ikişer; İngiltere, Fransa ve
İspanya ise birer şampiyonluk kazanmıştır. Diğer taraftan yalnızca Brezilya ve
Almanya hem kendi kıtalarında hem de kendi kıtaları dışında şampiyon olmayı
başarırken hem kendi ülkesindeki turnuvada hem de başka kıtada şampiyon olan tek
takım Almanya'dır.

Günümüze kadar 42 farklı takım, herhangi bir Dünya Kupası organizasyonunda en
iyi sekiz takım arasında yer almıştır. Katıldığı 18 turnuvanın 17'sinde en iyi
sekiz takım arasında yer alan Almanya ile katıldığı 20 turnuvanın 17'sinde bu
başarıyı elde eden Brezilya bu alandaki liderliği paylaşmaktadır. Almanya, son
16 turnuvada da en iyi sekiz takım arasında yer alarak bu seriyi en uzun
sürdüren takım konumundadır.

Dünya Kupası tarihinde her kıtasal konfederasyondan katılım oldu. Turnuvalarda
toplam 425 takım katılımı gerçekleşirken bu katılımların 231'ini UEFA, 80'ini
CONMEBOL, 39'unu CONCACAF ve CAF, 32'sini AFC, 4'ünü ise OFC üyesi takımlar
gerçekleştirdi. İlk organizasyonda üç konfederasyon; CONCACAF, CONMEBOL ve
UEFA'dan katılım olmuştu. CAF üyesi bir takımın ilk katılımı 1934'te, AFC üyesi
bir takımın ilk katılımı 1950'de, OFC üyesi bir ülkenin ilk katılımı ise 1974'te
gerçekleşti. Son 8 arasına hiçbir OFC üyesi takım kalmayı başaramazken son 4
takım arasına ise hiçbir CAF üyesi takım kalamadı. Yalnızca UEFA ve CONMEBOL
üyesi takımların yükselebildiği finalde 26 kez UEFA, 14 kez CONMEBOL takımı yer
aldı. 11 turnuvada şampiyon takım UEFA'dan, 9 turnuvada ise CONMEBOL'dan çıktı.

Dünya Kupası tarihindeki en farklı maç 15 Haziran 1982'de, Macaristan'ın El
Salvador'u 10-1 yenmesiyle elde edildi. 26 Haziran 1954'teki 7-5 sona eren
Avusturya-İsviçre maçı ise en gollü maç oldu. Dünya Kupası'nda en çok maç
oynayan takım 106 maça çıkan Almanya iken, en çok galibiyet alan takım 70
galibiyetle Brezilya'dır. En çok gol atan takım ise 224 golle Almanya'dır.

Dünya Kupası tarihindeki ilk gol, ilk turnuvanın açılış maçı olan Fransa-Meksika
karşılaşmasında Fransız Lucien Laurent'dan geldi. Dünya Kupası'nda en çok gol
atan isim 2002 ile 2014 yılları arasında toplam 16 gol atan Alman Miroslav
Klose'dir. 1998-2006 arasında toplam 15 gol atan Brezilyalı Ronaldo ikinci,
1970-1974 arasında Batı Almanya formasıyla 14 gol kaydeden Gerd Müller ise
üçüncü sıradadır. En golcü dördüncü isim olan Fransız futbolcu Just Fontaine
ayrıca bir Dünya Kupası'nda en çok gol atan isimdir, attığı 13 golü de 1958
Dünya Kupası'nda atmıştır. 1994'te Kamerun karşısında beş gol atan Rus Oleg
Salenko bir maçta en çok gol atan oyuncu, aynı maçta Kamerun adına bir gol
kaydeden Roger Milla ise 42 yıl 39 günle turnuva tarihinde gol atan en yaşlı
oyuncu oldu. Dünya Kupası'nda atılan en hızlı gol 2002 yılında üçüncülük maçında
Hakan Şükür tarafından Türkiye adına Güney Kore'ye karşı maçın 10,8. saniyesinde
atılmıştı.

En çok Dünya Kupası'nda oynama rekorunu 1950-1966 arasında oynayan Meksikalı
Antonio Carbajal ve 1982-1998 arasında oynayan Alman futbolcu Lothar Matthäus
paylaşmaktadır. Bu iki isim beş farklı turnuvada forma giymiştir. Matthäus
oynadığı 25 maçla en çok Dünya Kupası maçına çıkan futbolcu rekorunun da
sahibidir. Kolombiyalı Faryd Mondragón 2014'te 43 yıl 3 günlükken oynadığı maçla
en yaşlı oyuncu, Kuzey İrlandalı Norman Whiteside 17 yıl 41 günlükken 1982'de
oynadığı maçla en genç oyuncu konumundadır. Batı Almanya adına Franz Beckenbauer
1966, 1970 ve 1974'te üç kere All-Star Takımında yer almıştır ve bu alandaki tek
isimdir.

Brezilyalı Pelé üç şampiyonlukla en çok şampiyonluk yaşayan, aynı ülke forması
giyen Cafu da üç Dünya Kupası finalinde oynayan tek futbolcudur. 20 futbolcu ise
iki şampiyonluk madalyasına sahiptir. Altı futbolcu ise üç farklı Dünya Kupası
madalyasına (şampiyonluk, ikincilik, üçüncülük) sahiptir; bu altı isimden Franz
Beckenbauer'in de dâhil olduğu beşi 1966-1974 arasında Batı Almanya kadrosunda
yer alan isimlerken diğer isim; 1982, 1990 ve 1994 kadrosunda yer alan İtalyan
Franco Baresi'dir.

Dünya Kupası tarihinde en çok gol atan oyuncular sıralamasındaki ilk 10 sıra şu
şekildedir:

1934 ve 1938'de İtalya ile birer şampiyonluk yaşayan Vittorio Pozzo, iki Dünya
Kupası şampiyonluğu yaşayan tek teknik direktördür. Brezilyalı Mário Zagallo
1958 ve 1962'de futbolcu, 1970'te Brezilya teknik direktörü, 1994'te ise
Brezilya yardımcı antrenörü olarak dört farklı turnuvada Dünya Kupası
şampiyonluğu yaşayarak en çok şampiyon olan isimdir. Alman Franz Beckenbauer ise
1974'te futbolcu, 1990'da ise teknik direktör olarak kupayı kazanan ikinci kişi
konumundadır. Brezilyalı teknik direktör Carlos Alberto Parreira beş farklı
takımla altı farklı turnuvaya katılırken Sırp Bora Milutinović de beş turnuvada
beş farklı takımın teknik direktörlüğünü yaptı. Arjantinli Juan José Tramutola
27 yıl 267 günlükken çıktığı 1930'daki maçla turnuva tarihinin en genç, Alman
Otto Rehhagel ise 71 yıl 317 günlükken 2010'da çıktığı maçla en yaşlı teknik
direktör oldu.

1954 Dünya Kupası'ndan itibaren her turnuva için FIFA tarafından resmî bir
belgesel film yayınlanmaktadır. Bunun yanında bazı turnuvalar filmlere konu
olmuş veya tema olarak işlenmiştir. 2003 yapımı Alman filmi Das Wunder von Bern,
1954 Dünya Kupası finalinde Batı Almanya'nın kazanarak şampiyonluğa ulaşmasını
konu alır. 2005 yapımı Amerikan filmi The Game of Their Lives, Amerika Birleşik
Devletleri'nin 1950 Dünya Kupası'nda İngiltere'yi 1-0 yendiği maçın hikâyesini
işler. Bunların yanında Karavan (The Van, 1996), Phörpa (1999), Les collègues
(1999), Sixty Six (2006) ve Africa United (2010) filmlerinde de Dünya Kupası
temaları kullanılmıştır.

FIFA Dünya Kupası'nı konu alan ilk video oyunu 1986'da World Cup Carnival adıyla
yayımlanan 1986 Dünya Kupası temalı oyundu. 1990 Dünya Kupası'nı konu alan World
Championship Soccer (Avrupa'da World Cup Italia '90 adıyla yayımlandı) 1989'da
piyasaya sürüldü. 1994 Dünya Kupası temalı World Cup USA '94 turnuvayla aynı yıl
satışa sunuldu. 1998 Dünya Kupası'yla birlikte FIFA Dünya Kupası video oyunları
EA Sports tarafından geliştirilmeye başlandı ve sırasıyla World Cup 98, 2002
FIFA World Cup, 2006 FIFA World Cup, 2010 FIFA World Cup South Africa ve 2014
FIFA World Cup Brazil turnuvalarla aynı yıl içerisinde çıkarıldı. Bu oyunlara ek
olarak diğer modlara ilaveten bir Dünya Kupası modu içeren ve 1997'de yayımlanan
FIFA: Road to World Cup 98 ile yalnızca 2006 Dünya Kupası'nın UEFA elemelerini
içeren FIFA 06: Road to FIFA World Cup da EA Sports tarafından yayımlanmıştı.



https://tr.wikipedia.org/wiki/Emre_Mor

Emre Mor (d. 24 Temmuz 1997, Brønshøj), Danimarka'da yetişmiş Türk milli
futbolcu. Bundesliga ekiplerinden Borussia Dortmund'da forma giymektedir.

Emre Mor'un babası Türk, annesi ise Makedonyalıdır. Baba tarafından aslen Uşak
ili Sivaslı ilçesi Tatar kasabasındandır.

Mor, futbola 4 yaşında Brønshøj Boldklub'te başladı ve daha sonra U-19 takımına
kadar yükseldiği Lyngby BK'ya transfer oldu. 2014 yılında Fransa takımlarından
AS Saint-Étienne tarafından denenen futbolcu, Ocak 2015'te FC Nordsjælland'a
transfer oldu.

28 Kasım 2015'te Randers FC ile oynanan Danimarka Ligi maçında kadroya alınan
futbolcu, 84. dakikada oyuna girerek ilk maçına çıkmış oldu. 28 Şubat 2015'te
Viborg FF ile oynanan maçta kariyerinin ilk golünü attı. İlk sezonunda 13 maça
çıkan futbolcu, sezonu 2 gol ve 2 asistle kapatırken, cezalı olduğu ve millî
takıma çağrıldığı zamanlar dışında bütün ikinci yarı maçlarına çıktı.

7 Haziran 2016 tarihinde 9.75 milyon € bonservis bedeliyle Borussia Dortmund
kulübüne transfer olmuştur. Borussia Dortmund takımındaki ilk golünü 17 Eylül
2016 tarihinde Darmstadt kulübüne karşı atmıştır.

Emre, Danimarka'nın genç millî takımlarıyla ile toplamda 22 maça çıkıp 3 de gol
atmayı başardı. 2016 yılında Türkiye Millî Takım'ını tercih etti. Mart ayında
Türkiye U-21 takımıyla ilk maçına çıktı. Mayıs 2016'da Fatih Terim tarafından
Fransa'da düzenlenen EURO 2016 aday kadrosuna çağrıldı. 29 Mayıs 2015'te Karadağ
ile oynanan hazırlık maçında ilk kez sahaya çıktı. 2 gün sonra ise turnuvaya
giden kadroda olacağı açıklandı.

12 Haziran 2016'da Hırvatistan ile oynanan maçta 69. dakikada Cenk Tosun'un
yerine oyuna girerek ilk resmi maçına çıktı ve Türkiye'nin Avrupa
şampiyonlarında forma giymiş en genç futbolcusu oldu. 21 Haziran 2016'da oynanan
Çek Cumhuriyeti maçında ise ilk 11 başlayan futbolcu, ilk golün asistini yaptı.



https://tr.wikipedia.org/wiki/Ezel_(dizi)

Ezel, Türk Drama, Aksiyon televizyon dizisi. 28 Eylül 2009'da Show TV'de "İhanet
onları ayırdı, intikam birleştirecek." sloganıyla başlamıştır. 25 Ocak 2010
tarihinden itibaren atv'de yayınlanmıştır.

Dizinin senaristi Kerem Deren'in 11 Mart’ta beyin kanaması geçirmesi
nedeniyle[kaynak belirtilmeli] 2 hafta zorunlu ara veren dizi 12 Nisan tarihinde
yeni bölümüyle yayınlanmaya devam etti.

Dizinin tüm bölümleri, yapımcı firma olan Ay Yapım tarafından, dizinin resmi
youtube hesabına yüklenmiştir.

Ezel, 2010'da ilk kez düzenlenen İsmail Cem Televizyon Ödülleri'nde aday
gösterildiği 14 dal içinden 9 ödül kazanarak büyük başarı kazandı. (En İyi Drama
Dizisi, Dizi Film Yönetmeni, Özgün Senaryo, Drama Erkek Aktörü, Görüntü
Yönetmeni, Kurgu, Dizi Film Müziği, Film Fragmanı, Unutulmaz Sahne)

Ömer Uçar (İsmail Filiz), bir tamirhanede çırak olarak çalışmakta ve ailesiyle
birlikte mütevazi bir hayat sürdürmektedir. Babası Mümtaz Bey (Beyazıt Gülercan)
marangoz ve aile şerefine çok dikkat eden, dürüstçe yaşamayı kendine ilke
edinmiş bir insandır. Annesi Meliha Hanım (İpek Bilgin) görme özürlü ama
sezgileri çok kuvvetli bir kadındır. Ömer etrafındakilere çok çabuk inanan ve
güvenen birisidir. Tamirhanedeki abisi saydığı Kerpeten Ali (Barış Falay) ve
çocukluktan arkadaşı olan Cengiz (Yiğit Özşener) en yakın arkadaşlarıdır. Ve bir
de uğruna canını verebileceği, aşık olduğu Eyşan'ı (Cansu Dere) vardır.

1997 yılında Ömer askerden döner. Artık bütün sevdikleriyle birliktedir. Eyşan
ile evlenecek, yeni bir hayat kuracaktır. Ama hesap etmediği bir şey vardır. O
askerdeyken arkadaşları ve sevdiği kadın için şartlar değişmiştir. Cengiz, bir
kumarhanede çalışmakta ve hep zengin olmanın hayallerini kurmaktadır. Eyşan ise
bir zamanlar terk ettiği babası ve kardeşiyle karşılaşacak, hayatını etkileyecek
zor bir karar vermek zorunda kalacaktır. Kardeşi Bahar hastadır ve yüksek
maliyetli bir tedaviye gereksinimi vardır. Eyşan'ın babası (Salih Kalyon) ise
gereken parayı bulacakları bir plan yapmıştır. Bu plana göre bir kumarhane
soygunu yapılacaktır ve bu iş için dört kişi gerekmektedir. Birinci kişi
(Cengiz) bilgi sızdıracak , ikinci kişi (Kerpeten Ali) cinayet işleyecek kadar
gözü kara olacaktır. Üçüncü kişi, tüm suçun atılacağı saf biri olacaktır (Ömer)
ve dördüncü kişi bütün bu organizasyonu sağlayacak, gerekirse yalan
söyleyebilecektir (Eyşan).

Soygun başarıyla gerçekleşir ve plan sorunsuz bir şekilde işler. Ömer soygun ve
cinayetten hapse girmiş; Ali, Cengiz ve Eyşan ise zengin olmuştur. Ömer,
hapishanede sonuna kadar güvendiği insanlardan yediği bu darbenin acısıyla,
kafasını kemiren sorularla uğraşırken birisi ona yardım elini uzatmıştır. Bu
kişi Ramiz Karaeski'dir (Tuncel Kurtiz). Ramiz hayatın şifresini çözmüş biridir.
Zenginliği de fakirliği de yaşamıştır. Uzattığı ele cevap alan Ramiz,
hapishanede Ömer'e hocalık yapmaya başlamış, gözünün açılmasını sağlamıştır.
Aradan sekiz yıl geçer. Hapishanede çıkan isyan sonucu devlet müdahalesi olmuş;
çıkan çatışmalarda Ömer, yüzünden bir daha yüzü anlaşılamayacak şekilde
yaralanmış ve çatışma sonunda kayıtlara ölü olarak geçmiştir. Fakat kayıtlara
ölü olarak geçse de gerçekte sağ olan Ömer yüzü ağır yara aldığı ve intikamını
almak istediği için, Ramiz'in de yardımıyla hastahaneye gönderilip yüzünü,
sesini ve fiziğini, özetle kendini değiştirtmiştir. Artık o Ömer değildir. Ömer
ise hapishane isyanı sonucu hayata veda edip, mezara gömülmüş bir bedenden
ibaret kalmıştır.

Ömer kendini değiştirdikten sonra Ezel Bayraktar adını almıştır ve zaman
geçtikçe gerektiğinde acımasız olabilen, dünyaya şüphe ile bakan, soğukkanlı,
mesafeli ve kıvrak - ince zekalı bir kişiliğe bürünmüştür. Ezel (Kenan
İmirzalıoğlu) bu şekilde başlayan yeni hayatına bir süre devam ettikten sonra
artık tamamen intikam alabilecek niteliklere de sahip olmuştur.

Ezeli hem ayakta tutan hem görevi olan tek şey artık Ömer'in intikamını soğuk ve
acı bir şekilde onlardan almaktır.

Ezel dizisi çoğunlukla İstanbul'da çekildi. 1970'li yıllarda geçen gazino
sahneleri için İstanbul Elmadağ'da bulunan Sultana's adlı Türk gecesi mekanı
kullanıldı..



https://tr.wikipedia.org/wiki/Cengiz_Han

Cengiz Han (Cenghis Khan, Çinggis Haan ya da doğum adıyla Temuçin (anlamı:
demirci), Moğolca: Чингис Хаан ya da "Tengiz" (anlamı: deniz), Farsça: چنگیز
خان; d. 1162 – ö. 18 Ağustos 1227), Moğol komutan, hükümdar ve Moğol
İmparatorluğu'nun kurucusudur. Cengiz Han, 13. Yüzyılın başında Orta Asya'daki
tüm göçebe bozkır kavimlerini birleştirerek bir ulus haline getirdi ve o ulusu
Moğol siyasi kimliği çatısı altında topladı. Dünya tarihinin en büyük askeri
dehalarından biri olarak kabul edilen Cengiz Han, hükümdarlığı döneminde
1206-1227 arasında Kuzey Çin'deki Batı Xia ve Jin Hanedanı, Türkistan'daki Kara
Hıtay, Maveraünnehir, Harezm, Horasan ve İran'daki Harzemşahlar ile Kafkasya'da
Gürcüler, Deşt-i Kıpçak'taki Rus Knezlikleri ve Kıpçaklar ile İdil Bulgarları
üzerine gerçekleştirilen seferler sonucunda Pasifik Okyanusu'ndan Hazar
Denizi’ne ve Karadeniz'in kuzeyine kadar uzanan bir imparatorluk kurdu.

Bozkır geleneğinden gelen onlu teşkilatı kullanarak Meritokratik (liyâkata
bağlı) bir ordu meydana getiren Cengiz Han’ın büyük bir asker olarak ün
kazanmasının temelinde, kurduğu posta teşkilatı ve casus ağı ile istihbarat
sanatına verdiği büyük değer önemli bir yer tutar. Seferleri sonucunda, pek çok
şehir tahrip olmuş ve milyonlarca insan da katledilmişti ancak Cengiz Han Yasası
adı ile metinleştirilen kurallar ile işkenceyi yasaklayıp, zanaatkarlar,
doktorlar, belli bilgi becerisi olan eğitimli kişiler ve her dinden din
adamlarına, hangi milletten olursa olsun aralarında bir ayrım yapılmaksızın
saygı gösterilmesi ve vergiden muaf tutulmalarını kanunlaştırmıştır Cengiz Han,
halkının yazıya sahip olmasını sağlamak için Uygurlardan önemli bahşıları
başkenti Karakurum’a çağırmış ve Moğolca için Uygur alfabesini uyarlatarak bunu
çocuklarına da öğretmesini istemiştir.

1227 yılında Kuzey Çin'deki Tangutlar üzerine çıktığı sefer esnasında
rahatsızlanarak hayatını kaybetti. Kurmuş olduğu imparatorluk günümüzde Rusya
hariç tüm ülkelerden daha geniş topraklar üzerine yayılmış vaziyette olup
ölümünden sonra, oğulları ve torunları döneminde daha da genişleyerek, insanlık
tarihinin gördüğü bitişik sınırlara sahip en büyük imparatorluk haline geldi.

Cengiz Han’ın şeceresi yarı mitolojik bir şekilde sis perdesi arkasındadır. Onun
atalarının ve kendisinin doğuş efsanesi, Moğol mitolojisinin önemli
belgelerindendir. Yazılış tarihi itibari ile Cengiz Han’ın yaşadığı döneme en
yakın olanı Şamanizm etkilerinin görüldüğü, 1240 yılında Moğolca olarak kaleme
alınmış olan Moğolların Gizli Tarihi adlı esere göre Cengiz Han’dan 10 nesil
önce yaşayan Alangoya, Cengiz Han soyunun efsanevi büyük annesi olarak kabul
edilmiştir. Moğolların Gizli Tarihinde yer alan efsaneye göre Alangoya dul
kaldıktan sonra evlenmediği halde üç oğlu daha olmuştur. Cengiz Han ve onun
mensup olduğu Börçiginler bu çocuklardan “Bodoncar” adlı en küçük olanının
soyundan gelmektedir. Alangoya efsanesi yalnızca Cengiz Han’ı değil onunla
birlikte “Nirun” yani ışığın çocukları adı verilen bir yığın boyu ilgilendirse
de Cengiz Han soyunun en büyük efsanesi olarak kabul edilmiştir. Nirun
boylarından öncelikle Cengiz Han’ın boyu Borciginler ardından Tayciutlar,
Barlaslar, Derbenler, Salciutlar ve başka birkaç boy daha sayılabilir. 1140
yılında Moğol kabilelerinden Börçiginlere mensup Kabul, bütün Moğolların ilk
lideri olarak “Han” unvanını almıştır. Cengiz Han’ın babası Yesügey Bahadır onun
torunudur.

Kabul Han ve onun halefi Ambakay Han zamanında Moğollar, Çin'deki Jin
İmparatorluğu ile mücadele edecek kadar kuvvetlenseler de Tatarlar, Çinlleri
hoşnut etmek için Ambakay’ı Çin’e teslim ettiler. Ambakay hiç alışılmadık bir
şekilde, “tahta eşek şekli” denen bir duruma sokularak çarmıha gerilip infaz
edildi. Cengiz Han’ın büyük amacası Kutua, bu hakarete Çin üzerine ve Tatarlara
bir dizi saldırı düzenleyerek cevap verdi ve bu akınlar sonunda “Moğol Herkülü”
unvanını kazandı. Fakat, 1160 yılında, detayları bilinmeyen bir dizi olay
sonunda, Kuzey Çin’in hakimi Jin Hanedanı, Moğolları hezimete uğrattı. Moğollar
bir süre karmaşa içinde dağıldılar. Sefalet içinde yüzen bu karmaşık haldeki
Moğollar’ın içerisindeki önemsiz liderlerden biri olan Kabul Han'ın torunu
Yesügey Bahadır, ittifaklar kurarak Moğolları güçlendirmeye çalıştı. Moğolların
batı komşusularından biri olan Türk boylarından Keraitler idi. Keraitler 200
yıldan beri Nasturi Hıristiyan’dı. Hıristiyan Keraitlerin o zamanki lideri
Tuğrul idi. Tuğrul, 1160 yılında iç meseleler sonucu tahtını kaybetmişti.
Moğolların lideri Yesügey, Tuğrula kabilesinin önderliğini yeniden ele geçirmesi
için yardım etti. Tuğrul ve Yesügey anda ile kardeşilik yemini ettikten sonra,
daha sonraları Moğolların yeniden ortaya çıkışında olağanüstü önem taşıdığını
kanıtlayacak olan bir ittifak kurdular.

Rivayetlere ve efsaneye göre Yesügey Bahadır bir gün Onon nehri kıyılarında
şahini ile avlanırken gelinleri taşımak için özel olarak tahsis edilmiş, bir at
arabasına rastladı. Yesügey, arabanda oturan kıza ilk görüşte aşık olmuştu.
Yesügey iki kardeşini yanına alarak ve birlikte ağır ağır giden düğün arabasına
yetiştiler. Üç kardeş Onggirat boyunun Olkunat kabilesinden olan Höelin adındaki
yeni evli gelini yakaladılar. Höelin başke seçme şansı olmadığı için Yesügey
Bahadır’ı yeni kocası olarak kabullendi. Yesügey onunla, doğurduğu oğlan bir
kahraman olacak diyerek evlenmişti.

Evlilikten bir süre sonra Yesügey, Tatarlar üzerine yaptığı bir akından geri
döndüğünde, Höelin kocasını hamile olduğu haberiyle karşıladı. Kaynaklarda
bebeğin doğumu sırasında Höelin’in kapısına bir yay ve ok asılarak şeytanın
girmesinin engellendiği ancak yakın akrabalar ve bir kadın Şamanın ebe olarak
görev yaptığı ileri sürülmektedir. Şaman, bebeği çok yakından inceleyerek,
geleceği hakkında kehanette bulunabilecek bir işaret arayacaktı. Efsaneye göre
sağ avucunun içinde sonraları gayet doğal olarak, gücün ve çok kan dökeceğinin
simgesi olarak nitelendirilecek aşık kemiği şeklinde bir kan pıhtısı ile doğdu.
Yegüsey Bahadır düşman olduğu Tatar kabilelerinden birinin reisi olan Temuçin
adlı bir kişiyi esir almıştı. İşte bu esir ve hadise üzerine Yegüsey Bahadır
oğluna Temuçin adını verdi. Temuçin, katı, sağlam, sert, dayanıklı ve demir gibi
anlamlarına gelmektedir.

Arap ve İranlı tarihçilere göre Temuçin'in doğum tarihi 26 Ocak 1155'tir. Ancak
Çin kaynaklarınca Temuçin, 12 Hayvanlı Türk takvimine göre domuz yılının başında
dünyaya gelmiştir. Bu hesapla 12 Hayvanlı Türk Takviminde 1 yıl 12 yılı
kapsadığı için 1155 ile 1167 arasında sonu 2 ile biten bütün senelerden yola
çıkarak doğum tarihinin 1162 olabileceği kabul edilmektedir. Uzmanlar Temuçin’in
doğum tarihini nasıl kanıtlamaya çalışıyorlarsa doğum yerinin de kesin olarak
nerede olduğunu tartışmaktalar. Cengiz Han zamanından günümüze kalan tek kaynak
olan “Moğolların Gizli Tarihi” adlı eserde bu yerin Onon yakınlarında
Dülün-Boldak adıyla bilinen bölge olduğu yazmaktadır. Bu adın anlamı “Dalak
Tepeciği” dir.

Yegüsey Bahadır ve Höelin’in Temuçin’den başka Hasar ve Haçi adlarını taşıyan
iki oğlu ile Temulun adında bir kızları olmuştur. Bunun yanı sıra Temuçin'in
Bekter ve Belgütay isimli iki üvey kardeşi vardı. Temuçin 9 yaşındayken, babası
Yegüsey Bahadır onu evlendirmek için kendisini de yanına alarak Temuçin'in
annesi Höelin'in kabilesi olan Onkıratların yanına gitti. Yegüsey, kayın
biraderinin kızı Börte'yi oğlu Temuçin'e istedi. Börte adındaki kız Temuçin’den
bir yaş büyüktü. Anlaşma gereği Temuçin orada kalacaktı. Burada evlilik yaşı
olan, 10 yaşına gelene kadar evin reisine hizmet edecekti. Fakat Yesügey Bahadır
evine dönerken yolda karşılaştığı ve konuk olduğu Tatarlar tarafından, eski
husumetlerinin sonucu olarak zehirlendi. Yesugey Bahadır ne olursa olsun ölmeden
önce Temuçin’in geri getirilmesi için emir verdi fakat Temuçin gelmeden hayatını
kaybetti. Temuçin ve ailesi, ilk olarak akraba kabilelerden Tayciutlara
katılmaya karar vererek yanlarına gittiler ancak, Tayciutlar Temuçin ile
ailesini yanlarına almak istemediler. Yesügey’in erkek kardeşleri de Höelin ve
çocuklarına yardım etmediler. Bir müddet sonra da Yesugey'in kabilesi Temuçin'in
annesi Höelin'in yani bir kadının emri altında kalmak istemeyerek göç etti.
Höelin, kabilesinin sürülerinden hiçbir hak iddia etmeyerek Burhan Haldun
Dağının eteklerindeki ormanlık yamaçlara ailesi ile birlikte yerleşti. Sürü
sahibi olamadıkları için et yiyemeden, süt içemeden sadece nehirde balıkçılık
yaparak, ormanda yabani meyveler ve kökler toplayarak hayatlarını devam
ettirebiliyorlardı. Temuçin On-onbir yaşlarında iken çok iyi bir arkadaş edindi.
Bu çocuk Cacırat boyundan Camuka adlı kendi yaşıtında birisi idi. Sonunda
dostlukları o derece ilerlemişti ki anda yani kan kardeşi olmak için yemin
ettiler. Temuçin 13 yaşında iken üvey kardeşi Bekter ile arasındaki rekabet
ileri boyutlara vardı ve Temuçin, Yesügey’in diğer hanımından doğan üvey kardeşi
Bekter’i bir av meselesi sonucu çıkan kavgadan sonra öldürdü. Bekter, Höelin'in
öz oğlu olmamasına rağmen Tayciutlara karşı birlik olmak gerekirken böyle bir
hareket yaptıkları için Temuçin'e çok sinirlendi. Nitekim Tayciutlar kısa bir
süre sonra saldırarak Temuçin'i esir aldılar. Tayciutların lideri tarafından
tutsak edilen Temuçin, bir köpek gibi boynuna bir tahtadan yapılmış tasma
takarak kabilelere teşhir edildi. Fakat bir gün bekçisinin elindeki halatı
birdenbire şiddetle çekerek başına vurduğu bir darbe ile saf dışı bırakıp
koruluğa doğru kaçarak Onon Nehri kıyısına doğru koştu. Nehirde boylu boyunca
uzandı. Tahta boyunduruk başının soğuk sudan yeterince yüksekte durmasını
sağlıyordu. Peşindekilerin tümü koruluğu araştırırken nehrin aşağısındaki evine
doğru giden bir adam Temuçin’i yattığı yerde görür görmez tanımıştı. Bu adam,
Temuçin esir edildikten sonra evinde tutulduğu Sohan Şira idi. Uzaktan Temuçin’i
arayan takipçilerin bu tarafa geldiğini görünce Sohan Şira onlara mani olmak
için herkese şimdiye kadar aradıkları yerleri bir kez daha kontrol etmelerini
önerdi. Temuçin, tehlike geçtikten sonra Sohan Şira’nın gittiği yoldan
sendeleyerek ilerledi ve bir önceki geceyi geçirdiği çadıra ulaştı. Üzerinden
sular damlayan titreyen Temuçin’i gören Sohan Şira ordan uzaklaşmasını istedi.
Buna rağmen ailesi, karısı, iki çocuğu ve kızı Temuçin’e yakın davranarak
boyundurluğu ve kelepçesini çıkararak Temuçin’in karnını doyurdular ve ıslak
elbiselerini kuruttular. Daha sonra da Temuçin’i koyun yünüyle dolu bir arabanın
içinde sakladılar. Ertesi gün Tayciutlar, Sohan Şira’nın çadırına gelerek her
tarafı karıştırıp yatakların altına baktılar. Sıra yün dolu arabaya geldiğinde,
tam Temuçin’in ayaklarını görecekleri sırada Sohan Şira, böyle sıcak bir havada
bu kadar yünün altında kim saklanır diyerek takipçilerin oradan uzaklaşmasını
sağladı. Sonunda, Sohan Şira Temuçin’in kaçma şansını arttırmak için yiyecek,
içecek ve iyi bir at verdi. Temuçin, Annesinin Onon’un üst kesimlerindeki
sığınağına giden yolu takip ederek sonunda ailesine geri döndü. Temuçin, ileri
de Cengiz Han olduğunda kendisine yardım edenleri hiç unutmamıştır ki bunlar
arasında kendisini esaretten kurtaran Sohan şira ve onun çocukları da vardır.
Bir tanesine general rütbesi vermiştir.

Temuçin, 9 yaşındayken nişanlandığı Börte ile babasının ölmeden önce
kararlaştırdığı gibi evlilik düğünü yapmak için kayınpederini ziyaret etmeye ve
evlilik anlaşmasına hala razı olup olmadığını sormak için üvey kardeşi Belgütay
ile birlikte Kongirat ülkesine doğru yola çıktı. Temuçin'i çok iyi karşıladılar
ve evlilik gerçekleşti. Evlilik tarihi olarak kesin olmamakla birlikte 1178,
1180 ve 1181 tarihleri ileri sürülmektedir. Temuçin Börte ile evlendiği
zamanlarda Merkit kabilesinin büyük bir saldırısına uğradı. Bu saldırıda Temuçin
kendi canını ve karargahını kurtardığı halde henüz yeni evlendiği eşi Börte
Merkitler tarafından kaçırıldı. Bataklıkları yararak düşmanı ağır mağlubiyete
uğratan Temuçin, karısını onların elinden alamamış ancak bu zafer ona çok büyük
bir ün ve itibar kazandırmıştı. Temuçin’in doğumundan önce babası Yesügey
Bahadır, Keraitlerin lideri Tuğrul ile kardeşlik yemini etmişti. Temuçin,
kardeşi Kasar ve üvey kardeşi Belgütay’yı yanına alarak yeni bir müttefik
kazanmaya gitti. Başlarına geleni Tuğrul’a anlattı. Vaktiyle Temuçin'in babası
tarafından yardım gördüğünü hatırlayan Tuğrul Han, Temuçin'i himayesine aldı.
Tuğrul onu çok iyi karşıladı ve kendisine evladım diye hitap etti. Tuğrul,
Temuçin’in Cungar kabilesi şefi Camuka’ya da uğramalarını ve onlarında desteğini
almalarını söyledi. Üç kardeş Camuka’ya da giderek durumu anlattılar. Temuçin’in
kan kardeşi olan Camuka, kendi namusu gibi hiddetlendi ve Tuğrul’un taahhüdüne
uyacağını teyid etti.

Merkitlere karşı savaş hazırlıkları süratle tamamlandı. Camuka toplanma
bölgesine üç gün evvel gelerek Temuçin’e hazır olduklarını bildirmiş Tuğrul
komutasındaki Kerait’lerin de gelmesinden sonra saldırıya başlandı. Saldırı
haberini alan Merkit kabileleri Selenge nehri akıntısı boyunca kaçmışlardı. Ama
çoğu büyük baskında avlanmıştı. Temuçin ilk gece baskınında, Börte’nin
kurtarıldığını Camuka’ya bildirdi ve saldırıyı yavaşlattı.

Bu zamanın sürpriz hadiselerinden biri de, Merkitler elindeki esaretten kurtulan
Temuçin’in karısı Börte’nin doğurması idi. Bu beklenmeyen bir çocuktu. Yeni
doğan çocuğa, misafir anlamına gelen Cuci adını koydular. Cuci, Börte'nin
Merkitlerden kurtarılmasından 9 ay sonra doğdu; böylece de babasının kim olduğu
hakkında hep soruları da beraberinde getirdi Cuci ilerki zamanlarda Temuçin’in
en büyük oğlu olarak anılacaktı. İlerde Temuçin’in başka kadınlardan da
çocukları olacaktı ancak ilk karısı ve imparatoriçesi Börte’nin doğurdukları
Cuci, Çağatay, Ögeday ve Tuluy en sevdikleri oldu. Temuçin'in diğer eşlerinden
olan çocukları onun yerini almaktan muaf tutuldular.

1189’da toplanan bir kurultay kararı ile Temuçin’e Kağan unvanı verildi. Bu
kurultayda Temuçin, teşkilatı için en güvenilen yakınlarından bir danışma
meclisi oluşturmuştur. Ancak 1189 kurultayı kararlarını herkes tanımamıştı.
Tatarlar bu dönemde Çin’in sınır bölgelerini yağma ediyor ve korku saçıyorlardı.
Moğollar, Tatarların bölgelerinin ötesinde Çinlilere en yakın olanlardı. 1198
yılında Kuzey Çin'deki Kin hanedanı Tatarlara karşı Temuçin’den yardım istedi.
Çünkü Tuğrul uluslararası alanda tanınan bir şahsiyetti ve onun Temuçin’e ile
ittifak halinde olmasıyla Temuçin’in gücünü görmüşlerdi. Temuçin de ataları ile
olan husumeti ve babası Yesügey Bahadır’ı zehirleyerek öldürdükleri için
Tatarlardan nefret ediyordu. Bunu fırsat bilerek Tuğrul ile birlikte Tatarlar
üzerine bir sefer gerçekleştirdi. Önderleri öldürüldü, ülkeleri ve kampları
yağma edildi. Fakat Çinliler Tatarlara karşı zaferin tümünü Tuğrul’a atfettiler.
Çinli general ona Moğolların Ong olarak teleffuz ettikleri “Wang” yani kral
unvanını bahşetti. Tuğrul artık Wang-han olarak tanınacaktı.

Temuçin’in gücünün artması karşısında Temuçin’e ilk baş kaldıran kan kardeşi
Camuka oldu. Tatarlar, Merkitler, Naymanlar, Oyradlar ve Taycutlar, Camuka’ya
yakınlaştı ve bir ittifak kurarak 1201 yılında Camuka’yı Gur Han(evrensel lider)
unvanıyla liderleri yaptılar. Camuka’nın kardeşi Taiçar'ın, Temuçin’in oğlu
Cuci’nin sürüsünü çaldığı için Cuci tarafından öldürülmesi, Camuka’ya Temuçin
üzerine sefere çıkma fırsatını verdi. Camuka’nın üç tümenlik gücüne karşı
Temuçin’in de üç tümen kadar gücü bulunuyordu. Savaş esnasında Camuka’nın
izlediği strateji ile Temuçin tuzağa düşmüş ve ok yağmuru altında atılan bir ok
Temuçin’i ıskalayarak atının boynuna saplanarak atının ölümüne neden olmuştu.
Temuçin atını değiştirdikten sonra bu sefer başka zehirli bir ok kendi boynuna
isabet etti. Kardeşi Haçiun ile yetmiş kadar adamı da Camuka’nın eline esir
düştü. Camuka bu yetmiş adamı kaynayan kazanların içine attırarak feci şekilde
öldürttü. Temuçin'in kardeşi Haçiun’un ise başını kılıcı ile kesip, kellesini
atının kuyruğuna bağladı. Ele geçirdiği okçuların parmaklarını kestirip,
izcilerin gözlerine mil çektirdi. Böyle yaparak psikolojik olarak onları
korkutmak istemişti. Yardımcısı Celme, Temuçin'in boynuna saplanan zehirli oku
çıkararak yarayı emerek ateşten yarı baygın bir şekilde yatan Temuçin’in
yarasını temizledi. Celme gece karşıda duran düşman denklerinin arasına giderek
gizlice kaymak çalarak Temuçin'i doyurdu getirdi. Temuçin, gerçekten de doğduğu
günden beri yanında olan yardımcısı Celme’nin iyiliğini hiç unutmamış ve onu
ileride general rütbesi ile mükâfatlandırmıştır.

Temuçin eski sağlığına tekrar kavuştuğunda kardeşinin ölüm haberini alınca
herhangi bir tepki göstermemiştir. Bu da onun kardeşinin ölümüne fazla
üzülmediğine veya artık ölümlere alıştığına yorumlanmıştır. Ama intikam almak
için iyice hırslanmıştır. Temuçin’in vurulduğu halde ölmemesi, onun askerleri
arasında itibarını daha da arttırmış ve bundan manevi bir güç kazanarak
Camuka'ya yeniden saldırmışlardı. Sonuçta Camuka’nın ordusunu dağıldı. Savaş
kazanılıp Camuka kaçtıktan sonra, zamanında Tayciutlardan kaçmaya çalışırken
Temuçin’e yardım eden Sorhan Şira bir arkadaşı ile Temuçin’in yanına geldi.
Şimdi ona katılmakta serbest idi. Temuçin, Sorhan Şira’ya atını öldüren oku
kimin attığını görüp görmediğini sordu. Bu sorunun cevabı Sorhan Şira’nın
arkadaşı Jirko’dan geldi. Oku atan kendisi idi. Temuçin kendisine neredeyse
öldürecek olan bu düşman savaşçıyı idam edebilirdi ama genç, hayatını kurtarmış
olan adamın arkadaşı idi. Jirko, her buyruğuna boyun eğeceğine dair söz verdi.
Eğer beni öldürürsen toprak parçasında çürüyüp giderim fakat merhamet
gösterirsen senin için dağları okyanusları aşarım dedi. Temuçin, onun
dürüstlüğünden etkilendi ve bu adam benim dostumdur diyerek yaptığı hareketin
anısına ona yeni bir isim verdi. Bundan sonra ismi Cebe(okçu) olacak ve ben onu
okum olarak kullanacağım dedi. Cebe’nin bir atı yoktu. Bir at talep etti.
Temuçin onun arzusunu yerine getirerek genç Cebe’ye burun delikleri beyaz bir at
verdi. Cebe ata binince bir yolunu bulup kaçtı ama daha sonra geri dönerek
Temuçin’e hizmet etmek arzusunda olduğunu söyledi. Gelecekte, Türkistan, İran ve
Rusya’yı fethedecek olan Cebe Noyan işte budur. Epeyce sonra Cebe, Karahitaylar
ile savaş esnasında Tiyan Şan yaylasından geçerken beyaz burunlu bin at
toplayarak Cengiz Han’a hediye ederek hayatını borçlu olduğu bu hadiseyi
unutmamış olduğunu gösterecekti. Temuçin, Tatarlar’ın Camuka ile olan savaşta
onun tarafında olması Temuçin’e onlara güvenmemesi gerektiğini göstermişti.
Tatarlara karşı nihai darbeyi indirmek için 1202 yılında tekrar harekete geçti.
Sefer sonucunda Tatarlar, Temuçin tarafından yenilerek parçalanmışlar ve bütün
mensupları da diğer boylar arasında paylaştırılmıştı. Tatar hanı Yekeçeren’in
güzel kızı esir düşmüştü. Temuçin, Yesujen adlı bu güzel Tatar kızının
nişanlısını kendi gözleri önünde öldürerek, ondan da güzel olan Yesui adlı
ablası ile evlendi. Temuçin’in bu hanımına şiddetle aşık olduğu
belirtilmektedir.

1203 yılı başlarında Temuçin ve Tuğrul Han güçlerini birleştirerek Naymanlara
karşı sefere çıktılar. Naymanların hükümdarı Buyruk Han bu güç karşısında
dayanamayarak Altay Dağlarına çekildi. Bir süre takipten sonra Temuçin’in
güçleri ona yetişerek ve Buyruk Han’ı öldürdüler. Ancak Tuğrul’un oğlu Sangum
tam düşmana esir düşmek üzere iken Temuçin’in güçleri tarafından kurtarılınca
Tuğrul, Temuçin’e oğlunun onun himayesine girmesini teklif etti. Temuçin bununla
da kalmayıp, en büyük oğlu Cuci’ye Tuğrul’un kızını isterken Tuğrul’un oğlu
Sangum’a kendi ailesinden bir kız vereceğini söyleyerek aralarındaki bağı daha
da kuvvetlendirmek istiyordu. Ancak Tuğrul’un oğlu Sangum kendisini daha üstün
gördüğünden bu teklifi reddetti. Temuçin bu durumu hiç hoş karşılamadı. 1203
yılının baharında Tuğrul’un oğlu Sangum babasını bir hile ile Temuçin’i ortadan
kaldırmaya ikna etti. Bu sırada yanlarında bulunan birisi Temuçin’den büyük
mükâfat alacağını düşünerek bunu gelen adamlarına söylemişti. Bunu duyan Temuçin
ve adamları hemen bulundukları yerden uzaklaştılar. Her iki tarafın orduları
savaşa hazırlanmış ve Temuçin’e Halalhalcit çölünde Kerayitlerin geldiği haberi
ulaşmıştı. Tuğrul ve Camuka birlikte idiler ve Tuğrul yaşlı olduğu için ordunun
komutasını Camuka’ya vermişti. Savaş sonunda Kerayitler teslim olmak zorunda
kaldı. Ancak ne Tuğrul ne de oğlu Sangum savaş meydanında bulunamamışlardı.
Savaş kazanıldıktan sonra Kerayit halkı itaat altına alınmış ve gruplar halinde
değişik boyların arasına dağıtılmışlardır. Tuğrul ile oğlu müttefikleri olan
Camuka’nın ülkesine kaçmışlardı. Ancak Tuğrul bir karakol postasını Kerayit hanı
olduğuna ikna edemeyince onun tarafından öldürüldü. Oğlu Sangum ise seyisinin
ihanetine uğradı. Karısı seyise; altın elbiselerini giyerken, tatlı yemeklerini
yerken iyiydi şimdi onu nasıl terk edersin demesine rağmen, seyis Temuçin’in
yanına giderek ona Sangum’un bulunduğu yeri söyledi. Ancak seyis umduğunu
bulamamıştı, Temuçin; karısını ödüllendiriniz, öz hanına ihanet edenin ise
kafasını kesiniz diyerek ihanet edenin cezasız kalmayacağını gösterdi.

Camuka’nın yanındakiler ile beraber pek çok boy da Temuçin’e tabi olmuşlardı.
Camuka, Temuçin’in eline düşmekten kurtulan Nayman ve Merkit güçleri ile
birleşerek Temuçin’e karşı harekete geçti ancak başarılı olamadı. Nayman ve
Merkitler bu şekilde dağıtılıp tamanen güçsüz hale getirildikten sonra, onlarla
birlikte Temuçin’e karşı savaşan Camuka desteğini kaybedip sadece beş yakın
arkadaşı ile birlikte kaldı. Ancak bu yakın arkadaşları onu satmaktan geri
durmadılar ve yemek yerken onu yakalayıp Temuçin’e teslim ettiler. Böyle
yapmakla da tıpkı seyis gibi Temuçin’den büyük mükâfat alacaklarını
düşünmüşlerdi. Ancak Temuçin bütün ihanet edenlere acımadığı gibi onlara da
acımamış ve öz hanlarına ihanet edenleri bütün nesilleri ile yok edin emrini
vererek onları infaz ettirdi. Gizli Tarih'e göre, Temuçin Camuka'ya tekrar
arkadaş olmalarını ve yanında olmasını teklif etti. Camuka bunu redetti ve
kendisinin bir asile yakışır şekilde kanının dökülmeden öldürülmesini, cesedinin
yüksek bir yere gömülerek saygıdan mahrum edilmemesini rica etti. Temuçin’de
senin hayatını bağışlamak istediğim halde bunu kabul etmiyorsun öyleyse seni
kendi arzuna göre kanını akıtmadan öldürteceğim dedi ve onun kemikleri kırılarak
öldürülmesini emretti.

Tuğrul ile Camuka'nın ortadan kaldırılması ve Temuçin'in Merkitler'i,
Naymanlar'ı, Keraitler'i, Tatarlar'ı ve diğer küçük kabileleri liderliği altında
birleştirmesi onu Orta Asya bozkırlarındaki tek güç haline getirdi. 1206 yılının
ilkbaharında Onon nehrinin kaynaklarında, kendisine bağlanmış olan bütün
kabileleri bir araya getirerek büyük bir kurultay topladı. Tüm göçebe
konfederasyonları birleştiren Temuçin tek bir ulus yarattı ve bu ulusa “Moğol
Ulusu” adını verdi. Artık o Moğolların mutlak efendisi idi. 1206 kurultayının en
önemli kararı Temuçin’in daha evvel aldığı “Kağan” unvanına ilaveten “Cengiz”
unvanını almasıdır. Bu tarihten sonra kendisine “Cengiz Kağan” veya “Cengiz Han”
diye hitap edilmesini istemiştir. Aslında bu o dönemin teleffuzu ile “Çinngiz
Kan” şeklinde idi. Temuçin bu sırada 44 yaşında bulunuyordu. Moğol toplumu,
Cengiz Han’dan önce teşkilatsızdı. 1206 kurultayında devletin ordu ve içtimai
teşkilatı düzenlendi. Cengiz Han kurultayda Mukhulai’ı baş yardımcısı, süvari
birliklerinin başındaki Bugurçi’yi de danışmanı olarak atadı. Celme ve Subutay
kardeşleri ise binbaşı olarak atadı. Tayciutlardan kaçtığı sırada kendisini
kurtaran Sorhan Şira, her iki oğlu gibi Cengiz Han’ın yaveri ve ok taşıyıcısı
oldu. Bu atamalar göçebe imparatorluğun yönetiminde büyük değişiklilere
damgasını vurdu. Moğol birliği geçmişte kabile rekabetlerinden büyük zarar
görmüştü. Cengiz Han şimdi atayacağı kişileri kabile hiyerarşisine göre değil
liyakata göre belirleyecekti. Anahtar kelime ise sadakatti. Sorkan Shira ve
oğulları hiçlikten yöneticiliğe gelmiş tek örnek değillerdi. Çobanlar,
marangozlar vb. aynı haklara sahipti. Celme ve Subutay birer demircinin oğulları
idi. Subutay, stratejik zekasından dolayı Cengiz Han'ın ailesinden olmadan
Cengiz Han'a en yakın isim haline gelmiştir. Cengiz han kendisi ile aynı yolda
yürüyen herkese karşılığını fazlası ile vermiş ve bundan sonra yeni muhafız
birliğinin teşkil edilmesi için çalışmalara başlamıştır. Cengiz Han, ordusunu
göçebelerin yüzyıllardan beri kullandığı onluk sisteme göre düzenlemeye başladı.
On askerlik birim arban, yüz askerlik birim jagun, bin askerlik birim minghan,
on bin askerlik birim ise tümen olarak adlandırılmıştı. Askeri faydalarının yanı
sıra, onluk sistemin kullanılmasının asıl nedeni, Cengiz Han'ın, güçlü askeri
birimler kurarak askerlerin kendi kabilelerine değil de, bu birimlere özellikle
minghan seviyesinde bağlılık duymasını istemesiydi. Cengiz Han, aynı düşünceyle
1206 yılında mevcudu 10.000’e ulaşan keshig adındaki muhafız birliğini kurdu.
Genişleyen imparatorluğa komutan ve idareci yetiştiren ve Cengiz Han'a sadakati
ön planda tutan keshig’e katılabilmek büyük bir onurdu. Kabilelere duyulan
sadakati kendisine yönlendirmeyi başarabilmesi, Cengiz Han'ın yeteneğinin diğer
bir göstergesiydi.

Moğol İmparatorluğu bir devlet olarak gerçek oluşumunu ancak Uygurların tam
iştirakı ile sağlamıştır. Moğol İmparatorluğunun ilk hocaları ve ilk memurları
Uygurlar olmuştur. Uygular, yerleşik hayata geçmişler, edebiyat, sanat açısından
olduğu kadar ticaret açsından da parlak bir uygarlığa sahiplerdi. Bu sebeple bir
devlet idaresi için ne gerekiyorsa onu biliyor ve uyguluyorlardı. Cengiz Han,
Naymanlara karşı savaşı esnasında esir aldığı bir Uygur mühürdarı sayesinde
Uygurların mühür ve yazı kullanıldığını görünce, Uygur mühürdarını emirlerini
yazması için görevlendirdi ve mührü bastıktan sonra koruması için emanet etti.
Bunun ötesinde Cengiz Han, yazabilmenin ne kadar önemli olduğunu görmüştü.
Uygurların kendilerine ait bir alfabeleri vardı. Yüzyıllardan beri gelişen bu
yazı hemen Cengiz Han tarafından benimsendi ve Cengiz Han, Uygur mühürdardan bu
yazıyı Moğolca için uyarlamasını ve dört oğluna da bu yazıyı öğretmesini istedi.
Bu hususta aile içinde başlatılan eğitim ile Uygur yazısı akabinde tüm Moğol
İmparatorluğu'nda kullanılmaya başlandı. Moğollar'ın Uygurların kültürüne olan
alakaları Uygurlar ve Moğollar arasındaki karşılıklı bir çekime yol açtı ve
Uygur hükümdarı Barçuk, Cengiz Han’ı kutlamak için elçilerini yolladı. Cengiz
Han da bunun karşılığında onu Karakurum'a davet etti. Uygur hükümdarı Barçuk
değerli mücevher ve kumaşlarla Cengiz Han'ın huzuruna geldiğinde görkemli bir
biçimde karşılandı. Cengiz Han kızı Altun Beki'yi onunla evlendirildi. Böylece
Uygurlar ile Cengiz Han arasında bir akrabalık kurulmuş oldu.

Uygur yazı sisteminin kullanılmaya başlamasından sonra Uygur mektebinin ilk
mezunu, aslı bir Tatar olan Cengiz Han’ın evlatlığı Şiki Noyan idi. Cengiz Han,
onu kanunlarını ve değerlerini yazıya geçirmesi için görevlendirdi ve onları
mavi bir defterin beyaz sayfalarına kaydettirdi. İşte Şiki Noyan'ın bu defteri
Cengiz Han öldükten sonra dahi Çin’den Doğu Avrupa'ya kadar birçok milletin
yönetilmesine rehberlik eden ünlü Yasa idi. 33 defterden oluştuğu, çok hacimli
olduğu için bir deve üzerinde taşındığı ve devlet hazinesinde muhafaza edildiği
kabul Cengiz Han Yasası, ilerleyen dönemlerde de geliştirilmiştir. Cengiz Han,
Yasanın emirlerini tatbike oğlu Çağatay’ı vekil bıraktı. Çağatay sert idi ve
yasanın harfi harfini tatbik ederdi. Bu yasaların öylesine sert uygulanıyordu
ki, “Cengiz ülkesinde bakire bir kız başında altından bir taç ile ülkenin bir
ucundan diğer ucuna en ufak bir tacize uğramadan giderdi.” denilirdi. Yasa
kapsamında zinanın, eşcinselliğin, kasten yalan söyleyenin, sihirbazlıkla
uğraşanın, ormanları yakanın ve suyu kirletenlerin cezasının idam olduğu, alkol
kullanan kişi eğer bırakamıyorsa bir ay içinde sadece üç kez sarhoş olabilmesi,
bütün dinlere eşit olarak saygı gösterilmesi ve herhangi bir mezhebin üstün
tutulmaması, bütün fakirlerin, din alimlerinin, hekimlerin, bilginlerin ve
Tanrıya adanmış tapınakların vergiden muaf tutulması gibi kurallar yer
almaktaydı. Daha çok askerî ve hukukî içerikli olan bu Yasa’nın orijinal metni
günümüze gelmemiştir. Yasa'nın içeriği 14. Yüzyıl Arap seyyahları, 13. Yüzyıl
Ermeni tarihçileri ve 15. Yüzyıl İranlı tarihçilerin eserleri sayesinde
bilinmektedir.

Kurultay'dan bir süre sonra Cengiz Han 1207'de kuzey'deki ormancı boyları
egemenliği altına alması için en büyük oğlu Cuci'yi, ordusunun sağ kanadını
vererek görevlendirdi. Cuci burada diplomatik kabiliyet ile iyi bir taktik
sergileyerek orman halklarını, Sibiryanın güneyini ve Kırgızları kendine
bağlayarak geri döndü.

Moğol yurtlarında hiç kimse Pekin sarayında Cengiz Han’ın büyük dedesi Ambakay
Han'ın uğradığı işkence ve aşağılamayı unutmamıştı. Moğollar yüzyıllardır Kuzey
Çin’de hüküm süren Jin Hanedanı hükümdarlarına, hanedanın adı olan Jin kelimesi
Çince altın demek olduğundan Altın Han demekteydiler. Cengiz Han gençliğinde
Tuğrul ile birlikte Tatarlar ile savaşırken Jinler ile birleştiğinden beri onlar
tarafından kendilerine tabii bir hükümdar olarak görülüyor ve onlara haraç
ödüyordu. Şimdi hem Tuğrul hem de bu bağlılık anlaşmasının yapıldığı Jin
İmparatoru hayatta olmadığı için Cengiz Han kendini bağımlılıktan azat edilmiş
kabul etti. Çin memuruna haraç vermeyi reddeden Cengiz Han, protokol gereği
elçiyi diz çökerek karşılaması gerekirken diz çökmeyi reddedip eskiden vermekte
olduğu haracı vermedi. İmparator Wanyan Yongji bunu haber aldığında, öylesine
sinirlendi ki Moğol elçisini infaz etti. Moğollar ile Jin hanedanı arasındaki
gerginlikler tırmanmaya başladı. Cengiz Han Çin’e karşı sefer kararı vermeden
önce kurultayı toplayarak komutanlara ve ileri gelenlere danışarak savaş kararı
alındı. Mart 1211'de, Moğollar, Jin hanedanına karşı bir sefer için 90.000 asker
toplamıştı. Bu durum Moğolistan'daki üslerini korumak için yalnızca yaklaşık
2.000 kişinin geride kalmasına neden olmuştur. Bu, Moğol güçlerinin % 90'ından
fazlasının sefer için harekete geçirildiği anlamına geliyordu. Sefere başlamadan
önce, Cengiz Han, Moğolları zaferle kutsamak için Gök Tengri'ye dua etti ve 1146
yılında Jin İmparatoru Xizong emriyle çarmıha gerileren atalarından Ambagay'ın
intikamını almak için sembolik bir yemin etti.

1211 yılının ilkbaharında Mukhulai, Cebe ve Subutay komutasındaki muazzam
ordunun arkasında olduğu 30 bin kişilik öncü birlik kısa sürede Çin hududuna
dayanmıştı. Çin Seddi’ne hiçbir zorlukla karşılaşmadan yaklaştılar. Jin
ordusunun komutanı Wanyan Chengyu'nun amacı, Yehuling'deki dağlık araziyi Moğol
süvarilerini engellemek için kullanmaktı. Çin ordusu Moğol ordusundan daha
kalabalık ve silahlanmış durumdaydı. Khitan kökenli bir yetkili olan Shimo
Ming'an'ı Cengiz Han'la tanışmak ve barış görüşmelerine başlamak için gönderdi.
Bununla birlikte, Cengiz Han, Shimo Ming'an'ı kendi tarafına çekmeyi başardı.
Shimo Ming'an, Jin ordusu hakkında Moğollara askeri istihbarat sağladı. Cengiz
Han, General Mukhulai önderliğinde sürpriz bir süvari akını başlattı. Savaştan
önce Mukhulai Cengiz Han'a söz verdi: "Jin ordusunu yenemezsem canlı olarak geri
dönmeyeceğim!" Moral gücü yüksek olan Moğollar, Jin güçlerini mağlup ederek
Wanyan Chengyu'nun ana karargahına doğru savaştı. Sonunda, Jin ordusu dağınık
hale geldi, moralini kaybetti ve parçalanmaya başladı. 300.000 kişilik güçlü Jin
Ordusu yok edildi. Bu savaş 1211 Ağustos'unda gerçekleşti. Bu o kadar korkunç
bir savaştı ki toprağın üzeri cesetlerle doldu. Buradan dokuz yıl sonra geçen
Taoist rahip Şang Şun sonsuzluğa uzanan beyazlaşmış insan kemiklerini
seyrettiğini aktarır. Wanyan Chengyu, Yehuling Savaşı'ndan sonra dağılmış Jin
güçlerini topladı ve Huihe Kalesi'nde bir araya geldi. Bununla birlikte, 12 Ekim
1211'de Moğol kuvvetlerini takip ederek saldırıya geçti. Moğollar, Jin
kuvvetlerini hızla kuşattı ve üç gün boyunca şiddetli bir savaşa girdiler.
Cengiz Han bizzat yönettiği 3.000 atlıyla bir süvari akını başlatırken kalan
Moğol kuvvetleri ise geride kaldı. Wanyan Chengyu zorlukla hayatta kaldı fakat
tüm Jin ordusu yok edildi. Yehuling Savaşı, Jin hanedanına 950.000 askerinin
yarısına mal oldu. Yaklaşık olarak on Jin şehri Moğollar tarafından yağmalandı.
Yehuling savaşından sonra, Jin imparatoru Wanyan Yongji, Pekin'de generali
Hushahu tarafından düzenlenen bir suikaste kurban gitti. Cengiz Han’ın en parlak
komutanlarından bir diğeri olan Cebe Noyan, Çin Seddinin çevresinden dolaşarak
donmuş Leao Nehri’ni geçip Mançurya’nın güneyindeki Mukden’i(bugünkü adı ile
Shenuang) ele geçirdi. 2 Şubat 1212’de elde edilen bu zaferden sonra
Mançurya'daki Liao hanedanı Jin’den ayrılarak Cengiz Han'a bağlı bir prenslik
haline getirildi. Cengiz Han, Cebe’nin başarısından çok memnun oldu ve beklemeye
çekildi. 1212 yılı, Çin İmparatoruna karşı isyanlar yılı oldu ve Cengiz’in
casusları tarafından ülkede adeta bir iç savaş çıkarılması başarıldı. Pekin
politik kargaşalarla sarsılıyordu. Cengiz Han, casus teşkilatı sayesinde
fethedeceği ülkenin muhalif adamlarını, hoşnutsuzları kendi hizmetine almaya
uğraşırdı. Ve onlara ganimetten pay ve yüksek memuriyetler vaat ederdi. Çin
ordusunda bulunan Ongut, Kongrat ve Tatar kabileleri saf değiştirerek soydaşları
olan Moğolların tarafına geçtiler. Çin Seddinin neredeyse bütün kapıları ihanet
edenler tarafından açılmıştı. Bu sebeple Moğol ordusu gayet seri bir şekilde Çin
Seddini aştı.

1212 yılının sonbaharında Cengiz Han, Pekin’e bir saldırı düzenleme kararı almış
ancak bir çarpışma sırasında ok ile yaralanınca saldırıya ara verilmişti. Ertesi
yıl tekrar Pekin’e giden geçidin üzerindeki iki kaleye saldırı düzenlenerek geri
dönüldü. Çin kuvvetleri Moğol ordusunun geçeceği yollara atları yaralamak gayesi
ile dört tarafında çivi olan toplar serpiştirmişlerdi. Cebe ve Sübedey kaleleri
teslim almak için epey uğraşmışlar ve sonuçta Pekin yolunu tekrar açmayı
başarmışlardır. 1214’te Cengiz Han üç ordusunu Çin başkenti Pekin duvarları
önüne yığdı. Pekin muhasarası 1214 yılının ilkbaharına kadar yaklaşık bir yıl
sürmüştü. Ancak Moğolların savaşta en geri oldukları konu kuşatmaydı.Sorunun
ciddiyetinin farkına varan Cengiz Han atlıları ile orada kalamazdı. Kış Moğollar
için oldukça zor şartlar altında geçmiş salgın hastalıklar ve kıtlık yaşanmıştı.
Şehir halkının da durumu hiç iyi değildi. Cengiz Han çaresizlik içerisinde ne
yapacağını düşünüp, geri dönmeye niyetlenirken, Çin imparatorundan barış teklifi
geldi. İmparator, altın, gümüş, ipekle bunların yanı sıra beş yüz oğlan, beş yüz
kız ve üç bin at verdi ve on bin top kumaş verdi Ayrıca kızı Ki-Kuo’yu da Cengiz
Han ile evlendirdi. Cengiz Han, imparatorun verdiklerini kabul eder gibi görünüp
Krakurum’a geri dönünce Pekin sarayı bir an kurtulduğunu sanarak rahat nefes
aldı. Bu Çin seferi, Cengiz Han’ın bu güne kadar en çaplı ve getirisi en fazla
olan seferi niteliğindeydi. Şimdi dünyanın belki en zengin ülkesinin çok büyük
bir kısmı çok kısa sürede ele geçirilmişti. Ancak Çin’i gerçekten istila etmek
için Pekin’i ele geçirmek gerekiyordu. Cengiz Han bir sene önceki Pekin
kuşatmasında Çin usulü bu müstahkem kenti atlı birliklerden kurulu göçebe ordusu
ile düzenli bir kuşatma ile ele geçiremeyeceğini anlamıştı. Bu nedenle Çinli
istihkâmcıları ordusuna dahil etti. Bu istihkâmcılar, Moğollara Çin
mancınıklarını kullanmayı öğretti; Çin mancınıklarının hafif olanlarının kolunu
kurabilmek için 40, ağır olanları için ise 100 kişi gerekiyordu. Mancınıkların
menzili 100-150 metreydi, attıkları taşlar ise küçüktü 1-13 kilo arası. Artık
Pekin’in burçlarını nasıl zorlayacaklarını biliyordu. Cengiz Han, kenti
düşürebilmek için esir edilen Çinli mühendislerden yararlanma yoluna gitmişti.
Hareketli saldırı kuleleri hazırlanmıştı. Mancınıklar ile ordunun gücü daha da
pekiştirilmişti.

Mukhulai, Pekin'de hazine ve cephane namına ne varsa toplatarak Cengiz Han'a
gönderdi. Cengiz Han, kendisine meydan okuyan Pekin kentine vahşice bir ceza
vermişti. Artık bütün dünyanın başkentleri Çin'de olanlarla yakından ilgilenmeye
başlamıştı. Harezmşah hükümdarı Sultan Alaaddin Muhammed Harezmşah, kendi ideâli
olan Çin’in, Moğolların eline geçmesine inanamadı. Haberin doğruluğunu tetkik
ettirmek için Seyyid Behâeddîn-i Râzî’nin idaresinde bir hey’eti Çin’e gönderdi.
Harezmşâh elçileri Çin hududuna vardıkları zaman, çok uzak mesafeden bembeyaz
bir yığın gördüler. Önce bunu karla kaplı bir tepe zannettiler. Yerli halktan,
burada bir tepe olmadığını, Cengiz askerlerinin öldürdüğü Çinlilerin kemikleri
olduğunu öğrendiler. Bir müddet gittikten sonra toprağı insan kanından simsiyah
kesilmiş bir bölgeye geldiler. Bu siyahlık kilometrelerce devam ediyordu.
Pekin’e vardıklarında kale burçlarının dibinde bulunan kemik yığınlarının da,
Cengiz’in Pekin’i ele geçirdiği zaman, zâlim Moğol askerinin eline düşmemek için
kendilerini burçlardan atarak ölen yirmi bin bakire kıza ait olduğunu
öğrendiler.

Pekin'in fethinin ardından Mukhulai ve Cengiz’in kardeşi Kasara baştan başa tüm
Mançurya’yı geçtiler ve güneye doğru ilerlediler. Mukhulai kusursuz planlama
yeteneği ile Cengiz Han’ın en büyük komutanlarından biriydi. Mançurya’da
Liao’nun başkenti Pei Ching’i hiç alışılmadık bir şekilde fethetti. Mukhali,
Yesen isimli hem Çince hem de yerel Türk dillerini bilen bir Moğol subayını
görevlendirerek şehrin idaresini devralmak için gelen yeni Jin komutanını tuzağa
düşürmek için görevlendirdi. Yesen isimli casus Jin komutanının evraklarını
alarak muhafızları yeni gelen general olduğuna inandırdı. Daha sonra şehrin yeni
hakimi olarak tüm muhafızlara kalenin dışına çıkmalarını emrederek Mukhulai’ı
şehre davet etti. Mukhulai neredeyse hiçbir direnişle karşılaşmadan yürüyerek
şehirdeki 100 bin eve halkına silahları ve yiyecekleri ile bilrikte el koydu.
Kendisine karşı direnç gösteren iki kasabayı cezalandırmak için marangozlar,
kale ustaları ve sanatkarlar hariç her iki kasabada yaşayanların da
öldürülmesini emretti. Cengiz Han, kuzeydeki vaziyeti tetkik için Subutay
kumandasında başka bir kol gönderdi. Leao-dong körfezini kaplayan yarımadayı
dönerek yeni bir ülkenin keşfine çıkmış gibiydi. 1216'da Yalu Irmağının
geçilmesi Kore’ye girilmesine yol açtı. Subutay, burada Jin imparatoruna bağlı
krallığı kendilerine taabi kılmak için kaçırılmaz bir fırsat olduğunu gördür.
Küçük bir ordu ile bu günkü Kuzey ve Güney Kore arasındaki sınırda bulunan
zengin ve kozmopolit bir şehir olan Kaesong’taki hükümdar sarayına bir yolculuk
yaptı. Cengiz Han’ın başarısından etkilenen kral yeni ve korkutcu komşularına
haraç ödemeyi kabul ettiler. Bu haracın kapsamında 100 bin yaprak en büyük boy
Kore kağıdını da içeriyordu.

Cengiz Han artık bütün Kuzey Çin’in hakimiydi. Cengiz Karakurum’un ipek çadırını
eski Çin’in başkentinin şaşaasına tercih etti. Cengiz Han, Çin’in maddi değeri
fazla ağırlıklarını Karakurum’a taşırken Ye-Liyu Çutsay gibi birçok bilgini de
yanında getirdi. Onlardan dünya ahvalini, ticareti, dilleri, dinleri, milletleri
öğrendi. Uygur aydınlarını da bu bilginler aracılığı ile yüksek Çin teknolojisi
ile tanıştırdı. Cengiz Han Çin’i kendi adamları ile idare etme yolunu ömrünün
sonuna kadar sürdürdü. Ye Liyu Çutsay'ın Ceniz Han'a verdiği; sen büyük bir
imparatorluğu at üstünde fethettin ama at üstünde idare edemezzsin öğütü üzerine
fethedilen yerlere yerel yöneticiler atadı. Ye Liyu Çutsay, Cengiz Han'a
şehirleri yerle bir etmek yerine onları geliştirmeyi teşvik dilmesi gerektiğini
çünkü bunların zenginlik kaynağı olduğunu anlattı. Cengiz Han, Çin'in tamamının
fethinin uzun süreceğini anlayıp, buranın fetih ve idare işlerini 1217'de
Mukhulai'a devrederek Mukhulai'ı burada bırakıp kendi yurduna geri döndü.
Mukhulai’a “Bütün ulusun Guyang’ı” ünvânı verilmişti. Reşidüddin bu ünvanının
Farsça’daki Han-ı Buzurg ”Büyük han” olduğu ve onun Çin’deki görevi esnasında
Çinliler tarafından kendisine verilen lakap olduğu ileri sürülmektedir.
Mukhulai, Moğol İmparatorluğunun kuruluşuna büyük katkıda bulunduğundan kendi
adına ferman çıkarmak ve ortasında siyah ay bulunan dokuz ayaklı Beyaz Tuğ ve
Büyük Han’ınki ile aynı olan süslü eyer, kemer, davul ve kendine has taht
kullanma hakkına da sahip idi. Mukhulai yedi yıl boyunca başarılı savaşlar
sonunda Kin krallığını Honan'a hapsetmeyi başarmış Çin topraklarını Cengiz Han
adına yönetmiş ve 1223'de burada ölmüştür.

Harezmşahlar ile Moğollar'ın ilk kez karşı karşıya gelmesi 1218 yılında
gerçekleşmişti. Kara Hıtaylara sığınan Naymanların son hükümdarı Güçlük üzerine
karşı Cengiz Han 1218’de Cebe Noyan komutasında 20.000 kişilik bir kuvvet
yollamıştı. Cebe Noyan, Güçlükü öldürüp, Kara Hıtay devletine son vererek İli,
Issık gölü, Talas ve bütün Türkistan Cengiz Han’a bağlayınca Cengiz Han
Harezmşahlar ile sınırdaş olmuştu. Kara Hıtay toprakları üzerinde her iki
imparator hakimiyet tesis ederken birçok sınır olayı olmuş ve Cengiz Han'ın oğlu
Cuci güçleri ile bizzat Harezmşah Alaeddin Muhammed'in de iştirak ettiği bir
çarpışma yaşanmıştı. Bu çarpışma esnasında oğlu Celaleddin, babası Alaeddin
Muhammed'i ölümden kurtarmış ancak Harezmşah'ın saldırıda yaptığı zulüm
sinirleri oldukça germiş Cengiz Han bu hadisenin ilk olması nedeniyle büyük bir
tepki göstermemiştir. Cengiz Han'ın Çin’i fethettiğine ihtimal vermeyenlerin
başında Harezmşah hükümdarı Sultan Muhammed geliyordu. Bu sebeple Bahaaddin Razi
adlı bir adamını Pekin’e kadar göndermiş ve bizzat Çin’in artık Cengiz Han’ın
mülkü olduğunu tespit ettirmişti. Bahaaddin Razi Çin dönüşünde Karakurum’a
gelerek Cengiz Han’ı ziyaret etti. Cengiz Han yaptıkları görüşmede ona kurulacak
barış neticesinde her iki tarafın kervanlarının serbestçe gidip gelmelerini
memnuniyetle karşılayacağını, tüccarların kendi ülkesi dahilinde tam bir emniyet
içinde bulunacağını ifade etti.

Cengiz Han 1218 yılının başlarında Harezmşah tüccarları ile ticaret için tamamen
Müslüman üyelerden oluşan bir heyeti anlaşma şartları için Harezm’e gönderdi.
Sultan Muhammed, Cengiz Han’ın heyetini 1218 yılı baharında kabul etti. Heyet
sözcüsü verdiği izahatta Cengiz Han’ın Harezmşah Alaeddin Muhammed’i “en sevgili
oğlu” olarak gördüğünü, onunla dost olmak istediğini, her iki milletin ticaret
erbabına kapılarını açık tutmasını istediğini bildirdiler. Harezmşah Aleaddin
Muhammed heyetin yüzüne karşı; “Benim ülkemin genişliğini, ordularının
büyüklüğünü biliyorsunuz; nasıl olurda Hanınız bana “oğul” diye hitap etmeye
cesaret ediyor” diyerek tehditler savurmuş ancak Mahmut Yalvaç onu teskin ederek
iki devlet arasında bir ticaret anlaşması yapılmasını sağlayabilmişti. Cengiz
Han’ın Çin ülkesini fethederek çok zengin olduğunu duyan Harezmli tüccarlar
satacakları malları Cengiz Han’ın ülksine götürerek ticari ilişkiler içine
girmeye başlamışlardı. Ardından o da oğulları ve komutanlarına bir talimat
vererek sermayeyi hazineden temin ederek kıymetli mallar getirmeleri için
seçilen 450 kişilik bir heyeti de Harezmliler ile birlikte o tarafa gönderdi.
Müslümanlardan müteşekkil 450 kişilik bu kafilede toplam 500 deve yükü kıymetli
mallar, ipek dokumalar, samur ve kunduz kürkleri, Çin sanat eserleri
bulunuyordu. Cengiz Han’ın heyetinin ilk konaklayacağı yer Sir Derya üzerinde
yer alan ve Maveraünnehir’in son noktası olan Otrar idi. Otrar valisi İnalcık,
Harezmşah Muhammed’in annesi Türkan Hatun’un da yakın akrabası idi. Otrar Valsi
İnalcık, Cengiz Han’ın 450 kişilik heyetini tutuklattı. Ardından onları öldürtüp
mallarına da el koydu. Cengiz Han bu hadiseyi duyduğunda oldukça fazla
hiddetlenmiş ve kendisini sakinleştirmek için Burhan Haldun’a çıkarak inzivaya
çekilmiştir. Cengiz Han, İnalcığın cezalandırılarak, malların bedelinin ödenmesi
için Harzemşahlara elçilik heyeti gönderdi. Ancak Harezmşah Alaeddin Muhammed
elçiyle birlikte elçilik heyetini de öldürttü. Otrar hadisesi hakkında dönemin
eserlerinde Müslüman yazarlar dahi kabahati İnalcık ve Harezmşah Alaeddin
Muhammed'in üzerine yıkmaktadırlar. Nesavi kervanecıların öldürülmesini
inalçık'ın şahsi tamahına bağlamakladır. Cuzcani bu hareketin üstü kapalı bir
şekilde Alaeddin Muhammed tarafından tasvip gördüğünü düşünmektedir. ibn
al-Alhir bu suçu tamamen Harezmşah Alaeddin Muhammed'in üzerine atmaktadır.

Cengiz’in orduları Aral Gölünün güneyinde Amu derya üzerinden Harezm sınırlarına
yaklaştığında Harzemşah Muhammed, hazırlıklarına askerî bir şura toplayarak
başlamış, ordusunu Sır-Derya ile Maverraünnehir’in müstahkem mevkilerine
dağıtarak Moğol ordusunu Semerkantta karşılamaya karar vermişti. Güçlerini belli
başlı şehirlere dağıtması sayı üstünlüğüne rağmen kuvvetlerinin azalmasına yol
açmıştır. Cengiz Han ilk olarak Eylül 1219'da, elçilerinin ve ticaret
kervanlarının katledildiği Otrar'a saldırma kararı aldı. Bu sembolik açıdan son
derece önemliydi. Cengiz Han, Otrar önlerine geldiğinde Harezmşah Alaeddin
Muhammed'ın savaş planını öğrenerek şehirlerin arasına girecek şekilde ordusunu
düzenleyerek Maveraünnehir'deki şehirlerinin birbirlerine yardım etmesini
önlemeye karar verdi. Yaptığı plana göre orduyu üçe ayırdı. Oğulları Çağatay ve
Ögedey, Otrar önlerinde kalarak şehri alacaklar. Yanlardan gelebilecek bir karşı
saldırıyı önlemek için Cuci, Sır Derya boylarına ilerleyerek Cend’i alacak,
Cengiz Han ise Buhara’ya yürüyecekti. Böylece Harzemşah ordusunun birbirleriyle
teması önlenecekti. Cengiz Han, Çağatay ve Ögeday'ı Otrar'da bırakıp Buhara'ya
doğru yola çıktı. Yol boyunca konaklar tesis ediliyor ve posta menzilleri
kuruluyordu. Kendi ülkesi Maveraünnehir'de bile Harezmşah Aleaddin Muhammed,
1216'da Sufi Kubravi tarikatından Şeyh Mecideddin Bağdadi'yi idam ettirmesinden
dolayı Müslüman din adamlarının düşmanlığını çekmiş vaziyetteydi. Ailesi
Harezmşah Alaeddin Muhammed tarafından öldürülmüş bir genç Cengiz Han katılarak
Maveraünnehir hakkında bilmediği bilgiler veriyor, yolları ve bölgeleri bilen
tüccarlar da Cengiz Han'a eşlik ediyorlardı. Cengiz Han’ın bu sefer sonucunda
yaptığı yeniliklerden birisi de harita kullanmak olmuştur. Harita işini de oğlu
Cuci’ye vermiştir. Topografya'dan haberdar olmaları da Harezmlilerin elinden
önemli bir kozu alıyordu. Buz tutmuş gölü hiçbir engelle karşılaşmadan geçti.
Siri Derya Savunma hattına birliklerini yayan Harezmşah Alaeddin Muhammed
karşısında Cengiz Han, kendi ordusunun ağırlık noktasının bilinmeyeceği bir
yerleşik saldırı tuzağı kurmuştu. Cengiz Han'ın yaptığı plan sonucunda üç
ordusundan biri kuzeyden, Cebe komutasındaki diğeri doğudan gelirken Cengiz
Han’ın bizzat kendisinin ve Subutay’ın yönettiği bir üçüncü ordu da Kızılkum
Çölü’nü geniş bir daire çizip geçerek görünmez biçimde Buhara’ya ve Harezmşah
Alaeddin Muhammed’in kuvvetlerinin arkasına yöneldi. Cengiz Han çölden çıkıp
göründüğünde ve Buhara yolunu tuttuğunda batıdan geliyordu. Gafil avlanma
öylesine etkilidir ki Harezmşah Alaeddin Muhammed, geri çekilme hattının
kesildiğini ve Horasan’dan beklediği kuvvetlerin gelmediğini görünce paniğe
kapılarak Cengiz Han ile karşılaşmadan maiyetiyle birlikte Semerkant'ı terk
etti. Cengiz Han Buhara önlerine geldiğinde Buhara eşrafı, hakimleri ve ulema
vaziyeti müzakere ettikten sonra şehrin anahtarlarını 10 ya da 16 Şubat 1220'de
Cengiz Han’a teslim ettiler.

Cengiz Han, Buhara'da iki gün kaldıktan sonra sonra Semerkant'a ilerledi.
Otrar'ı ele geçirmiş olan Çağatay ve Ögeday ile Cend'i ele geçirmiş olan Cuci de
ona katıldı ve 22 Nisan 1219’da Cengiz’in üç ordusu da Harezmaşahların başkenti
Semerkant yakınında birleşti. Otrar'ın ele geçirilmesinden sonra yakalanan
İnalcık Cengiz Han'ın huzuruna getirilerek öç işkencesi olarak kulaklarıyla
gözlerine eritilmiş gümüş dökülerek infaz edildi. Harezmşah Muhammed daha
kalabalık olan ordularının başında savaşmak yerine asker toplamak gibi
bahanelerle sürekli kaçıyordu ve Cengiz Han, Semerkant önlerine geldiğinde
Semerkant halkının gözü savaştan korktuğu için şehri teslim etmeye karar
verdiler. Şehrin kadısından, Şeyhülislamından ve alimlerinden oluşan bir heyeti
Cengiz Han'a yolladılar. İbnül Esir'e göre şehir teslim olduğu için katliam
olmadı. Cengiz Han'a Semerkant'ta verilen kalifiye zanaatkar sayısı 30 bin kişi
kadardı. Onlara da aynı hoşgörü gösteriliyordu. Bu, Cengiz Han'ın ilim ve sanat
adamlarını kendi tarafına çekerek onun şanı namına hizmet etmeleri için
uyguladığı bir yöntemdi. Yağmalama ve haraçtan sonra şehir halkı evlerine
dönebildi.

1220 baharını Semerkand yakınlarında geçirip oradan Nahşeb bahçelerine geçen
Cengiz Han Tirmiz' hareket doğru hareket ederek şehri ele geçirdi. Cuci, Çağatay
ve Ögeday'ı 1220 yılının sonlarına doğru Harzem'in merkezi Gürgenç’i
fethetmeleri için görevlendirirken Aleaddin Muhammed'i ne olursa olsun onu canlı
yakalamaları için peşinden yetenekli generallerinden Cebe Noyan ve Subutay
Noyan'ı ne gönderdi ve yol boyunca direniş olmadığı sürece savaşılmaması ve
kesinlikle yağmaya girişilmemesini emretti. Alaeddin Muhammed kaçışına devam
ederken, Cengiz Han, Harezmşah Muhammed'in annesi Türkan Hatun'a kendisne karşı
kötü bir niyeti olmadığını yalnızca oğlu ile görülecek bir hesabı olduğunu ifade
etmek için bir elçi gönderdi. Ancak Türkan Hatun yanıt vermemeyi yeğledi ve
Harezmşah'ın kızları ve oğulları ile İran'ın kuzeyinde Hazar Denizi kıyısındaki
Mazenderan'a kaçtı. Subutay, Aleaddin Muhammedin ailesinin saklandığı
Mazenderan'ı kuşattı ve kaleyi teslim olmak zorunda bıraktı. Türkan Hatun
Moğolistan'a sürgün edildi. Harezmşah'ın çocukları öldürüldü, kızları ise
Moğolların hizmetine girmiş kişilere dağıtıldı. Subutay ve Cebe, Harezmşah'ın
izini Eylül'de Batı İran'da Hemedan'da kaybetmişlerdi. Harezmşah Muhammed batıya
kaçarak Hazar Denizi üzerinde bir küçük adaya sığınmıştı. Aralık 1220'de bu
adada neden olduğu bilinmez şekilde hayatını kaybetti. Gürgenc kuşatmasına,
Cengiz Han'in muhafız kıtasının bir birliğini yöneten Bughurçi ile, sağ kanatta
binbaşı olan Tolun-çerbi de katılmıştı. Bu zor kuşatma sırasında Cuci son derece
zayıf bir idare göstermişti. Kararsızlığını tenkit eden Çağatay ile yaptığı
münakaşaları Cengiz Han'ı her ikisini birden kardeşleri Ögedey'in emri altına
sokmaya mecbur etmişti. Gürgenç kuşatması 1221 ilkbaharına kadar Reşîdüddîn'e
göre 7 ay, İbnül Esir'e göre ise 5 ay sürdü. Bu Moğolların en zor savaşlarından
biri oldu. Cüveynî, bu savaşta iki tarafın kaybettiği insan sayısını bana
söyledikleri zaman inanamadım onun için de buraya yazmadım demektedir. Zafer,
1221 yılının Nisan ayında geldi. Karşı koyan kalmayıp herkes teslim olunca,
şehirde bulunanları dışarıdaki boş alana sürdüler. Bunlar arasında meslek ve
sanat sahibi yüz binden fazla kimseyi ayırdılar kadınları ve küçük çocukları
köle yapıp esir aldılar.

Gürgenç'in 1221’de Moğolların eline geçmesiyle Harezmşahlar Devleti resmen
tarihe karışmış oldu. Harezm’in zaptından sonra Cengiz Han oğlu Cuci’ye, Harezm
ülkesinin bu bölümü de dahil olmak üzere ele geçirdiği Batı Sibirya’yı vererek
onu bölgeye idareci olarak gönderdi. Aleaddin Muhammed'in ölüm haberini aldıktan
sonra Amu Derya'yı geçerek Horasan'a girdi ve Belh şehrini fethetti. Küçük oğlu
Tuluy'u ise Horasan'daki şehirleri ele geçirmesi içim yolladı. Horasan'da
insanlık tarihinde eşine az rastlanır biçimde bir katliam gerçekleştirildi.
Cüveynî, seferden sonra geriye halkın onda birinin bile kalmadığını söyler.
Nişabur’da Cengiz Han’ın en sevdiği damadı olan Toguçar bir Nişaburlunun attığı
ok ile ölmüştü. Bu olayın Şubat 1221'de Tuluy'un şehri ele geçirdikten sonra
yaşanan bir isyan sırasında mı yoksa kuşatma sırasında mı olduğu açıklığa
kavuşmuş değil. İki ihtimalde de şehirdeki insanların ölüm fermanının
imzalanmasının bu olay sonucu olduğu biliniyor. Cengiz Han’ın kızı, kocasının
ölüm haberini aldığı için acılıydı ve Nişabur’daki her insanın öldürülmesini
istedi. Tuluy orduyu yönetiyordu ve bu görevi yerine getirdi. Kadınlar,
çocuklar, bebekler hatta köpekler ve kediler bile katledildi. Bazı şehir
sakinlerinin yaralı olup ölmemesinden endişelenen Cengiz Han’ın kızı
söylenenlere göre herkesin kafasının kesilmesini istedi, kesilen kafalarla
piramitler oluşturuldu. On gün içinde piramitlerin hepsi tamamlanmıştı.
Nişabur’da kaç kişinin öldüğü her zaman tartışma konusu olsa da çok sayıda
insanın yaşamını yitirdiği bilinmekte. Bu katliam yaşanırken Cengiz Han’ın
şehirde olmadığı tahmin ediliyor. Nişabur'un ardından direnen Merv de ele
geçirildikten sonra korkunç bir yıkıma maruz kaldı. Kale yerle bir edilirken
Büyük Selçuklu hükümdarı Sultan Sencer'in anıt mezarı tahrip edildi. Horasan'ın
en zengin ve gelişmiş şehirlerinden Merv harabe haline dönüştü. Nişabur ve
Merv'deki katliamlardan gözü korkan Herat ise teslim oldu. Böylece Tuluy üç ay
gibi kısa bir sürede Horasan’ın Merv, Nişabur ve Herat şehirlerini ele geçirdi.

Alaaddin Muhammed ölmeden birkaç gün önce oğlu Celaleddin’i veliaht ilan
etmişti. Celaleddin bu devleti yeniden toparlamak istedi. Bunun için Moğollarla
mücadele etti. Celaleddin Harezmşah, Hindikuş'un güneyinde önemli bir ordu
kurmuş ve tehdit oluşturmaya başlamıştı. Gazne'de 60 bin askerle yerleşmiş olan
Celaleddin, Toharistan'da Valiyan'ı kuşatan Moğol ordusunu yendi. Sultan
Celaleddin’in sayısı az olan ve başka yerden yardım alamayan Moğol ordusunu
yendiğini haber alınca Cengiz Han hiç vakit geçirmeden, Gazne’ye geldi.
Celaleddin'in on beş gün önce oradan Sind geçidini geçerek Hindistan'a gitmek
için ayrıldığı haberini alması üzerine Celaleddin'in peşine düştü. Cengiz Han,
26 Kasım 1221'de İndus nehri sahilinde ona yetişti ve her taraftan Sultan’ın
ordusunu kavis içine aldılar. Şiddetli bir çarpışma yaşandı. Celaleddin mağlup
olarak annesini ve karısını nehre attırdıktan sonra nehri geçip Hindistana
kaçtı. Cengiz Han, Celaleddin'e karşı zaferinin etkisini güçlendirmek için
Hindistan'a girip onu takip etmedi. Hindistan çok büyüktü ve hakkında hiçbir
bilgiye sahip değildi. Delhi Sultanlığı hatırı sayılır bir güce sahipti. 1223
yazını bugünkü Taşkent’in bulunduğu yerde geçiren Cengiz Han, geri dönüş için
hazırlıklara başladı.

Subutay ve Cebe 1221'de yakalamakla görevli oldukları Harezmşah Alaeddin
Muhammed'in ölümünü öğrendiklerinde artık tek amaçları olan Harezmşah'ı ele
geçirmek söz konusu olmadığı için serbest hareket etmeye başladılar. Bu
serbestlik onlara insanlık tarihinin bugüne kadar bilinen en büyük süvarilik
harikalarından birini gerçekleştirmelerine imkan tanımıştı. Kafkasya'ya girerek
Gürcüleri kış ortasında başkentleri Tiflis'te yenilgiye uğrattılar. Hazar Denizi
ve Karadeniz'in kuzeyinde yaşayan Kıpçaklar, Moğollar ile tek başlarına başa
çıkamayacaklarını anlayınca Ruslara çağrıda bulundular. Cebe ve Subutay, 31
Mayıs 1223'te 80 bin kişilik Rus-Kıpçak ordusunu Kalka Nehri kıyısında
mağlubiyete uğrattılar ve oradan Kırım'a doğru uzanarak Sudaka'yı zaptettiler.
Dönüş yolunda Hazar Denizi kuzeyinde İdil Bulgarları tarafından kuşatıldılar.
Subutay ve Cebe birçok tarihi kaynağa göre İdil Bulgarlarlarını mağlup etti.
Bazı tarihçiler, Moğollarım yenildiğine dair rivayetleri İdil Bulgarlar'ının
Ruslara, Moğolları yendiklerini ve onları topraklarından sürdüklerini söylemek
için uydurdukları hikâyelerin oluşturduğunu iddia etmektedirler. Cebe ve
Subutay, 1223'ün sonu veya 1224'ün başında İrtiş Vadisi'nde, dönüş yolunda olan
Cengiz Han'a katıldılar.

Cengiz Han, Harezmşahlar üzerine sefere gitmeden önce yardım için asker istediği
kendisine taabi Tangut Krallığı olarak bilinen Batı Xia hanedanının tavrını
unutmamıştı. Karakurum'a döner dönmez bu sorunu halletmek için hazırlıklara
başladı. Sefere yanında eşlerinden Yesüy ile birlikte 1225 sonbaharı ya da 1226
ilkbaharında çıktı. Av esnasında attan düştü. Karın bölgesinde çok ciddi
ağrıları vardı ve ateşi çok yüksekti. Telaşlanan Yesüy, kazayı ve Cengiz Han'ın
rahatsızlığını haber vermek için oğullarını ve komutanlarını topladı. Seferin
ertelenmesi önerisi kabul edildi. Tam toplanıp gidilecekken Cengiz Han; eğer
geri çekilirsek Tangutlar korktuğumuzu düşünür diyerek karşı çıktı. Meseleyi
diplomasi yoluyla çözmek için Tangut kralına elçi gönderildi. Kral barıştan
yanaydı ancak bakanı Aşagambu onu vazgeçirdi ve Moğollar savaşmak istiyorsa
gelsin boy ölçüşelim, altın, gümüş ve ipek istiyorlarsa almak için ilerlesinler
diye cevap gönderdi. Yüksek ateşten bitkin bir vaziyette olan Cengiz Han, ölmem
gerekse bile artık geri çekilemeyiz dedi ve Moğollar saldırıya geçti. Cengiz
Han, Lipuan Dağlarında gizli bir vadiye götürülerek ve şifalı bitkiler ile
tedavi edilmeye çalışıldı. Diğer taraftan Moğol ordusu bölgeyi öyle kötü yıkıp
yağmaladı ki Tangut Kralı barış istemek zorunda kalmıştı. Tangut Kralı Cengiz
Han'ın huzuruna çıkarılmadı. Yalnızca otağının önüne gitmesine izin verildi.
Gerçeği saklamak çokta mümkün olamamıştır ancak bu haberin dışarı sızmaması
gerekiyordu. Cengiz: “Ölümümü kimsenin öğrenmesine izin vermeyin. Hiç bir zaman
ağlamayın ve yas tutmayın, böylece düşmanlarımızın hiç bir şeyden haberi olmaz.
Tangutlu idareciler ve halk belirlenen zamanda şehri terk ettklerinde hepsini
yok edin!” demiştir. Tangut kralı öldürülmüş, Yinçuan şehri yağmalanmış,
hükümdar mezarları açılmış ve halkı tamamen ortadan kaldırılmıştı. Bu yüzdendir
ki kaynaklarda bundan sonra Tangutlar hakkında bir bilgiye rastlanılmamaktadır.
Böylece Cengiz Han'ın emri yerine getirilmişti.

Yapılan hesaplara göre Cengiz Han 25 Ağustos 1227 yılında büyük bir ihtimalle iç
kanamadan öldüğünde 65 yaşında idi. Cengiz Han'ın cesedine ne olduğu nerede
bulunduğu konusu günümüzde bile hâlâ sırrını korumaktadır. Moğolların Gizli
Tarihinde bu konu ile ilgili hiçbir kayıt yoktur. Ülkesinden 1600 km uzakta ölen
Cengiz Han'ın cesedinin ülkesine nasıl götürüldüğü konusunda soru işaretleri
vardır. Bu mesafe bugün araba ile son sürat gidildiğinde üç haftada alınabilir.
Üç haftada da ceset çürürdü. Moğollar mumyalama tekniğini bilmiyorlardı. Bazı
yazarlar Cengiz Han'ın öldüğü yere gömüldüğünü iddia etmektedirler. Bazıları
doğduğu yerde gizli bir yere gömüldüğünü, cenaze konvoyunda görev alan herkesin
öldürüldüklerini ve mezarının gizli tutulması için birçok atın mezarın üstüne
gezdirilerek mezarın belirgınliği giderildiğini kaydederler. Bazıları ise
cesedin Karakurum’a getirilerek Onon ve Kerulen nehirlerinin kaynakları
civarında bulunan kutsal Burhan-Haldun dağında gizli bir yere gömüldüğünü
söylemektedirler. Cengiz Han’ın mezarı bütün arkeolojik aramalara rağmen hâlâ
bulunamamıştır.

Cengiz Han'ın fiziksel görünümü hakkında 1221'de kendisine yollanan Song elçisi,
Çinli general Meng-hung ve onu Horasan'da görmüş olan insanlardan bilgi alan
İranlı tarihçi Cüzcani'nin anlattıkları dışında hiçbir bilgi yoktur. Meng-hung,
onun uzun boyu, geniş yüzü ve uzun sakalıyla diğer Moğollardan faklı olduğunu
söylerken Cüzcani, hanı yapılı, beyaz saçlı ve kedi gözleri olan biri olarak
tasvir eder. Cengiz Han'ın, düşmanlarına ve kendisine ihanet edenlere karşı
acımasız ve sert bir tavır sergilerken kendisine sadakat gösterenleri de o
derecede mükafatlandırdığı görülmektedir. Küçük yaştan itibaren zorluklar ve yok
olma tehlikesi içinde yaşamış bu nedenle kendine yardım eden herkesi kardeşi ve
babası gibi görmüş ve davranmıştır. Hükümdar olduğu zaman gençlik yıllarında
verdiği mücadele esnasında yanında olan herkesi mükafatlandırmıştı. Tayciutlara
esir düştüğü zaman kaçarken onu evinde saklayan Sorhan Şira ve çocukları,
çalınan atlarını bulmak için at hırsızlarının peşindeyken tanıştığı ve çok iyi
dost olduğu Bughurçi, Camuka ile savaşı esnasında yaralandığı zaman onun
yarasını iyileştiren ve karnını doyuran Celme ile yine Camuka ile savaşında
atını öldüren oku atmasına rağmen gelip bağlılığını bildiren Cebe, her birini en
yüksek mevkide rütbelerle mükafatlandırmıştır. En karakteristik vasıflarından
biri de hainlere karşı duyduğu nefretti. Kötü duruma düşen efendilerine ihanet
ederek kendisine yaranacaklarını sananları derhal idam ettirir, düşmanı olan
hükümdarlara sonuna kadar sadık kalanları da hizmetine alarak
mükafatlandırmıştır. Mükafatlandırılacaklarını umarak Kerayitlerin lideri
Tuğrul'un oğlu Sangum'u yerini söyleyen onun seyisi ile Camuka'yı yakalayıp
Cengiz Han'a teslim eden beş arkadaşının da akıbeti felaket olmuş, öz hanlarına
ihanet endenleri bütün nesilleri ile yok edin emrini vererek onları infaz
ettirmiştir. Pekin'in fethinden sonra ele geçirilen esirler arasında yer alan
Jin Hanedanına hizmet etmiş Liyaso Tunglu bir prens te vardı. Ye Liyu Çutsay
adındaki alim Cengiz Han'ın dikkatini çekmiş; asırlarca size düşman kesilmiş bir
hanedana niçin hizmet ediyordun diye sorunca Ye Liyu Çutsay'ın, babam ve
ailemden birçok kimse onların hizmetinde bulundu benim de başka türlü yapmam
münasip olmazdı şeklinde cevap vermesi Cengiz Han'ın hoşuna gitmiş, demek ki
bana da sadıkane hizmet edebilirsin demişti. Ye Liyu Çutsay, Cengiz Han'a
sadakat yemini etti ve ölene kadar onu yanından ayırmadı.

Cengiz Han, insanları seçme ve onların yeteneklerini ortaya çıkarma konusununda
da oldukça başarılıydı. Mukhuali, Cebe, Subutay her biri ayrı ayrı onunkilerle
eş değer askeri zaferler kazansalar da hiçbir zaman bundan kişisel bir çıkar
sağlamayı düşünmediler. Onları kendinden kopmayacak şekilde bağlamayı başardı ve
hiçbir zaman ihanete uğramadı. 1206'dan sonra ölene kadar 21 yıl boyunca kimse
onun hükümdarlığını sorgulamadı. Düşmanı olmayanlara karşı da oldukça
lütüfkardı. Güney Çin'deki Song hanedanının elçisi Meng-hung yanından
ayrılırken, her önemli şehirde bir kaç gün durun, ona en güzel şaraplar, en
güzel kokulu çaylar ikram edilsin, şerefine güzel yüzlü kadınlar çalgılarını
tıngırdatırken yakışıklı gençler fülüt çalsın emrini vermişti. Her tür eğlenceyi
çok severdi. Büyük tutkusu avın yanı sıra ayak topundan da çok keyif alırdı.
Song elçisi Meng-hung'un aktardığına göre bir gün haber yollayarak; bu gün top
oynadık niçin gelmedin dedi. Elçi davet edilmedim dedikten sonra her şölende
oyun ya da top oynandığında gelip bizimle eğlenmeni bekliyorum demişti.
Meng-hung, o gün şölene katılan sekiz kadınının göz kamaştıran beyaz yüzleri var
ve çok güzeller diyerek onun zevkini över. İçki içmekle birlikte ayda yalnızca
üç kere sarhoş olunmasını öneriyordu. Lüks giysilere ve gösterişe meraklı
değildi. Her türlü görkemli unvanı reddetti. Uygurların verdiği şatafatlı
unvanları kullanmak istemedi. İranlı bir katibin onu tanıtmak için kullandığı
süslü ifadeleri gülünç ve çirkin buldu. Cüveynî ve Makrizî, onun eğitimli
kişiler ve her dinden din adamlarına saygı duyduğunu, aralarında bir ayrım
yapılmasını yasakladığını anlatmaktadırlar.

Moğolların geleneksel inançları Şamanizm’in ve GökTanrı inancının bir
karışımıydı. Cengiz Han şamanizm’i benimseyen bir ortamda doğup büyüdüğünden
dolayı şamanist özellikler içeren bir dini yaşam tarzına sahip biri olarak
yetimiş, etrafında sürekli olarak şamanizm’i temsil eden insanların varlığını
yakından hissetmişti. Bu nedenle Cengiz Han, şaman veya kam denilen kâhinlerin
söylediklerinden çok etkilenir ve onlara fal baktırırdı. Şamanların aynı zamanda
hastalıkları iyileştiren yönleri de vardı. Cengiz en çok onların kehanetleri ile
ilgilenmiştir ki bu şamanlar arasında en fazla saygı duyduğu Kökçü idi. Ancak
Şaman Kökçü'nün devlet işlerine karışması sonucu bertaraf edilmesi ile
Şamanların etkisi büyük ölçüde azalmıştı. Cengiz Han hükümdarlığı boyunca dini
siyaseti, bütün inançlara karşı müsamaha idi. Cengiz Han hükümdar olduktan sonra
ilan edilen Cengiz Han yasası adı verilen kuralların ilk ikisi büyük öneme
sahiptir: ‘‘Yeri ve göğü yaratan, ölümü, hayatı, serveti, fakirliği istediği
gibi dağıtan, her şeyde mutlaka hükmünü yürüten bir tek Tanrı’nın varlığına
inanmanızı emrederim. Cengiz Han kanunlarının ikinci maddesi ise şöyledir:
‘‘Moğollar mütevazi, temiz ve dürüst kimseleri, kâtipleri, akıl sahiplerini,
hangi millete mensup olurlarsa olsunlar, ta’ziz etsinler ve makamlarını
yükseltsinler. Kötülerden ve insafsızlardan nefret etsinler. Cengiz Han
yasasındaki bu iki kural onun dini siyasetinin temelini oluşturmuştur. Makrizî;
Cengiz Han’ın tüm mezheplere saygı duyulmasını ve hiçbir ayrıcalık yapılmamasını
emrettiğini aktarmaktadır. Ermenistan’da yüksek bir devlet memuru olan Sembad,
Hristiyanlar ‘huzuruna çıktıklarında onları büyük saygıyla kabul etmiş, onlara
özgürlüklerini vermiş ve kim olursa olsun canlarını sıkabilecek herhangi bir şey
yapılması ya da bir söz söylenmesi yasaklanmıştır diye aktarmaktadır. Nesturi
bir Hıristiyan olan Güçlük, Kara Hıtay topraklarının hakimi olduktan sonra bu
bölgenin Müslüman olan halkını dininden dönmeye zorlamış Hristiyanlığı,
putperestliği ya da Budizmi seçmelerini istemişti. Ezan kesilmiş medreselerin
kapılarına kilit vurulup yıkılmaya bırakılmıştı. Hoten’de İmam Alâaddin Muhammed
el-Hotânî ile Güçlük arasında sual cevap eklinde çıkan bir tartışma sonucu
İmamın verdiği cevaplara tahammül edemeyen Güçlük onu medresenin önünde
astırmıştı. Ancak Moğol askerleri Kaşgar’a girince Cengiz Han yasası gereği
herkesin kendi dininin ve âdetinin gereklerini serbestçe yerine getirebileceği
konusunda tellal çağırttılar ve ezanı ve namazı serbest bıraktılar. Cengiz Han,
Semerkant’ı fethettikten sonra da ulema ve imamlar dahil 50 bin kişi baskıdan
muaf tutuldu. Kadılara ve din görevlilerine karşı bu uygulama, Cengiz Han'ın
Müslümanlara karşı bir din savaşı yapmadığını ortaya koymuştur. Cengiz Han’ın
yasasının bir gereği olarak Abdurrahman’ın Çin’de maliye bakanlığına denk düşen
bir göreve atanması, Müslümanların gördükleri itibarın bir göstergesidir. Cengiz
Han, Batı Seferini tamamladıktan sonra 1223 yılında daha önce Harezmşmah’ın
yanında bulunmuş ve devlet idaresinde itibarlı bir kimse olan Hanefi mezhebinden
Harzemli bir Müslüman olan Mahmud Yalvaç’ın oğlu Mesud’u Mâverâünnehir
şehirlerini idare etmek üzere tayin etti. Mahmud Yalvaç’ı ise beraberinde
Karakurum’a götürdü. Cengiz Han, Büyük Asya seferini tamamladıktan sonra Yalvaç
Beyin yıldızı daha da parlamış ve onu bütün Kuzey Çin’i temsil etmek üzere Pekin
Umumî Valisi tayin etmiş ve bundan sonra Sahib-i Memâlik-i Çin unvanı ile
anılmıştır.

Cengiz Han, Çinli Tao rahibi Çang Çung’un şöhretini duyunca onunla görüşmek için
kendisini davet etmiştir. Çang-çuen, Cengiz Han Harezmşahlara karşı seferde iken
1222 yılında huzuruna getirilmiştir. Cengiz Han; üstad bana uzaklardan,
ölümsüzlük için ne getirdin diye sormuş rahip de hayatı uzatmanın çaresi var,
ama ölmemek için ilaç yok diyerek cevap vermiştir. 21 Ekim 1222’de Semerkant
yakınlarında Cengiz Han'ın Çang-çuen’in öğretilerini dinleyeceği özel bir çadır
kurulur. Bu, Babür İmparatoru Ekber döneminde görülecek olan konuşmaların
yapıldığı göçebe felsefe evlerinin protipidir. Çang-çuen Cengiz Han’a Taoizmi
anlatır ve ona şehvetini köreltmeyi, zevki okşayan tatları reddetmeyi, taze ve
hafif yiyecekler yemeyi, nefsin isteklerinden uzak durmayı öğütler. Bütün bir ay
boyunca sadece uyumaya çalışmasını, manevi zenginlikleri ve enerjisi
karşısındaki artışa şaşıracağını söyler. Cengiz Han ise bu öğütlerin faydalı
olduğunu anlar, fakat Moğolları eski alışkanlıklarından vazgeçirmenin kolay
olmayacağını söyler. Nitekim 10 Mart 1223’te Taşkent bölgesinde bir sürek avı
sırasında attan düşerek yaralanır. Çang-çuen bu durumdan ona ilerlemiş yaşında
avın oluşturduğu tehlikeleri göstermek için yararlanır. Ancak Cengiz Han ona
öğütlerini takdir ettiğini ama avlamanın asla vazgeçemeyeceği bir zevk olduğunu
söyledi. Bu görüşmelerden en karlı çıkan ise Taoistler olur. Cengiz Han,
Çang-çuen adına, Taoizm üstadını vergiden muaf tutma amacı taşıyan mühürlenmiş
bir yarlıg hazırlamıştı. Cengiz Han yönetimde kaldığı süre içerisinde bu duruma
dikkat etmiş, yönetiminde farklı dinlere mensup insanları önemli görevlere
getirmekten kaçınmamıştır. Ona göre farklı dini grupları bir arada tutmanın ve
itaatlerini sağlamanın en önemli metodu buydu.

Cengiz Han'ın imajı askeri harekatları esnasında sorumlu tutulduğu kıyımlar ve
kültürel hazinelerin yerle bir edilişi gibi sebeplerden dolayı özellikle İslam
dünyasında iyi değildir. Dönemin İran ve Arap kayakları cani ve kana susamış bir
adam portresi çizer. Ancak onun büyük bir asker olarak ün kazanmasının temelinde
o güne kadar bir birleri ile savaşmaktan başka brişey yapmayan Moğol boylarını
bir araya getirip 10'luk-100'lük-1000'lik gruplara ayırarak, liyâkata bağlı bir
ordu meydana getirmiş olması, bununla beraber askerlerini böyle gruplara
ayırarak, askerlerin savaş alanında mensup oldukları kabilelere değil de savaş
gruplarına karşı aidiyet hissi benimsemelerini sağlamasında yatmakta idi. Bu
düşünceyle askerleri içerisindeki en seçkin 10.000 askeri seçerek, kendisine
sadakati ön planda tutan keshig adındaki özel muhafız birliğini kurdu. Tüm
askeri seferleri, sağlam bir hazırlıktan sonra yöneten Cengiz Han’ın büyük bir
asker olarak ün kazanmasının bir diğer önemli sebebi kurduğu posta teşkilatı ve
casus ağı ile istihbarat sanatına verdiği büyük değerdi. Casuslar, bilgi
toplamakla, söylentiler yaymakla ve araziyi tanımakla görevlendirilirken alimler
geçtikleri nehirlerin ne zaman donacağını, balık veren gölleri ve çeşitli maden
ocaklarının vaziyetlerini kaydedip fethedilen yerler için haberleşme ağını
oluşturmak için posta menzilleri kuruyorlardı. Cengiz Han, koyduğu kuralları
Yasa adını verdiği kanunlarla metinleştirdi ve o öldükten sonra bile Japon
denizinden Polonya içlerine ve Macar ovalarına kadar Çin, İran, Rusya dahil
birçok ülke Cengiz Han Yasası adı verilen bu kurallara göre yönetildi. Cengiz
Han'ın Asya'yı birleştirmesiyle sınırlar ve gümrükler kalkmış, Asya'daki
iktisadi yapı değişmiştir. Halklar arası ticaret artmıştır. Hem Asya hem de
Avrupa'daki sınırları sayesinde iki kıta arasında bilgi ve tecrübe akışını, kısa
bir süre de olsa, sağlamıştır. İpek Yolu”nun işlek ve güvenli bir hale
gelmesiyle doğu ile batı arasındaki ticaretin gelişmesindeki rolü ve ipek,
ipekli kumaş, barut ve matbaa gibi Uygurlar ve Çinliler tarafından kullanılan
pek çok unsurun Batıya taşınmasındaki etkisi Cengiz Han’ın başlattığı bu
ilerleyiş ile ilgili olarak günümüzde, günümüz terminolojisinde globalleşme veya
küreselleşme adı verilen kavramın babası olarak Cengiz Han’ın kabul edilmesi
gerektiği şeklinde görüşler ileri sürülmüştür. Bu nedenleAralık 1995’te ABD’de,
Washington Post gazetesi Cengiz Han’ı son bin yılın en önemli adamı olarak ilan
etti. Cengiz Han aynı zamanda Michael H. Heart tarafından belirlenen 'tarihin en
fazla etki bırakan liderleri' arasında 29'uncu sırada yer alırken National
Geographic tarafından tarihin en önemli 50 politika liderlerinden biri olarak
seçilmiş, 1998'de Dr G. Ab Arwel'ın araştırması sonucunda bin yılın en büyük 10
kültürel efsanesinden biri olarak belirlenmiştir.

Cengiz Han Sovyetler Birliği tarafından desteklenen komünist yönetim dönemince
milli duyguları ön plana çıkarmamak için geri plana itilmişti. Sovyet baskısı
altındayken Moğollar Cengiz Han’ın ismini yüksek sesle bile telaffuz
edemiyorlardı. Cengiz Han, Moğolistan komünist rejimden çıkınca bağımsız
devletin bir simgesi hâline gelmiştir. Günümüzde Cengiz Han doğduğu topraklar
olan Moğolistan’da, Moğolistan'ın gelmiş geçmiş en büyük ve efsanevi lideri
olarak görülmektedir. Moğolistan'ın politik ve etnik kimliğinin var olmasında
büyük önem taşır. Moğollar bu sebeple Moğolistan'a Cengiz Han'ın Moğolistan'ı
kendilerine de Cengiz Han'ın çocukları demektedirler. Moğollar bu ismi birçok
ürüne, sokağa, binaya ve diğer yerlere de vermişlerdir. Ayrıca Cengiz Han'ın
resmi para birimleri Tugrik'in ₮500, ₮1000, ₮5000 ve ₮10,000'in üzerinde
bulunmaktadır. Başkent Ulaanbaatar'daki hava alanının ismi Cengiz Han
Uluslararası Havaalanı'dır. Halk Cengiz Han'a büyük saygı duymaktadır. 2006
yılında, başkentte Cengiz Han'ın ve oğullarının heykelleri konmuştur. Devlet
resmi törenlerde Cengiz Han’ın askerleri ve süvarileri yer almaktadır. 2008
yılında Ulanbatur'a bir saat uzaklıkta Tsonjin Boldog bölgesinde çöl ortasında
inşa edilen dev Cengiz Han heykeli 40 metre boyu ile dünyanın en büyük
heykellerinden biri konumundadır. Heykelin içinden geçen bir asansörle atının
kafasına ulaşan ziyaretçiler, buradan uçsuz bucaksız Moğol bozkırını
seyredebilmekteler.

Çin’de ise Cengiz Han Çinliler tarafından Çinli bir ulus kahramanı olarak ve
Çin’in Moğollar tarafından fethinden sonra Çin’de torunu Kubilay Han tarafından
kurulan ve 1271–1368 arasında yaklaşık 100 sene Çin’i yöneten Kubilay Hanlığı
olarak bilinen Yuan Hanedanının kurucusu olarak görülmektedir. Yuan Hanedanı,
Çin hanedanları listesinde saygın bir yer edinmiştir. Cengiz Han hayatta iken
Çin’in kuzeyini ve Pekin’i fethetmişti ancak buraya yerleşmemişti. Torunu
Kubilay Han’ Çin’in tamamını fethedip başkentini Karakurum’dan Pekin’e
taşımıştır. günümüzde bağımsız Moğolistan’ın yanı sıra Çin Halk Cumhuriyetin’de
İç Moğolistan Özerk Bölgesi bulunmaktadır ve burada 5 milyon Moğol yaşamaktadır.
1962 yılında Cengiz Han anısına çıkarılan pullar ve bir bilim akademisi
tarafından düzenlenen bir sempozyum ile Cengiz Han’ın 800. Doğum yıl dönümü Çin
Halk Cumhuriyti İç Moğolistan Özerk Bölgesinde kutlandı. Cengiz’in 10 metrelik
bir heykelinin yapımının ardından Onon nehrinin Balj ile birleştiği Dadal civarı
resmi olarak Cengiz Han’ın doğduğu yer olarak belirlendi.

Günümüzde Cengiz Han sadece Moğolistan ve Çin'in sahiplendiği bir tarihi miras
değil tüm Avrasya güzergahındaki birçok millet için ortak değer konumundadır.
Cengiz Han, İmparatorluğunu Orta Asya’da yaşayan halkların desteği ile kurdu.
Onlardan destek alarak muazzam bir imparatorluk inşa etti. Cengiz Han ve onun
haleflerinin olmadığı bir modern devir Orta Asya Türk halklarının tarihi yazmak
mümkün değildir. Bu nedenle Cengiz Han Moğollar için olduğu kadar Uygurlar,
Tatarlar, Nogaylar, Özbekler ve Kazaklar için de ortak değerdir. Cengiz Han
Uygur yazısını kullandı ve onun halefleri döneminde dahi Uygurca diplomatik
yazışmalarda kullanılan bir dil olarak bürokraside yerini korudu. Devletin
inşasında Uygur devlet adamlarını katiplerini, sanat ve bilim adamlarını
danışmanı olarak kullandı, onlardan hayatın her alanında yararlandı.
Maveraünnehir’i kapsayan Batı Türkistan’ın yanı sıra Uygurların yaşadığı Kaşgar
ve çevresindeki toprakları kapsayan Doğu Türkistan da Cengiz Han ölmeden yaptığı
taksimat sonucu sonra oğlu Çağatay’a verilmişti. Çağataylılar 18. Yüzyılın
sonuna kadar Doğu Türkistan’daki varlıklarını sürdürdüler. Uygurların Cengiz
İmparatorluğunun kuruluşundaki rolleri ve Uygurların yaşadığı Doğu Türkistan’ın
yaklaşık 500 sene Cengiz Han neslinden gelen hanlar tarafından yönetilmesi
sebebi ile Uygurlar Cengiz Han’ı tarihlerinin bir parçası olarak görmüşlerdir.
Bu nedenle 1933 yılında Muhammed Ali Tevpik tarafından Uygurca olarak kaleme
alınan ve 1949’da Çin tarafından ilhak edilene kadar Uygurların milli marşı
olarak kullanılan Doğu Türkistan Cumhuriyeti ulusal marşında Attila, Cengiz,
Timur dünyani titretken idi, kan birip nam alimiz biz unlarn evladi biz dizeleri
Uyguların Cengiz’i tarihlerinin en büyük şahsiyetleriden biri olarak
gördüklerini göstermektedir.

Cengiz Han'ın en büyük oğlu Cuci'nin soyundan gelenler tarafından idare edilen
Altın Orda’nın ise Özbek, Kazak, Nogay, Kırım ve Kazan Tatar halklarının
oluşmasındaki rolleri Orta Asya tarihi için çok önemli sonuçlardır. Cengiz
Han’ın büyük oğlu Cuci’nin oğlu Batu Han’ın kurduğu Altın Ordu Hanlığının
parçalanması ile ortaya çıkan Tatar Hanlıklarından Kırım Hanlığı, Kazan Hanlığı,
Astrahan Hanlığı ve Kasım Hanlığı, Cengiz Han soyundan gelen hanlar tarafından
idare edilmiştir. Ruslar, Tatar Hanlıklarından Kazan Hanlığına 1552’de, Astrahan
Hanlığına 1556’da, Kasım Hanlığı ise 1681’de ve son verirken içlerinde en uzun
ömürlüsü olan Kırım Hanlığının kurucusu Hacı Giray, Cuci'nin küçük oğlu Tokay
Timur soyundan gelmekteydi. Tokay Timur aynı zamanda Altın Orda’nın kurucusu
Cuci’nin büyük oğlu Batu Han’ın da kardeşi idi. Kırım Hanlığı Kırım’ın Ruslar
tarafından ilhak edildiği 1783 yılına kadar Cengiz Han soyundan gelen Giraylar
tarafından yönetilmiştir. Âl-i Cengiz olarak ta anılan Girayların yönettiği
Kırım Hanlığı 18. yüzyıla kadar Osmanlı Devleti'nin herhangi bir etkisi
değerlendirmeye alınmadığında bile Avrupa'nın en önemli güçlerinden biriydi. 18.
yüzyıla kadar Rusya ve Polonya'nın hanlığa vergi ödemesi bunun en güçlü
örneğidir.

Cengiz Han nesli modern Özbek halkının oluşumunda oynadığı rol nedeniyle bu
halkın tarihinin en önemli kesitini oluşturmaktadır. Günümüzde Orta Asya’nın en
kalabalık halkı olan Özbeklerin adı Altın Orda Hanı Özbek Han’dan gelmektedir.
Özbek Han, Cengiz Han’ın büyük oğlu Cuci’nin soyundan Toğrılca’nın oğludur.
Bozkırda genellikle tanınmış bir idarecinin veya kumandanın başında bulunduğu
grubun zamanla onun adını taşıması geleneği uyarınca Cuci’nin haleflerinden
Özbek Han’ı liderleri olarak kabul eden Cuci ulusu onun ismini kendilerini
tanımlamak üzere kullanmaya başlamış, böylece Özbekler denen topluluk ortaya
çıkmış Özbek Ulusu tâbiri bütün Altın-Orda’yı ifade eder hale gelmiştir. Altın
Orda’nın parçalanması ile Özbek ulusunun bağımsız bir hale gelişi, 1428’de
Cuci'nin 5. oğlu ve Batu'nun kardeşi olan Şeyban'ın (Şiban) sülalesinden Ebu'l
Hayr Han’ın, Batı Sibirya’da Tura ırmağının kıyısında Özbek ulusunun hanı olarak
ilân edilmesiyle gerçekleşmiştir. Bu hanlık tarihe Şeybani Hanlığı yada Özbek
Hanlığı olarak geçmiştir. Şeybani Hanlığı 1561'de yönetim merkezini Buhara'ya
taşıdığı için, Buhara Hanlığı olarak anılmaya başlamıştır. Buhara Hanlığı, 1753
yılına kadar Cengiz Han soyundan gelen hanlar tarafından yönetilirken Buhara
Hanlığını işgal eden Cengiz Han soyundan olmayan Mangitler 1753'de Emirliğini
ilan etmişti. Dönemin Orta Asya'nın töresine göre Cengiz Han soyundan
gelmeyenler Han olamadığı için Mangit hanedanı 1920’de Buhara Cumhuriyeti
kurulana dek tıpkı Timur gibi Emir unvanını kullanmıştı.

Sadece Cengiz Han soyundan gelenlerin "Han" unvanını kullanabildiği bir dünyada
Cengiz Han’ın oğlu Çağatay’ın kurduğu Çağatay Hanlığı topraklarında Semerkand’ta
askeri bir lider olarak ortaya çıkan Timur(1370-1405) gibi bir askeri deha bile
Cengiz Han soyundan olmadığı için “Han” unvanını yerine “Emir” unvanını
kullanmıştır ve hayatı boyunca “Han” olarak Cengiz Han soyundan birini yanında
taşımıştır. Cengiz Han soyundan biri ile evlenerek han damadı anlamına gelen
“küregen” unvanını kullanmıştır. Tarihte Buhara ve Hokand Hanlığı ile birlikte
Üç Özbek Hanlıkları olarak anılan hanlıklardan biri olan Hive Hanlığı da 20.
yüzyıla kadar belli aralıklarla yine Şeybanilerin farklı bir kolu olarak
zikredilen, Cengiz Han soyundan gelen Yadigaroğulları tarafından yönetilmiştir.

Altın Orda'nın parçalanmasından sonra Cetisu Nehri kıyılarında 1465 yılında
kurulan ve günümüzde Kazakların kökenini oluşturan Kazak Hanlığı da Cengiz
Han'ın oğullarından Cuci'nin ulusuna bağlı Toka Temür neslinden Canibeg ve Kerey
tarafından kurulmuştur. Günümüzde Kazakistan Cengiz soyunun hala değerli olduğu
ülkelerden biridir. Kazak bilim adamları yaptıkları genetik araştırmalar
sonucunda Kazakistan Cumhurbaşkanı Nursultan Nazarbayev’in de soy olarak Cengiz
Han’ın torunu olduğunu iddia etmişlerdir.

Rusya da Cengiz Han İmparatorluğunun en çok etkilediği ülkeler arasında yer
alır. Moğollar Cengiz Han hayatta iken 1223'te ilk olarak Ruslar'ı yenilgiye
uğratmış, 1235-1242 arası Batu Han'ın, Moskova ve Kiev’i fethetmesiyle Rusların
Tatar Boyundurluğu dediği yaklaşık 300 sene sürecek dönem başlamıştır. Sovyet
yönetiminin Rusya’da 80 sene sürdüğü düşünülürse bu muazzam bir süredir.
Sovyetler Birliği dağıldıktan sonra Ruslar 1991 yılında Rusya Federasyonunu
kurduklarında devlet armasına çift başlı kartalı seçtiler. Bu Altın Orda’nın
armasıdır. Bunun nedeni günümüzdeki Rus devletinin 1480 yılında kurulan Moskova
Knezliği üzerine inşa edilmiş olmasıdır. 1317 yılında Yuri Daniloviç, Cengiz Han
soyundan gelen Altın Ordu hanı Özbek Han’ın kız kardeşiyle evlendi. Bu nedenle
Moskova Rus Knezleri Cengiz Han’ın büyük oğlu Cuci nesli ile akrabalık tesis
etmiş oldu ve Özbek Han’ın Moskova Knezi Yuri Daniloviç’i “büyük knez” ilan
etmesi ile Rusya’nın temelini oluşturacak olan Moskova Kenzliğinin ön plana
çıkmasını sağladı. Altı Ordu’nun parçalanmasından sonra ortaya çıkan Tatar
Hanlıklarından biri olan Kasım Hanlığı hükümdarlarından Sayın Bulat Han 1573’te
Hıristiyanlığı kabul etmiş ve Semön Bekbulatoviç adını almıştır. Simeon'un Kasım
Hanı olmasına ilişkin en eski kanıt ise o dönem İstanbul'daki Rus büyükelçisi
olan Ivan Novosiltsev'in, 1570 yılında Sultan II. Selim'e söyledikleridir.
Yaptığı çeşitli seferlerle Moskova Knezliği'ni genişletip bu durumdan
faydalanarak kendini "Tüm Rusya'nın Çarı" ilan eden Rus Çarlığının kurucusu
Korkuç İvan İsveç ile yaptığı Livon savaşlarında zor duruma düşünce ülke
içindeki boyar ve yerel knezlerin muhalefetini ancak Rus tahtına Cengiz Han
soyundan biri geçtiği takdirde bastırabileceğini düşünüyordu. Korkunç Ivan, bu
amacına ulaşmak için de 1574 yılında Simeon Bekbulatoviç ’den daha uygun aday
bulamazdı. Simeon , Cengiz Han’ın torunu Orda’nın soyundan geliyordu ve Altın
Orda’nın son hanı Ahmet’in en büyük torunuydu. Böylece, Rus Çarı Korkunç Ivan
hem Cengiz Han soyundan gelen hem de aynı zamanda Han olan Simeon ’u Rus tahtına
çıkartarak, Rusya’nın merkezileşme ve çarın otoritesini artırmaya yönelik
politikasını temellendirmek amacıyla onu tüm Rusya'nın Grandükü olarak atamış
kendisini sadece "Moskova'nın Ivan'ı" olarak isimlendirmişti. Simeon, Livonya
Savaşı'nda Moskova ordusunun baş alayında (Bolşoi Polk) komutan olarak yer
almıştır. Simeon, Moskova Kremlini'ndeki bir yıllık hükümdarlık süresinde, III.
İvan'ın büyük büyük torunu Anastasya Mstislavskaya ile evlenmiştir. Simeon
1576'da da kıdemi düşürülerek "Tüm Rusya'nın Grandükü" iken "Tver' ve Torjok
Şehirlerinin Grandükü" oldu.1585 yılında, Çar Feyodor Ivanoviç onun "Tver' ve
Torjok Şehirlerinin Grandükü" unvanını kaldırarak onu Kuşalov'daki kendi
mülkünde hapse attırdı.1616 yılında Moskovada bir manastırda öldü. Ruslar’da
tıpkı Avrupalılar, Araplar ve İranlılar gibi Moğollara Tatar demekte idi. Moğol
İmparatorluğu ve onun ardılı olan hanlıklar çöktükten veya Rusya tarafından
ilhak edildikten sonra onların bünyesindeki halklara da Tatar demeye devam
ettiler. Günümüzde Kırım Tatarları, Tataristan'daki Kazan Tatarları ve
Başkurdistan’daki Tatarlar Rusya Federasyonu içerisindeki kendi özerk
cumhuriyetleri içerisinde yaşamakta olup 10 milyonluk nüfusları ile Rusya
Federasyonu içerisinde Ruslardan sonra en kalabalık ikinci etnik gruptur.

İskender’den sonra İran’ın ikinci büyük fatihi olarak kabul edilen Cengiz Han
döneminden başlayan İran’daki Moğol hakimiyeti, onun torunu Hülagü Han
tarafından kurulan başkenti Tebriz şehri olan İlhanlılar dönemi boyunca yaklaşık
110 sene devam etmiştir. Bir kesim tarihçiler Farsların, İlhanlılar döneminde
millet olarak toparlandığı öne sürerken Hülagü’den sonra devlet kapılarının
Şiilere biraz daha fazla aralanmasına ve ilk Müslüman İlhanlı hükümdarı Gazan
Han’ın oğlu Olcayto Han hakkında Şiilik şaiyası dolayısi ile devleti Farisi gibi
gösteren tarihçiler dahi olmuştur. Moğolların Yakındoğu’ya ani ve sert girişleri
ile Aabbasilerin ortadan kaldırılıp Sünnî İslam’a dayalı kurulu düzenin
yıkılması, Sünnî Müslümanlar dışında tüm dini unsurların beklentilerini
yükselmişti. Şiî dünya da Moğolları kurtarıcı bir güç olarak görmüştü.
İlhanlıların erken dönem siyasetleri de bu beklentileri destekleyen
vaziyetteydi. Şiî dünyanın Moğolların gelişini oldukça olumlu karşıladıkları
anlaşılmaktadır. Çünkü bu Şiîler için kaybettikleri siyasi gücü kazanmaları için
ideal bir fırsattı. Burada dikkat çeken iki önemli isim bulunmaktadır. Şiî alîm
Nasîrüddin Tûsî ki aslında İlhanlı idari ve siyasi rejiminin kurucu beyni olarak
kabul edilebilecek kadar Hülâgü’ye yakın bir kişiydi. Bir diğer isim de Vezir
Alkâmî’dir ki Şiî olduğu ve Şiîleri isyana teşvik ettiği gerekçesiyle
vezirlikten azledilen Alkâmî, belki de bunun bir karşılığı olarak Moğolların
safında yer almıştı. Olcaytu Han meşhur âlimlerden İbn-i Mûtahhar’ın tesirleri
ve Seyyid Tac’ed-Dîn Saveci’nin de telkinleriyle 1307’de, İran’ın günümüzdeki
resmi mezhebi olan On iki imam Şiiliğini kabul etti. On iki imam Şiiliği
İlhanlılar’ın hâkimiyetlerindeki ülkelerde bir hâyli güç kazandı. Olcaytu’un
Şiîliğe karşı beslediği muhabbet, bastırmış olduğu sikkelerin bir yüzüne “Lâ
İlâhe’ill-Allah Muhammed Resûl’ûl-Lâh, Ali Velîy’ûl-Lâh” diye yazdırmaya, diğer
tarafına da İmâm-ı Mâ’sumâ’nın isimlerini hâkkettirmeğe varacak kadar ileri
safhalara ulaşmıştı. Nitekim İlhanlılar dönemindeki bu Şiilik faaliyetleri
İlhanlıların yıkılmasından sonra bu topraklarda kurulan ve Şiiliği benimseyen
Akkoyunlu ve Safevi devletlerini doğuran şartlar açısından son derece önemlidir.
Altın Ordu ve Çağatay Hanlığının aksine İlhanlıların çöküşünden sonra kapsadığı
topraklarda Cengiz Han soyundan başka oluşumlar meydana gelmedi.

Siyasi ve askeri yaşantısına Cengiz Han soyundan İlhanlılara bağlı bir beylik
olarak başlayan Osmanlı Devleti döneminde Cengiz Han soyuna karşı herhangi bir
olumsuz yaklaşım görülmemiştir. Hatta Osmanlı padişahlarından II. Murad
zamanında, yayınlanan bir tarihî takvimde Cengiz Han, Ögedey, Güyük, Mengü,
Hülagü, Abaka, Keyhatu gibi Müslüman olmayan Cengiz Han soyundan kağanlar
rahmetle anılmıştır. Osmanlıların Cengiz Han soyundan gelenlerle yakın ilişkisi
Kırım Hanlığını yöneten Âl-i Cengiz olarak anılan Giray Hanedanı ile olan
müttefikliği sayesinde gelişmiştir. Kırım Hanlığı, Osmanlılar için daha çok
müttefik devlet statüsündeydi. Kırım Hanları, kendi adlarına para bastırıyor ve
kendi adlarına hutbe okutuyorlardı. Osmanlılar da Ukrayna bozkırlarının sadece
Kırım yönetimine ait olduğunu kabul ediyordu. Osmanlılar Kırım Hanlığı'ndan
vergi almıyor, hatta seferlerde başarılı olurlarsa onlara vergi bile
ödüyorlardı. Kırım hanlarının Osmanlı Veziriazam’ının ordudaki mevkiine rağmen
Kırım Hanlarının teşrifattaki dereceleri veziriazamdan yukarı idi. Kırım Hanları
padişah tarafından kabullerinde bir minder üzerinde otururlar halbuki veziriazam
17.yüzyıl ortalarından itibaren padişah huzurunda ayakta dururdu. Yine Kırım
Hanı ata biner veya attan inerken padişahlara mahsus binek taşı üzerine basar
vezirazamlar ise iskemle üzerine basardı. Kanuni Sultan Süleyman döneminde 1532
yılından sonra Kırım’ın hükümdar ailesi Giray Hanedanından bir ya da birkaç kişi
İstanbul’da ve hemen yakınındaki mülkleri olan, avcılığıyla ünlü Çatalca’da
yaşardı. Osmanlı Devleti’nin 14. Padişahı Sultan I. Ahmet
zamanında, Osmanlı Devleti’nin Altın Orda'nın varisleri Kırım Hanları ile
yaptıkları antlaşmada Hanedan-ı Ali Osman’da erkek kalmazsa Kırım
Hanları otomatikman Osmanlı Devleti’nin başına geçecekti. Cengiz Han soyundan
gelen Kırım Hanları, Osmanlı İmparatorluğu’nun meşru varisi sayılmıştır. Yani
Osmanlı soyundan bir erkek dünyaya gelmeseydi veya öldürülüp de hanedanda kimse
kalmasaydı, “Devlet-i Ali Osmaniye’yi” Kırım Hanları’dan, yani Cengiz Han
soyundan gelen biri yönetecekti. Osmanlı’nın Cengiz Han'ın vârisleriyle ile
ilişkisi bu kadar derindi. On sekizinci yüzyıl sonlarında Kırım Hanlığı’nın
Ruslar tarafından yıkılmasından sonra II. Kaplan Giray Çatalca’ya gelerek Subaşı
Köyü’ne yerleşti. Köyde Han’ın ve soyunun yaptırdıkları Han Camii, Selim Giray
Sultan Çeşmesi ve mezar taşları vardır. Kırım Hanları’ndan Selim Giray Han da
Kırımdan Çatalca’ya gelip yerleşenlerdendir. 19. yüzyılda Sultan II. Mahmud
döneminde, Kırım Hanlığının yıkılışından 60 sene sonra Osmanlının Kırım Hanlık
sülalesi ile ilgili olarak Selatin-i Cengiziyeden hangileri hayatta ve
hangilerinin vefat etmiş olduğu tespit edilip soyu sopu Cengiz Hana dayandırılan
Kırım Hanlarından Devlet Giray Sultanın kanını taşıyanların maaşa bağlanmasıyla
ilgili 1837 tarihli bir belge bulunmaktadır. Bugün torunların bir kısmı
İstanbul, Ankara ve Bursa'da yaşamakta olup hanedanın İngiltere'de yaşayan bir
kolu da bulunmaktadır.

Cumhuriyet döneminde ise Mustafa Kemal Atatürk’ün başlattığı tarih ve Türkoloji
çalışmaları ile teşekkül eden Türklük litaretürü ile birlikte Türkiye'de Cengiz
Han ile çalışmalara ağırlık verildi. Bu yeni Türklük Litaretüründe bu dönemden
itibaren uzun süre Türklerin tarihinin Osmanlıdan ibaret olmadığı ve Müslüman
olmadan önce de büyük bir millet olduğu Cengiz Han ve Atilla gibi cihangirler
çıkardığı kültü işlenmiştir. 1931 yılında Harold Lamb’in “Cengiz Han; Tüm
İnsanların İmparatoru” adlı eseri ve 1950’de B.Y Vladamirov’un Cengiz Han adlı
eseri milli eğitim bakanlığı tarafından Türkçeye tercüme edilerek basılmıştır.
Profesör Zeki Velidi Togan'ın, 1941′de yayınladığı “Moğollar, Çengiz ve Türklük”
adlı eseri, 1946′da yayınladığı “Umumî Türk Tarihine Giriş” adlı eseri Cengiz
Han ile ilgili detaylı çalışmalardır. Cengiz Han ve Moğollar ile ilgili en
önemli ve çağdaş tek kaynak olan 1240 yılında yazılmış olan Moğolların Gizli
Tarihi ise Türkolog Prof. Dr. Ahmet Temir tarafından Almanca ve Rusça
tercümeleri, Moğolca aslıyla karşılaştırılarak Türkçeye tercüme edilmiş ve 1948
yılında Türk tarih Kurumu yayınları arasında neşredilmiştir. İlk sayısı 1963
yılında yayınlanan Suat Yalaz’ın Karaoğlan adlı çizgi romanı, bir nesle tarihi
sevdirene kadar Cengiz Han Türkiye'de ders kitaplarında okunup geçen bir
kişilikti. Karaoğlan sayesinde Türkiye Cengiz Han’ı, Semerkand’ı, Orta Asya’yı
tanıdı. Çizgi romana da adını veren Karaoğlan adlı karakter, maceralarında
Cengiz Han döneminde, yani 13. yüzyılda Orta Asya'da yaşayan 20'li yaşlarında
bir Uygur genci olarak okuyuculara tanıtılmıştır. Tüm bu çabalar sonucu Cengiz
Han'a Türkiye'de de saygı oldukça büyüktür. Özellikle askeri çevreler ve Turancı
kesim için Cengiz Han tarihteki en önemli şahsiyetlerden biridir. İslami kesime
göre ise Cengiz Han ve torunlarının iyi bir şöhreti yoktur. Tüm bunlarla beraber
Türkiye’de Cengiz ve Timuçin ismi sık rastlanan bir isim olup, onun çocukları ve
torunlarının isimleri olan Çağatay, Kubilay, Batu Han, Ögeday(Oktay) gibi
isimler bir dönem en çok tercih edilen isimler arasında olmuş günümüzde dahi
hala yaygındır. Cengiz Han’ın kullandığı yasa, ulus, kurultay vb… gibi kelimeler
de Türkçede yerini almıştır.

Cengizname, Cengiz Han’ın hayatı etrafında teşekkül etmiş bir destansı bir
hikâyedir. Bu destan’ın Kazan Tatarları tarafından oluşturulduğu veya
Tataristan’ da oluştuğuna dair kuvvetli emareler vardır. Yazıya geçirildiği
zamana dair işaretler ise 16. yüzyılı göstermektedir. 1551'de Yüzyılda, Ötemiş
Hacı adlı bir Kazak tarafından Çağatayca yazılmış olan Cengiznâme, Cengiz Han
destanının bilinen ilk yazma nüshasıdır. Yine Çağatayca yazılmış olan ve
17.yüzyılda da yazıldığı belirlenen diğer eser ise Defter-i Çingiznamedir.
Defter-i Çingizname'nin Kazan Tatarlarına ait olan nüshası araştırmacıların
üzerinde en çok durdukları nüshadır. Defter-i Çingizname’nin Paris Milli
Kütüphanesinde, Berlin Devlet Kütüphanesinde ve British Museumda yazma nüshaları
vardır. İlk matbu nüshası İbrahim Halfin tarafından 1822’de Kazan’da
bastırılmıştır. Destan, Orta Asya’da Başkurtlar, Kırgız-Kazakları,
Yakutlar-Tunguzlar arasında yayılmış ve değişik anlatımları ortaya çıkmıştır.
Kendisi de Cengiz Han’ın soyundan gelen Özbek Hanlıklarından Hive Hanlığı
hükümdarı Ebu'l Gazi Bahadır Han Han’ın 17. Yüzyılda kaleme aldığı “Secer- i
Türkî” ve “Secere-i Terakkime” adlı eserlerinde “Cengiznâme”nin 17 varyantını
tespit ettiğini söylemektedir. Cengiznamede anlatılan olaylar, Cengiz’in ve
çocuklarının tarihi hikâyelerine uygun bir seyir izlemektedir. Destan, Cengiz’in
atalarını ve doğuşunu anlatarak başlar. Evlenmesi, kabileleri etrafında
toplaması, yaptığı savaşlar ve fetihleri anlatıldıktan sonra kurduğu
imparatorluğu çocukları arasında paylaştırarak ölmesiyle bitmektedir.

Not: Yirmi yıl boyunca kendisine devamlı birçok kız getirilmesine rağmen büyük
bir bağlılık ve sevgi gösterdiği eşleri Börte ve Yesüy olmuştur.

NOT: Cengiz Han'ın yasal varisleri yalnızca Börte'den olan oğulları idi. Başka
kadınlardan da oğulları olsa da yasal olarak varislik haklarından mahrum
edildikleri için haklarında hiçbir bilgi yoktur.

Not: Cengiz Han'ın Börte'den iki kızı olduğu bilinmektedir ancak Cengiz Han'ın
birçok kızı olmuştur ve çoğunun ismi bilinmemektedir.



https://tr.wikipedia.org/wiki/Mevl%C3%A2n%C3%A2_Cel%C3%A2ledd%C3%AEn-i_R%C3%BBm%C3%AE

Mevlânâ Celâleddîn-i Rûmî (Farsça: مولانا جلال الدين رومي/Mevlânâ Celâleddîn-i
Rûmî; 30 Eylül 1207, Belh - 17 Aralık 1273, Konya), şâir düşünce adamı ve
mutasavvıf. Tasavvufta Mevlevî yolunun öncüsüdür. Mevlana portresini ve Mevlana
Türbesini ilk defa yaptıran Prenses Gürcü Hatun ile yakın dosttur. Bilinen tek
Mevlânâ portresinin ve Mevlânâ türbelerinin ortaya çıkışı bu şekilde olmuştur.

Mevlânâ 30 Eylül 1207 tarihinde Horasan'ın Belh bölgesinde, Afganistan sınırları
içinde kalan Vahş kasabasında doğmuştur. Annesi, Belh Emiri Rükneddin'in kızı
Mümine Hatun; babaannesi, Harezmşahlar hanedanından Fars Prensesi, Melîke-i
Cihan Emetullah Sultan'dır.

Babası, "alimlerin sultânı" unvanı ile tanınmış, Muhammed Bahâeddin Veled;
büyükbabası, Ahmed Hatîbî oğlu Hüseyin Hatîbî'dir. Babasına Sultânü'l-Ulemâ
unvanının verilmesini kaynaklar Türk gelenekleri ile açıklamaktadır. Etnik
kökeni tartışmalı olup; Fars, Tacik veya Türk olduğu yönünde görüşler mevcuttur.

Mevlânâ, dönemin İslâm kültür merkezlerinden Belh kentinde hocalık yapan ve
Sultan-ül Ulema (Alîmlerin Sultânı) lakabıyla anılan Bahaeddin Veled'in oğludur.
Mevlânâ, babası Bahaeddin Veled'in ölümünden bir yıl sonra, 1232 yılında
Konya'ya gelen Seyyid Burhaneddin'in mânevi terbiyesi altına girmiş ve dokuz yıl
ona hizmet etmiştir. 1273 yılında vefat etmiştir.

Mevlânâ, yazdığı Mesnevî adlı eserinde kendi adını Muhammed bin Muhammed bin
Hüseyin el-Belhî şeklinde vermiştir. Burada yer alan Muhammed isimleri baba ve
dedesinin ismi, Belhî ise doğduğu şehir olan Belh'e nispettir. Lakabı
Celâleddin’dir. “Efendimiz” anlamındaki “Mevlânâ” unvanı onu yüceltmek
maksadıyla söylenmiştir. Bir diğer lakabı olan Hudâvendigâr ise Mevlânâ'ya
babası tarafından takılmıştır ve "sultan" manasına gelmektedir. Mevlânâ, doğduğu
kente nispetle Belhî şeklinde anıldığı gibi hayatını sürdürdüğü Anadolu'ya
nispetle kendisine Rûmî de denmektedir. Ayrıca müderrisliği nedeniyle Molla
Hünkâr ve Mollâ-yı Rûm olarak da anılmaktaydı.

Diğer bütün sufiler gibi Celâleddîn-i Rûmî'nin temel öğretisi tevhid düşüncesi
etrafında örgülenir. Celalettin Rumi'nin, rabbine olan bağı ele alınarak rabbine
duyduğu aşk ile ön plana çıkmıştır.

Harzemşahlar hükümdarları Bahaeddin Veled'in halk üzerindeki etkisinden her
zaman tedirgindi. Çünkü o, insanlara son derece iyi davranır, ayrıca onlara her
zaman anlayabilecekleri yorumlar getirir, derslerinde kesinlikle felsefe
tartışmalarına girmezdi. Söylenceye göre, Bahaeddin Veled ile Harezmşahlar
hükümdarı Alaeddin Muhammed Tökiş (ya da Tekiş) arasında geçen bir olaydan sonra
Bahaeddin Veled ülkesini terk eder; Bahaeddin Veled bir gün dersinde, felsefeye
ve felsefecilere şiddetle çatmış, onları İslâm dininde var olmayan bid'atlerle
uğraşmakla suçlamıştı. Ünlü felsefeci Fahrettin Razî buna çok kızdı ve onu
Muhammed Tökiş'e şikayet etti. Hükümdar, Razî'yi çok sayar ona özel olarak
itibar ederdi. Razi'nin uyarıları ve halkın Bahaeddin Veled'e gösterdiği ilgi ve
saygı bir araya gelince, kendi yerinden kuşkuya düşen Tökiş, Sultanü'l Ulemaya
şehrin anahtarlarını göndererek şöyle dedirtti: Şeyhimiz eğer Belh ülkesini
kabul ederse bugünden itibaren padişahlık, topraklar ve askerler onun olsun bana
da başka bir ülkeye gitmem için müsaade etsin. Ben de oraya gidip yerleşeyim,
çünkü bir ülkede iki padişahın bulunması doğru değildir. Allah'a hamdolsun ki
ona iki türlü saltanat verilmiştir. Birincisi dünya ikincisi ahiret
saltanatıdır. Eğer bu dünya saltanatını bize verip ondan vazgeçselerdi, bu çok
geniş bir yardım ve büyük lütuf olacaktı.Bahaeddin Veled de "İslam sultanına
selam söyle bu dünyanın fani ülkeleri, askerleri, hazineleri, taht ve talihleri
padişahlara yaraşır biz dervişiz bize ülke ve saltanat uygun düşmez" dedi ve
ayrılmaya karar verdi. Sultan çok pişman olsa da Bahaeddin Veled'i kimse ikna
edemedi (1212 ya da 1213).

Kafile, Bağdat'ta üç gün kaldı; sonra hac için Arabistan'a yöneldi. Hac dönüşü,
Şam'dan Anadolu'ya geçti ve Erzincan, Akşehir, Larende'de (günümüzde Karaman)
konakladı. Bu konaklama, yedi yıl sürdü. On sekiz yaşına gelmiş olan Celalettin,
Semerkandlı Lala Şerafettin'in kızı Gevher Hatun ile evlendi. Oğulları Mehmet
Bahaeddin (Sultan Veled) ile Alaeddin Mehmet, Larende'de doğdular. Selçuklu
sultanı Alaeddin Keykubat, sonunda Bahaeddin Veled'i ve Celâleddîn'i Konya'ya
yerleşmeye razı etti. Onları yollarda karşıladı. Altınapa Medresesi'nde konuk
etti. Başta hükümdar olmak üzere saray adamları, ordu ileri gelenleri,
medreseliler ve halk, Bahaeddin Veled'e büyük bir saygıyla bağlandı ve müridi
oldu. Bahaeddin Veled 1231'de Konya'da öldü ve Selçuklu Sarayı'nda gül bahçesi
denilen yere defnedildi. Hükümdar yas tutarak bir hafta tahtına oturmadı. Kırk
gün, imarethanelerde onun için yemek dağıtıldı.

Babasının vasiyeti, Selçuklu sultanının buyruğu ve Bahaeddin Veled'in
müritlerinin ısrarlarıyla Celâleddîn babasının yerine geçti. Bir yıl süreyle
ders, vaaz ve fetva verdi. Sonra, babasının öğrencilerinden Tebrizli Seyyid
Burhaneddin Muhakkik Şems-î Tebrizî ile buluştu. Celaleddin'in oğlu Sultan
Veled'in İbtidaname (Başlangıç Kitabı) adlı kitabında anlattığına göre
Burhaneddin, Konya'daki bu buluşmada genç Celâleddîn'i o çağda geçerli İslam
ilim dallarında sınava soktu; gösterdiği başarıdan sonra "bilgide eşin yok;
gerçekten seçkin bir ersin. Ne var ki, baban hal ehli idi; sen kal (söz)
ehlisin. Kal'i bırak, onun gibi hal sahibi ol. Buna çalış, ancak o zaman onun
gerçek varisi olursun, ancak o zaman Güneş gibi alemi aydınlatabilirsin" dedi.
Bu uyarıdan sonra, Celâleddîn 9 yıl boyunca Burhaneddin'e müritlik etti, seyr-û
sülûk denen tarikât eğitiminden geçti. Halep ve Şam medreselerinde öğrenimini
tamamladı, dönüşte Konya'da hocası Tebrizi'nin gözetiminde art arda üç kez çile
çıkarttı, riyazete (her tür perhiz) başladı.

Hocası Celalettin'in arzusunun hilafına Konyayı terkederek Kayseri'ye gitti ve
1241'de orada öldü. Celâleddîn, hocasını unutamadı. O'nun kitaplarını ve ders
notlarını topladı. Ne varsa içindedir anlamına gelen Fihi-Ma Fihadlı yapıtında
sık sık hocasından alıntılar yaptı. Beş yıl boyunca medresede fıkıh ve din
bilimi okuttu, vaaz ve irşatlarını sürdürdü.

1244'te Konya'nın ünlü Şeker Tacirleri Hanı'na (Şeker Furuşan) baştan ayağa
karalar giymiş bir gezgin indi. Adı Şemsettin Muhammed Tebrizi (Tebrizli Şems)
idi. Yaygın inanca göre Ebubekir Selebaf adlı Ümmî bir şeyhin müridi idi. Gezici
bir tüccar olduğunu söylüyordu. Sonradan Hacı Bektaş Veli’nin "Makalat" (Sözler)
adlı kitabında da anlattığına göre, bir aradığı vardı. Aradığını Konya'da
bulacaktı, gönlü böyle diyordu. Yolculuk ve arayış bitmişti. Ders saatinin
bitiminde İplikçi Medresesi'ne doğru yola çıktı ve Mevlânâ'yı atının üstünde
danişmentleriyle birlikte gelirken buldu. Atın dizginlerini tutarak sordu ona:

Tebrizli Şems bu yorum karşısında "Allah, Allah" diye haykırarak onu kucakladı.
Evet, aradığı O'ydu. Kaynaklar, bu buluşmanın olduğu yeri Merec-el Bahreyn (iki
denizin buluştuğu nokta) diye adlandırdı.

Oradan birlikte Mevlânâ'nın seçkin müritlerinden Selahaddin Zerkub'un hücresine
(medresedeki odası) gittiler ve halvet (iki kişilik kesin bir yalnızlık)
oldular. Bu halvet süresi hayli uzun oldu ki kaynaklar 40 gün ile 6 aydan söz
eder. Süre ne olursa olsun, Mevlânâ'nın yaşamında bu sırada büyük bir değişme
oldu ve yepyeni bir kişilik, yepyeni bir görünüm ortaya çıktı. Mevlânâ artık
vaazlarını, derslerini, görevlerini, zorunluluklarını, kısaca her davranışı, her
eylemi terk etmişti. Her gün okuduğu kitapları bir yana bırakmış, dostlarını,
müritlerini aramaz olmuştu. Konya'nın hemen her kesiminde, bu yeni duruma karşı
bir itiraz, bir isyan havası esiyordu. Kimdi bu gelen derviş? Ne istiyordu?
Mevlânâ ile hayranları arasına nasıl girmiş, ona bütün görevlerini nasıl
unutturmuştu. Şikayetler, ayıplamalar o dereceye vardı ki, bazıları Tebrizli
Şems'i ölümle bile tehdit ettiler. Olaylar böyle üzücü bir görünüm kazanınca,
bir gün canı çok sıkılan Tebrizli Şems, Mevlânâ'ya Kur'an'dan bir ayet okudu.
Ayet,

anlamına geliyordu. Bu ayrılık gerçekleşti ve Tebrizli Şems bir gece habersizce
Konya'yı terk etti (1245). Tebrizli Şems'in gidişinden son derece etkilenen
Mevlânâ kimseyi görmek istememiş, kimseyi kabul etmemiş, yemeden içmeden
kesilmiş, sema meclislerinden, dost toplantılarından büsbütün ayağını çekmişti.
Özlem ve aşk dolu gazeller söylüyor, gidebileceği her yere gönderdiği ulaklar
aracılığıyla Tebrizli Şems'i aratıyordu. Müritlerin bazıları pişmanlık duyup
Mevlânâ'dan özür dilerken, bazıları da Tebrizli Şems'e büsbütün kızıp
kinlenmekteydiler. Sonunda onun Şam'da olduğu öğrenildi. Sultan Veled ve yirmi
kadar arkadaşı Tebrizli Şems'i alıp getirmek üzere acele Şam'a gittiler.
Mevlânâ'nın geri dönmesi için yanıp yakardığı gazelleri ona sundular. Tebrizli
Şems, Sultan Veled'in ricalarını kırmadı. Konya'ya dönünce kısa süreli bir barış
yaşandı; aleyhinde olanlar gelip özür dilediler. Ama Mevlânâ ile Tebrizli Şems
gene eski düzenlerini sürdürdüler. Ancak bu durum pek fazla uzun sürmedi.
Dervişler, Mevlânâ 'yı Tebrizli Şems'ten uzak tutmaya çalışıyorlardı. Halk da
Mevlânâ'ya Tebrizli Şems geldikten sonra ders ve vaaz vermeyi bıraktığı, sema ve
raksa[kaynak belirtilmeli] başladığı, fıkıh bilginlerine özgü kıyafetini
değiştirip Hint alacası renginde bir hırka ve bal rengi bir küllah giydiği için
kızıyordu. Tebrizli Şems'e karşı birleşenler arasında bu kez Mevlânâ'nın ikinci
oğlu Alaeddin Çelebi'de vardı.

Sonunda sabrı tükenen Tebrizli Şems "bu sefer öyle bir gideceğim ki, nerde
olduğumu kimse bilmeyecek" deyip, 1247 yılında bir gün ortadan kayboldu (ama
Eflaki onun kaybolmadığını, aralarında Mevlânâ'nın oğlu Alaeddin'in de bulunduğu
bir grup tarafından öldürüldüğünü ileri sürer). Sultan Veled'in deyişine göre
Mevlânâ adeta deliye dönmüştü; ama sonunda onun gene geleceğinden umudunu
keserek yeniden derslerine, dostlarına, işlerine döndü. Tebrizli Şems'in türbesi
Hacı Bektaş Dergahı'nda diğer Horasan Alperenleri'nin yanındadır.

Bu dönemde Mevlânâ, Şems-i Tebrizi ile kendi benliğini özdeşleştirme deneyimini
yaşıyordu (bu, bazı gazellerin taç beyitinde kendi adını kullanması gerekirken,
Şems'in adını kullanmasından da anlaşılmaktadır). Aynı zamanda Mevlânâ kendine
en yakın hemhal olarak (aynı hali paylaşan dost) Selahattin Zerküb'u seçmişti.
Şems'in yokluk acısını onunla özdeşleştirdiği Selahattin Zerküb ile gideriyordu.
Selahattin, erdemli ama okuması yazması olmayan bir kuyumcuydu. Aradan geçen
kısa bir zaman içerisinde müritler de Şems yerine Selahattin'i hedef edindiler.
Ne var ki Mevlâna ve Selahattin kendilerine karşı duyulan tepkiye aldırmadılar.
Selahattin'in kızı "Fatma Hatun" ile Sultan Veled evlendirildi.

Mevlânâ ile Selahattin on yıl süreyle bir arada bulundular. Selahattin'i öldürme
girişimleri oldu ve bir gün Selahattin'in Mevlânâ'dan "bu vücut zindanından
kurtulmak için izin istediği" rivâyeti yayıldı; üç gün sonra da Selahattin öldü
(Aralık 1258). Selahattin cenazesinin ağlayarak değil, neyler ve kudümler
çalınarak, sevinç ve şevk içinde kaldırılmasını vasiyet etmişti.[kaynak
belirtilmeli]

Selahattin'in ölümünden sonra, yerini Hüsamettin Çelebi aldı. Hüsamettin,
Vefaiyye tarikatının kurucusu ve Tacu'l Arifin diye bilinen Ebu'l Vefa Kürdi'nin
soyundan olup dedeleri Urmiye'den göçüp Konya'ya yerleşmişlerdi. Hüsamettin'in
babası, Konya yöresi ahilerinin reisiydi. Onun için, Hüsamettin Ahi Türk oğlu
diye anılırdı. Varlıklı bir kişiydi ve Mevlânâ'ya mürit olduktan sonra bütün
servetini onun müritleri için harcadı. Beraberlikleri Mevlânâ'nın ölümüne kadar
on yıl sürdü. O aynı zamanda Vezir Ziyaettin tekkesinin de şeyhiydi ve böylece
iki ayrı mâkam sahibiydi.

İslâm tasavvufunun en önemli ve en büyük yapıtı kabul edilen Mesnevî-i Manevî
(Mesnevî) Hüsamettin Çelebi aracılığıyla yazılmıştır. Bir gün birlikte sohbet
ederlerken Çelebi bir konudan yakındı ve "müritler", dedi, "tasavvuf yolunda bir
şeyler öğrenmek için ya Hâkim Senaî'nin Hadika adlı kitabını okuyorlar ya
Attâr'ın "İlâhînâme" 'sini, ve "Mantık-ut-Tayr" 'ını (Kuş Dili) okuyorlar. Oysa
bizim de eğitici bir kitabımız olsaydı herkes bunu okuyacak ve ilâhi gerçekleri
ilk elden öğrenecekti." Hüsamettin Çelebi sözünü bitirirken, Mevlânâ sarığının
katları arasından bükülmüş bir kâğıt uzattı genç dostuna; Mesnevî 'nin ünlü ilk
18 beyti yazılmıştı ve hoca, müridine şöyle diyordu: "Ben başladım, gerisini sen
yazarsan ben söylerim."

Bu çalışma yıllar boyu sürdü. Yapıt, 25.700 beyitten oluşan 6 ciltlik bir
bütündü. Tasavvuf öğretisini çeşitli öyküler aracılığıyla anlatıyor, olayları
yorumlarken tasavvuf ilkelerini açıklıyordu. Mesnevî bittiği zaman artık epeyce
yaşlanmış olan Mevlânâ yorgun düşmüş, ayrıca sağlığı da bozulmuştu. 17 Aralık
1273'te de vefat etti. Mevlânâ'nın vefat ettiği gün olan 17 Aralık, düğün gecesi
anlamına gelen ve sevgilisi olan Rabb'ine kavuşma günü olduğu için Şeb-i Arûs
olarak anılır.

İlk eşi Gevher Hatun ölünce, Mevlânâ Konya'da ikinci kez Gera Hatun ile evlenmiş
ve ondan Muzafferettin Alim Çelebi adında bir oğlu ve Fatma Melike Hatun adında
bir kızı olmuştu. Mevlânâ'nın soyundan gelen Çelebiler, genellikle Sultan
Veled'in oğlu Feridun Ulu Arif Çelebi'nin torunlarıdır; Fatma Melike Hatun'un
torunlarıysa Mevlevîler arasında İnas Çelebi olarak anılırlar.

Edip Yüksel Celalettin Rumi'yi hikayelerindeki müstehcenlik, tevhide aykırılık
ve Allah'tan vahiy aldığı şeklindeki ifadeleri dolayısıyla eleştirmiştir.
Selçuklu dönemi tarihçisi Mikail Bayram, Mevlana-Ahi Evran mücadelesine değinir
ve Mevlana'yı Moğollardan(İlhanlılardan) maaş alan bir İlhanlı ajanı olmakla
suçlar. O'na göre Ahi Evran ile Nasrettin Hoca aynı kişidir ve Mevlana aynı
zamanda; büyük bir devlet adamı, din bilgini ve filozof olan, ahi teşkilatı ve
kesin olmamakla birlikte Anadolu'da moğol direnişinin örgütleyicisi Nasrettin
Hoca'nın katilidir.



https://tr.wikipedia.org/wiki/Lozan_Antla%C5%9Fmas%C4%B1

Lozan Antlaşması (veya yapıldığı dönem Türkçesi ile Lozan Sulh Muahedenamesi),
24 Temmuz 1923 tarihinde İsviçre'nin Lozan şehrinde, Türkiye Büyük Millet
Meclisi temsilcileriyle Birleşik Krallık, Fransa, İtalya, Japonya, Yunanistan,
Romanya, Bulgaristan, Portekiz, Belçika ve Yugoslavya temsilcileri tarafından,
Leman gölü kıyısındaki Beau-Rivage Palace'ta imzalanmış barış antlaşması.

1920 yazına gelindiğinde I. Dünya Savaşı'nın galipleri mağluplar ile
hesaplaşmalarını bitirmiş, savaşı kaybeden ülkelere barış antlaşmalarının kabul
ettirilmesi süreci tamamlanmıştı. Almanya'ya 28 Haziran 1919'da Versailles'da,
Bulgaristan'a 27 Kasım 1919'da Neully'de, Avusturya'ya 10 Eylül 1919'da
Saint-Germain Antlaşması'da, Macaristan'a da 4 Haziran 1920'de Trianon'da
anlaşmalar imzalatılmış ancak hesaplaşılmayan tek mağlup Osmanlı İmparatorluğu
kalmış, 10 Ağustos 1920'de Sevr'de gerçekleşti. Üç Türk murahhası Paris'in
banliyösü Sevres'de anlaşmayı imzaladılar. Ankara'da TBMM'nin Sevr Anlaşmasına
tepkisi çok sert oldu. Ankara İstiklâl Mahkemesinin 1 numaralı kararı ile
anlaşmaya imza koyan üç kişiyi ve Sadrazam Damat Ferit Paşa'yı idama mahkûm etti
ve vatan haini ilan etti. Yunanistan dışında Sevr'i hiçbir ülkenin meclislerinde
onaylamaması nedeni ile Sevr bir anlaşma taslağı olarak kaldı. Onaylanmamış
olmasının yanı sıra Anadolu'daki mücadelenin de başarıya ulaşması ve zaferle
sonuçlanması neticesinde Sevr Antlaşması hiçbir zaman uygulanamadı. Buna karşın,
İzmir'in Kurtuluşu ile Lozan Antlaşması'na giden süreçte İngiltere içinde 2 uçak
gemisinin de bulunduğu donanmayı İstanbul'a göndermiştir. Aynı süreçte ABD de 13
yeni savaş gemisini Türkiye sularına göndermiştir. Ayrıca Amiral Bristol
komutasındaki USS Scorpion gemisinin, istihbarat görevi de yapmak suretiyle
1908-1923 arası sürekli olarak İstanbul'da bulunduğu bilinmektedir.

TBMM Hükümeti'nin Yunan kuvvetlerine karşı elde ettiği zaferin ardından Mudanya
Ateşkes Antlaşması'nın imzalanmasından sonra İtilaf Devletleri 28 Ekim 1922'de
TBMM Hükümeti'ni Lozan'da toplanacak olan barış konferansına davet ettiler.
Barış şartlarını görüşmek için Konferansa önce Başvekil Rauf Orbay katılmak
istemiştir. Fakat Mustafa Kemal Atatürk İsmet Paşa'nın katılmasını uygun
görmüştür. Mustafa Kemal Paşa Mudanya görüşmelerine de katılan İsmet Paşa'nın
Lozan'a baş temsilci olarak gönderilmesini uygun buldu. İsmet Paşa Dışişleri
Bakanlığına getirildi ve çalışmalar hızlandırıldı. İtilaf Devletleri Lozan'a
TBMM Hükümeti üzerinde baskı kurmak için İstanbul Hükûmeti'ni de davet ettiler.
Bu duruma tepki gösteren TBMM Hükümeti, 1 Kasım 1922'de saltanatı kaldırdı.

TBMM Hükûmeti Lozan Konferansı'na katılarak Misak-ı Milliyi gerçekleştirmeyi,
Türkiye'de bir Ermeni devletinin kurulmasını engellemeyi, kapitülasyonları
kaldırmayı, Türkiye ile Yunanistan arasındaki sorunları (Batı Trakya, Ege
adaları, nüfus değişimi, savaş tazminatı) çözmeyi ve Türkiye ile Avrupa
devletleri arasındaki sorunları (ekonomik, siyasal, hukuksal) çözmeyi amaçlamış
Ermeni yurdu ve kapitülasyonlar hakkında anlaşma sağlanamazsa görüşmeleri kesme
kararı almıştır.

Lozan'da TBMM Hükümeti, sadece Anadolu'ya saldıran ve orada yendiği Yunanlarla
değil I. Dünya Savaşı'nda Osmanlı Devleti'ni mağlup eden devletlerle de
karşılaşıp hesaplaştı ve artık tarihe karışmış olan bu imparatorluğun tüm
tasfiye davaları ile yüzleşmek zorunda kaldı. 20 Kasım 1922'de Lozan görüşmeleri
başlamıştır. Osmanlı borçları, Türk - Yunan sınırı, boğazlar, Musul, azınlıklar
ve kapitülasyonlar üzerinde uzun görüşmeler yapılmıştır. Ancak kapitülasyonların
kaldırılması, İstanbul'un boşaltılması ve Musul konularında anlaşma
sağlanamamıştır.

Temel konularda tarafların tavize yanaşmaması ve önemli görüş ayrılıkları
çıkması üzerine 4 Şubat 1923'te görüşmelerin kesilmesi savaş ihtimalini yeniden
gündeme getirmiştir. Başkomutan Mareşal Mustafa Kemal Paşa Türk Ordusu'na savaş
hazırlıklarının başlamasını emretmiştir. Sovyetler Birliği eğer tekrar savaş
çıkarsa bu sefer Türkiye'nin yanında savaşa gireceğini duyurmuştur. Haim Nahum
Efendi öncülüğündeki azınlık temsilcileri de Türkiye'yi destekleyerek arabulucu
olmuşlardır. Yeni bir savaşı ve kendi kamuoyunun tepkisini göze alamayan İtilaf
Devletleri barış görüşmelerini tekrar başlatmak için Türkiye'yi tekrar Lozan'a
çağırmıştır.

Taraflar arasında karşılıklı verilen tavizler ile görüşmeler 23 Nisan 1923'te
tekrar başlamış, 23 Nisan'da başlayan görüşmeler 24 Temmuz 1923'e kadar devam
etmiş ve bu süreç Lozan Barış Antlaşması'nın imzalanması ile sonuçlanmıştır.
Taraf ülkelerin temsilcileri arasında imzalanan anlaşma, uluslararası
anlaşmaların ülke meclislerince onaylanmasını gerektiren yasalar gereğince taraf
ülkelerin meclislerinde görüşülmüş ve Türkiye tarafından 23 Ağustos 1923'te,
Yunanistan tarafından 25 Ağustos 1923'te, İtalya tarafından 12 Mart 1924'te,
Japonya tarafından 15 Mayıs 1924'te imzalanmıştır. İngiltere'nin anlaşmayı
onaylaması ise 16 Temmuz 1924 tarihinde olmuştur. Anlaşma, tüm tarafların
onaylarında dair belgeler resmi olarak Paris'e iletildikten sonra, 6 Ağustos
1924 tarihinde yürürlüğe girmiştir.

Uşi Antlaşması ile 1912 yılında İtalya'ya geçici olarak bırakılan Oniki Ada
üzerindeki bütün haklarımızdan onbeşinci maddeyle İtalya lehine feragat
edilmiştir.



https://tr.wikipedia.org/wiki/Adolf_Hitler

Adolf Hitler (20 Nisan 1889, Braunau am Inn - 30 Nisan 1945, Berlin), Avusturya
doğumlu Alman politikacı, siyasi lider, teorisyen ve devlet adamı. 1919’da Alman
İşçi Partisine (Deutsche Arbeiterpartei; DAP) üye olmasıyla başlayan politik
yaşamı, bu partinin 1920’de Nasyonal Sosyalist Alman İşçi Partisine
(Nationalsozialistische Deutsche Arbeiterpartei; NSDAP) dönüşmesiyle devam etti
ve 1921’de parti başkanlığına yükseldi. Hitler’in Şansölye seçilmesi için
önündeki engel 1925’ten 1932’ye kadar vatansız statüde olmasıydı. Bu engeli
kaldırmak adına, dönemin İçişleri Bakanı ve aynı zamanda Thule Cemiyeti’nin
üyelerinden olan Bakan Dietrich Klagges’in yaptığı atamayla, Berlin’de bulunan
Brunswick temsilciliğine atanarak devlet memuru statüsü kazandı ve Alman
vatandaşlığına geçti. Bu şekilde 1933’te Şansölye seçilmesinin önündeki en büyük
engel olan vatansızlık statüsü ortadan kalktı. 1933’te, ülkede kurulan yeni
koalisyon hükûmetinin başkanlığına atanmasıyla Şansölye (Reichskanzler) oldu.
1934’te, Cumhurbaşkanı’nın (Reichspräsident) makamını devraldı ve Führer (Lider)
adında bir devlet başkanlığı makamı yarattı; devlet ve hükûmet başkanlıklarını
Führer und Reichskanzler unvanını kullanarak bir arada yürüttü. Nasyonal
sosyalizmin kurucusu olup Almanya’yı 12 yıl boyunca bu öğretiyle yönetmiştir.
Bir politikacı ve asker olmanın yanı sıra ressam ve yazar idi.

Hitler, Almanya’da I. Dünya Savaşı sonrasında yaşanan Büyük Buhran’dan güç
kazandı. Propaganda ve karizmatik bir dille, alt ve orta tabakanın ekonomik
istemlerine ümit veriyordu; bunun yanında da belli bir seviyede milliyetçilik,
sosyalizm, antisemitizm, anti-komünizm ve anti-kapitalizm de sunuyordu.
Ekonominin tekrar kurulması, yeniden silahlandırılmış bir ordu ve totaliter ve
faşist bir rejimle; Hitler Almanya içerisindeki düzeni yeniden tesis etti ve
güçlü bir ülke yarattıktan sonra, saldırgan bir dış politika izleyerek Alman
“yaşam alanı”nı (Lebensraum) genişletmek amacıyla Polonya’ya saldırdı. Yıldırım
savaşı (Blitzkrieg) taktikleri ve Mihver Devletleri ittifakı ile birlikte
Avrupa′nın büyük bölümünü ve Asya’nın bir kısmını işgal etti.

ABD’nin II. Dünya Savaşı’na Müttefikler’in tarafında katılması ve Kızıl Ordu’nun
ilerlemesi ile Alman ordusu gerilemeye başladı. Sovyet güçlerinin 23 Nisan
1945’te Berlin'e girmesi ile Almanya’nın yenilgisi kesinleşmişti. Hitler; işgal
altındaki Berlin’de, eşi Eva Hitler (Eva Braun) ile yer altı sığınağında
(Führerbunker) 30 Nisan 1945 günü intihar etti. Cesedi -vasiyeti üzerine-
takipçileri tarafından yakıldı. Alfred Jodl’ın 7 Mayıs 1945’te imzalayıp ertesi
gün yürürlüğe giren teslim belgesiyle Büyük Alman İmparatorluğu son buldu.

Hitler’in saldırgan dış politikası, Avrupa’da II. Dünya Savaşı’nın patlak
vermesinin ana nedeni olarak kabul edilir. Onun Yahudi karşıtı politikaları ve
ırkçı ideolojisi, aşağı ırk mensubu olarak gördüğü en az 5.5 milyon insanın
ölümüne neden oldu.

Adolf Hitler, 20 Nisan 1889 tarihinde Almanların yoğunlukta olduğu
Avusturya-Macaristan İmparatorluğu’na bağlı Yukarı Avusturya’nın Braunau am Inn
kasabasında o sıralarda gümrük memuru olan Alois Hitler (1837-1903) ve Alois’in
üçüncü eşi (aynı zamanda ikinci dereceden kuzenidir ve evlenmek için kiliseden
izin alınmıştır.) Klara Pölzl’ün (1860-1907) oğlu olarak doğmuştur. Alois’in
altı çocuğundan dördüncüsüdür. Avusturya vatandaşı olarak doğan Adolf daha sonra
1925'te Avusturya vatandaşlığından çıkmıştır.

Yasal olarak Hitler soyadı ile dünyaya gelen Adolf’un baba tarafından gelen
atalarının erkek bireyleri ‘Hiedler’ soyadına sahiplerdi. ABD’li gazeteci
William L. Shirer, Nazi İmparatorluğu adlı kitabında, Hitler’in soyağacı ve
soyadı konusunda şunları yazmaktadır: “Hitler’in büyükbabası, Johann Georg
Hiedler, gezici bir değirmenciydi. Aşağı Avusturya’da köy köy gezerdi. 1824’te
ilk evlenmesinden beş ay sonra bir oğlu oldu. Ama ne çocuk ne annesi yaşadı. On
sekiz yıl sonra Duerrenthal’da çalışırken, Strones köyünden kırk yedi yaşında
bir köylü kadın olan Maria Anna Schicklgruber ile evlendi. Bu evlenmeden beş yıl
önce, 7 Haziran 1837’de Maria’nın gayrimeşru bir çocuğu olmuş, adını Alois
koymuştu. Bu çocuk sonradan Adolf Hitler’in babası oldu. Alois’in babasının, her
ne kadar kesin kanıtlar yoksa da Johann Hiedler olması ihtimali çoktu. Ne olursa
olsun, Johann kadınla evlenmiş, ama bu gibi olaylara uygulanan geleneğe aykırı
olarak, çocuğu meşrulaştırmak zahmetine katlanmamıştı. Çocuk, Alois
Schicklgruber olarak büyüdü. Anna 1847’de öldü, Johann Hiedler bu ölümden sonra
otuz yıl ortalıktan yok oldu. Seksen dört yaşında Waldviertel’de Weitra
kasabasında yeniden ortaya çıktı. Bu sefer adını Hitler diye yazıyordu. Bir
noterle üç şahit huzurunda kendisini Alois Schicklgruber’in babası olarak
kaydettirdi.”

İlk tahsilini doğduğu kasabada yaptı. Orta tahsiline Linz şehrinde başladı.
Linz’de başladığı lisede ise 1. sınıfı yeniden tekrarlamak zorunda kaldı. O
sıralarda, ilerde memur olmasını isteyen babasıyla zıtlaşıyor, ressam olmak
istediğini söylüyordu. Sevmediği dersleri asıyor, hiç ilgilenmiyordu. İleride
öğretmenlerini çok sert biçimde eleştirmiş, sadece tarih öğretmenini çok
sevdiğini ve ona çok şey borçlu olduğunu belirtmiştir. Çizimlerine ve
resimlerine çok güvenen Adolf, bu konudaki direnişine hiç ara vermiyordu. (I.
Dünya Savaşı’na katılmasından önce, Hitler’in 2000’den fazla çizimi ve resmi
vardı.)

On üç yaşında tüberkülozdan babasını kaybetti (3 Ocak 1903). Daha sonra ağır bir
ciğer hastalığı geçirmiş, doktorun tavsiyesiyle bir yıl kadar okuldan ayrı
kalmış, sonra da maddi sorunlar nedeniyle okula geri dönememiştir. Annesine
bakma sorumluluğuyla inşaatta işçi olarak çalışmaya başladı. Bu dönem boyunca
çizimlerine devam etti.

Okuduğu kitaplar içindeki antisemitizm (Yahudi düşmanlığı) ise o zamanlar ortaya
çıktı. İlk başlarda bu fikre karşı çıksa da Yahudilerin birbirlerini kültür,
sanat, politika, iş hayatı gibi bütün alanlarda kayırdıklarını düşünmeye
başlayınca, Yahudileri sevmemeye başladı. Kendisi bu konuyu şöyle izah eder:

On dokuz yaşına geldiğinde annesini göğüs kanserinden dolayı kaybetti (21 Aralık
1907). Annesiyle hep ayrı bir bağı olduğundan söz eder ve o öldüğünde babasının
ölümünden daha fazla üzüldüğünü anlatır. Annesinin ölümünden sonra, Hitler'in
tek isteği Güzel Sanatlar Akademisi’ne girebilmekti.

Hitler Viyana’dayken, ilk kez içinde Doğu Avrupa’daki birçok Ortodoks Yahudi
(Hitler’e göre ırkçı teorilerle karışık, geleneksel dinci ve önyargılı, geniş
bir Yahudi kitlesi) için antisemitist düşünceler barındırmaya başladı. Zamanla
Lanz von Liebenfels’in ırk ideolojileri ve antisemitizm hakkındaki yazılarından
ve Viyana Belediye Başkanı, aynı zamanda Hristiyan Sosyal Partisi’nin kurucusu
ve tarihin en şiddetli demagoglarından Karl Lueger ve pan-Cermenist Georg Ritter
von Schönerer gibi politikacıların yarattığı polemiklerden etkilendi. Daha sonra
Kavgam (Mein Kampf) adlı kitabında, dine bağlı antisemitizm karşıtlığından,
nasıl tam tersi bir zemine (antisemitizmi ırkçı zeminde desteklemeye) geçiş
yaptığını anlattı.

Hitler Yahudileri, kendi tanımladığı ari ırkın doğal düşmanları olduğunu iddia
etmeye başladı ve Avusturya’daki krizden de onları sorumlu tuttu. Aynı zamanda
kendi antisemitizmini Marksizm karşıtlığı ile birleştirerek, sosyalizmin ve
özellikle de liderleri arasında birçok Yahudi bulunduran Bolşevizmin keskin
hatlarını tanımladı. Almanya’nın uğradığı askeri bozgundan 1917 Devrimlerini
sorumlu tutarak, Yahudileri Alman İmparatorluğu’nun askeri yenilgisinin ve sonuç
olarak ortaya çıkan ekonomik problemlerin de suçlusu kabul etti.

Hitler, Batı Cephesi'nde Albay Julius List komutasındaki 16. Bavyera Yedek
Piyade Alayı’na (“List Alayı”) verilmiştir. Birinci Ypres Muharebesi, Somme
Muharebesi, Arras Muharebesi ve Passchendaele Muharebesi’ne katılmıştır. Fransa
ve Belçika’da, 16. Bavyera Yedek Alayı karargahında haberci olarak aktif
hizmette bulunan ve düşman ateşine maruz kalan Hitler, yanındaki diğer
askerlerin aksine yemeklerden ya da zor koşullardan asla şikayet etmedi. Bunun
yerine sanat ya da tarih hakkında konuşmayı tercih eden Hitler, şiirler yazdı,
ordu gazetesi için bazı karikatürler ve eğitsel çizimler yaptı. Görevini
yaparken gösterdiği sürati ve başarısı nedeniyle ilki Aralık 1914’te İkinci
Sınıf Demir Haç ve diğeri de 4 Ağustos 1918’de ve onbaşı düzeyindeki bir askere
nadir olarak verilen bir onur olan Birinci Sınıf Demir Haç olmak üzere iki
askeri nişan aldı. Madalyaya onu aday gösteren subayın –Teğmen Hugo Gutmann–
Yahudi olması ironik bir rastlantıdır. 18 Mayıs 1918'de Siyah Gazi Nişanı aldı.

Viyana’da komşusu olan Dietrich Eckart vasıtasıyla Adolf Josef Lanz ile 1914’te
tanışan Hitler aynı yıl List Cemiyeti’ne üye oldu. Nitekim, Hitler’in kişisel
kütüphanesindeki okültik kitapların II. Dünya Savaşı sonrasında muhafaza
edildiği ABD Kongre Kütüphanesi’ndeki kitaplarından yazarı Guido von List olan
Deutsch-Mythologische Landschaftsbilder adlı kitabın üzerinde Sevgili Armanen
Kardeşim Adolf Hitler’e ithafı mevcuttur. Armanen tabirinin ilk olarak Guido von
List tarafından ortaya atılmış olması ve sadece List Cemiyeti üyelerine ithafen
yazılmasından ötürü Hitler’in List Cemiyeti’ne üye olduğu düşünülmektedir.

I. Dünya Savaşı’ndan 2 yıl sonra Adolf Hitler, 31 Mart 1920 tarihinde ordudan
aldığı resmî emirle sivil hayata geçti. Ünlü tarihçiler Alan Bullock ve Ian
Kershaw’ın ortaya çıkarttığı ve resmî olarak da bilindiği gibi Hitler aynı gün
Münih’te ünlü Thierschstrasse adlı konuttaki 41 numaralı odaya taşındı. Bu
odanın hemen yanında ise Thule Cemiyeti’nin kurucusu Baron Sebottendorf’un
sahibi olduğu ve daha sonra Hitler’in üzerine hibe ettiği dönemin Almanya’daki
en popüler milliyetçi gazetesi olan Völkischer Beobachter’ın ofisi
bulunmaktaydı. Hitler, Sebottendof’la Münih’te bizzat tanıştıktan sonra önce
Alman İşçi Partisine, daha sonra ise 555-7 üye numarasıyla Thule Cemiyeti’ne
katıldı.

Hitler Münih Devrimi’ne katılmış ve bir ara sosyalist bir aktivist olmuştur.
Daha sonra Yüzbaşı Karl Mair başkanlığındaki Bayerische Reichswehr
Gruppennkommando Nr.4'te, yani Bavyera Ordusu'nun İstihbarat Şubesi'nde eğitim
alıp karşı devrim eylemlerinde bulunmuştur.

I. Dünya Savaşı’ndan ve Alman mağlubiyetinden sonra Hitler, hiçbir resmî eğitimi
ve iş kariyeri olmadığı için mümkün olduğunca uzun süre için ordu içinde kalmaya
çalıştı. Hitler bu sıralarda 1914'den beri dostluk kurduğu ve manevi babası
olarak tanımladığı Dietrich Eckart vasıtasıyla Nazilerin baş öğretmen olarak
tanımladıkları Rudolf von Sebottendorf'un kurduğu ve Nazizmin doğduğu Thule
Cemiyeti'ne üye oldu ve kısa bir süre sonra Nazilerin okültik lider olarak
tanımladığı Adolf Josef Lanz'ın 1905-1917 yılları arasında yayınladığı Ostara
dergisini okumaya ve beyaz ırkın üstün olduğu düşüncesi, antisemitizm ve
antikomünizm fikirlerine sahip olmaya başladı.

Kış mevsimini Avusturya sınırı yakınlarında Traunstein’daki esir kampında
gardiyanlık yaparak geçirdi. 1919’un ilkbaharında Münih’e döndü. Münih’te kısa
süren Sovyet rejiminin sorumlularını incelemek amacıyla, 2. Piyade Alayı
tarafından kurulmuş olan tahkikat komisyonuna bilgi topluyordu. Hizmetlerinden
dolayı Ordu bölge komutanlığındaki Siyasi Şube Basın ve Haberler Bürosu’nda
kendisine yeni bir iş verildi. Ordu, tutucu görüşlerini yaymak amacıyla askerler
için siyasi eğitim kursları açtı. Hitler bu kurslardan birinin dikkatli bir
öğrencisiydi. Bir gün derste Yahudiler için iyi bir kelime kullanılınca hemen
derse müdahale etti ve tam tersine Yahudileri kötüleyen uzun bir nutuk çekti. Bu
sırada Yahudiler üzerine çektiği nutuktan üstleri çok memnun kaldılar ve onu
Münih alayına Bildungsoffizier (eğitim subayı) tayin ettiler. Başlıca görevi,
tehlikeli fikirlerle, barışçılıkla, sosyalizmle ve demokrasi ile savaşmaktı.
Böylece Hitler, söz söyleme yeteneğini denemek fırsatını elde etti. Çünkü söz
söylemek, kendi görüşüne göre, başarılı politikacılığın ilk şartıydı.

1919 yılının Eylül ayında bir gün Ordu Siyasi Şubesi’nden bir emir aldı:
Münih’te Rudolf von Sebottendorf'un kurduğu Thule Cemiyeti tarafından kurulan
Alman İşçi Partisi adında küçük bir siyasi grubu inceleyecekti. Hitler,
incelemeye memur edildiği partinin toplantısındaki konuşmacılardan birini
tanıyordu. Bir hafta önce, ordu eğitim kurslarının birinde, Gottfried Feder
adında bir inşaat mühendisinin konferansını dinlemişti ve bu konferanstan çok
memnun kalmıştı. Feder’in bu parti toplantısındaki konuşması bittikten sonra
Hitler kalkıp gidecekti. Bu sırada bir profesör ayağa kalktı ve Feder’in ileri
sürdüğü fikirlerin doğru olup olmadığını ele aldı. Bavyera’nın Prusya’dan
ayrılmasını, Avusturya ile birlikte bir Güney Alman ulusunu teşkil etmesini
teklif etti. Bu fikir o sıralarda Münih′te çok yaygındı. Ama bu fikrin burada
açıklanması Hitler’i çok kızdırdı ve ayağa kalkarak verdiği cevap o kadar sert
oldu ki dinleyiciler şaşkın yüzleriyle bu bilinmeyen genç konuşmacıya bakarken,
profesör salondan çıkıp gitmişti. Dinleyicilerden biri Hitler’in yanına koştu ve
eline küçük bir broşür sıkıştırdı. Bu kişi demircilik işi ile uğraşan Anton
Drexler'di. Drexler’e nasyonal sosyalizmin siyasi teşkilatlanma açısından gerçek
kurucusu denilebilir.

Hitler, ertesi gün kendisine gönderilen Alman İşçi Partisi’ne kabul edildiğini
bildiren bir kartı alınca çok şaşırdı. Hitler aslında kendi partisini kurmak
istiyordu. Bu yüzden bu fikrini bir mektup ile bildirmek üzereyken içinde bir
merak uyandı ve çağrıldığı komite toplantısına gitmeye ve kendilerine neden
partilerine katılmak istemediğini şahsen anlatmaya karar verdi. Toplantıya gitti
ve iyi karşılandı fakat katılmama isteğini söyleyemedi. Toplantıdan sonra
kışlasına döndü. İki gün boyunca uzun uzadıya düşündü ve sonra bu tanınmamış
partiye katılmaya karar verdi. Adolf Hitler böylece mühendis Gottfried Feder ve
altı kişi tarafından kurulmuş olan Alman İşçi Partisi (Deutsche Arbeiterpartei,
DAP) isimli bir partiye yedinci üye olarak katıldı.

Hitler, 1920 yılının başlangıcında partinin propagandasını eline aldı. 24 Şubat
1920’de Alman İşçi Partisi’nin adı Nasyonal Sosyalist Alman İşçi Partisi
(Nationalsozialistische Deutsche Arbeiter Partei, NSDAP) olarak değiştirildi.
NSDAP’nin taraftarlarına komünistler ve sosyal demokratlar tarafından küçümseme
maksadıyla kısaca “Nazi” ismi verildi.

Sebottendorf, Thule'nin Almanya'daki en büyük propaganda aracı olan ve sahibi
olduğu Völkischer Beobachter gazetesini Thule Cemiyeti riyasetine katılan ve
Führer olarak seçtiği Hitler'in üzerine devretti. Bu arada Joseph Goebbels bu
gazetenin tamamen parti bülteni halini almasını sağladı. Gazetede partisinin
fikirlerini açıklayan makaleler yayımladı. Gazetenin patronu olan Hitler,
partinin üst basamaklarına kadar ilerleyip 29 Temmuz 1921'de liderlik makamına
geldi.

Parti 25 maddelik bir program hazırladı. Bu programın ilk maddesi Almanya’yı
Versay Antlaşması’nın getirdiği güçsüzlükten kurtarmaktı. Sonra da Hitler
1926’da taktik nedenlerden ötürü, bu maddeleri değişmez ilan etti. Alman
vatandaşlığının yalnız Alman kanını taşıyanlarda olması gerektiği önemli
başlıklardan biriydi.

Benito Mussolini’nin Roma Yürüyüşü’nü taklit ederek 8-9 Kasım 1923’te Münih’teki
Bavyera hükümetini devirmeye yönelik Birahane Darbesini düzenledi. Düzenli
orduya karşı paramiliter birlikler oluşturmak ve meşru yönetimi yıkmak suçundan
yargılanmaya başladı. 1 Nisan 1924’te 5 yıllık hapis cezasına çarptırıldı. O
dönem Tibet’te araştırmalar yapan Rudolf von Sebottendorf Ekim 1924’te
Almanya’ya döndü. Sebottendorf'un 4 Ekim 1924’te Bavyera Halk Mahkemesi
hakimlerinden Georg Neidhardt'a yazdığı 4 sayfalık mektubun akabinde bilindiği
gibi 20 Aralık 1924 günü hakim Neidhardt'ın da kararıyla Hitler Bavyera Halk
Mahkemesi tarafından kamu düzeni ve halk için tehlike oluşturmadığı ve meşru
yönetimi devirmeye yönelik faaliyetlerde bulunan paramiliter teşkilatlarla
bağlantısı olmadığı gerekçesiyle serbest bırakıldı.

Bu dönemde Rudolf Hess aracılığıyla Mein Kampf (Kavgam) adlı kitabı yazan
Hitler, hapisteyken otobiyografisini ve fikirlerini içeren bir kitap yazmış
olması neticesinde, kendisine partinin geleceğe dönük hedeflerini topluma
açıklayabilme olanağı sunmuştu. Kitap, partinin bundan sonraki faaliyetlerine
yön verdi. Hitler hapisten çıktıktan sonra partiyi yeniden düzene soktu. Partisi
1929 yılına kadar başarısız oldu. Ancak Dünya Ekonomik Krizinden sonra daha
fazla oy kazanabildi (1929). 1930 seçimlerinde %18 oy ile SPD’den sonra ikinci
büyük parti oldu. Hitler’in oyları Katoliklerden çok Protestanlardan,
şehirlilerden çok kırsal kesimden ve işçilerden çok orta-üst tabakadan geldi.

1925’te kendi isteği ile Avusturya vatandaşlığından çıkan Hitler halen Alman
vatandaşı değildi ve seçimlere adaylığını bile koyamaması tehlikesi ile karşı
karşıyaydı. Bu onun için büyük bir sorundu. 25 Şubat 1932’de Brunswick
Devleti’nin nasyonal sosyalist olan İçişleri Bakanı, Hitler’i Berlin’deki
Brunswick temsilciliğine Ataşe tayin ettiğini açıkladı. Bu komik manevra ile
Hitler otomatik olarak bir Brunswick ve dolayısıyla Alman vatandaşı oldu ve
Almanya Cumhurbaşkanlığına adaylığını koymaya hak kazandı. Bu engeli kolaylıkla
atlatan Hitler kendisini büyük bir enerjiyle seçim kampanyasına attı. 13 Mart
1932’deki Cumhurbaşkanlığı seçimlerine NSDAP’nin adayı olarak katılan Hitler’in
rakipleri, 1925’ten beri Cumhurbaşkanlığı makamında bulunan bağımsız aday Paul
von Hindenburg, KPD’nin adayı Ernst Thälmann ve Stahlhelm/DNVP’nin adayı Theodor
Duesterberg idi. Hitler seçimlerde 11.339.446 oy aldı, bu sayı %30.1’e tekabül
etti. Karşısındaki en güçlü rakibi olan Hindenburg ise 18.651.497 oy aldı.
Hindenburg’un aldığı oylar %49.6’ya tekabül etti, buna rağmen Cumhurbaşkanlığını
çok ufak bir farkla (%0.4) kaçırmış oldu ve seçim ikinci tura kaldı.
Cumhurbaşkanlığı seçimlerinin ikinci turu 10 Nisan 1932’de gerçekleştirildi.
Hitler bu turda 13.418.547 (%36.8) oy aldı. Hindenburg ise 19.359.983 oy aldı
ve %53’lük bir oran elde ederek Cumhurbaşkanı seçildi. Hitler, bu seçimlerden
ikinci olarak ayrıldı.

1933 yılının Ocak ayında, komünistlerin bir genel grevle tüm ekonomiyi işlemez
hale getirerek bir “devrimci durum” yaratacakları ya da ülkede iç savaş çıkacağı
konusundaki endişeler o derece derinleşmişti ki, Cumhurbaşkanı Paul von
Hindenburg Hitler’i, Katolik Merkez Partisi’yle bir koalisyon kurarak istikrarlı
bir hükümet kuracağı umuduyla şansölye atadı.

Ancak Katolik Merkez Partisi ile bir anlaşma sağlanamadı. Buna karşın Alman
Ulusal Halk Partisi’nin (DNVP) desteğini alan Hitler, 5 Mart 1933 tarihinde
ülkeyi yeniden bir genel seçime götürdü. Hitler, yürüttüğü seçim kampanyasında
Alman kamuoyundan büyük ölçüde destek gördü. Öte yandan Hitler, hiçbir şekilde
Marksist bir sosyalist olmadığını, gerçekte Alman milliyetçisi ve ulusal
toplumun eşitliğini sağlamayı amaçlayan bir politik görüşün rehberliğinde, Alman
halkının özgürlüğü ve Alman İmparatorluğu’nun yükselmesi için çalışacak bir
politikacı olduğunu çok net bir şekilde, gereken yerlere anlatabilmişti.
Nasyonal sosyalizmin özetini, onun bu amaçları oluşturuyordu. Hitler seçim
kampanyası sırasında endüstri, finans ve sigorta devlerinden büyük miktarda mali
destek sağladı.

27 Şubat 1933 akşamı Reichstag’ta bir yangın çıktı. Bu yangının NSDAP’nin polis
örgütü olan Gestapo tarafından başlatıldığı da iddia edilmesine rağmen polis
soruşturması daha çok komünistler üzerinde yoğunlaştı. Ertesi gün, Hitler
Hindenburg’a, anayasanın kişi hak ve özgürlükleriyle ilgili maddelerini ortadan
kaldıran bir kararname imzalattı. İzleyen günlerde NSDAP ve DNVP dışındaki tüm
partilerin yayınları ve seçim çalışmaları durduruldu.

Seçimlerin hemen ertesinde parlamentodan bir “yetki kanunu” çıkartıldı. Bu
kanun, Reichstag’ın tüm yetkilerini dört yıl süre ile kabineye devrediyor, ve
çalışmalarına bu süre için ara veriyordu. Ancak böyle bir kanun için
parlamentoda üçte iki çoğunluk kararı gerekmektedir. Bu çoğunluk kararının nasıl
sağlandığı Nürnberg Uluslararası Askeri Ceza Mahkemesi tutanaklarına da
geçmiştir. Oylamanın yapılacağı gün parlamento SA tarafından kuşatılmış, bazı
sosyal demokrat parlamenterler içeri alınmamıştır. Zaten 81 komünist parlamenter
de seçimlerden önce gözaltına alınmıştı.

Adolf Hitler, 21 Mart 1933 tarihinde Potsdam’daki Garnizon Kilisesi’nde
düzenlenen bir törenle göreve başladı. “Potsdam Günü” (Tag von Potsdam) adıyla
anılacak bu olay, nasyonal sosyalist hareket ile eski Prusya elitleri ve ordu
arasındaki birliği göstermek için yapıldı. Hitler bir frak giymiş halde ortaya
çıktı ve alçak gönüllülükle Cumhurbaşkanı Paul von Hindenburg’u selamladı.

23 Mart 1933 günkü parlamento oturumunda “Halkta ve İmparatorlukta Sıkıntının
Kaldırılmasına Dair Yasa” (Gesetz zur Behebung der Not von Volk und Reich)
adındaki yetki tasarısı kabul edildi. Almanya’da parlamenter demokrasi böylece
sona erdi. Yeni nasyonal sosyalist rejimin politik düzenlemeleri doğrultusunda,
Alman halkının en önde gelen temsilcisi halini alan Nasyonal Sosyalist Alman
İşçi Partisi tarafından Üçüncü Reich ilan edildi. Artık gerçek seçim
yapılmayacak ve parlamento üyelerini Nasyonal Sosyalist Alman İşçi Partisi
seçecekti. Hitler’in geniş yetkilere sahip olduğu “Führer makamı”nın meşru
temeli, yalnızca bu yetki yasasıdır. Parlamentonun kendisine geniş yetkiler
sunmasının sonucunda Hitler, 23 Mart 1933’ten sonra Alman İmparatorluğu’nun tek
lideri oldu. Parlamentonun ya da günlük işlerde Cumhurbaşkanı Hindenburg’un
baskısından kurtuldu ve onu etkisiz bıraktı. Çünkü bu kararnameyle yasama ve
yürütme erklerini eline almıştı. 1933 senesi içerisinde çıkarılan yasalar
aracılığıyla diğer partileri yasakladı. Büyük bir propaganda faaliyeti yürüterek
ve olağanüstü hitabet ve ikna kabiliyetini kullanarak bütün Alman halkını
nasyonal sosyalizmin bayrağı altında birleştirdi. Kendisini, Almanların yanılmaz
büyük lideri ilan etti ve Alman halkı da onu destekledi. Bundan sonra Alman
halkı, ölümüne kadar Hitler’in peşinden gitti.

2 Ağustos 1934’te Paul von Hindenburg vefat etti. Bunun üzerine Hitler
Cumhurbaşkanlığı makamını da üstlendi. Onun Cumhurbaşkanlığı makamına
yükselişinin halkın onayına sunulması için 19 Ağustos 1934 tarihinde bir
referandum düzenlendi (Volksabstimmung über das Staatsoberhaupt des Deutschen
Reichs).

Adolf Hitler’in bir gecede pek çok üst düzey SA elemanının öldürülmesini
emrettiği ve en azından 85 kişinin SS subayları tarafından katledildiği gecenin
adıdır. 30 Haziran 1934'ü 1 Temmuz 1934'e bağlayan gecedir. Adolf Hitler’in
ordunun güvenini kazanmak için böyle bir emir verdiği ileri sürülmektedir.
Operasyondan sonra Hitler ordu üzerinde tam otorite kurmayı başarmış, önce
Avrupa, sonra da dünya fethi için güçlü bir Alman ordusu yaratma hazırlıklarına
hız vermiştir. Tarihçiler tarafından Üçüncü Reich için bir dönüm noktası olduğu
ileri sürülmektedir.

Yahudileri toplama kamplarında topladı. Çalışabilecek durumda olanlar
ayrıldıktan sonra diğerleri gaz odalarında öldürülüp cesetleri fırınlarda
yakıldı. Bu faaliyetler sadece Almanya'da değil, daha sonra işgal edilen bütün
ülkelerde de gerçekleştirildi. Bu şekilde Avrupa'da milyonlarca Yahudi
öldürüldü.

Hitler'in erken öjeni politikaları Brandt Operasyonu adlı bir programda fiziksel
ve gelişimsel engelli çocukları hedef aldı ve daha sonra ciddi zihinsel ve
fiziksel engelli yetişkinler için bir ötanazi programı onaylandı, şimdi T4
Operasyonu olarak anılacaktır.

Hitler, iktidara gelmesinin hemen ardından Alman ekonomisinin düzenlemesini
hedef almıştır. Gerek I. Dünya Savaşı’ndan yenik çıkmasının, gerekse de 1929
yılındaki genel ekonomik buhranın sonucunda Alman ekonomisi ciddi sıkıntılar
içindeydi. Yaşanan hiper enflasyon, aşırı boyutlara varan işsizlik ve bunlara
bağlı olarak sanayideki kapasite düşüklüğü, Hitler’in izlediği ekonomi
politikalarıyla kısa sürede kontrol altına alınmıştır.

Adolf Hitler Katolik bir ailede dünyaya gelmişti. Onun bir Katolik olarak
yaşayıp öldüğü iddia edilse de, bu kesin bir ihtimal değildir. Çünkü Alman
ırkının üstünlüğünü kutsayan, ulusal mitlerle süslü, Cermen topluluklarına ait
Hristiyanlık öncesi pagan inanışlarını benimsemiş olabileceği ihtimali üzerinde
de durulmaktadır. Hitler’in dinî inancı ne olursa olsun, onun döneminde
Almanya’nın politik çıkarları gereği Vatikan’la olan ilişkileri hep olumlu yönde
olmuştur.

Alman ekonomisinin canlandırılmasının ardından Hitler, izleyeceği dış
politikanın temelini oluşturan askeri stratejisini hayata geçirmeye yönelmiştir.
Bu stratejinin ilk adımında Alman kara, deniz ve hava kuvvetlerinin, Versay
Antlaşması ile getirilen sınırlamalardan kurtulmasını sağlamıştır. Bunun
sonucunda büyük tonajlı savaş gemileri ve denizaltı, zırhlı kara savaş araçları
üretimine geçilmiş, kara ordusunun mevcudu artırılmıştır.

Almanya’nın yeniden silahlandırmasını önlemek için Birleşik Krallık, Fransa ve
İtalya, 11-14 Nisan 1935 tarihleri arasında Stresa’da görüşmüş ve Stresa Cephesi
oluşturulmuştur. Fakat 18 Haziran’da Birleşik Krallık, Almanya ile anlaşarak
Birleşik Krallık Donanmasının toplam tonajının %35’e (420.595 ton) kadar
denizaltı dışındaki savaş gemilerine sahip olmasını kabul edince Stresa Cephesi
çökmüştür.

Japonya Büyükelçiliği Askerî Ataşesi Korgeneral Hiroshi Ōshima ile nasyonal
sosyalist Almanya'nın Abwehr Başkanı Wilhelm Canaris'in girişimleriyle 25 Kasım
1936 tarihinde Komintern'in uluslararası komünizm hareketinin kendi ülkelerine
bulaştırmamak için Anti-Komintern Paktı imzalanmıştır.

Avusturya’nın ilhakını (Almancadaki karşılığı Anschluss) Versay Antlaşması
gereği 15 yıldır Milletler Cemiyeti’nin kontrolünde olan Saar bölgesinin
Almanya'ya verilmesi, Çekoslavakya'nın Südet bölgesinin Almanya'ya verilmesi,
Almanya’nın Çekoslavakya’yı işgali ve en sonunda Polonya’nın işgali takip etti.

İlhaka giden yolun başlangıcı Almanya'nın yasa dışı Avusturya Nasyonal Sosyalist
Partisi'nin Avusturya tarafından tanınması ve hükümet ortaklığının kabul
edilmesi yolundaki baskıları oluşturdu. 1938'de Avusturya Şansölyesi Kurt
Schuschnigg, bağımsızlığı korumak ümidiyle son bir hamle yaparak Almanya'yla
birleşme ya da bağımsızlık üzerine bir referandum yapmaya karar verdi. O zaman
Almanya Schuschnigg’e iktidarı Nasyonal Sosyalist Alman İşçi Partisi'ne
devretmesi için baskı yaptı. Bu çok iyi planlanmış darbe sonucu Avusturya
Nasyonal Sosyalist Partisi Viyana'da 11 Martta kontrolü ele geçirince Alman
orduları Avusturya'ya girdiğinde hiçbir direnişle karşılaşmadı. Avusturya'nın
ilhakına uluslararası tepki yumuşak oldu. Versay Antlaşması’na göre Avusturya ve
Almanya'nın birleşmesi yasaklanmıştı ve bunu gözetmekle görevli I. Dünya
Savaşı’nın İtilaf Devletleri sadece diplomatik protesto ile yetindiler. Bağımsız
Avusturya ancak II. Dünya Savaşı sona erdiğinde yeniden ortaya çıkmıştır.

Hitler'in ikinci stratejik hedefi, Almanca konuşan nüfusun yaşamakta olduğu
bölgelerin, Alman topraklarına katılmasıdır. Bu stratejik evrenin adımları, 12
Mart 1938'de, Avusturya’nın ilhak edilmesiyle başlamıştır. Ardından ikinci adım
olarak Çekoslovakya toprakları içindeki Südet bölgesidir. Hitler’in baskısıyla
29 Eylül 1938 günü imzalanan Münih Anlaşması’yla Südet bölgesi Almanya’ya
veriliyor. Konferans; Alman, İtalyan, İngiliz ve Fransız başbakanlarının
katıldığı, Çekoslovakya’nın temsilci bulundurmadığı bir anlaşmadır. Antlaşmanın
hayata geçirilmesi konusunda Hitler, hiç zaman kaybetmemiştir. 1 Ekim 1938’de
yine silah kullanılmaksızın, uluslararası anlaşmalara dayanılarak,
nüfusunun %50’den fazlasını Almanların oluşturduğu Südet bölgesi Almanlarca
işgal edilecektir. 15 Mart 1939'da ise Çekoslovakya’nın kalanını da topraklarına
ekleyeceklerdir. Fransa ve İngiltere, buna sessiz kalmışlardır. Çünkü Avrupa
çapında yeni bir savaş istemiyorlardı. Çek endüstrisinin Almanya'ya
katılmasıyla, Almanya'nın savaş hazırlıklarını daha da kolaylaştırmıştır.

Hitler, Wehrmacht'ı güçlendirdikten sonra ideolojisi gereği Alman milleti için
oluşturması gereken "Lebensraum"un temellerini atmaya başladı. Öncelikle
Avusturya ile birleşimi (Anschluss) gerçekleştirdi. Hemen ardından Münih
Anlaşması ile Südet bölgesini elde etti. Daha sonra anlaşmaya uymayarak
Çekoslavakya'nın geri kalanını müttefiki Macaristan ile işgal etti. Litvanya'dan
Memel bölgesini istedi ve aldı. En son yapılması gereken Doğu Prusya ile ana
toprakların birleştirilerek Prusya'nın toprak bütünlüğünün garanti altına
alınması idi. 24 Ağustos 1939 tarihinde Sovyetler ile anlaşarak ortak bir
şekilde Polonya'nın ve Doğu Avrupa'nın bölüşülmesini sağladı. 1 Eylül akşamı
Danzig şehrinin Almanya'ya ilhakı için Polonya'ya bir nota verdi ve nota
reddedildi. Bunun üzerine Hitler Polonya'ya askerî müdahalede bulundu. İlerleyen
süreçte Birleşik Krallık ve Fransa da Almanya'ya savaş ilan etti, böylece II.
Dünya Savaşı fiilen başlamış oldu.

Almanya, 1 Eylül sabahı herhangi bir savaş ilanı olmaksızın Polonya'ya saldırdı.
Alman planına göre Batı Cephesi'nden kaydırılan birlikler sayesinde 1 ay içinde
Polonya işgal edilecek ve hemen ardından ordu bütün gücünü batıya çevirecekti.
Savaş boyunca Wehrmacht generallerinin kullandığı Blitzkrieg taktiklerinin ilk
örnekleri Polonya'da görülmüştür. Kısa sürede Alman birlikleri Varşova'yı ele
geçirmiştir. Ülkenin doğusunu ise Almanlar ile anlaşan Sovyetler ele
geçirmiştir.

Almanya Polonya'yı ele geçirdikten sonra askeri güç ve yığınağını batıya
kaydırdı. Ancak Müttefik generalleri arasında Almanya'nın saldırıp
saldırmayacağı veya Fransa'ya saldırırsa nereden saldıracağı tam olarak
kestirilemiyordu. Almanlar ise ikinci bir Marne Bozgunu yaşamamak için deniz
kıyısından saldırmayı öngören Schlieffen Planı'nı tekrar kullanmayacaktı. Alman
Genelkurmayı Müttefikler'e kendilerinin yenileştirilmiş bir Schlieffen Planı'nı
kullandıklarını düşündürmek için Hollanda'yı da işgal bölgesine kattı. Ancak
esas vurucu darbe Ardenler bölgesinden saldıracak zırhlılardı. Nitekim
Müttefikler Ardenler bölgesindeki ormanlık alanın herhangi bir zırhlı
saldırısını engelleyeceğini veya kısıtlayacağını düşünüyordu. Ancak planlar boşa
çıktı. BEF ve Fransız ordusu 20 günde Almanlara yenildi. BEF ve Fransa'ya ait
1.400.000 kadar askeri İngiltere'ye esir olmaktan Dunkerque Tahliyesi'yle
kurtardı. Bunun üzerine zaten bir çıkartmaya sert bir şekilde direnecek olan
Birleşik Krallık ana topraklarının güvenliğini sağladı. Kısa bir süre sonra
Fransız ordusu teslim oldu ve işbirlikçi Vichy Fransası kuruldu.

Almanya, sırası ile Polonya, Danimarka-Norveç, Fransa cephelerinde galip
geldikten sonra Çelik Paktı'ndan askeri bir darbe ile ayrılan Yugoslavya'ya bir
cezalandırma saldırısı uyguladı, ardından işgal etti. Daha sonra müttefiki
İtalya Krallığı ile savaşta olan Yunanistan'ı Bulgaristan ile birlikte işgal
etti. Hitler, I. Dünya Savaşı'nın kaybedilmesinde Alman komünistlerin büyük
etkisi olduğunu düşünüyor ve Sovyetler'in ise esas kışkırtıcı olduğunu ima eden
hareketlerde ve konuşmalarda bulunuyordu. Başarısız Birahane Darbesi sonrasında
cezaevinde iken yazdığı politik görüşlerini öne süren Kavgam'da açık açık Alman
ırkının yaşayabilmesi için "Lebensraum"unu doğuya doğru genişletmesi gerektiğini
söylemiştir. Stalin ise pek çok sorunu görmezden gelerek Müttefikler'in de
kibirli davranışları sonucu Molotov-Ribbentrop Paktı'nı imzalamış ve Nazi
Almanyası ile birlikte Doğu Avrupa'yı işgal etmişti. Ancak Hitler tarafından
Kızıl Ordu'nun bazı sorunları Kış Savaşı sırasında ortaya çıkmıştı.

Viyana Diktası ile Romanya'da faşist bir yönetim kurulmuş olan Bulgaristan ise
Yunan Makedonyası ile Dobruca'nın bir kısmı karşılığı Mihver Devletleri safında
savaşa girmişti. Finlandiya ise Kış Savaşı ile aksak bir barışa sahip ve
kaybettiği toprakları geri almak ister bir durumda idi. Ayrıca Kızıl Ordu'nun
agresif hareketleri sürekli sınır ülkelerinde daha radikal hükümetlere yol
açıyordu. Alman ordusu kısa sürede Doğu Cephesi'ne bütün gücünü yığdı. 1941 yazı
sonunda bir savaş ilanı olmaksızın ilk Alman birlikleri Sovyetler'e saldırdı ve
dört sene sürecek olan Doğu Cephesi Savaşları başladı.

Almanya'nın müttefiki İtalya, Libya'da başlarda İngilizlere karşı başarı
alıyormuş gibi gözükse de daha sonradan Libya'nın çok önemli mevkilerinden
birini kaybetmiş ve başarısızlığa uğramıştı. Bunun üzerine Alman Genelkurmayı
İtalya'ya yardım etme kararı aldı. Esasen Afrikakorps efsanevi komutan Erwin
Rommel ile başarılı olsa da sürekli desteklenen İngiliz Ordusu -ki Afrikakorps
öncelikli bir cephede değildi, öncelik Doğu Cephesi'ndeydi- ve Japonya ile
imzaladığı anlaşma gereği Almanya'nın Pearl Harbor baskınından sonra ABD'ye
savaş ilan etmiş olmasıyla ve bunun sonucu ABD'nin Vichy Fransası'na
saldırmasıyla sıkıştı. Ayrıca İngilizlerin, Almanların Enigma şifreleme
sistemini çözmesi ile Afrika'ya göndereceği yardımların güzergahı ve saati
önceden biliniyor ve Kuzey Afrika limanlarına ulaşamadan Akdeniz'deki hakim
konumdaki İngiliz donanmasınca imha ediliyordu. Belli bir süre sonra ise Tunus
üzerinden Sicilya ve Güney İtalya'nın savunmasına atandı. Ancak Müttefikler
başarılı Sardinya, Anzio ve Sicilya çıkartmalarından sonra Roma'ya doğru
ilerlemeye başlayınca İtalyan Hükûmeti kayıtsız şartsız teslim oldu. Buna rağmen
yenilen İtalyan Ordusu'nun artıkları Roma'nın kuzeyinde bazı savunma hatları
kurdular. Savaş burada durgun bir şekilde geçti.

Amerika'nın savaşa girmesi güç dengelerini değiştirmişti. Müttefikler İtalya'da
savaşı kazanmış, ancak Almanya'ya karşı gerçekçi bir ilerleme kazanmamış hatta
durdurulmuştu. Kara Avrupası'na farklı noktalardan saldırılması gerekiyordu.
Başlarda yaklaşan Sovyet işgaline karşı Balkanlar'a bir çıkarma düşünüldüyse de
daha sonra Fransa'da karar kılınmıştır. 1944 yılı yazında Müttefikler Normandiya
Kıyıları'ndan dört sahilden çıkarma yapmış, Caen ve Cherbourg gibi bölgelere ise
hava indirme tümenleri ile saldırmışlardı. Kanlı mücadelelerden Sonra Alman
Ordusu Müttefik ordusunu Alsas-Loren ve Belçika sınırlarında durdurabildi.
Ardenler gibi belli başlı karşı taarruzlarda bulunabilse de tam anlamıyla bir
yenilgi aldı ve Almanya'nın insan ve kaynak gücü tükendi. Müttefikler yavaş
yavaş Almanya'yı batıdan işgal etmeye başladı.

Doğu Cephesi'nde dengeler, Almanya'nın İtalya'da ve Fransa'da savaşa girmesi ile
değişti. Değişen dengeler sonucunda Sovyetler hızlı bir ilerlemeye başladı.
Stalingrad'da esir düşen asker sayısının da fazla olması nedeniyle Alman Ordusu
güçsüz bir konuma geldi. Sırasıyla Romanya, Bulgaristan, Macaristan ve
Finlandiya taraf değiştirdi. Yugoslavya topraklarında ise partizan gruplar belli
başlı bölgelerde yönetimi ele geçirdiler. 1945 baharında ise Sovyet birlikleri
Polonya'yı ele geçirdi ve Pomeranya'da ilerlemeye başladı. 16 Nisan'da başlayan
Berlin Muharebesi 2 Mayıs'ta sonuçlandı. Reichstag'ta Sovyet bayrağı
dalgalanıyordu. Hitler 30 Nisan 1945'te intihar ederek yaşamına son vermişti.

Hitler'in genel olarak ele alınan en önemli özelliği insanları çabuk
etkileyebiliyor olmasıydı. Bu, nasyonal sosyalizm propagandasıyla
birleştirilerek halka sunuluyordu. Hitler'in üstün bir insan olduğu lanse
ediliyor, konuşmalarındaki tavırlarıyla bunu, onu dinleyen kitleye hissettirmeye
çalışıyordu. Çoğu NSDAP yöneticisinin onu saplantılı bir biçimde benimsemesi ve
bu yöneticilerin halkla bir araya geldiklerinde kendi iç yapılarının Hitler'e
bağımlı olduğunu bariz şekilde göstermesi yapılan propagandanın etkilerindedir.
Nazi Almanyası Hava Kuvvetleri Komutanı olan Hermann Göring, Hitler için şöyle
demiştir: Vicdansızım ben. Benim vicdanım Adolf Hitler'dir.

Hitler, mücadeleci bir kişilik sergilemeye çalışıyor ve üstün niteliklere
sahipmiş izlenimi vermek için vücut dilini etkin bir biçimde kullanıyordu. Sert
bakışlar, ani hareketler ve uzun konuşmalar propaganda amacı ile yapılan
ayrıntılardı. Kendisini yanılmaz, hata yapmaz bir lider olarak göstermeye
çalışıyor, eskiden savunduğu görüşleri halen sıkı sıkıya savunduğunu
belirtiyordu. Goebbels onun için şöyle demiştir: Führer hiç değişmez. Çocukken
nasılsa şimdi de öyledir.

Saplantılarla dolu hayatında sanata çok önem vermiş, özellikle resim konusunda
kendisini otorite olarak kabul etmiştir. Annesinin ölümünden sonra sulu boya
resimler yaparak otel odalarında yaşadığı biliniyor, kazandığı parayla müzeleri
geziyor, umarsızca parasını tüketiyordu.

Opera müziğine saplantılı derecede hayrandı. Gençliğiyle ilgili anılarında
anlatmış olduğuna göre, harçlığının bir kısmını düzenli aralıklarla operaya
gitmek için harcamaktaydı. Alman opera bestecisi Richard Wagner'a tutkuyla
bağlıydı. Hitler’in Wagner takıntısı 12 yaşında başladı. Besteci, onun üzerinde
oldukça etkili olmuştu. Adolf Hitler, kitabı Kavgam’ın ilk bölümünde şöyle
yazmıştı: 12 yaşıma geldiğimde, hayatımdaki ilk operayı gördüm, Lohengrin. Bir
anda bağımlısı oldum. Bavyera Ustası (Richard Wagner) için olan gençlik coşkum
sınır tanımıyordu.

Ölümsüzlük hissi Hitler'in başka bir saplantısıdır. Bu fikre, ondan önce doğan
kardeşlerinin ölmüş olması yüzünden kapılmış olabilir. Diğerleri ölürken
kendisinin hayatta kalması özel olduğu hissini uyandırmıştır. Kendisini ilahi
koruma altında görmesini sağlayan dayanaklardan biri de I. Dünya Savaşı'nda
cephedeyken içinden bir sesin yerinden kalkıp başka bir yere gitmesini
söylemesidir. Bu içsel sesten sonra bir bombanın terk ettiği cepheye düşmesi ve
oradaki arkadaşlarının ölmesi inandığı düşünceyi saplantılı hale getirmesine
sebep olmuştur. Hitler'e 42 kez suikast girişiminde bulunulmuştur.

Savaş sonucunda Almanya'nın yenilgisinin kesinleşmesi ve ümitsizliğin iyice
artması üzerine 30 Nisan 1945'te Berlin'de eşi Eva Braun'la birlikte intihar
etmeye karar verirler. Kendilerini bir odaya kaparlar ve önce Eva Braun içinde
siyanür bulunan bir kapsülü ısırır ve zehir saniyeler içinde etkisini gösterir,
hemen ardından ise Hitler bir siyanür kapsülünü ısırır ve eş zamanlı olarak
tabancayla sağ şakağına ateş eder. Kendi isteğiyle Führerbunker bahçesinde
benzinle cesetleri bombaların neden olduğu bir çukura yerleştirilip yakılmıştır.
Hitler'in bunu istemesinin sebebinin Sovyet ordusu tarafından yakalanıp teşhir
edilmek istememesi olduğu iddia edilmektedir. İntihar etmeden önce yanındaki
generallere "Cesedimi Rusların eline asla vermemelisiniz, beni Moskova'da heykel
yaparlar." demiştir.

Rus güçleri içeri girip cesetleri bulduğunda ise diş kayıtlarıyla yapılan
otopside teşhis edilen Hitler'in ve Eva Braun'un cesetleri, bir çeşit türbe
haline gelmelerini önlemek için bir süre dolaştırıldıktan sonra, gizli Sovyet
departmanı SMERSH tarafından Magdeburg’daki yeni başmerkezlerinde gömüldü. 4
Nisan 1970'de bir Sovyet KGB ekibi tarafından, Magdeburg'da bulunan SMERSH'in
tesisinde bulunan mezardan Hitler ve Braun'un kalıntılarını çıkarılarak tamamen
yakıldı ve külleri Elbe Nehri'nin bir kolu olan Biederitz nehrine döküldü.

Hitler’in ölümün ardından yıkıma devam etmeleri için emirler bırakmış ve
vasiyetnamesinde diğer NSDAP liderlerini görmezden gelerek Karl Dönitz'i Almanya
Cumhurbaşkanı, Joseph Goebbels'i de Almanya Şansölyesi olarak göstermişti. Buna
rağmen Joseph Goebbels ve eşi Magda Goebbels de 1 Mayıs 1945'de intihar etti.

Hitler, iki vasiyetnamesinden ilki olan siyasi vasiyetnamesinde “Almanya'nın
bütün milletler ve Alman ulusu için zehir gibi tehlikeli olan Yahudileri ve
Bolşevizm'i kovalamaktan asla vazgeçmemesi” gerektiğini belirtmekteydi. Hitler'e
göre Almanya'nın geleceğini tartışmasız bu olgu belirleyecektir. Hitler, savaşa
girmekte haklı olduğunu savunuyor ve yenilgiden korkak yalancı generalleri
sorumlu tutuyordu. İkinci vasiyeti olan özel vasiyetnamesinde ise tüm hayatı
boyunca topladığı sanat eserleriyle doğduğu şehir olan Linz'de bir müze
kurulmasını istedi. Tüm şahsi mallarını partiye, eğer parti kalmamışsa devlete
bıraktığını ifade etmiştir.



https://tr.wikipedia.org/wiki/Kabotaj

Kabotaj, bir devletin kendi limanlarına deniz ticareti konusunda tanıdığı
ayrıcalıktır. Bu ayrıcalıktan yalnızca yurttaşlarının yararlanması, millî
ekonomiye önemli bir katkı sağlayacağından, devletler yabancı bandıralı gemilere
kabotaj yasağı koyma yoluna gitmişlerdir. Bazı uluslararası sözleşmelerde de
kabotaj yasağı koyma yetkisine ilişkin hükümler yer alır.

Osmanlı Devleti'nin kapitülasyonlar çerçevesinde yabancı ülke gemilerine
tanıdığı kabotaj ayrıcalığı Lozan Barış Antlaşması'yla 1923 yılında kaldırıldı.
20 Nisan 1926 tarihinde de kabul edildi. Kabotaj Kanunu 1 Temmuz 1926'da
yürürlüğe girdi. Bu yasaya göre; akarsularda, göllerde, Marmara denizi ile
boğazlarda, bütün kara sularında ve bunlar içinde kalan körfez, liman, koy ve
benzeri yerlerde, makine, yelken ve kürekle hareket eden araçları bulundurma;
bunlarla mal ve yolcu taşıma hakkı Türk yurttaşlarına verildi. Ayrıca;
dalgıçlık, kılavuzluk, kaptanlık, çarkçılık, tayfalık ve benzeri mesleklerin
Türk yurttaşlarınca yerine getirilebileceği belirtildi. Yabancı gemilerin yalnız
Türk limanlarıyla yabancı ülkelerin limanları arasında insan ve yük
taşıyabileceği kabul edildi.



https://tr.wikipedia.org/wiki/Gianluigi_Buffon

Gianluigi "Gigi" Buffon (d. 28 Ocak 1978, Carrara, İtalya), Serie A ekiplerinden
Juventus ve İtalya millî takımı'nda görev yapan İtalyan kaleci. Buffon, Pelé'nin
yaşayan en iyi 125 futbolcu listesine girmiştir.

Buffon 1991 yılında Parma altyapısında kalecilik kariyerine başladı. 19 Kasım
1995'de daha 17 yaşındayken Serie A'daki ilk maçına Milan karşısında çıktı ve
maç 0-0 berabere bitti. Aynı sezon a takımda 8 maçta daha oynadı. 1996'daki
ikinci sezoununda tüm maçlarda oynadı. Kulüpteki dördüncü sezonunda UEFA
Kupası'nı aldılar. 2001 yaz transfer sezonunda Juventus 32.6 milyon £ gözden
çıkararak Buffon'u transfer etti. Ayrıca bu fiyatla en pahalı kaleci unvanını
aldı.

Juventus'taki ilk sezonunda, Buffon 45 resmî maçta ilk 11'de oynadı ve
şampiyonlukta katkısı oldu. 2003'te, UEFA tarafından En değerli oyuncu ve En iyi
kaleci ödüllerini aldı. Ayrıca Mart 2004'te Pelé tarafından yaşayan en iyi 125
futbolcu listesinde yer buldu. Kulüpteki üçüncü sezonunda, Buffon 38 maçta ilk
11'de görev aldı ve dördüncü sezonunda 48 maçta oynadı.

Ağustos 2005'te, Milan maçında, Buffon topu kaybeden Kaká ile çarpıştı ve omzu
çıktı. Başarılı bir operasyondan sonra Kasım'da sahalara döndü ama bir maçta
oynadıktan sonra başka bir sakatlık geçirerek Ocak ayına kadar oynayamadı.
Buffon'un sakatlığında kaleci Christian Abbiati transfer edildi.

2006'da Calciopoli skandalı yüzünden Juventus zor günler geçirdi ve Buffon ile
beraber diğer yıldız oyuncularını da satışa çıkarmak zorunda kaldı. Ancak,
Buffon hiçbir teklifi kabul etmedi ve Juventus'un küme düşürülmesine rağmen
takımda kalmak istedi. Serie B'de oynamayı kabul etti.

Juventus Serie B'yi birincilikle bitirdi ve Serie A'ya geri döndü. Buffon
kulüple olan sözleşmesini 2012'ye kadar uzattı.

Buffon 2007-08 sezonunda en iyi sezonunu geçirdi. Juventus lige geri döndüğü
sezon üçüncü oldu ve UEFA Şampiyonlar Ligi ön elemelerine katıldı. 2008-09
sezonunda birkaç kez sırtından ve kasıklarından sakatlık geçirdi. Eylül'den Ocak
ayına kadar Juventus'un yedek kalecisi Alexander Manninger görev yaptı. Ligde
2010-11 sezonunun ilk yarısında sakatlığı yüzünden oynayamadı. İyileştikten
sonra eski formuna tekrar kavuştu.

Buffon millî takımdaki ilk maçına 29 Ekim 1997'de çıktı. As kaleci Gianluca
Pagliuca'nın sakatlanmasıyla 1998 FIFA Dünya Kupası elemelerinde Moskova'daki
Rusya maçında forma şansı buldu.

1998 Dünya Kupası'nda çeyrek finale kadar geldiler ama finallerde kaleye
Pagliuca geçti. Buffon Dünya Kupası sonrasında birinci kaleciliğe yükseldi ve
Euro 2000'de birinci kaleci olarak kadroya dahil oldu ama turnuvadan sadece
birkaç gün önce Norveç ile yapılan maçta eli kırıldı. Onun yerine Francesco
Toldo kadroya alındı.

2006 Dünya Kupası finalleri boyunca Buffon sadece iki gol yedi ve 453 dakika gol
yemedi. O golleri ise takım arkadaşı Cristian Zaccardo kendi kalesine attı ve
finalde Zinedine Zidane penaltıdan attı. Fransa ile yapılan final maçı
uzaltmalarla beraber 1-1 bitince penaltılara kaldı. David Trezeguet'nin şutu
direkten döndü ve İtalya'ya kupayı getiren golü Fabio Grosso attı. Buffon
turnuvanın sonunda Yaşin Ödülü'nü aldı. Buffon 2006 FIFA Dünya Kupası'nda beş
penaltı kurtararak rekor kırdı.

Buffon, Fabio Cannavaro'nun sakatlanmasıyla Euro 2008'de kaptanlık görevini
üstlendi. 13 Haziran'daki Romanya maçında Adrian Mutu'nun penaltısını kurtardı
ve maç 1-1 bitti. İtalya'nın gruptan çıkma umutları devam etti. Fransa maçında
hiç gol yemedi ve çeyrek finale yükseldiler. İspanya ile yapılan çeyrek final
maçı penaltılara kaldı. Ama Buffon bir penaltı kurtarmasına rağmen 4-2 İspanya
kazandı.

2010 FIFA Dünya Kupası'nda, Paraguay maçında Buffon'un siyatik sinir ile ilgili
sorunları vardı ve devre arasında oyundan çıkmak zorunda kaldı. Maç 1-1 berabere
bitti.

Gianluigi Buffon atletik bir ailenin çocuğu olarak doğdu: annesi, Maria Stella,
bir disk atıcı; babası Adriano halterci; iki kız kardeşi Veronica ile Guendalina
voleybol oyuncusu ve amcası Dante Masocco bir basketbol oyuncusuydu. Kaleci
Lorenzo Buffon ise Gianluigi'nin dedesinin kuzeniydi.

Buffon, Çek manken Alena Šeredová ile evlidir ve iki oğulları var; Louis Thomas
(d. 28 Aralık 2007) ve David Lee (d. 31 Ekim 2009). İlk çocuklarının adını
Thomas N'Kono'dan almıştır.



https://tr.wikipedia.org/wiki/Muhammed

Muhammed[n 1] (Arapça: محمد‎; 569/70/71, Mekke – 8 Haziran 632, Medine),
İslam'ın merkezindeki kişi ve Müslüman olmayanlara göre İslam'ın kurucusu.
Arabistan'ın tamamını ele geçirerek Müslüman hakimiyetindeki tek bir yönetim
altında birleştirmiş ve böylece Kuran'ın yanı sıra öğretileri ile uygulamalarını
güvence altına alarak İslami dini inancın temelini oluşturmuştur. Müslümanlar
tarafından Âdem, İbrahim, Musa, İsa ve diğer peygamberlerin tahrif edilmiş
tektanrılı dinlerini onaran ve tamamlayan; Allah'ın insanlara gönderdiği son
peygamber olduğuna inanılır.[n 2]

570 veya 571'de Arap şehri Mekke'de doğan Muhammed, hayatının ilk yıllarında hem
öksüz hem yetim kalınca amcası Ebu Talib'in koruması altında büyüdü. Kırk
yaşında, düzenli olarak bazı geceler inzivaya çekildiği Hira mağarasındayken
Cebrail'in kendisine gelerek Allah'ın ilk vahyini ilettiğini duyurdu. Aldığını
iddia ettiği vahiylerle birlikte üç yıl sonra, İslam'daki diğer peygamberlere
benzer şekilde, "Allah birdir" inancını açık bir şekilde ilan ederek insanları
Allah'a teslimiyete ve kabul edilen tek yola, yani dine,[n 3] davet etmeye
başladı.

Başlarda Muhammed kendisine az sayıda destekçi buldu ve bazı Mekkeli kabilelerin
düşmanlıklarıyla karşı karşıya kaldı. Kendisine ve kendi inancını benimseyenlere
yapılan eziyetten kaçmak için ilk önce bazı Müslümanları Habeşistan'a gönderdi,
622'de ise destekçileriyle birlikte Medine'ye göç etti. Bu olay, hicret, daha
sonradan Hicrî takvim olarak da bilinen İslami takvimin başlangıcı olarak kabul
edildi. Medine'ye geldiğinde Muhammed, Medine Sözleşmesi ile birlikte kabileleri
tek bir çatı altında topladı. Mekkeli kabileler ile aralıklarla sekiz yıl süren
çatışmaların ardından 10.000 kişilik bir Müslüman ordusu kurarak Aralık 629'da
Mekke üzerine yürüdü ve çok fazla direnmeyen şehri kısa sürede ele geçirdi.
632'de Veda Haccı'nı tamamladıktan birkaç ay sonra hastalandı ve hayatını
kaybetti. Ölümünden önce Arap Yarımadası'nın büyük bir kısmının İslam'ı
benimseme süreci tamamlanmıştı.

İslam'a göre, Muhammed'in ölümüne kadar Allah tarafından vahyedilen tüm ayetler,
dinin temeli olarak kabul edilen Kuran'ı oluşturdu. Kuran'ın yanı sıra;
Muhammed'in hayatı, uygulamaları ve sözleri de Müslümanlar tarafından kabul
görerek İslam hukukuna kaynak teşkil etti.

Tam adı Ebû’l-Kâsım Muhammed ibn-i ʿAbd Allâh ibn-i ʿAbd’ûl-Muttâlib ibn-i Hâşim
ibn-i ʿAbd Menâf El Kureyşî (Arapça: محمد بن عبد الله بن عبد المطلب بن هاشم بن
عبد مناف القرشي) ya da daha kısa olan Ebû’l-Kâsım Muhammed bin ʿAbd Allâh bin
ʿAbd’ûl-Muttâlib El Hâşimî olarak geçer. Bu isim Türkçeye, Kureyşli
ʿAbd’ûl-Menâf oğlu Hâşim oğlu ʿAbd’ûl-Muttâlib oğlu ʿAbd Allâh oğlu Kâsım’ın
babası Muhammed olarak tercüme edilebilir. Ayrıca yaşadığı toplumda onun El-Emin
(emin kişi , dürüst kişi) manasında Muhammed-ül Emin olarak adlandırıldığı
rivayet edilmektedir.

Muhammed, Arapçada "övgü" kökü olan hamd fiilinden türetilmiştir. Mutad; "övgü
alan, övülen" manasına gelir. Ayrıca halk tarafından Mustafa, Mahmud veya Ahmed
ismiyle de anılır. Mustafa, Arapçada "seçilmiş"; Ahmed ise "daha çok övülen"
demektir. Künyesi ise Ebu'l-Kasım, yani "Kasım'ın Babası"dır. Künye Arap
toplumlarında, kişinin ilk doğan erkek çocuğunun ismine nazaran verilir. Bunun
dışında kendisini Ebu'l benat yani "Kızlar Babası" olarak da tanıtmıştır.

İslam inancına göre Muhammed'in geleceği Tevrat'ta ve İncil'de bildirilmiştir..
Bir hadise göre; peygamber kendisiyle ilgili olarak, "Benim ismim Kur'an'da
Muhammed, İncil'de Ahmed, Tevrat'ta Ahyed'dir." demiştir. Bununla birlikte
Musevi ve Hristiyan kutsal kitaplarında Muhammed isminden bahsedilmez. Bazı
İslam âlimleri İncil'de geçen Faraklit'in ayet ve hadislerde söz edilen İslam
peygamberini işaret ettiğini ileri sürmüşlerdir. İslam alimleri ve Hristiyan
yorumcular arasında Yunanca İncil'de (Yuhanna 14, 16) geçen parakletos
(Faraklit) kelimesinin Arapçaya tercümesinde ortaya çıkan ve Arapçanın
özelliğinden kaynaklanan farklı okunuş şekilleriyle ilgili bir tartışma
bulunmaktadır.[daha iyi kaynak gerekli]

Arap Yarımadası oldukça kurak ve volkanik olduğu için vaha ve su kaynaklarının
olduğu yerler haricinde tarım yapılması zordu. Genel görünümü çöl içerisinde
nokta şeklinde köyler ve şehirler şeklindeydi. Mekke ve Medine'de bu şehirlerin
göze çarpanlarındandı. Medine gelişmekte olan büyük bir tarım yerleşimiydi.
Mekke ise birçok aşiretle çevrilmiş önemli bir finans merkeziydi. Çöl
koşullarında hayatta kalmak için müşterek bir hayat sürülmeliydi. Çünkü insanlar
kırıcı çevre koşullarına ve yaşam tarzına karşı desteğe ihtiyaç duyuyordu.
Aşiret gruplanmaları da bu birlik olma ihtiyacı ile teşvik edildi. Bu birlikler
aynı kandan gelen akrabalar esas alınarak oluştu.

Arap Yarımadası politik olarak iki kabile ittifakı arasında bölünmüştü. Kays
kabilesi asıl itibarıyla Kuzey ve Batı Arabistan'da güçlüydü ve Byzantion ile
yakın ilişkileri vardı. Banu Kalb kabilesiyse aslen Yemen'den gelmekteydi ve
Sasani Perslerine yakındı. Bu çekişmeler İslam döneminde baskı altına alındı.
Ama İslam sonları zamanlarda etkili faaliyetlerine Kuzey Afrika ve Orta Doğu'da
devam ettiler.

İslam öncesi Arabistan'da, tanrılar ve tanrıçalar kabileler tarafından koruyucu
olarak görülürdü. Onların ruhları kutsal ağaçlar, taşlar, su kaynakları ve
kuyularla ilişkilendirilirdi. O zamanlar da senelik hac yeri olan Mekke'deki
Kâbe mabedi, aşiretlerin koruyucu tanrılarının 160 tane put heykeline ev
sahipliği yapıyordu. El-Manât, El-Lât ve El-Uzzâ ismindeki üç baştanrıçanın
baştanrının kızları olduğuna inanılıyordu. Arabistan'da tek tanrılı topluluklar
İslam öncesi dönemde de vardı. Hıristiyanlar, Yahudiler ve Hanifler bunlar
içerisindeydi. Müslüman inançlarına göre, Muhammed de bir Hanifti. İbrahim'in
oğlu İsmail'in soyundan gelmekteydi.

Muhammed, bazı kaynaklara göre 570, bazılarına göre ise 571 yılında Mekke'de
dünyaya geldi. Doğumundan önce babasını, 6 yaşında annesini kaybeden Muhammed'i
amcası Ebu Talib velayetine aldı. İlerleyen yıllarda, çobanlık yaptı, çoğunlukla
tüccar olarak çalıştı. İlk kez 25 yaşındayken 40 yaşındaki zengin bir dul olan
Hatice ile evlendi. Bazı geceler, dağlarla çevrili bir mağarada düzenli
aralıklarla inzivaya çekilip dua etme alışkanlığı vardı. 40 yaşında oradayken
kendisine ilk vahyin geldiğini bildirdi. Bundan üç yıl sonra insanları İslam'a
davet etmeye başladı. Allah'ın bir olduğunu, Allah tarafından kabul görmenin tek
yolunun Allah'a teslim olmak olduğunu öğretti. Kendisinin Allah'ın peygamberi ve
resulü olduğunu, diğer peygamberler ile aynı kandan geldiğini anlattı.

İlk başta kendisine az sayıda takipçi bulan Muhammed, Mekke'de bazı aşiretlerin
düşmanlığıyla karşılaştı. Bu dönemde taraftarlarının şiddet içeren muameleler
görmesi sebebiyle 622 yılındaki Medine'ye göçten önce bazı takipçilerini
Habeşistan'a gönderdi. Medine'ye Hicret olayı aynı zamanda Hicrî takvim olarak
da bilinen İslami takvim'in başlangıcı kabul edilir. Muhammed, Medine'de Medine
Sözleşmesi ile oradaki aşiretleri birleştirdi. Mekke kabileleri ile süren sekiz
yıllık savaştan sonra, iman edenlerin sayısı 10.000'i bulmuştu. Mekke'nin
kuşatılması sonrasında yapılan antlaşma ile kansız bir şekilde Mekke'nin
kontrolünü eline aldı Şehirdeki putları yıktı ve daha sonra takipçilerini Doğu
Arabistan'da geriye kalan tüm putperest tapınakları yıkmaları için yolladı. 632
yılında, Veda Haccı'ndan sonra Medine'ye döndü. Bundan birkaç ay sonra
hastalandı ve öldü. Ölüm vaktine kadar Arap Yarımadasının çoğu Müslüman olmuş,
Arabistan'ı tek devlet altında birleştirmişti.

İbrahim peygamberin büyük oğlu İsmail peygamberin soyundan, Adnaniler kavminden,
Kureyş kabilesinin Haşimoğulları sülalesinden gelir. İslam inancına göre
Âdem'den Muhammed'e kadar yaşamış kişilerin alnında Muhammed'in nesilden nesile
geçen nuru vardı. Rivayet edilen soy silsilesi şöyledir: Muhammed, Abdullah,
Abdulmuttalib (Şeybe), Hâşim, Abd-i Menaf (Muğire), Kusayy, Kilab, Mürre, Kâb,
Lüeyy, Galib, Fihr, Mâlik, Nadr, Kinâne, Hüzeyme, Müdrike (Amir), İlyas, Mudar,
Nizar, Maad, Adnan Ayrıca Muhammed, kendi soyunun İbrahim'den geldiğini ifade
eder: “Allah, İbrahimoğullarından İsmail'i, İsmailoğullarından Kinaneoğullarını,
Kinaneoğullarından Kureyş'i, Kureyş'ten Beni Hâşim'i, Beni Hâşim'den de beni
seçmiştir.”, ''Ben, Âdem’den beri hep nikahlı rahimlerden geliyorum. Benim
geçmişimde hiçbir yüz karası yoktur.''

Muhammed Fil Yılı'nda Mekke'de doğdu. Bu tarih kesin olarak bilinmemekte ve
geriye dönük yapılan hesaplamalar ile bazı kaynaklarda 570, bazı kaynaklarda da
571 yılı olarak geçmektedir.

Hindistanlı Müslüman din bilgini Muhammed Hamidullah Muhammed’in doğum tarihinin
12 Rebiülevvel (17 Haziran 569) Mısırlı astronomi bilgini Mahmut Paşa el-Felekî
9 Rebiülevvel (20 Nisan 571) olarak hesaplamışlardır. Daha sonra Beaumont
Burnaby Sherrard, Mahmut Paşa el-Felekî'nin hesaplamalarındaki bazı yanlışları
ortaya koymuştur. Lawrence I. Conrad (1987) ise kaba bir hesapla 570 yılı olarak
vermektedir. İslâmi kaynaklarda ağırlıklı olarak; Muhammed'in, milattan sonra
571 yılında, "Fil Vakası"nın olduğu yılda, 12 Rebiülevvel (20 Nisan) pazartesi
gecesi yani Arapların takvim başı olarak kullandıkları "Fil Vakası"ndan 52 gün
sonra doğduğu belirtilmektedir. Siyer ve İslam tarihi yazarları, doğumun
Rebiülevvel ayında bir pazartesi günü sabaha karşı olduğu konusunda genel olarak
ittifak etmişlerse de, ayın kaçıncı günü olduğu konusunda görüş birliğine
varamamışlardır.

Bu konudaki ihtilafların; rivayet çeşitliliğinden kaynaklanmasının yanı sıra, ay
takviminin, güneş takviminden farklı olması ve Araplardaki
nesi[daha iyi kaynak gerekli]uygulamasından da kaynaklandığı günümüzde ifade
edilmektedir.[daha iyi kaynak gerekli]

Babası Abdullah bin Abdulmuttalib, annesi Hazrec kabilesinden Nennaceler'den
Vehb bin Abdulmenaf'ın kızı Amine'dir. Muhammed daha doğmadan babası vefat etti.
Yetiştirilmesini dedesi Abdülmuttalib üzerine aldı ve torununa “Muhammed” adını
verdi. Muhammed o sıralarda Mekke'de bulunan Beni Sa’d kabilesinden Halime adlı
bir kadına emanet edildi. Muhammed’i, ondan önce amcası Abduluzza’nın cariyesi
Süveybe emzirdi.‎[daha iyi kaynak gerekli] Muhammed, dört yaşına kadar annesi
Amine'nin de gözetimiyle sütannesi Halime'nin yanında kaldı, daha sonra
Mekke’ye, annesinin yanına döndü. Dört yaşından altı yaşına kadar, öz annesi
Âmine ile birlikte kaldı, onun şefkat ve özeni ile yetişip büyüdü.

Muhammed altı yaşında iken, annesi Âmine ve bakıcısı Ümmü Eymen ile birlikte
babasının kabrini görmek için Medine'ye gitti. Medine'de, akrabaları
Neccâroğullarında bir ay kaldıktan sonra Mekke'ye dönüş yolundaki Ebva'ya
ulaştıklarında annesi vefat etti ve orada defnedildi. Cariyeleri Ümmü Eymen,
Muhammed'i Mekke’ye getirip dedesi Abdulmuttalib'e teslim etti. Altı yaşından
sekiz yaşına kadar, ona dedesi Abdülmuttalib baktı. Abdülmuttalib yaş itibariyle
seksen yaşını aşmış bir ihtiyardı. Muhammed sekiz yaşında iken, dedesi de öldü.
Dedesi ölmeden önce, onu yetiştirilmesi için, oğlu Ebû Tâlib'e bıraktı. Ebû
Tâlib, Abdülmuttalib'in on oğlundan biriydi.

Rivayetlere göre Muhammed dokuz yaşındayken amcası, ticaret yapmak için gittiği
Suriye'ye onu da götürmüş, bu gezide Busra kasabasında Bahira isminde Hıristiyan
bir rahip onun peygamber olacağını haber vermiştir. Muhammed on yedi yaşındayken
de amcası Zübeyr bin Abdülmuttalib ile Yemen'e gitti. Bu gezilerin Muhammed'in
bilgi, görgü ve zihinsel alt yapısının oluşumunda etkin rol oynadığına
inanılmaktadır. Ayrıca gençliğinde amcaları ile birlikte Kureyş ve Kays
kabileleri arasındaki Ficar Savaşı'na katıldı. Ticarete olan ilgisi daha sonra
kendisi ile evlendiği Hatice ile tanışmasına neden oldu ve onun sermayesi ile
ticarete başladı.

Muhammed gençliğinde çevresinden gelen paganist görüş ve uygulamalarla
ilgilenmedi. Kendisi, aynı dönemde herhangi bir puta tapmamakla birlikte,
başkalarının tapınmalarına da açıkça karşı çıkmadı. Kur'an'daki “...oysa önce,
kitap nedir, iman nedir sen bilmezdin” (Şura Suresi: 52) ve "Allah, seni
şaşırmış bulup hidayete erdirmedi mi" (Duha Suresi: 7) ifadelerinin kendisinin
İslam öncesi durumunu anlattığına inanılmaktadır.

Muhammed'in okur-yazarlığı ile ilgili geleneksel görüş onun okur-yazar olmadığı
şeklindedir. Muhammed için yaygın bir sıfat olarak kullanılan ümmî sözcüğü
"kitâbî bilgilerle zihni doldurulmamış, doğal hali üzerine kalmış, okuyup
yazarak tahsil görmemiş kimse" anlamına gelmektedir. Başka bir görüşe göre ise
ümmi, okuma yazma bilmeyen anlamından daha çok "mevcut dinlerden hiçbirine tâbi
olmayan, onların kitaplarını okumayı ve yazmayı bilmeyenler anlamında
kullanılan" olduğu şeklindedir.

Muhammed'in okuma yazmasının olmadığı görüşü bazı Kur'an ayetleri ve hadislere
dayandırılır. Ankebût Suresi:48, A'raf Suresi:158 ve Cuma Suresi:2 gibi
ayetlerde Muhammed'in okuma yazma bilmediğinden bahsedilir. Ayrıca vahiy meleği
Cebrail'in ilk vahyi getirip “oku” (ikra/kıraat et) dediğinde, Muhammed'in “Ben
okuyan biri değilim.” dediğini anlatan hadis de Muhammed'in okuma yazma
bilmediğine kaynak olarak gösterilir. Ayrıca Muhammed'in, yetiştiği toplumda
tahsil görmesi için bir olanağının bulunmadığı, birlikte yaşadığı toplumun da
ümmî olduğu belirtilmektedir.

Muhammed'in okuryazar olmadığını kabul etmeyen birtakım görüşler de vardır. Buna
göre vahiy öncesi dönemde Araplarda eski dini birikimin şairler, kıssa
anlatıcıları, Hanifler ve Yahudi-Hristiyan din bilginlerinden oluşan ve
muhtemelen zengin mitolojik kültür birikiminin geniş toplum kesimlerince
bilindiği, Muhammed’in de içinde yaşadığı bu toplumun yazılı veya sözlü
anlatımlarından oluşan birikime sahip olduğu, İslam öncesi Arap toplumunda
hikâye kültürünün bilinebilirlik durumuna göre düşünülmektedir. Örneğin vahiy
öncesi dönemde Muhammed’in eşi Hatice’nin amcasının oğlu olması dolayısıyla
görüşme ihtimali olan kişilerden biri olan Rahip Varaka, Tevrat, Zebur ve
İncil'i de kapsayan Kitab-ı Mukaddes'e hâkimdir. Varaka'nın dini birikimlerini
Muhammed’e aktardığı, bu bilgilerin Kur'ân'daki Yahudi ve Hristiyan kültürüyle
ilgili dini anlatımlara kaynak teşkil ettiği ileri sürülmektedir. Ayrıca, uzun
yıllar zengin bir kadın olan Hatice’nin ticari faaliyetlerini yürütmesi vb.
sebeplerle de okur-yazar olduğu düşünülmektedir.

İslam inancına göre Kur'an Allah tarafından Cebrâîl isimli melek aracılığıyla
Muhammed bin Abdullah'a peygamberliği boyunca (22 yıl) ayetler halinde indirilen
kutsal kitaptır. İslamda inanç, ibadet, şeriat, ahlak, tasavvuf gibi
uygulamaların dayandırıldığı ana kaynak Kur'an'dır.

Muhammed'e isnat edilen söz, fiil ve davranışlara hadis, bunlardan
gelenekselleşen uygulamalara sünnet denir. Şiiler Muhammed'in sözleri yanında
masum kabul edilen imamların sözlerini de hadis kabul etmektedirler. Sünnilerin
tüm sahabeyi güvenilir bulmalarına karşılık Şiilerde, sahabe ve tabiin tek tek
ele alınır ve tarihsel süreçte Ali veya Ehli Beyt tarafında yer almayan veya
karşıtları arasında yer alanlar güvenilmez bulunarak onlardan gelen rivayetler
reddedilir. Sünni hadis kitapları Muhammed'in zamanından 200-300, Şii hadis
kitapları 400-500 yıl sonra yazılmışlardır. Hadisler, Kur'an'dan sonra İslam'da
ikincil kaynaktır.

Siyere göre Muhammed 40 yaşına yaklaştığında toplumdan uzaklaşarak Mekke'nin
kuzeyinde, Nur Dağı'ndaki Hira mağarasında inzivaya çekilmeyi ve burada vakit
geçirmeyi adet edinmiş, bu durum 1-2 yıl devam etmiştir. 610 yılında bir Ramazan
gecesi (Kadir gecesi) hırkasına bürünüp Hira Mağarasında tefekküre daldığı bir
sırada ilk vahyi almıştır. Muhammed'in 610 yılından başlayarak, vefat ettiği yıl
olan 632'ye kadar aldığı vahiyler Kur'an'ı oluşturur. İlk vahiy şu şekilde
anlatılır:

Muhammed, mağarada bir sesin kendisini ismi ile çağırmakta olduğunu duymuş,
başını kaldırıp etrafına baktığında etrafında taş ve ağaçlardan başka bir şey
görememiştir. Bu sırada çevreyi bir aydınlık kaplamış, Muhammed bayılmış,
kendisine geldiğinde de karşısında melek Cebrail'i görmüştür. Aralarında geçen
konuşmalar şöyledir:

Yolda giderken gökyüzünden bir sesin: “Ey Muhammed! Sen Allah'ın elçisisin, Ben
de Cebrail'im.” dediğini duyar, başını kaldırdığı zaman, Cebrail'i görür. Eşi
Hatice'ye: “Beni örtün, çabuk beni örtün.” der. Bir müddet dinlenip heyecanı
geçtikten sonra yaşadıklarını eşi Hatice'ye “ Korkuyorum ey Hatice! Bana bir
zararın gelmesinden korkuyorum”, der. Hatice “Öyle deme. Allah'a yemin ederim
ki, Yüce Allah, hiçbir zaman seni utandırmaz. Çünkü sen, akrabanı gözetirsin.
İşini görmekten aciz kimselerin işlerini yüklenirsin, fakire yardım eder,
misafiri ağırlarsın” şeklinde karşılık verir.

Hatice daha sonra bu durumu Muhammed'i bir Nasturi rahibi olan kuzeni Varaka bin
Nevfel'e götürür. Varaka Tevrat ve İncil'i okumuş, İbrani dilini ve eski dinleri
bilen bir ihtiyardı. Varaka Muhammed'i dinledikten sonra: “Müjde sana Ey
Muhammed, Allah'a yemin ederim ki sen İsa'nın haber verdiği son peygambersin.
Gördüğün melek, senden önce Yüce Allah'ın Musa ve İsa'ya göndermiş olduğu
Ruhu'l-Kudüs'tür. Keşke genç olsaydım da, kavmin seni yurdundan çıkaracağı
günlerde sana yardımcı olabilseydim. Hiçbir peygamber yoktur ki, kavmi
tarafından düşmanlığa uğramasın, eziyet görmesin.” der. Bu olayın ardından vahiy
40 gün süreyle kesintiye uğramıştır.

Bu konudaki bir başka rivayete göre Varaka'nın, “Korkarım ki ona gelen,
Cebrail’den başkasıdır. Çünkü bazı şeytanlar, bir kısım insanı saptırmak için
Cebrail suretine girip ona benzerler. Amaçları akıl sahibi kişileri, deli ve
mecnûn etmektir.” diye görüş bildirdiği ve bunun üzerine; “Nûn, kaleme ve
yazdıklarına andolsun, Sen Rabbinin nimeti sayesinde mecnun değilsin. Kuşkusuz
senin için tükenmez bir ecir var. Sen elbette yüce bir ahlak üzeresin. Sen de
göreceksin, onlar da görecek. Hanginizde imiş o fitne ve cinnet. Doğrusu Rabbin,
yolundan sapanı en iyi bilendir. Hidayete ereni de en iyi bilen O'dur.” (Kalem
1-7) ayetlerinin indirildiği kaydedilir.

Sünnilere göre Muhammed’in çağrısına ilk uyan, eşi Hatice olmuş, Onu amcası
Talip’in oğlu Ali, azatlı kölelerden Zeyd bin Harise ve Ebu Bekir izlemiştir.
Şia'ya göre ise ilk Müslüman amcasının oğlu Ali bin Ebu Talib'dir.

Muhammed’in çağrısı, kendi mevkilerinin tehlikeye girebileceğini düşünen
kişileri tedirgin eder. Kâbe’den putların kaldırılması, ticaretin engelleneceği
ve birtakım alışkanlıklara son verileceği düşüncesiyle büyük tepki ile
karşılanır. Bu dönemde İslam dinini kabul edenlerin büyük birçoğunluğu dinlerini
gizlemek zorunda kaldılar. Bir süre sonra Muhammed önce akrabalarını, ardından
Safâ tepesi ne çıkarak tüm Mekke halkını açıktan açığa Müslüman olmaya çağırır.
Bu sebeple ilk Müslümanlar vahyi şüphe ile karşılayan Mekkelilerce ağır hakaret
ve işkencelere katlanmak zorunda kalmışlardır.

Bu işkenceler artınca bazı inananlar Habeşistan'a göç etmek zorunda kaldı. İki
dalga halinde göç edenler, bir süre sonra Muhammed'in Mekkelilerin Müslüman
oldukları ve Muhammed ile anlaştıkları (Garanik) yolunda aldıkları bir haber
üzerine geri döndülerse de Mekke'ye geldiklerinde bunun doğru olmadığını
öğrenince yeniden gittiler. Bu arada iki güçlü ve önemli mevki sahibi kişi olan
Ömer ve Hamza'nın müslümanlığı kabul etmeleri Müslümanların moral ve
cesaretlerini artırdı; Kâbe'de açıkça namaz kıldılar. Muhammed'in amcası Abdül
Uzza dışındaki akrabalarından yardım görmesi ve Mekke önde gelenlerinden
bazılarının Müslüman olmaları, paganist inanca sahip kişilerin tepkilerini daha
da artırdı. Muhammed, eşi Hatice ve amcası Ebu Talib'in ölmeleri üzerine
Mekkeliler’in müslüman olmaları konusunda ümitsizliğe kapılarak Taif'e yerleşmek
istedi. Ancak burada tepki daha da büyük oldu ve Muhammed geri dönmek zorunda
kaldı. Tüm bu olaylara karşın, peygamberliğine olan inancı, düşüncelerini
sürekli yaymasını sağladı. Bu inancından cesaret alarak din alanındaki
çalışmalarını Mekke dışına taşımaya yöneldi.

Geleneksel İslam anlayışına göre Muhammed Mekkeliler ile sadece teorik din
tartışmaları yapmamış, onlara kendisinin peygamber olduğunu kanıtlayan mucizeler
de göstermiştir. Bunlardan birisi olan miraç mucizesine göre; "Bir gece,
Muhammed, Cebrail eşliğinde, Mescid-i Aksa'ya gider. Orada, İbrahim, Musa, İsa
ve diğer peygamberlerden bazılarıyla görüştükten sonra göğün en son katı olan
Sidret'ül münteha'ya yükselir. Allah ile görüşür, Cennet ve Cehennemi görür ve
Mekke'de bulunan evine döner. Sünni inancına göre bu yolculuk esnasında, diğer
bazı hükümler yanında beş vakit namaz da farz kılınmıştır. Yine Sünni inancında
Muhammed bu yolculuğu hem ruh hem beden ile Şii inancında ise sadece ruh ile
yapmıştır."

Rivayete göre Muhammed Mekke’ye dönünce, bu yolculuğunu anlatır. Kureyşliler,
onu yalanlarlar ve doğruysa Mescid-i Aksa'yı kendilerine tarif etmesini
isterler. Mescid-i Aksa Muhammed'in gözü önüne getirilir ve Muhammed bu mescidin
kapı, pencere vb bölümlerini ayrıntılarıyla anlatır. Hatta Kureyşlilere, Mi'raca
çıkarken yolda gördüğü bir Kureyş ticaret kervanının ertesi gün geleceği saati
söyler ve kervan söylenen saatte gelir. Mitolojik anlatımlara göre ise kervanın
dönüşü 1 saat gecikmiş ama bu gecikmeyi telafi etmek için Allah güneşin doğuş
saatini 1 saat geciktirerek peygamberin sözünün yalan çıkmamasını sağlamıştır.

Miraçla ilgili olarak Kur'an'da sadece "Bir kısım ayetlerimizi kendisine
göstermek için, kulunu bir gece Mescid-i Haram'dan, çevresini
bereketlendirdiğimiz Mescid-i Aksa'ya götüren Yücedir" (İsra 1) ayeti geçer.
Miraçla ilgili anlatımlardan olan Burak, göğe yükselme, beş vakit namazın farz
kılınması ve diğer anlatımlar hadis ve siyer kitaplarında yer alır.

Muhammed, bir Hac mevsiminde Akabe'de denilen tepelerde Yesribliler
(Medineliler) ile görüştü. Medinelilerden, önce altı, sonra on iki kişi Müslüman
oldu. Memleketlerine döndüler ve İslam'ı anlatmaya başladılar. Ertesi yıl aynı
yerde Müslüman olmuş yetmiş üç erkek ve iki kadın Muhammed'e Medine'ye gelip bu
kente yerleşirse kendisini koruyacaklarına söz verdiler. Bu anlaşma üzerine
Müslümanlar büyüklü küçüklü topluluklar halinde Medine’ye göç etmeye başladılar.
Medine’nin, Mekke’nin kuzey ticaret yolu üzerinde bulunması ve burada
Müslümanların giderek çoğalması, Mekkelilerin çıkarlarını tehdit eder duruma
ulaştı.

Müslümanlığa karşı olan Mekkelilerin, baskıyla, Muhammed'i vazgeçirememesi ve
Medine'de Müslümanların giderek kuvvetlenmesi, durumun kendileri için tehlike
yaratacağı düşüncesiyle Dâru'n-Nedve dedikleri meclislerinde toplanarak meseleyi
görüşmelerine yol açtı.

Görüşmelerde yerleşik düzeni tehdit eden İslam'ın hızla büyüdüğü ve Muhammed'in
bu çalışmalarını durdurmak gerektiği merkezinde birleşildi. Mekke'nin ileri
gelenleri bu kararı alınca, nasıl hareket edecekleri ve hangi yöntemleri
uygulayacakları konusunda görüşmeye başladılar. İlk önce şu görüş ortaya atıldı:
"Muhammed'i prangaya vurup hapsedelim!" Bu kabul edilmeyince: "Onu
memleketimizden sürgün edelim; ne hâli varsa görsün!" denildi. Bu görüş de kabul
edilmeyince, İslam'ı sevmeyen ve onu çok tehlikeli bulan Amr bin Hişam: “Benim
görüşüme göre, onu öldürmekten başka çaremiz yoktur. Bunun için de, her
kabileden birer genç seçelim. Her birine de birer keskin kılıç verelim. Bunların
hepsi birden, kararlaştırdığımız yer ve zamanda Muhammed’i pusuya düşürerek
öldürsünler; biz de ondan kurtulalım! Böyle olursa, onun kan davası bütün
kabilelere düşeceğinden ve ailesi olan Benu Abdi Menaf, herkese savaş
açamayacağından, diyete razı olurlar, biz de diyetlerini veririz!” dedi. Bu
görüş kabul edildi.

Rivayete göre suikastçılar, gece Muhammed'in evini sararak, onu öldürmek için
uyumasını beklediler. İnanca göre Allah, onları Peygamber'e bildirir ve Ali,
Muhammed'in yerine avluda onun yatağına yatar. Suikastçılar yorganı açıp yatakta
Ali'yi görünce şaşırır ve durumu üslerine anlatmak üzere giderler. Muhammed,
evden çıkarak Ebu Bekir’in evine gitmiş ve hicret için geldiğini söylemiş, Ebu
Bekir’in evinde bir süre oturduktan sonra beraberce, Medine´ye hareket
etmişlerdir.

Muhammed’in hicret ettiğini öğrenen Mekkeliler, onları bulup getirene yüz deve
vaat ederler. Amr ibni Hişam ve yanındakiler arama için Ebu Bekir'in evine gelir
ve Ebu Bekir’in kızı Esma, onlara nerede oldukları konusunda bir şey söylemez,
bunun üzerine Amr, Esma'ya şiddetli bir tokat atar.

Muhammed Mekkelilerin kendisinin muhtemelen Medine'ye gideceğini düşüneceklerini
düşündüğü için Medine yoluna değil, tersi istikamette, Mekke'nin güneybatısına
düşen Sevr Dağı'na doğru hareket eder ve burada bulunan mağarada Ebu Bekir ile
birlikte üç gün bekler.

Muhammed ve Ebu Bekir 20 Eylül 622’de, Medine yakınlarındaki Kuba'ya ulaştılar.
Muhammed sevinçle karşılanır ve Külsüm bin Hedm’e konuk olur. Burada 10 gün
kalarak bir mescit inşa ettirir, sonra da Medine'ye hareket eder. Bu sırada Ali
de Kuba'ya ulaşır.

Muhammed Medine’de, Beni Salim mahallesinde Cuma Namazı'nı kıldı ve kendisini
bekleyen Müslümanlara ilk hutbesini verdi. Medine'de Ebu Eyyub el-Ensari’nin
konuğu oldu. Medine´ye girdiğinde halk Peygamberlerinin kendi evlerinde kalması
konusunda tartışınca Muhammed; devesinin ilk çökeceği yere evinin yapılması
önerisini sundu ve halk tarafından bu kabul edildi. Devesinin ilk çöktüğü yere
bir Mescid ve kendi ailesinin kalması için mescide bitişik odalar yaptılar.
Mescidin bir yanına da barınaksız kişilerin kalabilmeleri için “Suffa” adı
verilen bir yer yapıldı, burada kalanlara “Ashab-ı suffa” denildi.

Medine (asıl adı Yesrib olan şehre Müslümanlarca Medinetü'n Nebi, sonra da
kısaca Medine adı verildi) halkı, Mekke’den göç edenlerden (Muhacir) ve bunlara
yardımcı olduklarından dolayı Ensar adını alan yerli halk (Yemen kökenli Evs ve
Hazrec kabileleri ile Beni Kureyza, Beni Kaynuka, Beni Nadir adlı Yahudi
kabilelerden oluşuyordu. Bunlar arasında birlik sağlamak oldukça güçtü. Medine
sınırları yakınlarında Hayber vb. yerlerde yaşayan Yahudiler, varlıklı kişiler
olduklarından, çevre üzerinde etkiliydiler. Evs ve Hazrec kabileleri arasındaki
geleneksel düşmanlığın yeniden alevlenme olasılığı da vardı. Ayrıca Ensar ile
Muhacirleri kaynaştırmak, çözülmesi gereken bir sorundu. Muhammed, bütün bu
kesimleri birleştirip bağdaştırmak amacındaydı. Ancak her şeyden önce çok yoksul
olan göçmenlerin durumlarının düzeltilmesi gerekiyordu. Muhammed Muhacirleri
yerli halk ile kardeş ilan ederek, onlara yardım etmelerini sağladı. Yahudiler
ile açılan aralarını düzelterek Medine kent devletini kurdu. Farklı kesimlerin
hak ve yükümlülüklerini saptayan 47 maddelik bir tür Medine Antlaşması
benimsendi.

Medineli Yahudilerin Müslümanlığa karşı çıktıları, İslam'a ve Müslümanlara karşı
olumsuz tutumlarını sürdürdükleri bazılarının Müslüman görünerek eski dinleri
üzerine devam ettikleri rivayet edilmektedir. Muhammed 10 yıllık Medine
hayatında başta Mekkeliler olmak üzere çok sayıda kabile ile savunma, saldırı,
baskın veya sadece gözdağı vermek gibi psikolojik etki amaçlı 100 kadar askeri
harekete imza atmıştır. (Bkz. Muhammed'in savaşları)

Medine'ye göç eden Müslümanların kalan mallarının yağmalanmasına karşılık
Muhammed, Mekke'ye giden kervanlara el koymak isteyen Müslümanların ısrarlı
taleplerine onay verdi. Büyük bir kervana saldırmak isteyen Müslümanlar ile bunu
haber alan Mekkeli kuvvetler arasında Bedir kuyularının olduğu bölgede yapılan
muharebede (13 Mart 624) 305 kişilik Muhammed komutasındaki Müslümanlar,
komutanları Amr İbni Hişam'ı da öldürerek 950 kişilik Mekke kuvvetlerini bozguna
uğrattı. Bir yıl sonra bu kez Ebu Süfyan komutanlığında 3000 piyade ve 200
süvariyle Medine'ye doğru yola çıkan Mekke kuvvetleri Uhud dağı eteklerinde
yaklaşık 1000 kişilik Medine ordusu ile 19 Mart 625'te karşılaştı. Uhud
Muharebesi olarak adlandırılan bu savaş sırasında bozguna uğramış Mekke
kuvvetleri, Muhammed'in emrini dinlemeyerek dağın arkasından dolaşan geçidi
kontrol etmek üzere konuşlanmış okçuların yerinden ayrılmasından faydalanan
süvarilerin desteği ile tekrar toparlandı ve üstünlük sağladı. Taraflar
şehirlerine geri döndüler. Daha sonra Mekkeliler Müslümanların Mekke
kervanlarına saldırılarına devam ettiler. 31 Mart 627'de 10.000 savaşçısı ve 600
atlısı ile Medine'ye saldırmaya gelen Mekkelilere karşı Medineliler Muhammed
komutasındaki 3000 piyade ile şehirde savunma savaşı yapmaya karar verdi.
Selman-ı Farisi'nin teklifiyle şehrin bazı stratejik yerlerine hendekler
kazılmasından dolayı Hendek savaşı olarak adlandırılan bu savaş bir kuşatmaya
dönüştü. Bir ay süren kuşatma havanın soğuması ve fırtına çıkması ile
kaldırılması Medinelilerin zaferi olarak kaydedildi.[kaynak belirtilmeli]

Muhammed ve ashabı, Beytullah ziyareti için Mekke'ye doğru yola çıktı.
Mekkelilerin Müslümanları savaş için geldiklerini zannederek korkuya kapıldılar,
anlaşma teklif ettiler. Hudeybiye Köyü'nde, 628 yılında 10 yıl savaş
yapılmayacağına dair anlaşma yapıldı. Bu anlaşmayı Mekkelilerin himayesindeki
bir kabilenin bozması ile Muhammed komutasındaki güçler Mekkeyi kuşattı ve ufak
birkaç saldırı dışında direniş olmadan 11 Aralık 629'da Mekke fethedildi.
Muhammed Mekke'ye girer girmez genel af ilan edildiğini bildirdi ve Ebu Süfyan'a
bildirdiği şekilde, kimseye dokunulmayacağını ilan etti. Ardından içerisinde 360
put bulunan Kabe'ye yöneldi. İsra Suresi'nin 81. ayetini okuyarak putları birer
birer devirdi ve daha sonra da beraberindeki Müslümanlarla Kabe'yi tavaf etti.
En önemli ticaret merkezlerinden Mekke'nin fethedilmesinden sonra Muhammed'in
insanları çağırdığı İslam dini Arap yarımadasında üstünlük sağlamaya başladı.

632 yılının Mart ayında (9 Zilhicce) arefe günü 100.000 den fazla Müslüman'a
Arafat vadisindeki Rahmet Dağı'nda verdiği son hitabesine veda hutbesi denir.

Veda Haccı'ndan sonra Medine'ye dönen Muhammed kısa bir süre sonra hastalandı.
Son anlarında Aişe ve kızları yanındaydı. Rivayete göre Muhammed, vefatı
öncesinde hastalığının en şiddetli anlarında kâğıt-kalem getirilmesini istedi.
Müslümanların yollarını şaşırmamaları için bir yazı yazdıracağını söyledi. Ancak
daha sonra bundan vazgeçti.

Oradakiler söyle dediler: "Allah'ın elçiliğini ifa ettiniz, vazifenizi hakkıyla
yerine getirdiniz, bize vasiyet ve nasihatte bulundunuz, diye şahadet ederiz!"
Bunun üzerine Muhammed El-Emin şehadet parmağını kaldırdı, sonra da cemaatin
üzerine çevirip indirdi ve söyle buyurdu: "Şahit ol yâ Rab! Şahit ol yâ Rab!
Şahit ol yâ Rab! " Son tavsiyesi “Ellerinizdeki kölelerinize iyi davranınız,
namaza dikkat ve devam ediniz!” şeklinde oldu. Başı Aişe'nin göğsüne dayalı
şekilde kelime-i şehadet getirdi. Ağzından dökülen son cümle “Allahümme
er-refikül ala...” (Türkçe "En yüce dosta" olarak çevrilebilir.) şeklindeydi. Bu
şekilde 8 Haziran 632 yılı pazartesi günü vefat etti.

Muhammed vefatından sonra geride genç yaşta 9 adet dul kadın bırakmış, diğer
erkekler bu kadınlarla hayatlarının sonuna kadar evlenmemişlerdir. Kur'an'da
Muhammed'in eşleri müminlerin anneleri sayıldığı için, Muhammed'in vefatı
sonrasında onlarla müminlerin evlenmesi caiz görülmemiştir. “Peygamber,
müminlere kendi nefislerinden önce gelir. O'nun hanımları da onların analarıdır.
...”. (Ahzab Suresi: 6)

Vefat haberini duyan ashab hemen evine geldi. Ömer onun öldüğünü
kabullenemiyordu. Ebu Bekir “Şayet Muhammed'e tapıyor idiyseniz, bilin ki
Muhammed öldü. Yok, şayet Allah'a tapıyorsanız, bilin ki Allah bâkidir.” diyerek
insanları yatıştırdı. Daha sonra şu ayeti okudu:Muhammed, ancak bir
peygamberdir. Ondan önce de peygamberler gelip geçmiştir. Şimdi o ölür veya
öldürülürse gerisin geriye (eski dininize) mi döneceksiniz? Kim gerisin geriye
dönerse, Allah'a hiçbir zarar veremez. Allah şükredenleri mükâfatlandıracaktır.
(Al-i İmran Suresi: 144)

Muhammed'in vefatı sonrasında İslamdan kabileler halinde kitlesel geri dönüşler
yaşandı. Müslümanların yönetilmesi için Halife seçilen Ebu Bekir ordusuyla bu
kabilelerin üzerine yürüdü ve onlarla ridde savaşları adı verilen savaşlar
yaptı.

Muhammed'in vefatı ile ilgili suikast de yapıldığına dair öne sürülen iddialara
kanıt olarak Buhari'de geçen Ledüd Hadisi üzerinde durulur.

Muhammed vefat ettiğinde geride 9 adet dul kadın ve önemli miktarda arazi ve mal
varlığı bıraktı. Bunların en meşhuru tartışmaların da odağında olan Fedek
Arazisi'dir. Muhammed'in ölümü sonrası Fatıma bu arazileri Halife Ebu Bekir'den
istedi. Ebu Bekir bu mal ve arazilerin peygamber tarafından halkın yararına
idare edilen devlete ait kamu malları olduğu gerekçesiyle bu isteği geri
çevirmiştir. Eşi Fatıma'nın ölümünden sonra Ali, Fatıma'nın peygamberin
mirasından payını almak için tekrar başvurdu ancak başvurusu aynı nedenlerle bir
kez daha reddedildi. Bununla birlikte Ebu Bekir'den halifeliği devralan Ömer bin
Hattab, Medine'deki arazileri Muhammed'in kabilesi Haşimoğulları adına Ali ve
Abbâs'a verdi; Hayber ve Fedek Arazisi'ni ise devlet malı saydı.

Muhammed, 11 ya da 13 kadınla evlenmiştir. Evliliklerinden 2'si hariç tümünü
Hicret sonrası döneminde gerçekleştirmiştir. Medine döneminde Muhammed'in her
bir eşi için Mescid-i Nebevi'nin duvarlarına bitişik odalar yapılmıştır.[kaynak
belirtilmeli] Müslümanlar, Muhammed'in eşlerini bir saygı ifadesi olarak
"Mü'minlerin anneleri" olarak ifade ederler. Bunun sebebi Ahzab Suresi 6. ayette
geçen ( أمهات المؤمنين ) tabiridir:

Muhammed'in ilk eşi Hatice'den, üç oğlu ve dört kızı olmak üzere toplam yedi
çocuğu olmuş; erkek çocukları küçük yaşta vefât etmiştir. Erkek çocukları Kasım,
Abdullah ve İbrahim, kız çocukları ise sırasıyla; Zeyneb, Rukiyye, Ümmü Gülsüm
ve Fatıma'dır. Muhammed'in Ebu'l Kasım (Kasım'ın babası) olan künyesi,
Hatice'den olan ilk oğluna dayanır. Muhammed'in Hatice'den sonraki
evliliklerinden Eşi Mariye’den olan oğlu İbrahim dışında çocuğu olmamış ve
İbrahim iki yaşında vefat etmiştir.

En küçük kızı Fatıma, Muhammed'in İslam tarihi açısından en fazla iz bırakan
çocuğu ve soyunu devam ettiren tek çocuğudur. Alevi ve Şii anlayışında kutsanır
ve ikinci Meryem olarak anılır[kaynak belirtilmeli]. İslam geleneğinde Şerif ile
Seyyidlerin soyları Fatıma ve Ali yoluyla Muhammed'e dayandırılır.[kaynak
belirtilmeli]

İslam adetleri Muhammed'in resminin çizilmesini hoş görmediği için onu sözle
tasvir etme yöntemi tercih edilmiştir. İçerik hadis ve siyer kaynaklarından
alınan anlatılardan oluşur. Osmanlı hattatları bu anlatımları hilye adı verilen
bir sanat hâline getirmişlerdir. Hilyelerde genellikle tercih edilen rivayette
Ali bin Ebu Talib Muhammedi şu şekilde vasfetmiştir:

Orta Çağ Hristiyan dünyası ve modern dönem öncesi zamanlarda Muhammed algısı
genelde olumsuzdur. Muhammed'in eleştirileri 7. yüzyıldan beri yapılagelmiştir.
Bu değerlendirmelerde ve İslam dışı polemiklerde Muhammed bir Hristiyanlık
sapkını ve/veya şeytanlarca ele geçirilmiş bir kişi olarak yer aldı. Modern
zamanlarda eleştiriler genellikle; onun peygamberlik iddiası, muhaliflerine
karşı şiddet politikası, kölelere sahip olması, ahlakı ve evlilikleri üzerine
yapılmaktadır.



https://tr.wikipedia.org/wiki/T%C3%BCrkiye_Mill%C3%AE_Futbol_Tak%C4%B1m%C4%B1

Türkiye Millî Futbol Takımı, Türkiye'yi uluslararası turnuva ve maçlarda temsîl
eden futbol takımıdır. İlk maçını 26 Ekim 1923 tarihine oynayan takım; FIFA
Dünya Kupası 1950, 1954 ve 2002 olmak üzere 3 defa hak kazanmış; ancak 1950 FIFA
Dünya Kupası'na finansal sorunlar yüzünden katılamamıştır.

Türk Millî Takımı ulusal karşılaşmalara Avrupa elemelerinden katılmaktadır. 2002
FIFA Dünya Kupası'nda Şenol Güneş yönetiminde aldığı üçüncülük, Fatih Terim
yönetiminde 2008 Avrupa Futbol Şampiyonasında aldığı üçüncülük tarihindeki en
büyük başarılarıdır ve Şenol Güneş yönetiminde gençleştirilmiş kadrosuyla 2003
FIFA Konfederasyonlar Kupası'nda da üçüncülüğü vardır (2002 Dünya Kupası 2.si
Almanya katılmayınca yerine davet edildi)*. Tarihinde 2 kez FIFA Dünya Kupası'na
katılma başarısı göstermiş olan Türk Millî Takımı'nda Ermenistan maçı itibariyle
en fazla formayı 120 kez Rüştü Reçber giymiş, millî forma altında en fazla golü
ise 51 kez ile Hakan Şükür atmıştır.

Millî takımın kullandığı formalar ise iç sahada Türk bayrağının renklerinden
alan klasik kırmızı-beyaz formadır. Dış sahada kullanılan forma ise yeni dizayn
edilmiştir; Türk bayrağı rengi kırmızı ile beyaz renkten oluşmaktadır.
Avusturya-İsviçre'nin ortaklaşa düzenlediği Euro 2008'de sakatlıklara rağmen
(Almanya maçında toplam 14 oyuncu vardı ve bunların 2'si kaleciydi) Almanya ile
yarı final oynadı ve son dakika golüyle elendi.

Türk sporunun ilk teşkilâtı olan Türk İdman Cemiyetleri İttifakı'nın
kurulmasının ardından Yusuf Ziya Öniş başkanlığında ilk Türk Futbol Federasyonu
1923 yılında Şehzadebaşı'ndaki Letâfet Apartmanı salonunda yapılan toplantıda
'Futbol Hey'et-i Müttehidesi' adıyla kurulmuştur. Ardından FIFA'ya başvurulmuş
ve Türkiye 21 Mayıs 1923 tarihinde FIFA'nın 26. üyesi olmuştur. FIFA üyeliğinin
ardından 1923 yılında Türk Millî Takımı; Ali Sami Yen'in teknik direktörlüğünde
çıktığı ilk resmî maçında aynı sene Romanya ile İstanbul'da Taksim Stadı'nda
karşılaştı ve 2-2 berabere kaldı. Karşılaşmada 2 gol atan Zeki Rıza Sporel Türk
Millî Takımı'nın ilk golünü atarak tarihe geçti. 1924 Paris Olimpiyatları'nda
Çekoslovakya ile oynanan ve 5-2 kaybedilen maç, kayıtlara millî takımın yurt
dışındaki ilk maçı olarak geçti. 1949 yılında Suriye'yi geçerek 1950 FIFA Dünya
Kupası'na katılma hakkını elde etmesine rağmen Dünya Kupası'nın düzenleneceği
Brezilya'nın uzaklığının doğurduğu malî problem yüzünden turnuvaya katılamadı.
17 Haziran 1951 tarihinde dönemin güçlü takımı, sonradan 1954 FIFA Dünya
Kupası'nı kazanacak olan Batı Almanya'yı Berlin'deki Olimpiyat Stadı'nda 2-1
yenen Türk Millî Takımı, Türk futbol tarihinin o dönemki en büyük zaferine imza
attı. Bu maçta sergilediği oyunla Türkiye'nin kalecisi Turgay Şeren; artık
Berlin Panteri lâkabıyla anılır oldu. 1954 yılındaki Dünya Kupası elemelerinde
İspanya ile eşleşen Ayyıldızlılar; deplasmandaki maçı 4-1 kaybederken, kendi
sahasında da 1-0 kazandı. O zamanki statü gereği averaj göz önüne alınmadığından
tarafsız sahada (Roma şehrinde) 3. bir karşılaşma yapıldı ve 2-2 berabere
tamamlandı. Dönemin statüsünde uzatmalar ya da penaltılar olmadığından, eşitlik
bozulmayınca para atışı (yazı-tura) yapıldı. Para atışı sonucunda Türk Millî
Takımı, İspanya'yı eleyerek tarihinde ilk defa FIFA Dünya Kupası'na katılmayı
başardı. İsviçre'de düzenlenen kupanın grup maçlarında Güney Kore'yi 7-0 yenerek
tarihinin en farklı galibiyetlerinden birini alan millî takım, üç sene önce
mağlup ettiği Batı Almanya'ya grup karşılaşmasında 4-1, play-off maçında ise 7-2
yenilerek bir üst tura çıkma şansını kaybetti. Türkiye kupada oynadığı 3 maçta
kaydettiği 10 gol ile maç başına 3.33 gol ortalamasıyla 2002'ye katılana kadar
maç başına en fazla gol atan takım unvanını korudu. 1955 yılında 1954 FIFA Dünya
Kupası'na katılan kadronun çoğunun askerde bulunmasının katkısıyla Ordu Millî
Futbol Takımı finalde İtalya'yı geçerek Dünya Şampiyonu oldu. 1956 senesinde bir
önceki FIFA Dünya Kupası'nda final oynayan Macaristan'ı İstanbul'da 3-1 deviren
millî takım; tarihinin unutulmaz galibiyetlerinden birine imza attı.

Türkiye, 1966 FIFA Dünya Kupası elemelerinde Portekiz, Çekoslovakya ve
Romanya'nın bulunduğu zor bir gruba düştü ve grup sonuncusu oldu. 1970 FIFA
Dünya Kupası elemelerinde Sovyetler Birliği ve Kuzey İrlanda ile karşılaşan
Türkiye, puan dahi alamadan grup sonuncusu oldu. Türkiye 1974 FIFA Dünya Kupası
elemelerinde İtalya ve İsviçre ile gruptan çıkmak için mücadele etti. Napoli'de
0-0 berabere kalan Türkiye, İstanbul'da İtalya'ya 1-0'la yenildi ve finallere
katılabilme şansını kaybetti. Türkiye, 1978 Dünya Kupası eleme gruplarında her 2
maçta da Avusturya'ya boyun eğdi ve finallere katılma şansını kaybetti. 1982
FIFA Dünya Kupası elemelerinde Sovyetler Birliği, Çekoslovakya, Galler ve
İzlanda'nın bulunduğu grupta puan alamadan sonuncu olan Türkiye, 1986 FIFA Dünya
Kupası elemelerinde İngiltere'den iki maçta toplam 13 gol yediği grup maçlarında
sadece 1 puan alıp grup sonuncusu oldu. 1990 FIFA Dünya Kupası elemelerinde son
grup maçları öncesi averajla grup 2.'si olan Türkiye son maçta SSCB'ye
kaybederek kılpayı elemeleri geçemedi.

1991 Akdeniz Oyunları'nda finale çıkan genç nesil; Türk Futbol Tarihi'nde milat
oldu. 1992 Avrupa Futbol Şampiyonası elemelerinde son, 1994 FIFA Dünya Kupası
elemelerinde ise 5. torbadan kur'a çekimine katılan millî takım; bu nesille
birinci torbaya kadar yükseldi. Akdeniz Oyunları finalinde Türk Ümit Millî
Futbol Takımı, sonradan 2006 FIFA Dünya Kupası'nı kaldıran İtalya'ya elendi. A
millî takıma yükselen bu nesil futbolcularla Fatih Terim teknik direktörlüğünde
takım; Euro'96 elemelerinde İsviçre ve İsveç'i 2-1 yendi; İsveç'i saf dışı
bırakarak İngiltere'de düzenlenen 1996 Avrupa Futbol Şampiyonası'na katılmaya
ilk kez hak kazandı. Türk Millî Takımı; turnuvada Hırvatistan, Danimarka ve
Portekiz ile aynı grupta yer aldı. Hırvatistan'a son dakikalarda yediği golle
yenilen millî takım Portekiz'e 1-0 ve Danimarka'ya 3-0 mağlup oldu. Turnuvada
hiç gol atamayan ve hiç puan alamayan Türk Millî Takımı; ilk kez katıldığı
Avrupa Şampiyonası'ndan eli boş döndü. 1998 FIFA Dünya Kupası elemelerinde
grupta Hollanda ve Belçika'nın ardından üçüncü olan takım turnuvaya gitme
şansını son maçlarda kaybetti. Mustafa Denizli yönetiminde Euro 2000
elemelerinde Almanya'nın ardından grup ikincisi olarak baraj maçlarına kaldı.
İrlanda'nı rakip sahada 1-1 ve içeride 0-0'lık sonuçlarla eleyerek Belçika ve
Hollanda'nın ortaklaşa düzenlediği 2000 Avrupa Futbol Şampiyonası'na katılmaya
hak kazandı. Türk Millî Takımı, B Grubu'nda İsveç, İtalya, Belçika ile eşleşti.
İlk maçta İtalya'ya 2-1 kaybeden millîler; Avrupa Şampiyonalarında ilk golünü
attı, gruptaki ikinci maçında İsveç ile golsüz berabere kalarak ilk puanını
aldı. Gruptan çıkan takımı belirleyecek son maçta ev sahibi Belçika'yı Hakan
Şükür'ün -biri kaleciden bile yükseğe sıçrayarak kafayla olmak üzere- attığı 2
golle devirerek Avrupa Şampiyonaları'nda ilk galibiyetini alan Türk Millî
Takımı; İtalya'nın ardından ikinci olmayı başardı ve futbolda tarihinde ilk defa
bir uluslararası organizasyonda çeyrek finale yükseldi. Çeyrek finalde Portekiz
ile eşleşen millîler; rakibine 2-0'lık sonuçla yenildi ve 6. olarak turnuvaya
veda etti.

2002 FIFA Dünya Kupası elemelerinde Şenol Güneş yönetiminde İsveç'in ardından
ikinci olan milliler kupaya gitme hakkını da play-off (baraj maçları)'nda
Avusturya'ya 1-0 ve 5-0'lık sonuçlarla üstünlük sağlayarak kazanan
ay-yıldızlılar; tarihinin en büyük başarısını bu turnuvada elde etti. Temelini
1991 yılındaki Akdeniz Oyunları'nda ikinci olan futbolcuların oluşturduğu takım
Brezilya, Kosta Rika ve Çin ile birlikte C Grubu'nda yer aldı. Grup maçlarını
Güney Kore'de oynayan Ayyıldızlılar ilk maçında Brezilya karşısında Hasan Şaş'ın
attığı müthiş golle öne geçmesine rağmen karşılaşmayı 2-1 kaybetti. İkinci
maçında da Kosta Rika ile 1-1 berabere kalan milliler, grubun son maçında Çin'i
3-0 yenerek gruptan ikinci olarak çıkmayı başardı. 2. Tur'da ev sahiplerinden
biri olan Japonya'yı Ümit Davala'nın attığı golle 1-0 geçen ekip, çeyrek finalde
turnuvada Fransa ve İsveç gibi takımları yenen Senegal ile eşleşti. Türk Millî
Takımı karşılaşmayı İlhan Mansız'ın attığı altın golle 1-0 kazandı. Sonradan
kupayı kazanacak olan, grupta karşılaştığı ve kaybettiği Brezilya'ya yarı
finalde (1-0) kaybeden Türk Millî Takımı, Güney Kore'yi 3-2 yenerek Dünya
üçüncüsü oldu. Üçüncülük maçında Hakan Şükür maçın başlamasından 10.8 saniye
sonra attığı golle FIFA Dünya Kupası tarihinin en hızlı golünü attı ve tarihe
geçti. Üçüncülük maçının sonunda Türkiye ile Güney Kore'li futbolcuların kol
kola sergiledikleri dostluk görüntülerini seyircileri alkışlaması üzerine,
Avrupa basını daha önce olası Türkiye-Güney Kore finali için "kâbus final"
derken maçtan sonra "finalin adı Türkiye-Güney Kore olmalıydı" şeklinde
başlıklar attı. Kupanın ardından turnuvanın en iyi oyuncuları kadrosuna Rüştü
Reçber ve Hasan Şaş seçildi.

1 yıl önce dünya üçüncüsü olan takımdan sadece 8 oyuncunun 23 kişilik kadroya
alındığı 2003 FIFA Konfederasyonlar Kupası'nda da Kolombiya'yı yenerek üçüncü
olan Türk Millî Takımı, 2004'te Dünya Kupası Sonrası Sendromu adı verilen ve bir
duraklama dönemi yaşadı. Çekilen kuralar sonucunda 7. Grupta İngiltere,
Slokavya, Macaristan ve Lihtenştayn ile aynı grupta yer alan Türkiye, 20 puanlı
İngiltere'nin ardından topladığı 19 puanla grubu ikinci bitirdi ve yine play-off
oynamaya hak kazandı. 2004 Avrupa Futbol Şampiyonası'na katılma hakkını play-off
maçlarında Letonya'ya deplasmanda 1-0 mağlup olan Türkiye, kendi evinde 2-2
berabere kalınca şampiyonaya katılma hakkını kaybetti. 2006 FIFA Dünya Kupası
elemelerinde Yunanistan, Ukrayna ve Danimarka ile aynı grupta bulunan
Ayyıldızlılar; Ersun Yanal yönetiminde başarısız olmasa da basının baskısı
sonucu Ersun Yanal yerine Fatih Terim getirildi. Fatih Terim yönetiminde 25
puanlı Ukrayna'nın ardından grupta 23 puanla ikinci olmayı başaran Türk Millî
Takımı play-off maçlarında İsviçre ile eşleşti. Deplasmanda 2-0'u yenildiği
İsviçre'yi rövanşta 4-2 yenmesine rağmen deplasman golleri kuralıyla rakibine
elendi. Maçtan sonra her iki takım futbolcuları ve teknik heyeti arasında çıkan
olaylar yüzünden FIFA Türkiye'ye -resmî maçlarda geçerli olmak üzere- 3 maç
tarafsız sahada seyircisiz oynama cezası verdi.

2006 yılında Türk vatandaşlığına geçen ve Mehmet Aurelio adını alan Brezilya
vatandaşı Marco Aurélio Brito dos Prazeres, teknik direktör Fatih Terim
tarafından Lüksemburg ile oynanacak hazırlık maçı kadrosuna çağrılarak bir ilki
gerçekleştirdi. 1980'lerin ikinci yarısından itibaren hızla artan bir şekilde
millî takımda yer alan, Avrupa'da doğup büyümüş Türk kökenli futbolcuların
aksine Aurelio'nun tamamen yabancı kökenli bir futbolcu olarak Türk
vatandaşlığına geçmesinin hemen ertesinde millî takıma çağrılması tartışmalara
sebep oldu.

2008 Avrupa Futbol Şampiyonası elemelerinde Yunanistan, Norveç, Bosna-Hersek,
Macaristan, Moldova ve Malta ile aynı grupta bulunan Türk Millî Takımı grupta
oynadığı ilk 3 maçın 3'ünü de kazanmayı başardı. Dördüncü maçına 25 Mart 2007
tarihinde Atina'da Yunanistan karşısına çıkan milliler maçın hemen başında
yediği golle 1-0 mağlup duruma düşmesine rağmen Tuncay Şanlı, Gökhan Ünal, Tümer
Metin ve Gökdeniz Karadeniz'in golleriyle karşılaşmayı 4-1 kazandı ve tarihinin
en büyük başarılarından birine imza attı. Daha sonra ise 28 Mart Çarşamba günü
oynadığı Norveç maçından 2-2 lik skorla ayrıldı. Bu karşılaşmada takımın her iki
golünü de Hamit Altıntop attı. A Millî takımının 3 maçlık seyircisiz oynama
cezası bu maçla sona erdi. Bosna-Hersek ile olan bundan sonraki grup maçında ise
Hakan Şükür ve Sabri Sarıoğlu ile iki kez öne geçmesine karşın Türkiye son
dakikada yenen golle 3-2 mağlup oldu. 8 Eylül 2007 günü Malta maçında 2-2
berabere kalan Millî Takım beklenmeyen iki puan kaybı yaşadı. 12 Eylül 2007 günü
ise Macaristan karşısında BJK İnönü Stadı'nda oynanan maçta 3-0 lık net bir
skorla galibiyet alındı. Ancak Avrupa'nın zayıf ekiplerinden Moldova karşısında
1-1 berabere kalıp hemen arkasındanda grup lideri Yunanistan'a 0-1 yenilerek
grubunda üçüncü sıraya gerileyerek 2008 Avrupa Futbol Şampiyonası işini zora
soksa da 17 Kasım 2007 gününde grup 2.'si Norveç'i deplasmanda 1-2 yenerek Euro
2008'e gitme şansını son maça taşıdı. 21 Kasım 2007 Çarşamba günü İstanbul Ali
Sami Yen Stadyumu'nda oynanan Bosna Hersek maçını Türkiye, 1-0 kazanmış ve o gün
2008 Avrupa Futbol Şampiyonası finallerine katılmaya hak kazanmıştır.

2008 Avrupa Futbol Şampiyonası öncesi elinde birçok futbolcu olmasından dolayı
kadro seçiminde büyük zorluklar yaşayan Fatih Terim önderliğindeki millî takım
turnuvaya Portekiz'e 2-0 yenilerek başladı. Turnuvanın 2. maçında ev sahibi
İsviçre ile karşılaşan milliler 1-0 yenik duruma düşmesine rağmen Semih Şentürk
ve Arda Turan'nın golleriyle maçı 1-2 kazandı ve gruptan çıkma şansını son maça
bıraktı. A Grubu'nun son maçında Çek Cumhuriyeti karşısında 2-0 mağlup duruma
düşmesine rağmen maçın bitmesine son 15 dakika kala Arda Turan'ın 1, Nihat
Kahveci'nin 2 golüyle maçı 3-2 kazanarak tarihinde ikinci kez Avrupa Futbol
Şampiyonası'nda çeyrek finale çıktı. Maçın son dakikasında kaleci Volkan
Demirel'in kırmızı kart görmesi nedeniyle 10 kişi kalan Ayyıldızlılar'da, 3
oyuncu değiştirme hakkını kullanıldığı için Tuncay Şanlı kalede görev yapmıştır.
Çeyrek Final'de Balkan ekolünün temsilcisi Hırvatistan önünde normal süresi 0-0
biten maçta 119. dakikada 1-0 mağlup duruma düşen Türkiye, 121. dakikada Semih
Şentürk'ün attığı golle maçı penaltılara götürmüş, penaltılarda rakibini
üstünlük sağlayarak yarı finale adımını atmıştır. Kadrosundaki sakat ve cezalı
futbolcuların çokluğuna rağmen yarı final mücadelesinde Türkiye, maçta öne
geçmesine rağmen Almanya beraberliği yakaladı ve öne geçti yine son dakikalarda
Semih Şentürk'ün attığı golle beraberliği yakalamasına rağmen son dakikalarda
Philipp Lahm'ın attığı gol ile maçı Almanya 3-2 kazanarak finale çıktı. Fakat,
Türkiye Avrupa Şampiyonası tarihinin en büyük başarısını yakalayarak ilk dörtte
yer aldı.

2010 FIFA Dünya Kupası elemelerinde son Avrupa şampiyonu İspanya, Belçika,
Bosna-Hersek, Estonya ve Ermenistan ile aynı gruba düşen Türkiye, grubu İspanya
ve Bosna-Hersek'in ardından 3. sırada tamamlayarak baraj maçı oynama hakkı elde
edemedi. Bunun üzerine istifa eden Terim'in yerine Guus Hiddink getirildi. 2012
Avrupa Futbol Şampiyonası elemelerinde Kazakistan, Belçika, Avusturya, Almanya
ve Azerbaycan ile aynı gruba düşen Türkiye, sürpriz bir Azerbaycan mağlubiyetine
rağmen grubu Belçika'nın önünde, 2. sırada tamamlayarak baraj maçı oynamaya hak
kazandı. Hırvatistan ile oynadığı ilk baraj maçını sahasında 3-0 kaybeden
Türkiye, deplasmanda 0-0 berabere kalınca 2012 Avrupa Şampiyonası'na gidemedi.
Turnuvanın ardından Hiddink'in yerine getirilen Abdullah Avcı ile başlanan 2014
FIFA Dünya Kupası elemelerinde Romanya, Estonya, Hollanda, Andorra ve Macaristan
ile aynı gruba düşen Türkiye, grubu Hollanda, Romanya ve Macaristan'ın gerisinde
kalarak 4. sırada bitirdi ve bu başarısızlığın ardından istifa eden Avcı'nın
yerine tekrar Fatih Terim getirildi.

2016 Avrupa Futbol Şampiyonası elemelerinde Kazakistan, İzlanda, Letonya,
Hollanda ve Çek Cumhuriyeti ile aynı grupta bulunan Türkiye, 9 Eylül 2014
tarihinde İzlanda ile oynadığı ilk maçını Reykjavik'te 3-0 kaybedip, 2.maçında
Kadıköy'de Çek Cumhuriyeti'ne 2-1 yenildi ve 2 mağlubiyetle başladı,
millilerimizin tek golünü Umut Bulut kaydetti. Elemenin 3. maçında Letonya ile
1-1 berabere kalırken millilerin golünü Bilal Kısa attı. Dördüncü maçında 16
Kasım 2014 tarihinde Kazakistan karşısına çıkan milliler, Burak Yılmaz'ın 2,
Serdar Aziz'in 1 golüyle maçı 3-1 kazandı. 28 Mart 2015 tarihinde oynadığı
Hollanda maçından 1-1'lik skorla ayrıldı. Millilerin golünü Burak Yılmaz
kaydetti. 12 Haziran 2015 tarihinde Astana'da Kazakistan maçında Arda Turan'ın
golüyle 1-0 kazandı. 3 Eylül 2015 tarihindeki Torku Arena'da Letonya ile 1-1
berabere kalarak arkasından da Hollanda'yı 3-0 mağlup edip ve 10 Ekim 2015'te
grup 2'si Çek Cumhuriyeti'ni 2-0 yenerek 2016 Avrupa Futbol Şampiyonasına gitme
umutlarını son maça taşıdı. 13 Ekim 2015 Salı günü İzlanda ile oynadığı maçı
Türkiye, 1-0 kazandı ve en iyi grup üçüncüsü olarak Fransa'da düzenlenecek 2016
Avrupa Futbol Şampiyonası finallerine katılmaya hak kazandı.

Hazırlık maçlarının ardından 2016 Avrupa Futbol Şampiyonası'nda boy gösteren
takım ilk maçında Hırvatistan'a 1-0, ikinci maçında İspanya'ya 3-0 yenilerek 2
mağlubiyet aldı. Gruptaki son maçında Çek Cumhuriyeti'ni 2-0 yenmesine rağmen
grup üçüncüleri arasında 5. olarak gruptan çıkamadı ve Euro 2016'ya veda etti.

Türkiye'nin resmi forması, forma sponsoru Nike tarafından üretilir. Türk
bayrağı'nın renklerinden oluşan Türkiye Millî Futbol Takımı forması beyaz ve
kırmızı ağırlıktadır. Türkiye Millî Futbol Takımı forması 1925-2003 yılları
arası (78 yıl boyunca) Adidas firması tarafından üretildi.

Paris'te düzenlenen 1924 Yaz Olimpiyatları, Türkiye'nin katıldığı ilk olimpiyat
oldu. İskoç Billy Hunter yönetimindeki ilk kadro Çekoslovakya'ya ilk turda
elenirken, Türkiye'nin ilk iki golünü ilk gurbetçi futbolculardan birisi olan
Bekir Refet kaydetti

Olimpiyatlardaki ilk galibiyet 1948 Yaz Olimpiyatları'nda Çin Cumhuriyeti
karşısında alındı. Avustralya'da düzenlenen 1956 Yaz Olimpiyatları'na kuralar
çekilmesine rağmen uzaklık nedeniyle futbol takımı gönderilmedi.

1960 Yaz Olimpiyatları elemelerinde Avrupa takımlarıyla değil, "Yakın Doğu" adı
verilen grupta Lübnan ve Irak ile oynadı. Daha sonra ise Avrupa elemelerinde yer
almaya devam etti. 2004 Yaz Olimpiyatları ile birlikte takımlar Avrupa 21 Yaş
Altı Futbol Şampiyonası sonuçlarına göre olimpiyatlara katılmaya başladı.

Türkiye Millî Futbol Takımı, 93 yıllık tarihinde, 12 Kasım 2016 tarihine dek
286'sı resmi, 259'u özel olmak üzere geride kalan toplam 545 maçta 205
galibiyet, 126 beraberlik alırken, 214 kez de rakiplerine yenildi. Ay-yıldızlı
ekip bu maçlarda toplam 715 gol atarken, kalesinde 792 gol gördü. En farklı
skorlu galibiyetleri Suriye, Güney Kore ve San Marino karşısında 7-0'lık
sonuçlarla aldı.

Türkiye Millî Futbol Takımı, 89 yıllık tarihindeki maçlara 26'sı Türk, 18'i
yabancı, toplam 44 farklı teknik adam yönetiminde sahaya çıktı. Şu anki teknik
direktörü Fatih Terim'dir.



https://tr.wikipedia.org/wiki/II._Abd%C3%BClhamid

II. Abdülhamid (Osmanlı Türkçesi: عبد الحميد ثانی `Abdü’l-Hamīd-i sânî- d. 21
Eylül 1842 – ö. 10 Şubat 1918), Osmanlı İmparatorluğu'nun 34. padişahı ve 113.
İslam halifesidir. Bunalımlı bir dönemde tahta çıkan Abdülhamid, Batı'ya karşı
dengeci, Doğu'ya karşı İslamcı politikalar izlemiş, ülke içinde mutlakiyeti
(monarşiyi) güçlendirmiştir.

Sultan Abdülmecid'in oğludur. Henüz 10 yaşındayken annesi Tirimüjgan Sultan
ölünce, bakımını Abdülmecid'in diğer çocuksuz eşi Piristû Kadın Efendi üstlendi.
Piristû Kadın Efendi, Abdülhamid'i kendi çocuğu gibi büyüttü. Babasının
ölümünden sonra yerine geçen amcası Abdülaziz diğer şehzadelerle birlikte
Abdülhamid'in eğitimiyle de yakından ilgilendi. 1867 yılında çıktığı Avrupa
gezisine Abdülhamid'i de beraberinde götürdü.

Amcası Abdülaziz'in 1876'da tahttan indirilmesi ve şüpheli koşullarda ölümü,
ağabeyi V. Murat'ın tahta geçirildikten üç ay sonra ruhsal çöküntü geçirdiği
iddiasıyla tahttan indirilerek Çırağan Sarayı'na hapsedilmesi olaylarına tanık
oldu. 31 Ağustos 1876'da padişah ilan edildi ve 7 Eylül günü Eyüp'te kılıç
kuşandı. Ağabeyinin yerine tahta geçirildikten sonra, her iki saltanat
değişiminin mimarı olan Mithat Paşa'yı sadrazam yaptı.

Abdülhamid tahta çıktığında Osmanlı İmparatorluğu büyük bir bunalım içindeydi.
1871'de Âli Paşa'nın ölümünden sonra saray ile Bâb-ı Âli arasındaki çekişme
alevlenmiş, 1875'te devlet borçlarını ödeyemez hale düşerek Muharrem Kararnamesi
ile moratoryum ilan etmiş, Rusya'nın başını çektiği Panslavizm akımının
etkisiyle Balkanlar'da ulusal ayaklanmalar baş göstermişti. Yurt içinde
meşrutiyet yanlısı görüşler güçleniyor, hatta padişahlığın tasfiyesiyle
cumhuriyet ilânı fikri tartışmaya açılıyordu.

Abdülhamid, tahta geçmeden Mithat Paşa'ya verdiği taahhüt uyarınca 23 Aralık
1876'da, ilk Osmanlı anayasası olan Kanun-ı Esasî'yi ilan etti. Meclis-i Mebusan
ve Ayan Meclisi üyelerinden oluşan ilk meclis 19 Mart 1877'de açıldı. Böylece I.
Meşrutiyet dönemi başladı. Padişah ile meclisin ülkeyi birlikte yönetmesi
ilkesine dayanan anayasayla yargı bağımsızlığı ve temel haklar güvence altına
alınmasına rağmen egemenliğin esas kaynağı yine padişahtı. Abdülhamid, Kanun-ı
Esasî'nin 113. maddesiyle kendisine tanınan "idari sürgün yetkisi"ni kullanarak,
daha meclis toplanmadan Mithat Paşa'yı sürgüne yolladı.

II. Abdülhamid, Osmanlı Devleti'nin en bunalımlı günlerini yaşadığı bir dönemde
31 Ağustos 1876 tarihinde tahta çıktı. Abdülaziz döneminde (1861-1876) 1875
yılında başlamış olan Hersek İsyanı ve Bulgar İsyanları sürerken, V. Murad
döneminde Sırbistan ve Karadağ ile savaşlar da Balkan topraklarını savaş alanına
çevirmişti. Bu ayaklanmaları kışkırtan ve destekleyen Rusya Şark meselesini
halletmek üzere fırsat kollamakta idi. Kırım Savaşı (1853-1856) sırasında Rusya
aralarında Osmanlı Devleti'nin de bulunduğu Batı ittifakına yenilmiş ve
yalıtılmıştı. Rusya, dikkatini 1860'larda itibaren Kafkasya'daki son direnişi
kırmaya (1863-1864) ve Orta Asya'daki Türk hanlıklarının topraklarının ele
geçirilmesine (1866-1876) vermiş, aynı dönemde ise Birleşik Krallık ve
Fransa'nın dikkati 1871'de Almanya'nın birleşmesi ve İtalya'nın birleşmesiyle
Avrupa kıtasında oluşan yeni dengelere yönelmişti. Birleşik Krallık'ta Kırım
Savaşı'nda Osmanlı Devleti'ni destekleyen Palmerston (1855-1865) döneminin
aksine Gladstone (1868-1874, 1880-1885 ve 1892-1894) Osmanlı karşıtı bir siyasi
tutum içine girmiş, muhalefetteyken de özellikle Bulgar İsyanları'nın
bastırılması sırasında Osmanlı Devleti'nin katliamlar yaptığı iddialarını
gündeme taşımış ; bu da Macar devrimcilerinin Osmanlı Devleti'ne sığınmaları
(1848) ve Kırım Savaşı (1853-1856) sırasındaki müttefiklik sayesinde Türklere
yönelik olumlu bakış açısını tersine çevirmeye başlamıştı. Yine Abdülaziz’in son
yıllarında Sadrazam Mahmud Nedim Paşa’nın dış borçların ödenmesiyle ilgili
moratoryum kararı (Tenzil-i faiz kararı), Avrupa’da büyük tepkilere yol açmış ve
bu yüzden Balkanlardaki ayaklanmaların bastırılması için yeni bir malî yardım
alınması olanaksızlaştığı gibi, Avrupa kamuoyu da iyice Osmanlı Devleti aleyhine
dönmüştü.

Sırbistan 1815 yılında özerklik kazanmış, bu özerklik Ruslarla imzalanan
Akkerman Antlaşması (1826) ve Edirne Antlaşması ile teyit edilmiş, 1835 yılında
Sırbistan'ın ilk anayasası kabul edilmiş, 1867 yılında ise Batılı ülkelerin
baskısıyla Türk birliklerinin Sırbistan'daki tüm kalelerden çekilmesi üzerine
Sırbistan görünüşte özerk, ancak fiilen bağımsız bir yapıya kavuşmuştu. Karadağ
ise İşkodra'ya bağlı bir sancak olmakla birlikte, Osmanlı egemenliği için askeri
harekat yapılmasına gerek görülmeyen çorak bölgede vladika adlı yöneticiler
kısmi bir özerklik yaşamakta olup, 1852 yılında Rusların da desteğiyle Karadağ
Prensliği adıyla bu özerkliğini resmiyete kavuşturmayı başarmışlardı. 1858 ve
1862 yıllarındaki Osmanlı-Karadağ savaşlarının sonucunda imzalanan belgelerde
Karadağ'ın sınırları da belirlenmişti. Sırbistan ile savaş başlangıçta Osmanlı
ordularının başarısıyla sonuçlandı. Sırpların Niş, Pirot ve Sofya hedeflerine
yönelik olarak başlattıkları taarruzları durduran Türk birlikleri karşı taarruza
geçti ve 1 Eylül 1876 tarihinde Aleksinaç Muharebesi'nde Sırpları kesin bir
yenilgiye uğrattı. Ekim ayında Sırpların savunmasının tamamen çökmesi ve Osmanlı
ordusuna Belgrad yolunun açılması üzerine Rusya 48 saat içinde silahlı
çatışmaların durdurulması hususunda Osmanlı Devleti'ne ültimatom verdi. Rus
baskısına boyun eğmek zorunda kalan Osmanlı Devleti ateşkes yaptı. 15 Ocak 1877
tarihi itibarıyla Sırbistan ile savaşın ilk evresi kesin olarak sona erdi.
Karadağ ile 18 Haziran 1876 tarihinde başlamış olan savaşta ise Osmanlı ordusu
başarısız oldu. 18 Temmuz'da Niksiç Muharebesi'nde yenilgiye uğrayan Osmanlı
ordusu geri çekilmek zorunda kaldı.

Balkanlarda ortaya çıkan buhranı çözüme kavuşturmak amacıyla ve Osmanlı
Devleti'nin Balkanlardaki eyaletlerinin yönetim koşullarını düzenlemek üzere
Avrupa ülkelerinin baskısı sonucu İstanbul'daki Haliç Tersanelerinde 23 Aralık
1876 tarihinde Tersane Konferansı toplandı. Aynı gün Meşrutiyet ilan edildiyse
de bunun Batılı ülkelerin kararı üzerinde bir etkisi olmadı. Nitekim bu
konferansta, Sırbistan ve Karadağ için bağımsızlık, Bulgaristan ve Bosna-Hersek
içinse özerklik kararı alındı. Osmanlı Devleti 18 Ocak 1877 tarihinde bu
kararları reddedince Rusya 24 Nisan 1877 tarihinde savaş açtı.

Ruslarla savaşın çıkması üzerine hem Sırbistan hem de Karadağ ile muharebeler de
yeniden başladı. Osmanlıların neredeyse tüm birliklerini Ruslarla savaşa teksif
ettikleri bir dönemde Sırbistan ve Karadağ'daki az sayıdaki birlikle savunmada
kaldılar ve yenilgilere uğradılar. Sırplar 1878 yılında Niş, Pirot ve Vranje'yi
ele geçirirken Karadağlılar da Nikşiç, Podgorica, Bar ve Ülgün'ü işgal ederek
Adriyatik Denizi'ne çıktılar. Osmanlı Devleti 1878 yılında imzalanan Ayastefanos
Antlaşması ve Berlin Antlaşması ile Karadağ ve Sırbistan'ın bağımsızlıklarını
tanıdığı gibi, kaybettiği toprakların bu iki ülkeye ait olduğunu kabul etti.

Savaş neticesinde imzalanan Berlin Antlaşmasına göre Karadağ bağımsız olmuştur.
1879'dan itibaren Karadağla diplomatik ilişkilerin de başladığı bu dönemde
ilişkilerde önemli bir mesafe katedilmiştir. Balkan Savaşlarına kadar küçük
sınır çatışmaları haricinde Osmanlı Karadağ ilişkilerinde savaşsız bir dönem
geçirilmiştir.

Rusya'nın Balkanlar'da ıslahat için verdiği tekliflerin 12 Nisan 1877'de İbrahim
Ethem Paşa hükumeti tarafından reddedilmesi üzerine 93 Harbi olarak bilinen
Osmanlı-Rus Savaşı patlak verdi. Abdülhamid'in karşı olmasına rağmen Mithat
Paşa, Damat Mahmud Paşa ve Redif Paşa gibi devlet adamlarının ısrarlarıyla
girilen savaşta Rus orduları Balkan ve Kafkas cephelerinde Osmanlı kuvvetlerini
bir dizi yenilgiye uğratarak doğuda Erzurum'u, batıda ise Bulgaristan'ın tamamı
ile Trakya'nın İstanbul surlarına kadarki kısmını işgal ettiler. Meclis-i
Mebusan'da hükümetin savaş politikalarına yöneltilen ağır eleştiriler üzerine
Abdülhamid, meclisi 18 Şubat 1878'de tatil etti. Takip eden 30 yıl boyunca
meclisi bir daha toplantıya çağırmadı ve bu süre zarfında meşrutiyet anayasası
olan Kanun-ı Esasî'yi kâğıt üzerinde de olsa muhafaza ederek, aldığı kararları
yine bu anayasaya göre yürürlüğe koydu.

93 Harbi, 3 Mart 1878'de İstanbul surları dışındaki Ayastefanos'ta karargah
kuran Rus kuvvetlerinin dikte ettiği Ayastefanos Antlaşması ile sona erdi.
Anlaşmaya göre; Osmanlı İmparatorluğu'na bağlı, sınırları Tuna'dan Ege'ye,
Trakya'dan Arnavutluk'a uzanacak bağımsız bir Bulgaristan Prensliği kurulacak,
Bosna-Hersek'e iç işlerinde bağımsızlık verilecek, Sırbistan, Karadağ ve Romanya
tam bağımsızlık kazanacak ve sınırları genişletilecek, Kars, Ardahan, Batum ve
Doğubayazıt Rusya'ya verilecek, Teselya Yunanistan'a bırakılacak, Girit ve
Ermenistan'da ıslahat yapılacak, Osmanlı İmparatorluğu Rusya'ya 30 bin ruble
savaş tazminatı ödeyecekti. Oldukça ağır şartlar içeren bu antlaşmaya, Rusya'nın
aşırı derecede güçlenmesinden kaygı duyan diğer Avrupa devletleri karşı
çıktılar. 13 Temmuz 1878'de Ayastefanos Antlaşması'nın yerine geçen Berlin
Antlaşması imzalandı. Yeni antlaşmayla Rusya'nın toprak kazanımları geri
alındıysa da, Romanya ve Karadağ'a bağımsızlık verilirken, Bulgaristan'da
Almanya ve Avusturya-Macaristan himayesinde özerk bir prenslik oluşturuldu.

Avrupalı devletlerin katılımıyla 13 Temmuz 1878'de Berlin'de bir toplantı
düzenlenmiş, toplantıya katılan Avusturya-Macaristan delegesi Kont Andrassy
Osmanlı Devleti'nin egemenliği altındaki Bosna-Hersek'te asayişi sağlayamadığını
ve bu durumun kendilerini rahatsız ettiğini söylemiş, bunun üzerine Birleşik
Krallık delegesi Lord Salisbury Bosna-Hersek'in Avusturya tarafından işgalini
önermiştir. Tekli Rusya delegesi tarafından da kabul görünce Osmanlı delegesi
Alexandır Karatodori Paşa teklife şiddetle karşı çıkmış ancak Prens Bismarck
kongrenin yapılmasının amacının Osmanlı'nın menfaatlerini savunmak değil,
Avrupa'nın menfaatlerini korumak olduğunu söylemiştir. Aynı toplantının ardından
Avusturya-Macaristan'in Bosna işgaline izin verilmiş, Yenipazar Osmanlı'ya
bırakılmıştır. Bu kararın ardından Osmanlı birebir Avusturya—Macaristan ile
müzakerelere girse de Avusturya-Macaristan'nı işgal kararından geri çevirememiş,
29 Temmuz'da başlayan işgal yoğun Boşnak direnişi sonrası ancak 28 Ekim 1878'de
tamamlanmıştır.

19. yüzyıl başlarında İngilizler arasında Kıbrıs'ı ele geçirmeye yönelik
düşünceler belirmişti. Birleşik Krallık'taki hükümet tarafından Osmanlı'daki
elçi Henry Layard'a gonderilen 1878'deki bir telgrafta Kıbrıs'ın Osmanlı'dan
istenmesinin nedenleri anlatılıyordu. "Osmanlı Hükümeti çaresizlik içindedir.
Bunlar çöküşün açık delilleridir" ifadesinin yer aldığı telgrafta Birleşik
Krallık, Rusya karşısında Osmanlı'yı savunabileceğini belirterek askeri ve
stratejik gerekçelerle Kıbrıs'ı istiyordu.

Mayıs 1878'de Osmanlı Devleti'ne resmen başvurmuş olan Birleşik Krallık,
Kıbrıs'ın kendilerine verilmesi için bir anlaşma yapılmasını istedi. Osmanlı
Dışişleri Bakanı Saffet Paşa, Birleşik Krallık'ın isteklerini yumuşatmak
istediyse de İngiliz elçi gerekirse Kıbrıs'ı zorla işgal edebileceklerini
söyleyerek Osmanlı'yı tehdit etti. Bu tehditin ardından anlaşmanın en geç 3
Haziran 1878 akşamına kadar yapılması için Osmanlı'ya yönelik baskı arttırıldı.
Baskılar neticesinde Osmanlı anlaşmayı kabul etti. Osmanlı Devleti ile Birleşik
Krallık arasında Kıbrıs'ın yönetiminde değişiklik yapılmasını öngören anlaşma 4
Haziran 1878'de imzalandı. 7 Temmuz 1878'de de İngilizlerin Kıbrıs'a asker
çıkarmalarına izin veren buyruk çıkarıldı. Böylece 12 Temmuz 1878'de Kıbrıs'a
asker çıkaran İngilizler, Kıbrıs'taki Osmanlı bayrağını indirip, yerine kendi
bayraklarını çektiler. Türk bayrağının indirilmesi üzerine "yaşasın İngiltere"
diye bağıran Rumlar memnuniyetlerini belirttiler. Böylelikle her ne kadar
"geçici" olacağı söylense de Kıbrıs tamamen İngilizlere bırakılmış oldu.

Birleşik Krallık'ın Asya'daki en önemli rakibi olan Rusya İmparatorluğu'nun, 93
Harbi neticesinde imzalanan Ayastefanos Antlaşması ile Osmanlı üzerinde elde
ettiği haklar, iki büyük güç arasındaki dengeyi bozacak nitelikteydi. Birleşik
Krallık bölgede rakibi Rusya'nın Ayastefanos Antlaşması ile elde ettiği
etkinliği azaltmak üzere siyasî ve askerî girişimlerde bulunmaya başlamıştır. Bu
girişimlerin sonucunda Ayastefanos Antlaşmasının tadili maksadıyla uluslararası
bir kongrenin; Berlin Kongresinin toplanmasına karar verilmiş, Yeşilköy'e kadar
ilerlemiş olan Rus kuvvetleri, Birleşik Krallık Hükûmeti çıkarları açısından
tehdit olmuştur. Rusların Anadolu içlerine doğudan da saldırması ihtimalini
gündeme getiren Birleşik Krallık; Kars, Ardahan ve Batum’u işgal eden Rusların,
Anadolu'daki gayrimüslimleri ve Suriye-Irak bölgesindeki ahaliyi Osmanlı
Devletine karşı kışkırtabileceğini iddia etmiş. Böyle bir durumun Osmanlı
Devleti'nin sonu olacağını Birleşik Krallık Hükûmeti Osmanlı Devletine tebliğle
bildirmiştir. Bu durum karşısında çözümün Türk-İngiliz ittifakı olduğunu iddia
eden İngilizler, bunun karşılığında Osmanlı Hükûmetinden iki talepte bulunmuş.
Buna karşılık İngilizler Osmanlı'dan iki talepte bulunmuş, ilk talebi Asya'da
bulunan Hıristiyan ve sair tebaanın hâlini ıslah için Osmanlının teminat
vermesini, bir ikinci talep ise Birleşik Krallık'ın Rusları işgal ettikleri
yerlerden çıkarmak ve Osmanlı topraklarını tecavüzden korumak taahhüdünü yerine
getirebilmesi amacıyla Birleşik Krallık'a, Suriye veya Anadolu sahillerine yakın
bir yerin verilmesidir.

Kıbrıs'ın Osmanlı Devletine ait olacağını, vermekte olduğu vergiyi Osmanlı
Hazinesine ödemeye devam edeceği, sadece askerî ve stratejik mülahazalarla
Birleşik Krallıktarafından kullanılacağı o dönem Birleşik Krallık'ın Osmanlı
Hükûmetine verdiği tebliğde belirtmiştir. Rusların işgal ettikleri yerlerden
çekildikleri vakit Birleşik Krallık'ın da Kıbrıs'tan çekileceği taahhüt
edilmiştir. Tebliği Padişah II. Abdülhamid'e ileten İngiliz elçisi dönemin
Hariciye Nazırı'nın itirazı üzerine, "Eğer Osmanlı Hükûmeti bu antlaşmayı kabul
etmezse kongrede (Berlin Kongresi) barış şartlarını değiştirmeye İngiliz
murahhısları çalışmayacak ve İngiliz Devleti donanması kuvvetiyle cebren
Kıbrıs'ı işgal edecektir" diyerek açık bir tehditte bulunmuş, bu durum üzerine
Padişah II. Abdülhamit, "Hukuku şahaneme asla halel gelmemek şartı ile
muahedenameyi tasdik ederim" notunu metne yazarak, muahedeyi tasdik etmiştir. Bu
durum tahlil edilirken, Rus kuvvetlerinin Yeşilköy'e kadar geldikleri ve ani bir
baskınla İstanbul'un tamamını ele geçirebilme ihtimalleri göz ardı edilemeyeceği
düşünülmüştür. Ancak durum Osmanlı Devleti'nin I.Dünya Savaşı'na girmesiyle
değişti. Savaşın başlamasını müteakip 5 Kasım 1914 günü, Birleşik Krallık
Bakanlar Kurulu hem Osmanlı Devletine resmen savaş ilânı hem de Kıbrıs'ı ilhak
kararı almıştır.

Fransa, Osmanlı Devleti'nin içinde bulunduğu bunalımdan yararlanıp, bazı sınır
olaylarını da gerekçe göstererek Tunus konusunda harekete geçti. Fransız
birlikleri 1881 yılının başlarında Tunus'a girdi. 12 Mayıs 1881 tarihinde Tunus
beyi ile Bardo Antlaşması'nı imzalayan Fransa, Tunus'u kendi himayesine aldığını
duyurdu. II. Abdülhamid'in tutuklatmak istediği Midhat Paşa ise Bardo
Antlaşması'nın imzalanmasından beş gün sonra İzmir'deki Fransız Konsolosluğu'na
sığındı. II. Abdülhamid de Midhat Paşa'nın teslim edilmesini istedi. II.
Abdülhamid'in bu isteğine karşı gelmek Fransa'nın Tunus'a elkoyma politikasını
sekteye uğratabileceği ve geçiktirebileceği için Fransa, Midhat Pasa'yı teslim
etmeye karar verdi. Böylece Midhat Paşa Osmanlı Hükümeti'ne teslim oldu.
Fransa'nın Midhat Paşa'yı çabuk teslim etmesi, Tunus sorununda II. Abdülhamid'in
yumuşamasını sağladı. II. Abdülhamid'in politikasındaki bu değişiklik, Tunus
sorununun Fransa'nın çıkarına göre gelişmesini hızlandırmış ve Tunus'un
Osmanlı'nın elinden çıkmasını kolaylaştırmıştı. 8 Haziran 1883'te Mersâ
Antlaşması imzalanınca Tunus, Fransa'nın resmen idaresine girdi. Böylelikle
Osmanlı Devleti de Tunus gibi çoğunlukla Müslümanların yaşadığı bir toprak
parçasını daha kaybetmiş oldu.

Dış borçların içinden çıkılmaz bir hale gelmesi, 1881 yılında Düyun-u
Umumiye'nin kurulmasına yol açtı. Düyun-u Umumiye Osmanlı'nın en büyük iki
alacaklısı olan Fransa ve İngiltere tarafından kontrol ediliyordu. Osmanlı
Devleti'nin neredeyse tüm maliyesini yönetecek duruma gelen Düyun-u Umumiye'nin
yönetiminde İngiltere, Fransa, Almanya, İtalya, Avusturya-Macaristan
temsilcileri yer alıyordu. Bazı vergilerin toplanma yetkisi Düyun-u Umumiye'ye
bırakıldı. Böylelikle Osmanlı Devleti iktisadi bağımsızlığını kaybetti. Düyun-u
Umumiye idaresinin kurulmasıyla beraber başlangıçta Osmanlı Devleti'nin
borçlarının önemli bir bölümü silindiyse de 1881'den 1908 yılına kadar 12 borç
sözleşmesi imzalandığı için dış borçlanma sürdü.

Mısır'da bazı çevreler yabancı müdahalesine karşı oldukça tepkiliydi. Gelişen
bazı olaylar üzerine İsmail Paşa Mısırlılardan oluşan bir hükümet kurdu ancak
İngiltere ve Fransa'nın baskısı üzerine II. Abdülhamid tarafından görevden
alındı. Mısırlılar Urâbî Paşa etrafında toplanarak ayaklanınca İngiltere de
İskenderiye'yi topa tuttu. 13 Eylül 1882'de Urâbî Paşa yandaşları ile İngiliz
ordusu Tellülkebîr'de karşı karşıya geldi. Çarpışma neticesinde İngiltere
Mısır'ı fiilen işgal etmiş oldu. Osmanlı devleti böylece önemli bir toprak
parçasını kaybetti.

1870'lerin ortasında Mısır Hidivi İsmail Paşa, Kuzey Somali'nin kıyı bölgelerini
ele geçirdi. Her ne kadar Kuzey Somali taraflarında denetimi eline aldıysa da
tam olarak bölgeye hakim olamadı. Bu bölge 1884'ten itibaren İngilizlerin eline
geçti.

Berlin Antlaşması, Doğu Anadolu'daki Ermenilerin Rus himayesine yönelmelerine
engel olmak amacıyla, Osmanlı İmparatorluğu'ndan bu bölgedeki Ermenilerin
durumunu düzeltmeye yönelik bir dizi reform yapmasını talep etti. Abdülhamid
yönetiminin bu reformları ertelemesi ve bölgedeki Kürt aşiretlerini muhtemel bir
Ermeni isyanına karşı silahlandırma yoluna gitmesi üzerine Ermeniler arasında
devrimci ve milliyetçi örgütler güç kazandı. 1887'de Maraş'a bağlı Zeytun'da,
1891'de ise Siirt'e yakın Sason'da Ermeni devrimci örgütlerince desteklenen
direniş hareketleri başlatıldı. 1895'te bu olayların ülke çapında bir ihtilale
dönüşmesi olasılığının doğması ve İstanbul'da Ermeni örgütlerinin Kumkapı'da
Batı kamuoyunu etkilemeye yönelik bir ayaklanma düzenlemesi üzerine Kâmil Paşa
hükümeti tarafından Anadolu'da Ermeni topluluklarına yönelik sert bastırma
tedbirleri alındı. IV. Ordu Komutanı Müşir Zeki Paşa, Ermeni isyanını
bastırmakla görevlendirildi. Doğuda Kürt aşiret reisleri Hamidiye Alayları adı
altında düzensiz milis birliklerinde örgütlendi. 1895 yazında tüm Anadolu
taşrasında gerçekleşen kanlı olaylar Batı kamuoyunda genellikle Hamidiye
katliamları olarak adlandırıldı ve liberal Avrupa basınında Abdülhamid aleyhine
şiddetli bir kampanya başlatılmasına sebep oldu.[kaynak belirtilmeli]

2 Nisan 1892 tarihinde, belden bağlanmış siyah çarşaf giyen Müslüman kadınların
örtünmemiş denecek halde açık-saçık bulundukları ve matem tutan Hristiyanlara
benzedikleri ve güvenlik bakımından da sorun yaratacağı gerekçeleriyle II.
Abdülhamid tarafından kadınların çarşaf giymesi yasaklandı.

Kuveyt Emirliği, Osmanlı'ya bağlı olmakla beraber idarede bağımsız sayılabilecek
bir durumdaydı. Vergi vermeyen Kuveyt'te Osmanlı Devleti tarafından atanan bir
kadı bulunurdu. Kuveyt Emiri Mübarek el-Sabah 23 Ocak 1899 tarihinde
İngilizlerle gizli bir anlaşma imzaladı. Bu anlaşmaya göre Kuveyt, İngiliz
hükümetinin izni olmaksızın hiçbir ülkenin siyasi temsilcisini kabul etmeyecek,
topraklarından herhangi bir parçayı İngiltere'den başka bir devlete terk
etmeyecek veya kiralamayacaktı. Bunun karşılığında ise çeşitli yardımlar ve
silah alacaktı. Bu anlaşmayı kabullenemeyen Osmanlı ise, İngilizlerle anlaşan
Kuveyt Emiri'ne karşı rakibini destekledi. Almanların etkisiyle II. Abdülhamid,
İbnürreşid'ün Kuveyt'e saldırmasını emretti. II. Abdülhamid'i bu işe yönlendiren
Alman İmparatoru, bu defa II. Abdülhamid'e başvurarak askeri birliklerini geri
çekmesini istedi. Bu olaydan sonra Kuveyt'teki İngiliz nüfuzu dokunulmazlık
kazanmış kadar oldu.

Yahudilerin Filistin'e yerleştirilmesini amaçlayan siyonist lider Theodor Herzl,
17 Mayıs 1901 tarihinde II. Abdülhamid ile görüştü. Bu görüşmede Herzl'e bir
Mecidiye nişanı verildi. II. Abdülhamid ile görüşmesinden sonra konu hakkında
Daily Mail gazetesine konuşan Herzl, görüşmeden duyduğu memnuniyeti vurgulayıp
Yahudilerin II. Abdülhamid'den daha iyi bir dostu ve seveni olmadığını ifade
etti. II. Abdülhamid belirli bir yerde toplu halde olmamak koşuluyla Yahudilerin
Osmanlı topraklarına gelmelerini kabul etti ancak Filistin'e yerleşim konusunda
bir adım atmadı. Herzl'in asıl isteği ise Yahudilerin doğrudan Filistin'e
yerleşmesini sağlamak idi. Bunun karşılığında da Osmanlı borçlarının önemli bir
kısmını ödeyecekti. II. Abdülhamid Yahudilerin dağınık bir şekilde
Mezopotamya'ya yerleşmelerini önerdi ancak bu öneri Herzl tarafından kabul
edilmedi. Çünkü Herzl ilave yerleşim yeri olarak Filistin, Hayfa ve çevresini
istemekteydi. Konu hakkında Osmanlı Arşivleri'nde bulunan belgeler, II.
Abdülhamid'in Hezl'i huzurundan kovmadığını ve Padişahın Yahudilerin yerleşimi
için Mezopotamya'yı önerdiğini göstermektedir.

1908'de Bosna-Hersek'in Avusturya-Macaristan tarafından ilhak edilmesiyle patlak
veren I. Dünya Savaşı'na kadar giden süreçte II. Meşrutiyet nedeniyle Osmanlı
yönetimi etkisiz kalmış, Avusturya'nın Bosna-Hersek'i ilhak ettiği gün,
karışıklıktan yararlanan Bulgaristan tek taraflı olarak bağımsızlığını ilan
etti. Osmanlı Devleti ise, hukuken olmasa bile fillen bu oldu bittiği
kabullenmek zorunda kaldı.

II. Abdülhamid Meclis'i kapatarak yönetimi kendi eline aldıktan sonra Osmanlı
tarihinde ilk defa geniş kapsamlı bir polis ve istihbarat örgütü kurdu. 1880
yılında Yıldız İstihbarat Teşkilatını kurdu. Çok sayıda hafiyeden oluşan bu
örgütün amacı Abdülhamid'in siyasi rakipleri hakkında bilgi toplamak ve
Abdülhamid'e karşı hazırlanan darbe veya ayaklanma girişimlerini önlemekti.
Hafiyeler sadece kendi başlarına bilgi toplamakla kalmıyor, halk arasında çok
sayıda kişiye maaş bağlayarak geniş bir istihbarat ağı oluşturuyorlardı.
Jurnalci adı verilen bu kişiler Abdülhamid yönetimine karşı olabilecek
faaliyetleri bildiriyorlar, böylece her türlü hareketin önü önceden kesilmiş
oluyordu.

II. Abdülhamid, 13 Şubat 1878'de Meclisi tatil etti. Durumdan rahatsız olan
Büyük Britanya ve İrlanda Birleşik Krallığı, V. Murat'ı Padişah, Mithat Paşa'yı
sadrazam başbakan yapmak için Genç Osmanlılardan Ali Suavi'yi tahrik ederek
tarihe Çırağan Baskını olarak geçen başarısız darbeyi yaşattı. 23 ihtilalcinin
ölümü ile sonuçlanan bu sonuçsuz darbe, II. Abdülhamid'in hafiye denilen gizli
teşkilatını kurarak daha sıkı idareyi ele almasına mecbur etti.[kaynak
belirtilmeli]

Abdülhamid’in örfi yönetimine karşı muhalefet de giderek güçlendi. 1889'da
İttihat ve Terakki Cemiyeti kuruldu. 1908'de İttihat ve Terakki yanlısı bazı
subaylar Manastır ve Selanik kentlerinde ayaklandılar. Bu baskıların üzerine,
Abdülhamid 24 Temmuz 1908'de anayasayı yeniden yürürlüğe koymak zorunda kaldı ve
II. Meşrutiyet ilan edildi. Yapılan seçimlerle oluşturulan yeni meclis 17 Aralık
1908'de açıldı. Ancak artan huzursuzluklar ve İttihat ve Terakki karşıtlarının
baskıları sonucunda, 13 Nisan 1909'da İstanbul’da ayaklanma çıktı. Rumi takvimle
31 Mart günü patlak verdiği için bu ayaklanma 31 Mart Olayı olarak bilinir.
Selanik'te kurulan Hareket Ordusu 23-24 Nisan gecesi İstanbul'a girerek
ayaklanmayı bastırdı.

İkinci Meşrutiyet dönemi ağırlıklı olarak İttihat ve Terakki hükumetlerinin
yönetiminde geçti. Devlet yönetiminde İttihat önderleri Enver Paşa, Talat Paşa
ve Cemal Paşa etkili oldular. Bu dönemde Osmanlı Devleti, Trablusgarp, I. ve II.
Balkan Savaşları ve I. Dünya savaşlarına girdi. I. Dünya Savaşı'nın hemen
ardından VI. Mehmet, İtilaf Devletleri’nin baskısıyla 21 Aralık 1918'de
parlamentoyu kapattı.

12 Nisan'ı 13 Nisan'a bağlayan gece, Taksim Kışlası'ndaki Avcı Taburu'na bağlı
askerler subaylarına karşı ayaklanarak kendilerine önderlik eden din adamlarının
peşinde Heyet-i Mebusan'ın önünde toplandılar ve ülkenin şeriata göre
yönetilmesini istediler. Hüseyin Hilmi Paşa hükumeti ayaklanmacılarla uzlaşma
yolunu seçti ve hükumet üyeleri tek tek istifa etti.

Ayaklanma Heyet-i Mebusan üzerinde de etkili oldu. O gün İttihat ve Terakki
üyesi mebuslar, can güvenlikleri olmadığı için meclise gitmediler. Bazıları
İstanbul'dan uzaklaşırken, bazıları da kent içinde gizlendi. Bu arada
ayaklanmacılar İttihatçı subaylarla mebusları buldukları yerde öldürüyorlardı.
Hükümetin ve meclisin etkisiz kalmasıyla, II. Abdülhamid yeniden duruma egemen
oldu. Ayaklanmayı başlatan muhalefet ise, herhangi bir programdan yoksun
olduğundan önderliği elde edemedi.

İttihat ve Terakki asıl güç merkezi olan Selanik'teki 3. Ordu'yu harekete
geçirdi. Böylece ayaklanmayı bastırmak üzere Hareket Ordusu
kuruldu.Ayaklanmacılar 23 Nisan'ı 24 Nisan'a bağlayan gece İstanbul'a girmeye
başlayan Hareket Ordusu'na başarısız bir direniş çabasından sonra teslim
oldular. Heyet-i Mebusan ve Heyet-i Ayan da bir gece önce Yeşilköy'de toplanarak
Hareket Ordusu'nun girişiminin meşruluğunu onaylamışlardı.

Ayaklanmanın bastırılmasından sonra sıkıyönetim ilan edildi ve ayaklanmacıların
önderleri divanıharpte yargılanarak ölüm cezasına çarptırıldılar. Muhalefet
hareketi önemli kayıplara uğradı. Ama en önemli gelişme, Meclis-i Umumi Milli
adı altında birlikte toplanan Heyet-i Mebusan ve Heyet-i Ayan'ın 27 Nisan'da II.
Abdülhamid'in tahttan indirilmesini, yerine V. Mehmed'in geçirilmesini
kararlaştırmasıydı. Ayrıca II. Abdülhamid'in İstanbul'da kalması da sakıncalı
bulunarak Selanik'te oturması uygun görüldü. Divanıharp II. Abdülhamid'i
yargılamak istediyse de, yeni kurulan Hüseyin Hilmi Paşa hükümeti bunu kabul
etmedi.

3 yıl Selanik'teki Alatini Köşkü'nde ev hapsinde tutulduktan sonra 1912'de
İstanbul'daki Beylerbeyi Sarayı'na getirildi. 10 Şubat 1918'de İstanbul'da vefat
etti. Mezarı, büyük babası için Divanyolu'nda yaptırılmış Sultan II. Mahmut
Türbesi'nde bulunmaktadır.

Sultan Abdülhamid uzunca boylu, esmerce tenli, uzunca burunlu, ela gözlü, hafif
kıvırcık sakallı idi. Zeka ve hafızasının güçlü olduğu, açık bir tarzda
konuştuğu, kendisine anlatılanları uzun müddet sabırla dinlediği söylenen,
Sultan Abdülhamid oldukça dindar bir insandı. Kızı Ayşe Sultan babasının
dindarlığını şöyle anlatmıştır:

Günde muntazam 15-16 saat çalıştığı söylenmektedir. Çalışma saatleri dışında
hobi olarak marangozlukla uğraştı. Gençliğinde binicilik, yüzme, atıcılık, güreş
gibi sporlar yaptı. Tiyatro ve operaya ilgi duyardı. Yıldız Sarayı'nda
yaptırdığı tiyatroda çeşitli oyun ve operaları hususi olarak getirtir ve
ailesiyle birlikte seyrederdi.

Abdülhamid matbaa ve yayın işlerine çok meraklıydı. Modern matbaa makinelerini
Türkiye'ye getirtip kaliteli divan eserleri bastırdı. Mesela Cem Sultan
Divanı'nı bastırıp bazı nüshalarını Büyük Britanya ve İrlanda Birleşik
Krallığı'na, Almanya'ya ve Amerika'ya gönderten Sultan Abdülhamid dedektif
romanlarına ve seyahatnamelere çok meraklı bir padişahtı. Abdülhamid'in iki ile
beş bin adet arasında olduğu rivayet edilen bir polisiye roman koleksiyonu vardı
ve bunların birçoğu Yıldız yağması sırasında ortadan kayboldu. Sherlock
Holmes'un bütün maceralarını eksiksiz olarak Osmanlıcaya tercüme ettirmişti.

Sultan Abdülhamid Yıldız Sarayı'nda çok büyük bir kütüphane kurdurtmuştu. Bu
kütüphane 4 bölümden oluşmaktaydı.Bunlar arasında; t-yabancı dillerde Türkiye
ile ilgili yazılmış eserler: bunların içerisinde elyazması pek çok kitap vardır.
Bunlar özel olarak tercüme ettirilerek telif hakkı ödenmiş kitaplardır.
Dolayısıyla bunları basmak ve dağıtmak yasaktı ve tek nüshadırlar. Gazeteler:
kütüphane, Avrupa'da çıkan bütün önemli gazetelere aboneydi. Dolayısıyla son
derece zengin bir süreli yayın koleksiyonu mevcuttu. roman ve hikayeler: 6 bin
kadar kitap özel olarak saray için çevrilmişti. Bu romanlar haremde de okunur ve
elden ele gezer, sonra kütüphaneye teslim edilirdi. Mesela Carmen Silva'nın
bütün eserleri mevcuttu. Kütüphanenin bir de Arapça ve Farsça eserleri içeren
kısmı vardı ama bu kısım diğerlerine nazaran fakirdi. Coğrafya ve
seyahatnameler: Yıldız Sarayı'na kapanmış bir hayat süren Abdülhamid'in dünyayı
bu eserler sayesinde tanıdığı ve takip ettiği söylenir.

Özellikle Ermeni isyanını bastırırken kullandığı tedbirler nedeniyle batılı
tarihçiler ve muhalifleri tarafından "kızıl sultan" diye anılmıştır. Öte yandan,
taraftarları onu "ulu hakan" gibi yüceltici lakaplarla anarlar.

Önceleri İttihat ve Terakki Fırkası içinde Sultan Abdülhamid'e karşı olan
Filozof Rıza Tevfik ve Süleyman Nazif sonradan duymuş oldukları pişmanlıklarını
şiirleri ile dile getirmişlerdir.[kaynak belirtilmeli]

Kızıl Sultan iddiası, Albert Vandal adlı bir Fransız yazar tarafından ortaya
atılmıştı. Atılış sebebi, Abdülhamid'in Ermeni isyanlarını bastırtmış olmasıdır.
Başta Birleşik Krallık ve Fransa olmak üzere Avrupa kamuoyunda Abdülhamid'in kan
dökücü bir padişah olduğu propagandası başlatıldı.

1879'da Osmanlı İmparatorluğu'nun hezimetiyle sonuçlanan 93 Harbi'nden sonra,
Sultan II. Abdülhamid Rus Yayılmacılığı'na karşı Osmanlı Ordusu'nun
modernlleşmesi gerektiğine karar verdi ve bu yayılmacılıktan etkilenen diğer
ülke olan Almanya ile işbirliğine karar verdi. Aralarında sonradan Müşir rütbesi
verilecek olan Baron Von der Goltz komutasında bir Alman askeri heyeti
İstanbul'a geldi. Von der Goltz, askeri okullarda köklü reformlar gerçekleştirip
genç subayların yetiştirilmesi için önkoşulları oluşturdu. Ancak bununla
birlikte Von der Goltz, Türk generallerinin günümüze kadar dayanan, herkesten
daha modern yöntemlerle eğitilmiş olma ve en yeni askeri teknolojileri takip
etme bilincinin temel taşını oluşturdu. Mamafih, Prusya geleneğinin bir diğer
temeli olan askerlerin sivil siyasete karışmama prensibini aşılamakta başarılı
olamadığı Bâb-ı Âli Baskını ile ortaya çıktı.

II. Abdülhamid döneminde, borçların artmaması, genel durum vb. (ki gemiler hep
borçlarla alınıyordu.) sebepler yüzünden Osmanlı donanmasının gücü azaldı.
Osmanlı Donanması Haliç Tersanesi'nde kalmıştır. Bu dönemde dünyada ilk kez
Osmanlı tarafından denenen Abdülhamid ve Abdülmecid zırhlı denizaltıları
denemelerde başarılı olmuştur. Ayrıca, ilk deniz müzesi de bu dönemde açıldı.
(1897) Ancak, çeşitli sebeplerden dolayı Osmanlı Devleti denizaltı yarışına I.
Dünya Savaşı'nda elinde tek denizaltı bile olmadan devam etmiştir. En uzun süre
Bahriye Nazırlığı yapan Hasan Hüsnü Paşa döneme damga vurmuştur.

Ordunun von der Goltz tarafından yeniden yapılandırılmasıyla birlikte
Osmanlılar, Krupp ve Mauser gibi Alman şirketlerine ilk kapsamlı silah
siparişlerini verdiler. Von der Goltz, Almanya'nın ve Osmanlı Devleti'nin
Doğu'daki nüfuzunu garantilemek için Bağdat tren yolunun inşa edilmesini de
destekledi. Bu fikir, yeni pazarlar bulmak için tren yollarının yapılmasını
destekleyen Alman ekonomisinin çıkarlarıyla da örtüşüyordu. 1888 yılında Sultan
II. Abdülhamid, Bağdat tren hattı inşası lisansını, Alman Bankası Deutsche Bank
tarafından yönetilen bir Alman konsorsiyumuna verdi.

Osmanlı Ordusunun modern silahlar kullanmaya başlaması, 1897 Osmanlı-Yunan
Savaşı'nda hemen semeresini gösterdi. Osmanlı Ordularının Atina'yı tekrar ele
geçirmelerine ancak Rus Çarı II. Nikolay'ın Sultan II. Abdülhamid'e haber
göndererek, eğer derhal ateşkes sağlanmazsa Rus Ordularının Erzurum'a hücum
edeceğini bildirmesi engel oldu.

İlk kız okulları II. Abdülhamid zamanında açılmıştır. Nitekim bilgili bir kişi
olan Abdüllatif Suphi Paşa'nın ilk defa bir kız sanat okulu açma teşebbüsünde
tereddüt geçirmesi ve titizlenmesi üzerine Abdülhamid, Sen mektebi aç, ben
arkandayım, diyerek açıktan destek vermiş ve çevresini, daima kızların okuması
için ilk adımları atmaya teşvik etmiştir.

Osmanlı tarihinin en canlı eğitim hamlesi, Abdülhamid dönemine rastlar. Tahta
geçtiği yıl 250 olan rüştiye sayısı 1909'da 900'e, 6 olan idadi sayısı 109'a
çıkmıştır. 1877'de İstanbul'da sadece 200 tane modern ilkokul varken 1905'te 9
bine çıkmıştı.

Büyük ölçüde gerçekleşen projelerden birisi Hicaz Demiryolu'dur. Bu proje
Almanların finanse edip Haydarpaşa-Ankara arasında gerçekleştirdikleri Bağdat
Demiryolu'nun aksine, finansmanıyla, inşaatıyla, tasarımıyla, İslam aleminden
toplanan bağışlarla tamamen yerli bir girişimin eseridir. Sirkeci ve Haydarpaşa
garları Abdülhamid'in yaptırdığı önemli binalardır. Haydarpaşa Garı'nın yapımına
30 Mayıs 1906'da başlanmıştır.

1881'de 1780 km olan demiryolu uzunluğu 1907-1908 dönemine kadar 5883 km'yi
bularak Abdülhamid'in hükümdarlığı boyunca üç misli bir artış göstermiştir.

II. Abdülhamid zamanında bütün Anadolu'yu baştan başa dolaşacak bir karayolu
ağının (şose şebekesinin) projelendirilip tatbikata geçirildiği çeşitli
kaynaklarda belirtilmektedir. 1869 yılında getirilen bir sistemle halkın kara
yollarının yapımına katılması sağlanmıştı. Buna göre 16-60 yaş arası erkek nüfus
ile her hanenin sahip olduğu yük ve araba hayvanları senede 4 gün yol inşaatında
çalışacaktı. Bu sayede inşaatın hızla bitirilmesi sağlanmıştır.
Gümüşhane-Bayburt-Erzurum-Doğubeyazıt-İran kara yolu (1879) haricinde 12 bin
kilometrelik bir güzergâha sahip Samsun-Bağdat şosesi 1895 yılına kadar
tamamlanmıştı. Açılan yollar Samsun'a göçü başlatmış ve bu şehrin önemli ölçüde
büyümesi Abdülhamid döneminde olmuştur. Bursa için de durum böyledir. Hem şehir
içi, hem de şehirler arası yollarla Bursa, yeniden bölgenin önemli bir karayolu
kavşağı haline gelmiştir.

İlk olarak 1877'de Posta Telgraf Teşkilatı konuya daha etkenlik kazandırmak
amacı ile aynı isimle bakanlık haline getirildi. Ayrıca 27 Haziran 1900'de Posta
Telgraf Teşkilatında ilk defa bir "havale kalemi" devreye sokulmuş, 30 Mayıs
1901'de Şehir Postaları kurulmuş, 30 Ağustos 1901'de ise postaların yerine daha
hızlı ulaşabilmesi için demiryolları (o zamanki adı Şark Şimendiferleri)
şirketiyle özel bir anlaşma yapılmıştır. Telefon ise Avrupa'da kullanılmaya
başlandığı tarihten (1876) sadece 5 yıl sonra, yani 1881'de İstanbul'a
getirilmiş ve sınırlı da olsa istifadeye sunulmuştur. Telgraf hatları
döşenmesine onun zamanında hız verilmiş, hatta bu hatların her birinde
meteorolojik gözlemler yapılması için talimat verilmiştir. Böylece telgraf
hatlarının yaygınlaşmasıyla birlikte, hatların ulaştığı noktalardaki hava
durumunun merkeze bildirilmesi imkân dahiline girmekte, böylece bu çabalar
çağdaş 'hava durumu' raporlarımızın başlangıcını oluşturmaktadır.

II. Abdülhamid 20. yüzyılın başlarında İstanbul'da Haliç'e, dahası Boğaziçi'ne
birer köprü yaptırmayı düşündü, bunun için projeler hazırlattı. Ferdinand
Arnodin (1845-1924) adlı Fransız mimarın 1900 tarihinde bir, Boğaziçi Demiryolu
Kumpanyası'nın iki Boğaz köprüsü projesi, gerçekleştirilememiş olsa da, en
azından belgeleri, çizimleri, resimleri bulunmaktadır.

Gerçekleşemeyen ama projesi çizdirilen, fizibilitesi çıkartılan ve ihalesi
yapılarak inşasına başlanan projelerden birisi de Yemen Demiryolu'dur. Raporu
1898'de o zamanlar Yemen Valisi olan (sonradan Sadrazam olan) Hüseyin Hilmi Paşa
vermiş ve 1913 yılında inşasına başlanmıştır. Ancak İtalyan kuvvetlerinin
Yemen'deki Cibana limanını topa tutmasıyla çalışmalar durmuş ve proje iptal
edilmiştir.

Kızı Ayşe Sultan'a göre, babası II. Abdülhamid'in 13 eşi olmuştur. Kabul gören
diğer kaynaklara göre ise, bu sayı 16'dır.



https://tr.wikipedia.org/wiki/Lionel_Messi

Lionel Andrés "Leo" Messi (İspanyolca söyleyişi: [ljoˈnel anˈdɾes ˈmesi] (
dinle); d. 24 Haziran 1987, Rosario), Arjantinli futbolcu. Barcelona'da forma
giyen oyuncu; forvet ile ofansif orta saha bölgelerinde görev almaktadır. Halen
oynayan futbolcular arasında en iyilerden biri olarak kabul edilmektedir. Henüz
21 yaşındayken, Ballon d'Or ve FIFA Dünyada Yılın Futbolcusu ödüllerini
almıştır. Yeteneği ve oyun tarzı sıkça benzetilen ve kıyaslanan Arjantinli eski
futbolcu Diego Maradona, Messi'yi "halef"i olarak göstermektedir.

Lionel Messi, 24 Haziran 1987'de Arjantin'in Rosario şehrinde dünyaya geldi.
Futbola 8 yaşında Rosario şehrinin takımı olan Newell's Old Boys'da başladı.
2000 yılında ailesi, Messi'nin büyüme hormon eksiklik tedavisi görmesi ve
futbola Barcelona'da devam etmesi için İspanya'nın Barselona şehrine taşındı.
Barcelona formasını ilk kez 2004-05 sezonunda giyen Messi, La Liga'da gol atan
en genç futbolcu unvanının sahibi oldu. 2005-06 sezonunda La Liga ve UEFA
Şampiyonlar Ligi şampiyonluğu yaşadı. 2006-07 sezonunda ise El Clásico
derbisinde hat-trick yaptı ve 26 lig maçında 14 gol atarak verimli bir
performans sergiledi. Messi, 2008-09 sezonunda kariyerindeki en iyi sezonunu
yaşadı. Sezon boyunca 38 gol attı ve altı kupa birden kazandı. 2009-10 sezonunda
bütün turnuvalarda 47 gol atarak Ronaldo'nun rekorunu egale etti. 2010-11
sezonunda ise bu rekoru 53 golle kırdı.

Messi, kariyeri boyunca altı La Liga şampiyonluğu, dört UEFA Şampiyonlar Ligi
şampiyonluğu yaşadı ve iki final maçında gol atmayı başardı. Final maçında
attığı gollerin tümü Manchester United'a karşıydı. 2010-11 sezonunda Şampiyonlar
Ligi'nde 12 gol atarak Gerd Müller ve Jean-Pierre Papin'in ardından üst üste 3
kez gol kralı olan üçüncü futbolcu oldu. 7 Mart 2012 tarihinde Şampiyonlar Ligi
2. tur rövanş mücadelesinde, Bayer Leverkusen'e karşı 5 gol birden atarak
Şampiyonlar Ligi tarihinde bir maçta en fazla gol atan futbolcu unvanını
kazandı. Çeyrek final rövanş maçında da Milan'a karşı iki gol atarak José
Altafini'nin Şampiyonlar Ligi'nde (Şampiyon Kulüpler Kupası adıyla da dâhil
olmak üzere) bir sezonda attığı 14 gollük rekoru da egale etmiş oldu ve
Şampiyonlar Ligi adıyla ise 2002-03 sezonunda 12 gol atan Ruud van Nistelrooy'un
da rekorunu kırdı. Messi, o sezon turnuvayı 14 golle gol kralı olarak tamamladı
ve bu turnuvada üst üste dört kez gol kralı olmayı başaran tek futbolcu oldu.
2011-12 sezonunda tüm turnuvalar dâhil olmak üzere 73 gol attı ve dünya rekorunu
da kırmış oldu. Aynı sezon La Liga'da 50 gol atarak önceki sezon ligde Cristiano
Ronaldo'nun attığı 40 golün de rekorunu kırmış oldu.

Messi, 2005 FIFA 20 Yaş Altı Dünya Kupası'nda final maçı da dâhil olmak üzere 6
golle gol kralı oldu. Kısa bir süre sonra Arjantin Millî Futbol Takımı'nda forma
giymeye başladı. Arjantin formasıyla 2006 FIFA Dünya Kupası'na katıldı ve 2007
yılında Copa América'da ikincilik yaşadı. Ardından 2008 Yaz Olimpiyatları'nda
Arjantin Olimpiyat Takımı'yla altın madalya kazandı. Arjantin 2010 FIFA Dünya
Kupası'nda çeyrek finalde elenirken Messi turnuvayı 3 asistle tamamladı.
Ülkesinin ev sahipliği yaptığı 2011 Copa América'da da mücadele etse de
Arjantin, çeyrek finalde turnuvaya veda etti. 9 Aralık 2012 tarihinde, Gerd
Müller'in bir takvim yılı içerisinde atmış olduğu 84 gollük rekoru egale etti.
Arjantin millî takımı ile en çok gol atan futbolcu unvanına sahiptir.

Messi, 24 Haziran 1987 tarihinde Arjantin'in Santa Fe eyaletine bağlı Rosario
şehrinde dünyaya geldi. Babası, 1958 doğumlu fabrika işçisi Jorge Horacio Messi;
annesi ise yarı zamanlı temizlikçi Celia Maria Cuccittini idi. Babasının ataları
İtalya şehri Ancona kökenliydi ve bu atalardan Angelo Messi, 1883'te Arjantin'e
göçmüştü. Öte yandan Lionel Messi'nin, Rodrigo ve Matias adlı iki ağabeyi; Maria
Sol adlı da bir kız kardeşi vardır.

Messi 5 yaşında, babasının antrenörlüğünü yaptığı Grandoli adlı futbol takımında
forma giymeye başladı. 1995'te, doğduğu şehir Rosairo'nun takımı Newell's Old
Boys'un altyapısına geçti. 11 yaşında kendisine büyüme hormonu eksikliği teşhisi
konuldu. Primera División Argentina ekiplerinden River Plate, Messi'nin
tedavisine yardım etmek istese de aylık 900 $'lık tedavi masrafını karşılayacak
paraları olmadığını söylediler. Barcelona'nın sportif direktörü Carles Rexach,
Messi'nin Lleida, Katalunya'daki akrabaları sayesinde kendisinin yeteneğinden
haberdardı ve bir müddet sonra oyuncu ile babasına deneme süreci önerdi. Deneme
sürecinin ardından Messi'ye, İspanya'ya taşınması halinde sağlık masraflarını
karşılayacağını yazan bir sözleşme önerdi. Kısa süre sonra ailesiyle birlikte
Avrupa'ya taşındı ve kulübün genç takımında oynamaya başladı.

Messi, Barcelona forması altındaki ilk maçına 16 Kasım 2003 tarihinde daha 16
yaş 145 günlükken hazırlık maçında Porto'ya karşı çıktı. Bundan bir yıl sonra
Frank Rijkaard, 16 Ekim 2004 tarihinde Espanyol maçında Messi'ye forma şansı
verdi ve Messi, daha 17 yaş 114 günlükken ilk lig maçına çıktı. Messi, böylece
La Liga maçına çıkan en genç oyuncu oldu. Bu rekor Eylül 2007'de Bojan Krkić
tarafından kırılacaktı. İlk golünü ise 1 Mayıs 2005 tarihinde Albacete'ye karşı
17 yaşında attı. Messi, böylece La Liga'da gol atan en genç Barcelona'lı
futbolcu oldu. Ancak, bu rekor 2007 yılında yine Bojan Krkić tarafından
Messi'nin asistiyle kırılacaktı. Messi, eski teknik direktörü Rijkaard hakkında:
"Ben daha 16 yaşındayken bana güvendi. Benim kariyerimi başlattı. Bu anı hiçbir
zaman unutamadım." sözlerini söyledi.

16 Eylül 2005'te, 3 ay içinde ikinci kez, Barcelona, Messi'nin kontratını
uzattığını açıkladı. Bu sefer Messi'nin maaşı, normal bir ilk 11 oyuncusu kadar
oldu ve kontrat, 2014 Haziran tarihine kadar uzatıldı. Messi, 26 Eylül 2005
tarihinde İspanya vatandaşlığı hakkını kazandı. 27 Eylül'de İtalyan kulüp
Udinese'ye karşı oynadığı ilk Şampiyonlar Ligi maçına kendi evinde çıktı. Messi,
oyundan alınırken, topla soğuk kanlı oyunu ve Ronaldinho ile pas trafiğinin
getirdiği galibiyeti nedeniyle alkış yağmuruna tutuldu.

2005-06 sezonunda 17 lig maçında 6 gol attı ve 6 Şampiyonlar Ligi maçında 1 gol
attı 7 Mart 2006 tarihinde oynanan Şampiyonlar Ligi 2. turda Chelsea'ye karşı
oynadıkları maçta yaşadığı kas yırtılması nedeniyle sezonu erken kapatmak
zorunda kaldı. Sezon sonunda Rijkaard'ın Barcelona'sı İspanya ve Avrupa
şampiyonu oluyordu.

2006-07 sezonunda, Messi, düzenli bir ilk 11 oyuncusu oldu ve 26 maçta 14 gol
attı. 12 Kasım 2007 tarihinde Real Zaragoza'ya karşı oynadıkları maçta, ayak
tarak kemiği kırılması nedeniyle, 3 ay forma giyemedi. Messi, Arjantin'de tedavi
gördükten sonra, 11 Şubat 2007 tarihinde Racing Santander maçında ikinci yarıda
oyuna girdi. 11 Mart 2007 tarihinde ise Messi en iyi performansını gösterdi ve
Real Madrid derbisinde 10 kişi kalmış Barcelona'nın 3-3 berabere kaldığı maçta,
3 golü de atarak hat-trick yaptı. Üç gol de beraberliği sağlayan goldü ve son
golü uzatma dakikalarında atmıştı. Böylece Messi, 1994-95 sezonunda Real Madrid
takımındayken "El Clasico"da ilk kez hat-trick yapan Iván Zamorano'dan sonra
hat-trick yapan ikinci futbolcu oldu. Messi ayrıca, sezon içinde gol atan en
genç futbolcu oldu. Sezon sonuna doğru daha çok gol bulmaya başladı; 14 lig
golünün 11'ini, son 13 maçta attı.

Messi, "yeni Maradona" lakabının gerçek olduğunu, bir sezon içinde Maradona'nın
en ünlü gollerinin neredeyse aynısını kaydederek gösterdi. 18 Nisan 2007
tarihinde İspanya Kral Kupası yarı final maçında Getafe'ye karşı iki gol atarken
bunlardan biri, Diego Armando Maradona'nın İngiltere'ye 1986 Dünya Kupası'nda
attığı ve "Yüzyılın Golü" adı verilen golünün çok benzeriydi. Dünyanın en önemli
spor gazeteleri Messi ve Maradona karşılaştırmaları yapıyordu ve İspanyol basını
Messi'yi "Messidona" olarak tanımlıyorlardı. Maradona'nın Meksika'da 21 yıl önce
yaptığı gibi 62 metre koştu, kaleci dâhil olmak üzere 6 futbolcuyu çalımladı,
çok benzer bir yerde şutunu çekti ve golden sonra Maradona gibi yine korner
direğine koştu. Maçtan sonraki basın toplantısında Messi'nin takım arkadaşı
Deco; "Hayatımda gördüğüm en iyi goldü." açıklamasını yaptı. Espanyol
karşısında, Maradona'nın yine İngiltere'ye karşı attığı ve "Tanrı'nın eli" adı
verilen golün bir benzerini attı. Messi topa çıkarken, eliyle topa dokunarak
kaleci Carlos Kameni'nin yanından geçmesine sebep oldu. Espanyol oyuncularının
itirazlarına ve tekrarların açıkca elle oynama olduğunu göstermesine rağmen, gol
geçerli sayıldı.

2007-08 sezonunda, Messi, bir haftada 5 gol atarak Barcelona'nın La Liga'da ilk
dörde girmesine yardım etti. 19 Eylül 2007 tarihinde Barcelona, Şampiyonlar
Ligi'nde Olympique Lyon'u evinde 3-0 yenerken Messi, bir gol kaydetti. 22 Eylül
2007 tarihinde Sevilla karşısında iki gol buldu ve 26 Eylül 2007 tarihinde de
Real Zaragoza karşısındaki 4-1'lik galibiyette 2 gol daha attı. 27 Şubat 2008
tarihinde Valencia maçında Barcelona'da resmi olarak 100. kez forma giymiş oldu.

Forvet oyuncuları arasında "FIFPro Dünyanın En İyi 11 Futbolcusu" adayı oldu.
İspanyol gazetesi Marca'nın sitesinde yapılan bir online ankette, %77 oy
oranıyla dünyanın en iyi futbolcusu olarak oylandı. Barcelona yanlısı gazeteler
tarafından Ballon d'Or ödülünün Messi'ye verilmesi istendi ve Franz Beckenbauer
da bunu destekledi. Francesco Totti gibi futbol yıldızları da Messi'yi dünyanın
en iyi futbolcusu olarak gördüğünü açıkladı.

Messi, 4 Mart 2008 tarihinde Celtic ile oynanan Şampiyonlar Ligi maçında
geçirdiği bir adele kopması nedeniyle 6 hafta sahalardan uzak kaldı. Messi, bu
sakatlığı 3 sezonda 4. kez yaşıyordu. Sahalara 4 Mayıs 2008 tarihinde
Barcelona'nın 6-0 kazandığı maçta Valencia'ya karşı çıktı.

Ronaldinho'nun takımdan ayrılması ile Messi, 10 numaralı formayı giymeye
başladı. 1 Ekim 2008 tarihinde, Shakhtar Donetsk'e karşı oynanan Şampiyonlar
Ligi maçında Thierry Henry'nin yerine girerek, 0-1 giden maçı son 7 dakikada
attığı iki golle 2-1 galibiyete çevirdi. Sonraki lig maçı Messi ile çok yakın
arkadaşı Sergio Agüero'nun karşı karşıya geldiği Barcelona - Atletico Madrid
maçıydı. Messi, bir frikik golü ve bir asist yaparak, Barça'nın maçı 6-1
kazanmasına yardım etti. Messi, Sevilla maçında da 23 metreden attığı vole golü
ve sonra kaleciyi çalımlayıp, dar açından attığı golle dikkat çekti. 13 Aralık
2008 tarihindeki ilk El Clasico'da Barcelona, Real Madrid'i 2-0 yenerken, Messi
ikinci golü kaydetti. Ayrıca 2008 FIFA Dünya'da Yılın Oyuncusu Ödülü ikincisi
olup, 678 puan topladı.

Messi 2009 yılında ilk hat-trick'ini İspanya Kupası maçında Atletico Madrid'i
3-1 yenerlerken kaydetti. Messi, önemli gollerinden ikisini 1 Şubat 2009
tarihinde Racing Santander karşısında Barcelona 1-0 yenik durumdayken, ikinci
yarı oyuna girerek kaydetti ve maçı 2-1 kazandılar. Bu gollerden ikincisi,
Barcelona'nın 5000. lig golüydü. La Liga'nın 28. haftasında Messi, Malaga'yı 6-0
yenerlerken sezon içindeki 30. golünü attı. 8 Nisan 2009 tarihinde Şampiyonlar
Ligi'nde Bayern Münih'e iki gol atarken, bu turnuvada 8 gol atarak kendi
rekorunu kırdı. 18 Nisan 2009 tarihinde Getafe'yi 1-0 yenerlerken, 20. lig
golünü atmış oldu. Böylece ligde Barcelona ile Real Madrid'in arasında 6 puan
fark olmasını ve Barcelona'nın Real Madrid ile yapacağı maç öncesinde haftaya
avantajlı girmesini sağladı.

Barcelona, Real Madrid'in Santiago Bernabéu Stadyumu stadında oynadıkları El
Clasico'yu 6-2 kazandı ve 1930'dan beri Real Madrid'in aldığı en büyük yenilgi
oldu. Bu maçta Messi, 2 tane de gol kaydetti. Her golünden sonra kameralara
giden Messi, formasını kaldırıp, "Sindrome X Fragil" (Katalanca: Frajil X
sendromu) yazan tişörtünü gösterdi ve bu hastalığa yakalanmış çocuklara
desteğini gösterdi. Messi, Şampiyonlar Ligi yarı finalinde Andrés Iniesta'nın
duraklama dakikalarında attığı golün hazırlanışında yer aldı ve Chelsea'yi geçen
Barcelona, finalde Manchester United'ın rakibi oldu. 13 Mayıs'ta, İspanya Kral
Kupası finalinde Athletic Bilbao'yu 4-1 yenerlerken, Messi, bir gol iki asist
yaptı ve ilk İspanya Kral Kupası'nı kazandı. Daha sonra La Liga'yı kazanıp,
duble yaptılar. Barcelona 27 Mayıs 2009 tarihinde Şampiyonlar Ligi Finali'nde
2-0'lık galibiyetle, 3. kupasını kazandı. Messi, 70. dakikada ikinci golü
kaydetti ve 9 golle Şampiyonlar Ligi gol kralı oldu. Böylece en genç gol kralı
unvanını da kazandı. Bu muhteşem sezon sonra Messi, UEFA Yılın Forveti ve UEFA
Yılın Futbolcusu ödüllerini kazandı. Bu Şampiyonlar Ligi galibiyetiyle,
Barcelona İspanya Kral Kupası, La Liga ve Şampiyonlar Ligi'ni bir sezonda
kazanarak, "üçleme" yapan ilk İspanyol kulübü oldu.

2009 yılında UEFA Süper Kupası'nı kazanan Barcelona'nın teknik direktörü Josep
Guardiola, Messi'nin gördüğü en iyi futbolcu olduğunu söyledi. 18 Eylül 2009
tarihinde Messi, Barcelona ile yeni bir sözleşme imzaladı. 2016'ya kadar
uzatılan sözleşmeye göre, Messi'nin satış fiyatı 250 milyon € olarak belirlendi.
Yıllık 9,5 milyon €'luk kazanması ile birlikte Messi, Zlatan Ibrahimović ile
birlikte La Liga'nın en pahalı futbolcusu oldu. Bundan 4 gün sonra, 22 Eylül
2009 tarihinde Messi, 4-1 kazandıkları Racing Santander maçında 2 gol bir asist
yaptı. İlk Avrupa golünü 29 Eylül 2009 tarihinde Dinamo Kiev'e karşı kaydetti ve
Barcelona'nın 6-1 kazandığı maçta Real Zaragoza'ya karşı Nou Camp'ta hat-trick
yaptı.

1 Aralık 2009 tarihinde ise Messi, Avrupa Yılın Futbolcusu Ödülü'nü kazandı.
İkinci gelen Cristiano Ronaldo 233 puan alırken, Messi 473 oy almıştı. Bu fark,
tarihin en büyük farkı oldu. France Football dergisine yaptığı açıklamada, Messi
ödülü ailesine ithaf ettiğini söyledi ve "Ne zaman onlara ihtiyacım olsa
benimleydiler ve hatta bazen duygularını benden daha çok gösterdiler." dedi.

19 Aralık 2009 tarihinde Messi, FIFA Dünya Kulüpler Kupası finalinde Abu Dabi'de
Estudiantes'e galibiyet golünü attı ve bu kupayı takımına kazandırdı. 2 gün
sonra, FIFA Dünya'da Yılın Oyuncusu Ödülü'nü Cristiano Ronaldo, Xavi, Kaká ve
Iniesta'yı geçerek aldı. Messi, bu ödülü ilk kez kazanırken, bu ödülü kazanan
ilk Arjantin'li de oluyordu. 10 Ocak 2010 tarihinde 2010 yılının ve sezonun ilk
hat-trick'ini 5-0 biten Tenerife maçında kaydetti. 17 Ocak 2010 tarihinde
Sevilla'yı 4-0 yenerlerken Messi, kulüpteki 100. golünü kaydetti. Bundan sonra 5
maçta 11 gol attı. Malaga'yı 2-1 yenerlerken, 84. dakikada gol attı. Sonra 2-2
biten Almeria maçında 2 gol attı. Sonraki etkileyici hafta performansında 8 gol
kaydetti. Evlerinde Valencia'yı 3-0 yenerlerken hat-trick yaptı. Daha sonra
Şampiyonlar Ligi çeyrek finaline çıkmalarını sağlayan 4-0 biten Stuttgart
maçında 2 gol attı ve en son olarak Real Zaragoza'yı 4-2 yendikleri maçta bir
hat-trick daha yaptı. Bu performansla La Liga'da iki maç arka arkaya hat-trick
yapan ilk Barcelona'lı futbolcu oldu. 24 Mart 2010 tarihinde Osasuna karşısında
200. resmi maçına çıktı.

6 Nisan 2010 tarihinde Messi, kariyerinde ilk kez bir maçta 4 gol kaydetti. Bu
golleri Arsenal'a karşı Şampiyonlar Ligi çeyrek final ikinci maçlarında kendi
evlerinde aldıkları 4-1'lik galibiyetle kaydetti. Bu maç sonunda Şampiyonlar
Ligi'nde en çok gol atan Barcelona'lı unvanını Rivaldo'dan kaptı. 10 Nisan 2010
tarihinde 2-0 kazandıkları Real Madrid maçında bir gol kaydetti ve sezonun 40.
golünü attı. Messi, 1 Mayıs 2010 tarihinde ise Villareal'e karşı 4-1
kazandıkları maçta 2 gol attı. 4 Mayıs 2010 tarihinde Tenerife'ye karşı 4-1
kazandıkları maçta yine 2 gol kaydetti. 8 Mayıs 2010 tarihinde ise Sevilla'ya
karşı sezonun 32. golünü kaydetti ve ligin son haftasında Real Valladolid'e
karşı 2 gol daha attı. Messi, böylece Ronaldo'nun 1996-97 sezonunda(yani bir
sezonda) attığı 34 gollük rekorunu egale etti ve 3 Haziran 2010 tarihinde
kendisinden 4 gol önde olan Telmo Zarra adına düzenlenen La Liga Yılın Oyuncusu
ödülüne layık görüldü. Messi, bu ödülü üst üste 2. kez kazandı.

Messi, 21 Ağustos 2010 tarihinde ilk maçına 4-0 kazandıkları İspanya Süper
Kupası maçında Sevilla karşısında hat-trick yaparak çıktı. İkinci maçında
Sevilla, maçı 3-1 kazandı ancak Barcelona, buna rağmen İspanya Süper Kupası'nın
sahibi oldu. 29 Ağustos 2010 tarihinde ise Racing Santander'e karşı daha maçın
3. dakikasında gol attı. Messi, Şampiyonlar Ligi maçında Panathinaikos
karşısında 2 gol ve bir asistlik harika bir performans sergiledi.

Messi, 19 Eylül 2010 tarihinde Vicente Calderón Stadı'nda maçın 90+2.
dakikasında Atlético Madrid'li Tomáš Ujfaluši'nin müdahalesine maruz kaldı ve
ayak bileğinden sakatlandı. Messi'nin ilk başta ayak bileği kırıldığı için
sahalardan 6 ay uzakta kalacağı konuşuldu. Ancak MR çekildikten sonra ayak
bileğinin burkulduğu ve sahalardan 2 hafta uzak kalacağı açıklandı. Ertesi gün
takım arkadaşı David Villa; "Messi'ye müdahalesi vahşice oldu." dedi. Atlético
Madrid'in defans oyuncusu Tomáš Ujfaluši; "Müdahale sırasında hiç zarar vermeyi
düşünmedim." açıklamasını yaptı. Bu olay medya dünyasında büyük ilgi gördü ve
bütün futbolcuların oyunda korunması eşitliği tartışma konusu oldu.

Messi, iyileştikten sonra sahalara Mallorca karşısında 1-1 biten maçta gol
atarak döndü. Şampiyonlar Ligi'nde Kopenhag karşısında 2-0 kazandıkları maçta
gol attı. Real Zaragoza ve Sevilla takımlarına karşı da boş geçmedi ve birer gol
attı. Messi, 1-1 biten Kopenhag ve 3-1 kazandıkları Getafe maçında birer gol
attı ve Getafe maçında David Villa ve Pedro Rodríguez'e asist yaptı. Sonraki
maçta Villareal'e karşı 2 gol attı ve Barcelona maçı 3-1 kazandı. Messi, 7 maç
üst üste gol attı ve böylece kendi kırdığı üst üste 6 gol rekorunu da
geliştirmiş oldu. Messi, Almeria'ya karşı 8-0 kazandıkları maçta hat-trick
yaptı. Attığı 2. gol, Messi'nin La Liga kariyerindeki 100. golü oldu. Messi,
Panathinaikos'a karşı 3-0 kazandıkları maçta bir gol attı ve üst üste 9 maçta
gol atmayı başardı(10. maçında Brezilya'ya attığı gol de dâhil).

Messi'nin üst üste 9 maçlık gol serisi 29 Kasım 2010 tarihnde El Clásico'da 5-0
kazandıkları maçta Real Madrid'e karşı bozuldu ancak David Villa'ya iki asist
yaptı. Sonraki maçta Osasuna'ya karşı gol attı. Messi, Barcelona derbisi'nde 5-1
kazandıkları maçta bir gol attı ve Pedro Rodriguez ile David Villa'ya asist
yaptı. 2011 yılındaki ilk golünü 4-0 kazandıkları maçta Deportivo La Coruña
karşısında serbest vuruştan attı ve yine Pedro Rodriguez ile David Villa'ya
asist yaptı.

Messi, takım arkadaşları; Xavi ve Iniesta'yı geçerek FIFA Yılın Oyuncusu ödülüne
layık görüldü. Messi, bu ödülde üst üste 4 yıl aday gösterilmişti. Messi, Racing
Santander'e karşı penaltıdan gol kaydetti. Messi, penaltıdan golü attıktan sonra
formasında "İyi ki doğdun anne." yazıyordu. Messi, bu golü annesine hediye etti.
Messi, İspanya Kral Kupası yarı final maçında Almería'ya karşı gol attı. Ancak
Hercules'e karşı gol atmayı başaramadı. 5 Şubat 2011 tarihinde Barcelona, evinde
Atlético Madrid'i 3-0 yendi ve 16 maçlık yenilmezlik serisi sonrasında
Barcelona, yenilmezlik rekorunu kırdı. Lionel Messi, bu maçta hat-trick yaptı ve
maçtan sonra; "Alfredo Di Stéfano gibi büyük bir futbolcunun rekorunu kırmak
büyük bir onur." ve "Bunu başarmak çok karmaşık. Hatta daha da zorlaştırıyor.
Biz çok zor takımı yenerek bu rekoru kırdık." açıklamalarını yaptı.

Messi, Athletic Bilbao karşısında bir gol atıp Barcelona'nın maçı 2-1
kazanmasını sağladı. Bir sonraki haftada ise takımının 3-0 kazandığı maçta
Mallorca'ya karşı bir gol kaydetti. Barcelona, Messi'nin golleri sayesinde 19
maçlık yenilmez serisini sürdürdü ve 1979-80 sezonunda 19 maçlık yenilmezlik
serisi yakalayan Real Sociedad'ın da rekorunu kırmış oldu. Barcelona, rekoru
kırdığı gün Messi, Valencia'ya karşı gol attı. 8 Mart 2011 tarihinde Şampiyonlar
Ligi 2. tur rövanş maçında Arsenal'a karşı iki gol attı ve takımının çeyrek
finale yükselmesini sağladı. Bir ay boyunca gol atamayan Messi, bu suskunluğunu
Almeria karşısında bozdu ve 2010-11 sezonunda 47. golünü atıp geçen sezon egale
ettiği rekoru tekrarladı. 12 Nisan 2011 tarihinde Şampiyonlar Ligi çeyrek final
rövanş maçında Shakhtar Donetsk'e karşı attığı gol, onun 2010-11 sezonunda
attığı 48. gol oldu ve geçen sezon egale ettiği rekoru kırmasını sağladı. Messi,
1-1 biten El Clásico'da Real Madrid'e karşı Santiago Bernabéu Stadyumu'nda gol
attı. 23 Nisan 2011 tarihinde ise 2-0 kazandıkları maçta Osasuna'ya karşı 60.
dakikada oyuna girdi ve golü attı. Messi, böylece 2010-11 sezonundaki 50. golünü
atmış oldu.

Messi, Şampiyonlar Ligi yarı final ilk maçında Real Madrid'e karşı maç 0-0 devam
ederken son 15 dakikada iki gol birden atmayı başardı. Özellikle attığı ikinci
gol; rekabette şimdiye kadar en çok beğeni toplayan goldü. Messi, Wembley
Stadyumu'nda Manchester United'ı 3-1 yendikleri final maçında ise 1 gol attı ve
Barcelona forması altındaki 6. yılında 3. kez Şampiyonlar Ligi'ni kazandı.

Messi, 2011 İspanya Süper Kupası'nda 3 gol ve 2 asistlik bir performans
sergiledi. Barcelona, iki maçın sonunda Real Madrid'i 5-4 yendi ve İspanya Süper
Kupası'nın sahibi oldu.

2011 UEFA Süper Kupası'nda ise Barcelona, Porto'yu 2-0 yenerken maçın ilk golünü
atan Messi, ikinci golde de Fabregas'a asist yapan yapan isim oldu. Bu sonuçla
2009'dan sonra kariyerinde ikinci kez bu kupayı kazanmış oldu. Messi, sezonun
ilk La Liga maçında Villareal karşısında iki gol kaydetti. Üçüncü lig maçında
Nou Camp'ta Barcelona'nın Osasuna karşısında 8-0 ve beşinci lig maçında ise Arda
Turan'ın oynadığı takım Atlético Madrid karşısında 5-0 kazandığı maçta hat-trick
yaptı.

Messi, 28 Eylül 2011 tarihinde ise Şampiyonlar Ligi'nde BATE Borisov'a karşı iki
gol attı ve Barcelona tarihinde 194 gol atan László Kubala'yla birlikte
Barcelona tarihinin en golcü ikinci futbolcusu oldular. Messi, 15 Ekim 2011
tarihinde Racing Santander'e karşı iki gol attı ve 194 gol atan Kubala'yı
geçerek 196 golle Barcelona tarihinde en çok gol atan ikinci futbolcu unvanını
aldı. Bu maçtan sonra Messi, ligde Mallorca karşısında hat-trick yaptı. Messi
böylece Barcelona'da 200. gole ulaşan ikinci futbolcu oldu ve La Liga'da
Barcelona formasıyla 131 gol atan Kubala'yı 132 golle geçti. Messi bu rekoru
kırdıktan sonra 1 Kasım 2011 tarihinde Şampiyonlar Ligi grup maçında Çek takımı
olan Viktoria Plzeň karşısında da hat-trick yaptı. Messi, Athletic Bilbao
maçında uzatmalarda Barcelona adına bir gol attı ve maçın skorunu 2-2 olarak
belirtip takımına bir puan getirdi. Ardından Real Zaragoza maçında da bir gol
attı. Messi, Şampiyonlar Ligi H Grubu'nda İtalyan takım Milan'a karşı penaltıdan
bir gol kaydetti ve Barcelona maçı 3-2 kazandı. Ligde ise Rayo Vallecano'ya
karşı 4-0 kazandıkları maçta bir gol kaydetti. Ayrıca 5-0 kazandkıları Levante
maçında da bir gol kaydetti.

Messi, 2011 FIFA Dünya Kulüpler Kupası Finali'nde Santos karşısında gösterdiği
performansla "maçın yıldızı" seçildi ve turnuvada "altın top" ödülünü kazandı.
Messi, 2011 yılında takım arkadaşı Xavi ve Cristiano Ronaldo'yu geçerek "UEFA
Avrupa'da En İyi Oyuncu Ödülü"'nü kazandı. Ayrıca aynı yılda da takım arkadaşı
Xavi ve Cristano Ronaldo'yu geçerek FIFA Ballon d'Or ödülünü -3. kez- kazandı.
Johan Cruyff, Michel Platini ve Marco Van Basten'in ardından FIFA Ballon d'Or
ödülünü 3 kez kazanan dördüncü futbolcu oldu.

Messi, 19 Şubat 2012 tarihinde Valencia karşısında kariyerindeki 200. La Liga
maçına çıktı ve o maçta da dört gol atıp Barça'nın maçı 0-1 geriden gelip 5-1
kazanmasını sağladı. 7 Mart 2012 tarihinde Şampiyonlar Ligi 2. tur rövanş
mücadelesinde, Bayer Leverkusen e karşı 5 gol birden atarak Şampiyonlar Ligi
tarihinde bir maçta en fazla gol atan futbolcu unvanını kazandı.

Messi, 20 Mart 2012 tarihinde 5-3 kazanılan Granada maçında hat-trick yaparak
rekoru 232 gollü César Rodríguez Álvarez'in elinden alarak adını bir kez daha
Barcelona kulüp tarihine yazdırdı.

Messi, çeyrek final rövanş maçında da Milan'a karşı iki gol atarak José
Altafini'nin Şampiyonlar Ligi'nde (Şampiyon Kulüpler Kupası adıyla da dâhil
olmak üzere) bir sezonda attığı 14 gollük rekoru da egale etmiş oldu ve
Şampiyonlar Ligi adıyla ise 2002-03 sezonunda 12 gol atan Ruud van Nistelrooy'un
da rekorunu kırdı. Barcelona, yarı finalde ise Chelsea'ye elenmekten kurtulamadı
ve Messi, o maçta da bir penaltı kaçırdı. Maçtan sonra bazı gazeteler, özellikle
Marca gazetesi Messi'yi çok eleştirdi.

Messi, 11 Nisan 2012 tarihinde 4-0 kazandıkları Getafe maçında bir gol (yani
sezonun 61. golünü) attı ve Isidro Langara'nın İspanya'da 1933-34 sezonunda
resmi maçlar olmak üzere toplam attığı 60 gollük rekorunu da kırmış oldu.

2 Mayıs 2012 tarihinde ise Malaga karşısında yine hat-trick yaptı ve 68. golüne
ulaşarak Gerd Müller'in 1972-73 sezonunda attığı 67 golün rekorunu kırarak
Avrupa'da bir sezonda en çok gol atan futbolcu unvanını elinde bulundurdu. 5
Mayıs 2012 tarihinde Barselona derbisi mücadelesinde Espanyol karşısında 4-0
kazanılan maçta ikisi penaltıdan olmak üzere dördünü de (aynı zamanda 72.
golünü) attı ve böylece 1924-25 sezonunda Dünyada toplam 70 gol atan Archie
Stark'ın da rekorunu kırmış oldu.

21 Nisan 2012 tarihinde "kazanan şampiyon" olarak nitelendirilen maçta
Barcelona, Real Madrid'e evinde 2-1 yenildi ve şampiyonluk yolunda büyük yara
aldı. Real Madrid, bu sonuçtan sonra farkı koruyarak ligi şampiyon olarak
tamamladı. Messi, Avrupa'da asist krallığında ise 15 asistle, 17 asist ile
Avrupa'da asist kralı olan Türk asıllı Alman futbolcu Mesut Özil'in gerisinde
kaldı. Sezonun 73. golünü ise; 2012 İspanya Kral Kupası Finali'nde Athletic
Bilbao karşısında attı ve Barcelona, kupanın sahibi oldu. Messi, böylece sezonu
73 golle ve kırdığı rekorlarla tamamlamış oldu. Lionel Messi, Rayo Vallecano
maçında 2 gol atarak profesyonel futbol yaşamındaki 301. gole ulaşmış oldu.

Barcelona sezonu sadece İspanya Kupasını kazanarak bitirdi.La Liga'da Atletico
Madrid'in ardından 2. oldular.Şampiyonlar Ligi'nde yarı finalde elendiler.Ayrıca
Copa del Rey finalinde Real Madrid'e yenildiler.Messi sezonu 41 gol ve 15
asistle tamamladı.Ligde ki 28 golü onun altın ayakkabı ödülünü alması için
yeterli olmadı.16 Mayıs 2014'te Katalan kulübüyle yeni sözleşme imzaladı

Haziran 2004 tarihinde, Paraguay'a karşı oynadığı bir 20 Yaş altı hazırlık maçı
ile birlikte Messi ilk kez Arjantin forması giydi. 2005 yılında Arjantin U-20
Millî takımı ile Hollanda'da FIFA 20 Yaş Altı Dünya Kupası'nı kazandı. Bu
turnuvada "Altın Top" ve "Altın Ayakkabı" ödüllerini de kazandı.

Arjantin Millî Futbol Takımı'nda ise ilk maçına 17 Ağustos 2005'te, 18 yaşında
Macaristan'a karşı çıktı. 63. dakikada oyuna girdiği maçta, formasını çeken
Vilmos Vanczák'a attığı dirsek yüzünden 2 dakika içinde hakem Markus Merk
tarafından oyundan atıldı. Bu tartışmalı pozisyon sonrası Maradona, bu kartın
önceden tasarlandığını iddia etti. Messi takıma 3 Eylül'de Paraguay'a 1-0
yenildikleri maçta geri döndü. 28 Mart 2009'da Venezuela ile oynanan Dünya
Kupası eleme maçında Messi, ilk kez 10 numaralı Arjantin formasını giydi. Bu maç
ayrıca Diego Maradona'nın Arjantin teknik direktörü olarak sahaya çıktığı ilk
resmi maçtı. Arjantin maçı 4-0 kazanırken, Messi de maçtaki ilk golü kaydetti.

Messi, 17 Kasım 2010 tarihinde Katar'ın Doha şehrinde yapılan hazırlık maçında
Brezilya'ya karşı son dakikalarda gol attı ve Arjantin maçı 1-0 kazandı. Messi
böylece A millî takım formasıyla ilk kez Brezilya'ya karşı gol atmış oldu. 9
Şubat 2011 tarihinde ise İsviçre'nin Cenevre şehrinde yine hazırlık maçında
Portekiz'e karşı yine son dakikalarda penaltıdan gol kaydetti ve Arjantin maçı
2-1 kazandı. 27 Haziran 2016'da Millî takımı bıraktığını açıklamıştır.

2005-06 sezonunun sonunda sakatlığı nedeniyle iki ay forma giyemeyen Messi'nin
bu sakatlığı Dünya Kupası'na katılmasını tehlikeye sokmuştu. Yine de, Messi 15
Mayıs 2006'da turnuvaya gidecek futbolcular listesine girdi. Dünya Kupası öncesi
son maçında Arjantin U-20 Millî Takım ile Angola karşısında oynanan maçta 64.
dakikada oyuna dâhil oldu.

Fildişi Sahilleri ile oynanan ilk maçtaki galibiyete Messi, yedek kulübesinden
tanıklık etti. İkinci maç olan Sırbistan maçında, Messi 74. dakikada Maxi
Rodríguez'in yerine girerek, Dünya Kupalarında Arjantin'i temsil eden en genç
futbolcu oldu. Oyuna girdiği dakikada Hernán Crespo'nun golünün asistini yaptı
ve 6-0'lık galibiyetin son golünü de kaydetti. Böylece turnuvanın en genç
golcüsü oldu ve Dünya Kupası tarihinin en genç golcüleri listesine 6. sıradan
girdi. Hollanda ile 0-0 berabere kaldıkları maçta ilk 11'de başladı. Sonraki
Meksika maçında, Messi 84. dakikada oyuna girdi. Maç 1-1 berabere iken attığı
bir gol, ofsayt olarak değerlendirildi. Çeyrek finalde Almanya ile oynadıkları
maçta teknik adam José Pekerman tarafından yedek kulübesinde tutuldu. Maç
sonunda penaltılarda 4-2 yenilerek, elendiler.

Messi, 2007 Copa América turnuvasındaki ilk maçına 29 Haziran 2007 tarihinde 4-1
yendikleri maçta ABD karşısında çıktı. Bu maçta Messi, "oyun kurucu" bölgesinde
oynadı. Carlos Tévez, maçın 79. dakikasında Messi'nin yerine oyuna girdi ve bir
dakika sonra gol atmayı başardı.

İkinci maçına Kolombiya karşısında çıktı ve takımına bir penaltı kazandırdı.
Messi'nin oynadığı maçta Arjantin 4-2 kazandı ve çeyrek finale çıkmayı
garantiledi.

Paraguay'la oynanan üçüncü maçta, çeyrek final garantilendiği için Messi
dinlendirildi. 64. dakikada Esteban Cambiasso'nun yerine oyuna giren Messi, 79.
dakikada Javier Mascherano'nun golünü hazırladı. Çeyrek finalde Peru'yu 4-0
yenerlerken, Messi, Riquelme'nin asistiyle takımının 2. golünü kaydetti. Yarı
finalde de Meksika karşısında alınan 3-0'lık galibiyette Messi, Oswaldo
Sánchez'in üstünden aşırttığı topla golü buldu. Ancak Messi'nin de ilk 11'de
başladığı final maçında Brezilya'ya 3-0 yenildiler.

2008 Olimpiyatları için önce Messi'nin gitmesine izin vermeyen Barcelona, Josep
Guardiola ile yapılan konuşmalar sonucu Messi, Guardiola sayesinde 2008 Yaz
Olimpiyatları'na katıldı. Fildişi Sahilleri'ni 2-1 yendikleri maçta ilk golü
attı. Hollanda'yı uzatmalarda 2-1 yendikleri maçta ilk golü attı ve Ángel Di
María'nın golünün asistini yaptı. Ezeli rakipleri Brezilya'yı 3-0 yenip finale
çıktıkları maçta da forma giydi. Nijerya'ya karşı oynadıkları altın madalya
maçında, Messi yine Di María'ya asist yaptı ve maçı bu golle 1-0 kazandılar.

Messi, 2010 FIFA Dünya Kupası'nda Arjantin forması altındaki ilk maçına 1-0
kazandıkları maçta Nijerya karşısında çıktı. Bu maçta bir sürü pozisyonlar buldu
ama Nijerya'nın kalecisi Vincent Enyeama'yı geçemedi. Messi, 2. maçına 4-1
kazandıkları maçta Güney Kore karşısında çıktı. Bütün gollerde asist yaptı ve
Gonzalo Higuaín'in 3 gol atmasında yani hat-trick yapmasında büyük katkısı oldu.
Messi, 3. maçına ise 2-0 kazandıkları maçta Yunanistan karşısında kaptan olarak
çıktı ve Messi, bu maçta maçın adamı seçildi.

Messi, Son 16'da Arjantin - Meksika maçında Carlos Tévez'e asist yaptı ve
Arjantin, Meksika karşısında maçı 3-1 kazandı. Bu pozisyonda net ofsayt olmasına
rağmen hakem golü verdi. Ancak çeyrek finalde Arjantin, Almanya'ya 4-0 yenildi
ve Messi, gol bile atamadan Arjantin turnuvadan elendi.

Messi, FIFA Dünya Kupası Altın Top Ödülü'ne aday olan on oyuncudan birisiydi ve
adaylık sırasında Messi'yi; "Olağanüstü ekibi, muhteşem, verimli, top sürme,
hızı ve yaratıcılığıyla ön planda." sözüyle övdüler.

Messi, 2011 Copa América turnuvasında Arjantin Millî Futbol Takımı'in kadrosunda
yer aldı. Turnuvada Messi 3 asist yaptı ama gol atmayı başaramadı. 1-1 berabere
kaldıkları Bolivya ve 3-0 kazandıkları Kosta Rika maçlarında maçın adamı
seçildi. Arjantin, çeyrek finalde normal süresi 1-1 biten maçta Uruguay'a
penaltılar sonucu yenilerek kupaya veda etti. Messi, penaltı atışlarında
Arjantin adına gol atan iki isimden biriydi.

Messi, 2014 FIFA Dünya Kupası'da Arjantin Millî Futbol Takımı'nın kadrosunda
kaptan olarak kendine yer buldu. Grup aşamasında attığı 4 Gol ile takımının son
16'ya kalmasında büyük rol oynadı. Arjantin bu şekilde finale kadar yükseldi,
ancak finalde Almanya'ya Mario Götze'nin uzatmalarda attığı gol ile 1-0 mağlup
oldu ve 2014 FIFA Dünya Kupası'nı 2. olarak tamamladı. Messi, 2014 FIFA Dünya
Kupası'nın en iyi futbolcusu seçilerek Altın Top Ödülü'nü kazanmıştır.

Messi ilk olarak doğum yeri Rosario'dan Macarena Lemos ile aşk yaşadı. 2006
Dünya Kupası öncesi, Rosario'da tedavi gördüğü sıra, Lemos'un babası tarafından
tanıştırıldığı söylendi. Eskiden Arjantinli model Luciana Salazar ile aşk
yaşadığı söylentileri de çıktı. Ocak 2009'da "Hat Trick Barça" adlı Canal 33
programında "Bir kız arkadaşım var ve Arjantin'de yaşıyor, rahat ve mutluyum"
dedi. Kız arkadaşı Antonella Roccuzzo ile Barcelona-Espanyol derbisi sonrası
Stiges'teki bir karnavalda görüldü. Roccuzzo da Rosario doğumluydu.

Messi'nin iki kuzeni futbolcudur. Kuzenlerinden Maxi Biancucchi, Paraguay'ın
Club Olimpia takımında, Emanuel Biancucchi ise İspanya'nın Independiente FBC
takımında oynamaktadır.

Messi, 2007 yılında fakir çocukların eğitim ve sağlık ihtiyaçlarını karşılamak
için "Fundación Leo Messi" (Türkçesi: Leo Messi Vakfı) vakfını kurdu. Messi,
açıklamasında: "Bu vakıf, gerçekten benim çocuklara ve insanlara yardım etmek
için fırsat veriyor." demecini verdi. Messi, çocukluğunda tıbbi zorluklar
çektiğini söyledi. Fundación Leo Messi; merkezi İspanya'da ve Arjantinli fakir
çocuklara yiyecek, içecek, eğitim, sağlık, ulaşım, tedavi, v.s. masraflarını
karşılıyor. Vakfın ek yardımı; Herbalife tarafından desteklenmektedir.

11 Mart 2010 tarihinde Messi, UNICEF tarafından "iyi niyet elçisi" seçildi.
Messi’nin UNICEF ile birlikte fakir çocuklara yardım desteği hedeflenmektedir.
Aynı zamanda Barcelona takımının da UNICEF ile birlikte güçlü bir ilişkisi de
bulunmaktadır.

Messi, video oyunları olan Pro Evolution Soccer 2009 ve Pro Evolution Soccer
2011 oyunlarının kapağında yer aldı. Messi, Pro Evolution Soccer 2010 oyununda
ise Fernando Torres ile birlikte oyunun kapağında yer aldı. Messi, Alman spor
markası Adidas ile sponsorluk anlaşması imzaladı. Haziran 2010'da Messi,
Herbalife ile 3 yıllık sponsor anlaşmasına vardı. Aynı zamanda hayır işleri
yapmak için kendi kurduğu hayır vakfı olan "Fundación Leo Messi"'yi
desteklemektedir.

Messi, Nisan 2011 tarihinde TIME 100 adındaki magazin dergisi tarafından 2011
yılının en etkileyici 100 kişiden birisi olarak seçildi.

Messi, ayrıca Nisan 2011 tarihinde Facebook'ta kendi sayfasını açtı ve birkaç
saat içerisinde Messi'nin kurduğu sayfayı beğenen kişi sayısı 6 milyonu aştı. Şu
an sayfasını beğenen kişi sayısı 82 milyon'dur.



https://tr.wikipedia.org/wiki/%C4%B0srail

İsrail (İbranice: יִשְְׂרָאֵל, Yisra'el; Arapça: إسرائيل, İsrā'īl) ya da resmî
adıyla İsrail Devleti (İbranice:  מדינת ישראל (yardım·bilgi), Medīnat Yişra'el;
Arapça: دولة إسرائيل, Dawlat İsrā'īl), Orta Doğu'da, Asya ve Afrika kıtalarının
kesiştiği yerde bulunan bir ülke. Coğrafi olarak, Asya kıtasında bulunur.
Batısında Akdeniz, kuzeyinde Lübnan ve Suriye, doğusunda Ürdün, güneyinde ise
Mısır, Filistin ve Kızıldeniz ile çevrilidir.

Başkenti Knesset (İsrail Meclisi) kararına göre Kudüs'tür. Ancak bu durum
Birleşmiş Milletler tarafından tanınmamaktadır. İsrail'deki büyükelçilik ve
konsoloslukların büyük çoğunluğu, ülkenin finans merkezi olan Tel Aviv'dedir.
İsrail, nüfusunun çoğunluğu Yahudi olan tek devlettir.

Uzun ve dar bir şekle sahip olan İsrail, 470 km uzunluğunda olup, en geniş
bölgesi yaklaşık 135 km'dir. Sınırları ve ateşkes hatları içerisinde kalan
toplam yüzölçümü 27.817 km²'dir. İsrail, yaklaşık 8.081.000'lik nüfusuyla,
çeşitli din, kültür ve sosyal geleneklere sahip insanları bir araya getirmiştir.
Para birimi Yeni İsrail Şekeli'dir. İsrail dünyadaki en büyük 43. ekonomiye
sahiptir. Aynı zamanda İnsani Gelişme Endeksi'nde Orta Doğu'da ilk sırada yer
alır. Asya'da ise beşinci sıradadır. Basın Özgürlüğü Endeksi'nde İsrail 86.
sıradadır.

Tevrat'a göre; Yakup ailesi ile göç ederken, Tanrı'nın bir meleği insan
kılığında Yakup'a görünür. Ailesini nehrin karşısına taşıdıktan sonra Yakup,
melek ile gün ağarıncaya kadar güreşir. Melek, Yakup'u yenemeyeceğini anlayınca
ona, 'Beni bırak, gün ağarıyor' der. Fakat Yakup, "Beni kutsamadıkça seni
bırakmam" der. Yakup mücadele eder ve nihayetinde Tanrı'nın meleğini yener. O da
Yakup'u Tanrı'yla mücadele eden anlamına gelen İsrail adıyla kutsar. Böylece
Tanrı tarafından Yakup'un adı İsrail olarak değiştirilmiş olur. Bu nedenle
Yakup'un soyundan gelenlere İsrailoğulları denir. Bu olaydan sonra Yakup,
Mısır'a göçtüğünde sülalesi İsrailliler olarak anılır.

Yahudiler 19. yüzyılın ikinci yarısında devlet kurma çalışmalarına başladılar.
Arz-ı mev’ut (vadedilmiş topraklar) üzerine devlet kurma çalışmaları ilk önce
İngiltere’de görülür. 1848’de İngiliz hükumeti bir genelgeyle Filistin’deki
konsoloslarını, Yahudilerin himayesine verdi. 1870’te Yahudi faaliyetlerinin
merkezi İngiltere’den Rusya’ya geçti. Siyonist hareketlerin başına geçen Theodor
Herzl, Filistin’de bir Yahudi devletinin kurulması için birçok çalışmalarda
bulundu. Herzl, İngiltere gibi güçlü bir devleti arkasına alarak, gayesine
ulaşma çabasındaydı. Herzl bu kapsamda II. Abdülhamit ile iki kere görüşmüş
(İlki 17 Mayıs 1901 ikincisi 4 Temmuz 1902 de olmak üzere) her ikisinde de bir
netice alamamıştır. Siyonistler, devlet olabilmeleri için bir tarım sınıfına
ihtiyaçları olduğunu farkettiler, bununla birlikte Avrupa Yahudilerinin
neredeyse tamamı ticaretle uğraşıyordu, Rusya'da ise tarımla uğraşan Yahudiler
mevcuttu. Bu dönemde Rusya'da Yahudilere karşı -özellikle çiftçi Yahudileri
içeren- pogromlar ismiyle bilinen bir dizi katliam yaşandı. Katliamlara maruz
çiftçi Yahudilere, Siyonistler tarafından ülkeyi terk edip Filistin'e
yerleşmeleri teklifi yapıldı. 1870 yılından itibaren çiftçi Yahudiler Filistin
toprakları üzerinde tarımsal yerleşme merkezleri kurmaya başladılar. Bununla
birlikte, Rusya'yı terk eden Yahudilerin birçoğu Avrupa'ya göçtü. 1870-96
yılları arasında Eretz Israel'de on yedi tarım kolonisi kuruldu.

I. Dünya Savaşı sonunda 2 Kasım 1917’de İngiltere dışişleri bakanı Arthur
Balfour'un girişimiyle Balfour Deklarasyonu süreci başlatıldı. Milletler
Cemiyeti 1920 yılında, Filistin üzerinde İngiliz mandasını tanıdı. Bundan sonra
kurulan bir Yahudi bürosu İngiltere nezdinde Yahudi haklarını temsil etmeye
başladı.

Bundan sonraki yıllarda Siyonistler dünyanın çeşitli yerlerine dağılmış bulunan
Yahudi topluluklarını -devlet kurabilmek için etkili bir nüfus oluşturmak
gayesiyle- Filistin'e göçmeleri için ikna etme çabalarına girişti. Nazi
Almanyası'nın 1930'lardan 1940'ların ortalarına kadar Yahudilere soykırım
uygulamaya başlamasıyla Filistin’e büyük bir Yahudi göçü başladı. Filistin’deki
Araplar bu göçe karşı koyduklarından İngiltere, Yahudi göçlerinin durdurulmasına
karar verdi. Bunun üzerine Sion’a bağlı Askeri Yahudi Teşkilatı Hagana,
Filistin’e göç konusunda İngiltere'nin aldığı bu kısıtlayıcı kararı protesto
amacıyla silahlı terör eylemlerine girişti. Filistin yönetimi Nazi liderliği ile
işbirliğine girişti. Bu amaçla Kudüs müftüsü Almanya'ya birçok ziyarette
bulundu.

Filistin’e de gizli Yahudi göçleri düzenlenmeye başlandı. II. Dünya Harbi'nin
müttefiklerin galibiyetiyle bitmesinden sonra, Filistin meselesi son safhasına
ulaştı. İngiltere daha sonra Amerika’nın yardımını sağladıktan sonra, Filistin
meselesini Birleşmiş Milletler'e götürüp, meselenin çözülmesini istedi. BM,
Kasım 1947'de Filistin’in biri Yahudi öteki Arap olmak üzere iki devlet arasında
paylaşılmasına karar verdi. Yahudiler bu karari kabul ederken Araplar reddetti.
Kudüs şehrine ise BM denetiminde milletlerarası bir bölge statüsü tanındı. Bu
çözüm Arapları tatmin etmedi. İsrail-Filistin Savaşı başladı.

14 Mayıs 1948'de BM paylaşım planı uyarınca David Ben-Gurion tarafından İsrail
Devleti’nin kuruluşu ilan edildi. 24 saat sonra, Mısır, Ürdün, Suriye, Lübnan ve
Irak orduları saldırıya geçerek İsrail topraklarına girdiler.

1949 yılının ilk aylarında BM nezdinde İsrail ile onunla savaşan Arap
ülkelerinin her biri (o dönemden beri İsrail’le müzakere masasına oturmayı
reddeden Irak hariç) arasında doğrudan müzakereler düzenlendi ve bunların
sonucunda bir ateşkes anlaşması imzalandı. Anlaşma uyarınca sahil şeridi, Celile
ve tüm Necef İsrail’e, Yehuda ve Samiriye (Batı Şeria) Ürdün’e, Gazze Mısır
yönetimine ve Kudüs'ün ise Eski Şehir'in de dahil olduğu doğu kısmı Ürdün’e,
batısı da İsrail’e bırakıldı. İsrail'in Filistinliler ile olan gerginliği ise
sürmektedir.

İsrail, Orta Doğu’da Doğu Akdeniz kıyısındadır. Batısında Akdeniz, kuzeyinde
Lübnan ve Suriye, doğusunda Ürdün, güneybatısında Sina Yarımadası ve Gazze
vardır. Ülkenin güney bölgesi, Necef Çölü'nden meydana gelir. Kuzeydoğu kesimi
ise Şeria Hendeğine açılır. Güneydoğuda dik yükseltiler vardır. Lut Gölü bu
bölgededir. Akdeniz kıyı bölgesinin kuzey bölümü Yafa’dan Karmel Dağına kadar
uzanarak, Şaran Ovası adını alır.

Karmel Dağı'nın doğusunda Kişon Irmağı vadisi boyunca uzanan Esdradelon Ovası
yer alır. Ova, Taberiye Gölü'ne kadar uzanır. Ürdün Nehri buradan geçerek deniz
yüzeyinden 394 m aşağıdaki Lut Gölüne dökülür. Lut Gölü'nün sadece güneybatı
sahili İsrail’indir. İsrail’in doğu bölgeleri dağlıktır. Buralar Şamiriye ve
Yahudiye tepelerinden Necef Dağı'na kadar uzanır. İsrail’in en yüksek noktası
1208 m’lik Nyron Dağı, Taberiye Gölü'nün kuzeybatısındadır. Golan Tepeleri de
kuzeydoğudadır. Şamiriye ve Yahudiye tepeleri üzerinde Kudüs’ün bulunduğu
yaylanın bir kısmı yer alır.

İsrail Akdeniz iklimi etkisi altındadır. Yazları kurak ve sıcak geçer. Yağmur
ancak aralık, ocak ve şubat aylarında yağar. Yıllık ortalama yağış miktarı
1000 mm civarındadır. Yıllık sıcaklık ortalaması yazın 24-32 °C arasında, kışın
ise 7 ile 16 °C arasındadır. Bu ortalama Necef Çölü'nde 38 °C’yi aşar.

Ülke topraklarının yarıdan fazlasını meydana getiren Necef Çölü, çorak volkanik
engebelerle sınırlanmış, geniş bir bozkır ovasıdır. Batı kesiminde kuru yaylalar
bulunur. Galilea ve Carmel’in yüksek tepeleri Halep çamları ve meşe ağaçları ile
kaplıdır. En tipik bitki örtüsü Akdeniz makileridir. Akdeniz kıyı bölgesi
verimli ve yeşilliktir. İsrail’de hızlı bir ağaçlandırma çalışmaları
yapılmaktadır. Yabani hayvanlarının soyu gittikçe azalmıştır. Çok çeşitli kuş
türleri vardır.

İsrail Devleti'nin bayrağı Musevi dua şalı tallitin deseninden esinlenilmiştir
ve rengi Davud'un Kalkanı'nın (Magen David) rengi olduğuna inanılan mavidir.

İsrail Devleti'nin resmi amblemi Yedi Kollu Şamdan'dır (Menora), bu şamdanın
şeklini eski çağlardan beri varolduğu bilinen moriah isimli yedi dallı bitkiden
aldığı söylenir. İki yanındaki zeytin dalları İsrail'in barış arayışlarını
simgeler. Menora'nın kökeni ve anlamı ile ilgili birçok iddia ortaya atılmıştır.

Devlet Başkanı - Cumhurbaşkanı (İbr. Nasi) yedi yılda bir Knesset (Meclis)'in
çoğunluğunun oyu ile seçilir. Devlet Başkanı genellikle törensel ve resmî
görevleri yerine getirir; ancak af yetkisi gibi yürütme yetkilerine de sahiptir.
Başbakanlığa Cumhurbaşkanı tarafından çoğunluğu kazanan partinin lideri seçilir.
Hükümete parlamento dışından bakan tayin edilebilmektedir. 120 üyesi olan
meclisin seçim sistemi Nispi Temsildir ve en düşük oy verme yaşı 18, en uzun
hükümet dönemi ise 4 yıldır. Ayrıca İsrail yaklaşık olarak 32 yıldır koalisyon
ile yönetilmektedir.

İsrail, sadece Umman ve Suudi Arabistanın gerisinde olmak üzere GSYİH'sine
oranla en yüksek savunma bütçesine sahip ülkedir. İsrail Savunma Kuvvetleri,
İsrail özel kuvvetlerinin tek askeri kanadıdır ve Genelkurmay Başkanı kabinenin
alt-yönetimi ile "Ramatkai"nin başıdır. İSK, kara, hava ve deniz kuvvetlerinden
oluşur. 1948 Arap-İsrail Savaşında ülkenin kurulmasından önce -Haganah
önderliğinde- paramiliter grupların birleştirilmesi ile kuruldu . İSK ayrıca
Mossad ve Shabak ile çalışan Askeri Haberalma Yönetiminin (Aman) kaynaklarından
yararlanır. Kısa tarihinde, bir çok büyük savaş ve sınır çatışmaları olan İsrail
Savunma Kuvvetleri dünyanın en deneyimli ordusu olmuştur.

Çoğu İsrailli orduya 18 yaşında katılır. Erkekler 3 yıl ve kadınlar 2 ila 3 yıl
hizmet eder. Zorunlu hizmetten sonra, İsrail erkekleri yedek kuvvetlere katılır
ve genellikle kırklı yaşlarına dek senede birkaç hafta görev yaparlar. Çoğu
kadın ise yedek görevden muaftır. İsrailin Arap vatandaşları (Dürziler dışında)
ve tam zamanlı dini eğitim alanlar da askeri hizmetten muaftırlar; Yeshiva
öğrencilerinin bu muafiyeti yıllarca tartışma konusu olmasına rağmen. Çeşitli
nedenlerle askeri hizmetten muaf olmak isteyenler için hastane, okul ve sosyal
yardımlaşma hizmetlerini içeren Sherut Leumi veya ulusal servis bir alternatif
oluşturur. Zorunlu askerlik programının bir sonucu olarak, İSK yaklaşık 176.500
aktif asker ve ek olarak 445.00 yedek ile hizmet verir.

Ulusal ordu, ağırlıklı olarak ülke içinde dizayn edilip üretildiği kadar ithal
de edilen yüksek teknolojili silahlara dayanır. 1967'den beri özellikle Birleşik
Devletler kayda değer miktarda askeri yardım yapmıştır; 2013-2018 yılları
arasında yıllık 3,15 milyar Dolarlık yardım yapması beklenmektedir. Arrow (Ok)
füzeleri dünyanın az sayıdaki operasyonel anti-balistik füze sistemlerinden
biridir. İsrail'in Iron Dome (Demir Çatı) anti-füze hava savunma sistemi, Gazze
Şeridindeki Filistinli militerlerin ateşlediği binlerce Kassam, 122 mm Grad ve
Fajr-5 ile ağır roket saldırıları karşısında dünya çapında takdir topladı.

Yom Kippur Savaşından itibaren İsrail, Casus uydu iletişim ağı geliştirdi. Ofeq
programının sonucunda İsrail bu tür uyduları yerleştirebilen dünyanın yedi
ülkesinden biri oldu. Kuruluşundan beri İsrail GSYİH'nin önemli miktarını
savunmaya harcadı. Örnek olarak 1984'de bu miktar GSYİH'nin %24'ydü. 2006'da
ise %7,3'e düştü.

İsrail'in geniş ölçüde kimyasal ve biyolojik kitle imha silahlarına sahip
olduğuna inanıldığı gibi nükleer silahlara sahip olduğuna da inanılır. İsrail,
Nükleer Silahların Yayılmasının Önlenmesi Antlaşması'nı imzalamamıştır ve
nükleer silah kapasitesi hakkında kasıtlı belirsizlik politikasını
sürdürmektedir. İsrail Irak'ın Scud füzeleri ile saldırıya uğradığı 1991'deki
Körfez savaşı sonrası, Merkhav Mugan olarak isimlendirilen kimyasal ve biyolojik
maddeleri geçirmeyen takviye güvenlik odalarını İsraildeki tüm evler için
zorunlu kılmıştır.

İsrail sürekli olarak çok düşük not aldığı Küresel Barış Endeksi sıralamasında,
2011 verilerine göre 153 ülke içinde 145inci sıradadır.

İsrail dünyanın en büyük silah ihracatçılarından biridir, 2007'de 4. en büyük
silah ihracatçısı olmuştur. İsrailin ihraç ettiği silahların büyük çoğunluğu
güvenlik nedenleri ile rapor edilmez.

İsrail ekonomisi, yüksek teknolojik araç gereç üretimi, tarım, sanayi, elmas
işlemeciliği ve turizme dayalıdır. Kibbutz adı verilen kommünal tarım
çiftlikleri gıda üretiminin tamamına yakınını gerçekleştirerek ülkenin gıda da
kendi kendine yetmesini sağlar. Teknoloji alanında İsrail ekonomisi dünyanın en
hızlı gelişen ülkesidir. Intel, IBM, Motorola, Google gibi firmaların İsrail'de
Ar-Ge merkezleri bulunur, bunun nedeni silikon üretimi için ülkenin elverişli
olması ve en önemlisi kişi başına düşen bilgi teknolojilerinde çalışan sayısının
çok yüksek olmasıdır. NASDAQ endeksinde İsrail Firmaları en çok işlem görenler
sıralamasında ABD ve Kanada'dan sonra üçüncü sırada gelir. İsrail çeşitli
güvenlik sorunlarına rağmen sürekli kaliteli insan gücü yetiştirmeye önem
vererek ekonomisinin büyümesini sağlamıştır.

İsrail tarımının temel birimini kibbutzlar teşkil eder. Kibbutz, bir kolektif
üretim teşkilatıdır. Necef Çölü uzun çalışmalardan sonra ekilebilir duruma
getirilmiş ve tarımsal üretim artmıştır. Kibbutz, kolektif çiftlikleri biçiminde
teşkilatlanmış olmasına rağmen kooperatif şeklinde birimler de vardır. Bu
birimlere moşavim denir. Tarım bu teşkilatlar tarafından yapılır. İsrail toplam
işgücünün % 6,5’u tarım sektöründe çalışmaktadır. İsrail’de sulama şebekesi çok
gelişmiştir. 400.000 hektardan büyük bir alan sulanabilmektedir. Ana tarım
bölgesi Eşdraelon’dur. Sahil ovaları da vadiler kadar verimlidir. Yetiştirilen
başlıca tarım ürünleri; tahıllar, turunçgiller, şekerpancarı, üzüm ve vişnedir.

Otlakların az olması sebebiyle hayvancılık gelişmemiştir. İsrail’de sığır ve
koyun yetiştirilir. Son yıllara kadar yasak olan domuz besiciliği önemli boyutta
değildir zira Yahudiler domuz yemezler. Bunun yanında kümes hayvanları çoktur.
Hayvanlardan elde ettiği ürünler kendi ihtiyacını karşılar. Balıkçılık çok
gelişmiş olup, Hint ve Atlas Okyanusu'na çıkardığı gemilerle yapılan avcılık ile
yılda 25.000 tondan fazla balık avlanır.

İsrail’de sanayi yükselen bir hızla gelişmektedir. Sanayi devrimi 1958-1965
yılları arasında gerçekleşmiştir. Bu dönemde ülke sanayisi % 142 oranında artış
göstermiştir. Potasyum ve bakır sanayi bunların başlıcalarıdır. Toplam
işgücünün % 33.4’ü sanayi alanında çalışmaktadır. Sanayi bölgeleri Tel Aviv ve
Hayfa’da toplanmıştır. Gelişen sanayi sektörlerinin başlıcaları; ilaç, optik,
elektrik malzemesi, elmas işletmeciliği, silah sanayisidir.

İsrail'de inanç turizmi yaygındır. Her yıl İsrail pek çok Müslüman, Hristiyan ve
Yahudi tarafından ziyaret edilir. Ülkede Mescid-i Aksa, Ağlama Duvarı gibi dini
yapıların bulunması inanç turizmini geliştirir. İsrail'de sadece inanç turizmi
yoktur. Ülkede arkeolojik yapıların korunması ve sergilenmesi turist sayısını
artırır. Ülkenin ılıman iklimi ve plajları turizm için elverişlidir.

İsrail'de 6.110.600 Yahudi vardır. İsrail nüfusunun %20.7'sini Araplar
oluşturmaktadır. Son on yılda Romanya, Tayland, Çin, Güney Amerika'dan gelen pek
çok işçi İsrail'e yerleşmiştir. Bu işçilerin çoğu yasa dışı ülke sınırlarında
oldukları için göçmenlerin kesin nüfusu bilinmemektedir.

1948 yılından beri İsrail hep göç aldı. Alınan bu göçler Dünya'nın başka
yerlerinde yaşayan Yahudilerin ülkeye yerleşmesinden kaynaklanıyordu. Fakat son
10 yılda İsrail'de iş imkanlarının artması ve Orta Doğu'da hızla gelişen bir
ülke olması pek çok farklı ulustan insanın İsrail'e göç etmesine neden olmuştur.
Haziran 2012 itibariyle 60.000 Afrikalı göçmen ülkeye girmiştir. Göçmenlerin
İsrail'e yasa dışı girmeleri hükûmet tarafından tehdit olarak algılandı ve
bakanlar toplantısı yapıldı. İsrailliler'in %92'si kentsel alanlarda
yaşamaktadır. 2011 yılından itibaren Doğu Kudüs'te yaşayanların nüfusu 250.000
kişi olmuştur. Golan Tepeleri'nde ise bu nüfus 20.000 kişidir.

İsrail kendini Yahudi olarak nitelendiren tek devlettir. Sadece Yahudiler ve
Yahudi soyundan olan kişiler İsrail vatandaşı olabilir. Ülke'de çıkarılan Dönüş
Yasası sonucu İsrail vatandaşlığı ülkeye gelen tüm Yahudilere verilir. İsrail
nüfusunun %4'ü Yahudi soyundan gelen fakat Yahudi olmayan insanlardan oluşur.
Dönüş Yasası böyle kişilere vatandaşlık vermeyi kabul etmiştir. Günümüzde
İsrail'deki Yahudi nüfusunun %73'ü İsrail doğumludur. Nüfusun %18.4'ü Avrupa ve
Amerika'dan göç eden Yahudilerdir. Geriye kalan %8.6'lık kısım Asya ve Orta Doğu
coğrafyasındaki Yahudilerdir.

İsrail'de İbranice ve Arapça olmak üzere iki resmî dil vardır. İbranice devlette
en çok konuşulan ve kullanılan dildir. Arapça ise İsrail'de sadece Arap
azınlıklar tarafından kullanılır. İsrail'de İngilizce resmî dil değildir fakat
tabelalarda İngilizce yer alır. Aynı zamanda okullarda İngilizce eğitimi
verilir. Televizyonda İbranice yayın yapan kanallar sıklıkla olsa da İngilizce
yayın yapan medya kuruluşları da vardır. İsrail'de günlük hayatta göçmen nüfus
nedeniyle pek çok farklı dil kullanılabilir. 1990 ve 1994 yılları arasında 1
milyondan fazla anadili Rusça olan Yahudi İsrail'e göç etti. 2004 yılında kadar
700.000 Yahudi Fransa'dan göç etti. Yurt dışından göç eden Yahudiler İbranice
öğrense bile günlük hayatta ana dillerini kullanabilirler. Bu yüzden Rusça ve
Fransızca halk arasında sıklıkla kullanılan dillerdir.

İsrail devletinin resmi dini yoktur ancak devletin tanımında "Yahudi ve
demokratik" yer alır. Bu durum Yahudilik inancı ile güçlü bir bağlantı
oluşturur, aynı zamanda devlet hukuku ile dini hukuk arasında bir çatışma
yaratır. Siyasi partiler, büyük ölçüde İngiliz Mandası döneminde var olduğu gibi
din ve devlet arasındaki dengeyi korur.

İsrail topraklarında Musevi inancı hakimdir. İsrail'de Yahudiler en büyük nüfusu
oluştururlar. Yahudilerin kendi aralarında mezhepsel farklılıkları olabilir.
Bazı İsrailliler dinlerine çok bağlıyken bazıları biraz daha modern
olabiliyorlar. İsrail'de yapılan bir sosyal ankette "İnancınızı nasıl
tanımlarsınız?" sorusu yöneltilen Yahudilerin %55'i geleneksel, %20'si
laik, %17'si Siyonist, %8'i Haredi Yahudisi olarak tanımlarken %5'İ kendilerini
Ortodoks-radikal Yahudi olarak tanımlar.

Müslümanlar İsrail'in en büyük dini azınlığını oluşturmaktadır. Nüfusun %2'si
ise Hristiyan'dır. Bu Hristiyan nüfusun çoğunluğu yurt dışından gelen
göçmenlerdir. İsrail'de Budizm ve Hinduizm inancına mensup insanlarda vardır.
Fakat bu inanca mensup insanlar yasa dışı göçle ülkeye geldikleri için
İsrail'deki Budist ve Hindu nüfus tam olarak bilinmemektedir. Kudüs, Müslümanlar
ve Hristiyanlar için büyük önem taşır. Batı Duvarı, Tapınak Dağı, Mescid-i Aksa
Cami ve Kutsal Mezar Kilisesi İsrail'deki Müslüman ve Hristiyanlar için
önemlidir.

İsrail'de eğitim hayatı 15 yıldır. Birleşmiş Milletlere göre halkın %97'si
okuryazardır 1953'ten beri okullar devlet tarafından 5'e ayrılmıştır. Bunlar;
normal okullar, dini okullar, ortodoks okullar, kamu okulları ve arap okulları.
İsrail halkının büyük çoğunluğu normal okullarda eğitim görmektedir. İsrail'de
yaşayan Araplar ise Arap okullarına giderler bundaki en büyük etken sadece İslam
dini ve Arapça eğitiminin Arap okullarında verilmesidir.

İsrail'de öğrenciler 3 yaşında okula başlar ve 18 yaşında öğrenim hayatını
bitirirler. Üniversitelere ise sınavla girilir. Üniversiteye giren öğrenciler
eğitim hayatlarına devam ederler. Fakat İsrail'de ilköğretim, ortaöğretim ve
lise zorunludur. Okullarda İngilizce eğitimi ilköğretimden itibaren verilir.
İlköğretim 1. ve 6. sınıf, ortaöğretim 7. ve 11. sınıf, lise ise 12. ve 15.
sınıftan oluşur. Liseyi bitiren öğrenciler Bagrut isimli sınava girerler ve
sınavdan aldıkları dereceye göre üniversiteye yerleşirler. Sınavda en sık
matematik, İbranice, genel kültür, felsefe ve tarih alanlarında soru sorulur. Bu
sınavlar mezun olunan okullara göre değişmez. Dini okullardan mezun kişilerde
Bagrut isimli sınavdan geçmek zorundadır ve Bagrut sınavında dini sorular
sorulmaz. İsrail'de eğitim ücretsizdir. Bunun dışında özel okullar yoktur tüm
okullar devlete bağlıdır. İsrail üniversiteleri mezun olan öğrencilerine
sağladıkları iş olanaklarıyla popülerdir. Times, Higher Education Jerusalem ve
Tel Aviv Üniversitesini dünyanın en iyi 100 üniversitesi listesine eklemiştir.



https://tr.wikipedia.org/wiki/Marco_Polo

Marco Polo (d. 15 Eylül 1254, Venedik - ö. 8 Ocak 1324) İtalyan gezgin. Ünlü
kaşif ve tüccar Niccolo Polo'nun oğludur. Bazı kaynaklar Marco Polo'nun aslında
Macar olduğunu ve Dalmaçya'nın Korcula adasında doğduğunu bu ada o zaman Venedik
protektorası olduğu için Venedikli ve İtalyan bilindiğini söyler. Çocukluğunda,
Karadeniz ve Akdeniz'deki ticaret merkezlerine uğrayan babasıyla yolculuk
yapmıştır. Ticareti Asya'ya seyahat ederek Kubilay Han ile tanışan babası
Niccole ve amcası Maffeo'dan öğrenmiştir. Babası ve amcası 1269 yılından
Venedik'e dönerek ilk defa Marco ile tanışmıştır. Daha sonra üçü birlikte
Asya'ya 24 yıl sürecek bir seyahate çıkmışlardır. Bu zaman dilimde Uzak Doğu ile
ticaret yolları geliştirmeye çalışan Marco Polo parası olan insanların mallarını
satmak üzere anlaşmalar yapmıştır. Bu olay günümüz “risk sermayesi”nin ilk
örneğidir. O zamandaki genel anlaşma sigorta bedeli dahil % 25 ’e yakın bir faiz
oranı ile maceraperest tüccara sermaye sağlamak şeklindeydi.

Marco Polo Çin'e ulaşan ilk İtalyan tüccar değildir ancak tecrübelerine ilişkin
detaylı bir kitap bırakması dünya çapında tanınmasını sağlamıştır. Bu kitap
Kristof Kolomb ve birçok diğer gezgine ilham vermiştir.

Papa IX. Gregorius, babası ile amcasını Kubilay Han'a mektup göndermekle
görevlendirdi (1271). Marco Polo, onlarla birlikte Hanbalık'a (Pekin) gitti.
Anadolu'yu, Mezopotamya'yı, İran'ı, Türkistan'ı, Pamir Dağları'nı, Gobi Çölü'nü
ve Çin'i dolaştı. 2,5 yıl kadar süren bu yolculuklarından sonra Kubilay Han'ın
verdiği görevle 17 yıl Doğu ülkelerini dolaştı. Tarih, etnografya ve coğrafya
incelemeleri yaptı.

1292'de babası ve amcasıyla birlikte, İran Şahı ile evlenecek bir prensesi
götürmekle görevlendirildi. Deniz yolunu seçerek, 14 gemi ve 600 kişiyle yola
çıktılar; Koromandel kıyıları ve Dekkan yarımadasını dolaşarak Hürmüz limanına
vardılar. 18 ay süren bu zorlu yolculuk sonunda geriye 20 kişi kaldı.

1295'te Venedik'e dönen Marco Polo, yeniden ticarete atıldı. Ancak Cuzzolo
Savaşı'ndan sonra Cenevizlilere esir düştü (1298). Cezaevinde kaldığı süre
içinde, arkadaşı Rusticheollo do Pisa'ya yolculuk anılarını yazdırdı. Çeşitli
halkların toplumsal hayatlarını, törelerini ince ayrıntılarıyla anlatan bu
kitap, coğrafya bilgilerinin yanı sıra etnolojik ve sosyolojik değer
taşımaktadır. Il Milione adıyla birçok kez yayımlanan eser Uzakdoğu ve
Afrika'nın Avrupa'da tanınmasına katkıda bulundu.

Aynı zamanda Italo Calvino'nun Görünmez Kentler adlı kitabının da
başkahramanıdır. Kubilay Han, Marco Polo'ya şehirleri görüp anlaması için görev
verir. Marco Polo da kendi gözüyle gezdiği şehirleri anlatır. Ancak bu bilgiler
yeni yerler fethetmek için yeterli bilgiler değildir.

Kitap babası ve amcasının Prens Berke Han'ın yaşadığı Bolghar'a seyahatinin
anlatılması ile başlar. Bir yıl sonra Ukek'e gitmişler ve Buhara'ya devam
etmişlerdir. Burada doğu akdeniz'den bir elçi daha önce Avrupalı'lar ile
tanışmamış olan Kubilay Han'ın kendilerini davet ettiğini bildirir. 1266 yılında
günümüzde Pekin olan Dadu'da bulunan Kubilay'ın karargahına ulaşırlar. Kubilay
Han konuklarını misafirperver bir şekilde ağırlar ve Avrupa'nın hukuk ve siyasi
yapısına ilişkin birçok soru sorar.



https://tr.wikipedia.org/wiki/II._D%C3%BCnya_Sava%C5%9F%C4%B1

II. Dünya Savaşı, 20. yüzyılda dünya çapında yapılan iki savaştan ikincisi olup
birçok milletin yer aldığı, 1939'dan 1945'e kadar süren küresel bir askerî
çatışmadır. Savaşa dönemin tüm büyük güçleri olan Birleşik Krallık, Sovyetler
Birliği, ABD, Çin Cumhuriyeti ve Fransa, Müttefik Devletler olarak; Almanya,
İtalya ve Japonya, Mihver Devletler olarak katılmıştır. 100 milyondan fazla
askerî personelin dâhil olduğu savaşta savaşa katılan ülkeler tüm ekonomik,
endüstriyel ve bilimsel güçlerini, sivil ya da askerî kaynak farklılığı
gözetmeksizin savaş için seferber etmiştir. Nükleer silahların kullanıldığı tek
savaş olmakla kalmayıp, Holokost gibi kitlesel sivil ölümlerin
gerçekleştirildiği II. Dünya Savaşı, insanlık tarihindeki en büyük ve en kanlı
savaştır ve 1939-1945 yılları arasında 40-50 milyon insan hayatını kaybetmiştir.

Savaşın başladığı tarih olarak genellikle, Almanya'nın Polonya'yı işgal ettiği 1
Eylül 1939 kabul görür. Polonya'nın işgali ile birlikte Fransa ve Britanya
İmparatorluğu ve İngiliz Milletler Topluluğu’na dâhil olan çoğu ülke Almanya'ya
savaş ilan etti. Almanya, Avrupa'da büyük bir imparatorluk kurmayı amaçlıyordu
ki 1939'un sonundan 1941'in başına kadar bir dizi muharebe ve antlaşma ile
Avrupa topraklarının çoğunu ele geçirdi ya da bastırdı. Alman-Sovyet Antlaşması
sürerken, sözde tarafsız Sovyetler Birliği, 6 komşu ülkesinin topraklarını
tamamen ya da kısmen işgal ederek, topraklarına katmıştır. Britanya ve İngiliz
Milletler Topluluğu Kuzey Afrika'da ve genişleyen deniz savaşlarında Mihver
Devletler'e karşı savaşı sürdüren tek büyük güç olarak kalmıştır. 1941 Haziran
ayında Avrupalı Mihver Devletler, Sovyetler Birliği'ni işgal etmeye başladılar.
Tarihteki en büyük kara savaşı cephesini başlatan bu işgal sonrası Mihver
Kuvvetler askerî gücünün önemli bir bölümü bu savaş için ayırmıştır. 1941 Aralık
ayında, 1937'den beri Çin'le savaşan ve Asya'ya hükmetmeye çalışan Japonya,
Amerika Birleşik Devletleri’ne ve Pasifik Okyanusu'ndaki Avrupalı devletlerin
topraklarına saldırmış ve kısa sürede bölgenin büyük bir bölümüne hâkim
olmuştur..

Japonya'nın Pasifik Cephesi'ndeki bir dizi yenilgisi ve Avrupalı Mihver
ordularının Kuzey Afrika ve Stalingrad'daki yenilgileriyle birlikte Mihver
kuvvetlerin ilerlemesi 1942 yılında durdurulmuştur. 1943 yılında Doğu
Avrupa'daki Alman yenilgileri, İtalya'nın Müttefik kuvvetlerince işgal edilmesi
ve Pasifik'teki Amerikan zaferleriyle birlikte Mihver Devletler savaştaki
kontrolü kaybetti ve tüm cephelerde geri çekilmek zorunda kalmıştır. 1944'te
Batılı İttifak Kuvvetleri Fransa'yı, Sovyetler Birliği ise kaybettiği bölgeleri
geri almakla kalmayıp Almanya’yı ve müttefiklerini işgal etmiştir.

Sovyetler Birliği ve Polonya kuvvetlerinin Berlin’i ele geçirmesini takip eden
Almanya'nın 8 Mayıs 1945'te koşulsuz teslimiyetiyle birlikte Avrupa’da savaş
sona ermiş, Japon orduları ise Birleşik Devletler tarafından yenilgiye
uğratılmıştır. Bunu takiben Japon Adaları işgal edilmeye başlanmıştır. Asya'da
savaş, 15 Ağustos 1945 tarihinde Japonya’nın teslim olmayı kabul etmesiyle sona
erdi. Türkiye ise resmî olarak savaşa katılmamasına rağmen Almanlar ve
Amerikanlar ile yaptığı dostluk paktları ve ekonomik ilişkiler İkinci Dünya
Savaşı'nda ABD ve Almanya'nın işine yaramış, bu sayede Asya'daki güçlere ağır
şekilde hasar vermiştir.

Savaş, 1945 yılında Müttefik Devletler'in Almanya ve Japonya'ya karşı kesin
zaferiyle sonuçlanmıştır. İkinci Dünya Savaşı dünyanın politik düzenini ve
sosyal yapısını derinden etkiledi. Sonraki yıllarda oluşabilecek çatışmaların
önüne geçmek ve uluslararası dayanışmayı sağlamak için Birleşmiş Milletler (BM)
kuruldu. Savaş sonrasında Amerika Birleşik Devletleri ve Sovyetler Birliği gibi
süper güçler olarak ortaya çıktı. Bu durum süper güçler arasında 46 yıl boyunca
sürecek olan bir Soğuk Savaş dönemini başlattı. Bu dönemde Avrupalı büyük
güçlerin etkisi azalmaya başladı ve Asya ve Afrika'daki sömürgeler
bağımsızlıklarını kazanmaya başladı. Savaş süresince endüstrisi hasar gören
birçok ülke ekonomisini tekrar yapılandırma dönemine girişti. Politik
bütünleşme, savaş sonrası ilişkileri düzenlemek amacıyla özellikle de Avrupa'da,
önem kazanmıştır.

Almanya’nın Polonya’yı işgal ettiği 1 Eylül 1939 savaşın başladığı tarih olarak
genel kabul görür. İki gün sonra Birleşik Krallık ve Fransa Almanya'ya savaş
ilan eder. Japonya’nın Mançurya'yı işgal ettiği 13 Eylül 1931 ile II. Çin-Japon
Savaşı’nın başladığı 7 Haziran 1939 da bazı çevrelerce savaşın başladığı tarih
olarak kabul edilir.

23 Ağustos 1942'de başlayıp 2 Şubat 1943'te Almanların mutlak yenilgisiyle
sonuçlanmış ve tüm Alman 6. Ordusu elimine edilmiştir. Stalingrad Muharebesi ile
Almanların taarruz gücü kırılmıştır, bu olay savaşın Doğu Cephesi'nde kırılma
noktası olarak kabul edilir. Almanlar, Kursk Muharebesi ile Ruslara karşı son
büyük taarruzları gerçekleştirmişler ancak başarılı olamamışlardır. Stalingrad
Muharebesi ile Alman kuvvetleri sürekli olarak Berlin'e kadar geri çekilmek
zorunda kalmışlardır.

Başını ABD ve İngiltere'nin çektiği Batılı Müttefik Devletler'in 6 Haziran
1944'te Alman işgali altındaki Fransa'nın Normandiya sahillerine çıkarma yapması
savaşın Batı Cephesi'nde kırılma noktası olarak kabul edilir.

Savaşın bitiş tarihi üzerine genel kabul görmüş bir tarih yoktur. Japonya’nın
resmen teslim olduğu 2 Eylül 1945 yerine 14 Ağustos 1945 mütarekesi ile savaşın
bittiğini savunan bir görüş vardır. Bazı Avrupalı tarihçilere göre Almanya’nın
koşulsuz teslimiyet tarihi olan 8 Mayıs 1945 savaşın bitiş tarihidir. Japonya
ile Barış Antlaşması 1951’e kadar imzalanmamıştır.

Adolf Hitler'in 1933 yılında iktidara gelmesinden itibaren savaşın sonuna kadar
izlediği strateji, üç aşamalı bir stratejidir. Hitler, iktidara gelmesinin hemen
ardından Alman ekonomisinin büyümesini hedef almıştır. I. Dünya Savaşı’ndan
yenik çıkmak ve 1929 Dünya Ekonomik Bunalımı sonucunda Alman ekonomisi ciddi
sıkıntılar içerisine girmiştir. Yaşanan yüksek enflasyon, aşırı boyutlara varan
işsizlik ve bunlara bağlı olarak sanayideki üretim-hammadde dengesizliği bu
sıkıntıların başlıcalarıdır.Ayrıca orta sınıfların ve iş adamların sol ve
komünizm korkusu Hitler'in yükselişinde çok önemli bir rol oynamıştır.

Ekonominin düzene sokulmasının ardından stratejisinin ilk adımında Hitler, Alman
kara, deniz ve hava kuvvetlerinin, Versay anlaşmasıyla getirilen sınırlamalardan
kurtulmasını sağlamaya gayret etmiştir.

Ülkede 1898'den beri önemli kolonilerin kaybedilmesi ile hızlanan ekonomik ve
sosyal çöküntü iç savaş ortamını hazırlamıştır. 1923'te diktatör General De
Rivera başa geçene kadar 33 tane kabine değişmiştir. Ülkenin yeni monarşik
yapısında politik açıdan istikrarsız bir durumda oluşu, ekonomik ve sosyal
durumu çok kötü bir biçimde etkilemiştir. Aynı zamanda asiller ve ordunun
karşılıklı çıkarlar nedeniyle kralcı ve dolayısıyla sağ görüşlü olması gibi bir
durum söz konusuydu. Ancak bu gruba karşıt Katalonya ve Bask bölgesindeki halk
ve komünistler vardı. Bu gruplar De Rivera'nın döneminde biraz daha durulmuş
gözükselerde yine de onun kendilerini zaptedememesi sonucu yönetimden gitmesi
sonrası kurulan 2. Cumhuriyette Nasyonalistler ve sonrasında Cumhuriyetçiler
yönetime gelmişler; ancak ülke içersinde büyüyen karmaşayı engelleyememişlerdir.
Bunun sonucunda Cumhuriyetçiler ile Milliyetçiler arasında iç savaş başlamıştır.
İlk başlarda Cumhuriyetçiler avantajlı görünmüşlerdir; ancak daha sonra İspanya
Afrikası ve İspanyol ordusunun bir kısmı milliyetçilere katılmıştır. Hitler ve
Mussolini radikal eylemlerle Alman ve İtalyan pilotlarını savaşa sokmuş ilk
zırhlılarını İspanya'da denemiştir. 1939'da General Franco önderliğinde
milliyetçi güçler tamamen yönetimi ele geçirdiğinde toplam ölü sayısı 600.000
civarındadır.

Japon İmparatorluğu, Sibirya ve Moğolistan sınırlarında Sovyet Sosyalist
Cumhuriyetler Birliği'le(SSCB) sürtüşmektedir. Bu gerilim Almanya'ya Japonya'yla
yakınlaşma şansı tanır. 25 Kasım 1936 tarihinde Anti-Komintern Paktı'nı
imzalarlar. Buna göre, her iki ülke, içlerinden birisi Sovyet Sosyalist
Cumhuriyetler Birliği (SSCB) tarafından saldırıya uğrarsa diğerine destek sözü
verir.

Berlin, İtalya'nın da bu anlaşmaya katılımı için baskı yapar. Mussolini bir yıl
sonra, 6 Kasım 1937'de anlaşmayı imzalar. 1939 Şubat ayında Macaristan da
Anti-Komitern Paktı'na katılır. Franco'nun İspanya'sı da bu ittifaka 27 Mart
1939'da katılır.

Ancak, II.Dünya savaşında Almanya SSCB'yle savaşmasına karşın, İspanya bu
savaşta tarafsız kalmıştır.

Çin-Japon Savaşı, Japonya'nın, Çin ve Mançurya'ya yayılma arzusundan ilerleme
kaydetmişler, yerleşim birimlerine karşı zehirli gaz dahi kullanmışlardır.
1937'de Marko-Polo Köprüsü bölgesindeki bir olayı bahane ederek tekrar saldırıya
geçen Japonlar, 1937'de Nankin, 1938'de de Kanton ve Hankov'u aldılar. Ancak bu
savaşlar klasik askeri taktikler ve strateji açısından özel bir öneme sahip
değildir. Japonlar'ın Mançurya üzerinden Moğolistan'a doğru ilerlemeleri, onları
Rusya ile karşı karşıya getirmiştir. Bu durum Rusya'yı iki cepheli savaşa
zorladığından 1939 yazında Stalin'i Hitler ile ittifak yapmaya zorlamıştır.
Ancak Ruslar, 1939'da Kolkin'de Japonları yenmişler ve böylece Japon Kara
Kuvvetlerinin modern bir güç karşısında başarılı olamayacaklarını ortaya
koymuşlardır. Bu mağlubiyetten sonra Japonlar tekrar Pasifik ve Güneydoğu
Asya'ya yöneldiler.

İlk kez 1919'larda ortaya atılan Anschluss düşüncesi uzun süre destek görmüştür.
Avusturya tarafında Sosyalistler 1933'e kadar Anschluss'u desteklemişlerdir.
Ancak Nazi Partisi iş başına geldikten sonra düşünceye soğuk bakılmaya
başlanmıştır. Hitler Anschluss'u gerçekleştirmek için 1934'de Avusturya'da
Nazilerin iktidarı ele geçirmesine yardım etmiş; ancak bu girişim başarısız
olmuştur. 1937 yılında İtalya ile Almanya anlaşınca Hitler, Avusturya üzerindeki
isteklerini sertleştirmeye başlamış ve Avusturya üzerinde baskı kurmuştur. Bunun
üzerine Avusturya'da 12 Mart 1938'de plebist yapılması kararlaştırılmıştır.
Ancak plebisit'ten bir gün önce Alman birlikleri Avusturya'yı işgal etmiş ve
Avusturya Ordusu hiçbir direniş göstermemiştir. Ertesi gün yapılan plebisit'te
birleşme %99'dan fazla bir oy almıştır.

Almanca konuşan nüfusun yaşamakta olduğu bölgelerin, Alman topraklarına
katılmasıdır. Bu stratejik evrenin adımları, 12 Mart 1938'de, Avusturya'nın
ilhak edilmesiyle başlamıştır. Ardından ikinci adım Çekoslovakya toprakları
içindeki Sudet bölgesidir. Hitler'in baskısıyla 29 Eylül 1938 günü imzalanan
Münih Anlaşmasıyla Sudet bölgesi Almanya'ya verilmiştir. Konferans, Alman,
İtalyan, İngiliz ve Fransız başbakanlarının katıldığı, Çekoslovakya'nın temsilci
bulundurmadığı bir anlaşmadır. Anlaşmanın hayata geçirilmesi konusunda Hitler,
hiç zaman kaybetmemiştir. Anlaşma, 1 Ekim 1938'de yine silah kullanılmaksızın,
uluslararası anlaşmalara dayanılarak, nüfusunun yüzde elliden fazlasını
Almanların oluşturduğu Sudet bölgesinin Almanlarca işgal edilmesine dayanmıştır.
15 Mart 1939'da ise Çekoslovakya'nın kalanını da topraklarına eklemeleri
anlaşmada yer almıştır.

Bu olaylara kadar Hitler, stratejisinin adımlarını atarken, silah
kullanmamıştır. Ancak geriye tek sorunlu bölge kalmıştır: Danzig bölgesi. Versay
Anlaşmasıyla Polonya'ya verilen Danzig bölgesi, hâlâ Alman yönetiminde olan Doğu
Prusya ile Almanya arasındaki kara bağlantısını kestiğinden, Alman Hükümeti,
Polonya hükümetinden, Doğu Prusya'yla arada bir kara bağlantısı oluşturulması
yönünde bir teklifi görüşmesini istemiş ve böylece Danzig Sorunu ortaya
çıkmıştır.

3 Mayıs 1939'da Sovyet Dışişleri Komiseri olan Litvinov görevden alınarak yerine
Vyaçeslav Mihayloviç Molotov atanmıştır. Bu atama Sovyet dış politikasında
keskin bir dönüşe işaret etmiştir. Litvinov döneminde SSCB, Alman
yayılmacılığına karşı Birleşik Krallık ve Fransa ile bir protokol oluşturmak
için girişimlerde bulunmuş, ne var ki her seferinde reddedilmişti. Molotov
döneminde ise SSCB, Alman hükümeti ile bir saldırmazlık paktı için çalışmıştır.
Uzun diplomatik görüşmeler sonucunda 23 Ağustos 1939 günü SSCB ile Almanya
arasında bir saldırmazlık paktı imzalanması karara bağlanmiştır.

Alman Ordusu o dönemin en güçlü ordusuydu. Danzig Sorununun diplomatik yollarla
çözümünün uzun sürmesi üzerine Alman orduları 1 Eylül 1939 sabahı Polonya
sınırlarını geçtiler. Yıldırım savaşı tekniklerinin ilk kez hayata geçirilişi
olan Polonya Seferi, bu ülkenin toprak bütünlüğünü uluslararası platformda
garanti etmiş olan Birleşik Krallık ve Fransa'yı harekete geçirmiştir. 3
Eylül'de Birleşik Krallık, bir gün sonra da Fransa, Almanya'ya savaş ilan etmiş
ve seferberlik hazırlıklarını başlatmıştır. Ancak Alman panzer birlikleri,
harekâtın ilk haftasının sonunda Polonya cephelerini yarmış ve geniş kuşatmalara
girişmiştir. Müttefiklerin askeri bir müdahalesi için artık olanak
görünmemektedir.

17 Eylül 1939 günü, Sovyet Kızıl Ordusuna bağlı birlikler Polonya'nın doğu
sınırlarından saldırırlar. İki ateş arasında kalan Polonya, 27 Eylül 1939'da
teslim olur, direnen birlikler de 5 Ekim 1939 günü teslim olurlar.

1940 yılının Haziran ayında Stalin, Baltık Ülkelerine gönderdiği notada, SSCB'ye
yakın hükümetlerin işbaşına getirilmesini ister. Hemen ardından da Kızıl Ordu
Litvanya, Letonya ve Estonya topraklarına girer. 14 Temmuz'da bu ülkelerde
yaptırılan genel seçimlerle işbaşına gelen hükümetler SSCB'ye katılma kararı
alacaklardır. Böylece I. Dünya Savaşı sonunda yeni Sovyet hükümetinin elinden
çıkan bu topraklar tekrar kazanılmıştır ve bu topraklar SSCB'nin Baltık Denizine
açılmasında, Leningrad limanının güvenliği anlamına gelmektedir.

Baltık Denizi konusunda Stalin'in öngördüğü diğer bir önlem ise onu, Finlandiya
hükümetiyle görüşmelere yönlendirecektir. Görüşmelere 9 Ekim 1939'da
başlanmıştır. Görüşmelerden bir sonuç alınamayacağı kanısına varan Stalin
yönetimi tarafından, 28 Kasım 1939'da, 1932 yılında imzalanmış olan saldırmazlık
anlaşmasının tek taraflı olarak kaldırıldığı Fin hükümetine bildirilir ve 30
Kasım 1939 da Kızıl Ordu Finlandiya'ya saldırır. Bu hareket Paris ve Londra'yı,
Moskava'ya karşı takınılacak tavır konusunda düşünmeye sevk etti. Birleşik
Krallık hükümeti Moskova ile siyasal münasebetlerıni kesmeyı reddetti. Ancak her
iki memleket halkoyunda Finlandiya lehinde şiddetli bir heyecan uyanması,
Polonya'nın yok edilmesi sırasında Almanya'yla bir savaşı göze alabilecek
kuvvette olmadıkları inancıyla hareketsiz kalmayı tercih etmiş Fransa ve
Britanya hükümetlerini, Finlandiya meselesinde harekete geçmeye zorladı. Her iki
hükümet de SSCB'ye savaş ilan etmeden Finlandiya'ya 100.000 kişilik bir askeri
kuvvet yollama kararı aldılar. Böylece Fransa ve Birleşik Krallık küçümsedikleri
Sovyet ordusuyla ve SSCB'yle, Almanya'nın yanı başında savaşmayı göze almış
oluyordu. Ancak Sovyet Rusyadan çekinen İsveç ve Norveç, müttefik kuvvetlerin
kendi topraklarından geçmesine izin vermediler. Bu red, müttefiklerin çok
hazırlıksız oldukları bir sırada Sovyet Rusya'yla savaşa girişmelerine engel
olarak ağır bir tarihi hatayı önlemiş oldu. SSCB'nin Finlandiya Seferi 6 Mart
1940'ta Finlandiya hükümetinin, Ruslar’la barış görüşmeleri için masaya oturmak
zorunda kalmasıyla son bulacaktır.

SSCB’nin Kuzey batıda Baltık Denizine dar bir alanda Leningrad körfezi sahili
vardı. Bunun hemen kuzeyinde ise Finlandiya toprakları başlıyordu. Finlandiya
sınırı Leningrad'ın sadece 32 km. batısından başlamaktaydı.

Bu bölge SSCB için hayati önem taşımaktaydı. Bu yüzden Stalin bu toprakların
SSCB'ye bağlı olmasının gerekli olduğu görüşündeydi. Stalin’in Finlerden
istediği bu topraklar 1.700 kilometre karedir. Bunun karşılığında
Finlandiya-Rusya sınırının orta kesimlerinden 3.500 kilometre karelik bir
araziyi teklif etmektedir. Finlandiya hükümeti, böyle bir anlaşmaya varmanın,
taviz vermek istemedikleri tarafsızlık tutumuyla bağdaşmayacağı gerekçesiyle
konuya sıcak yaklaşmadılar. Bunun üzerine Stalin bu toprakları satın almak
istedi. Bu önerisi de reddedildi.

Finlandiya’nın tutumu karşısında Stalin’in tutumu hızla sertleşti. 28 Kasım
1939'da, 1932 yılında imzalanmış olan saldırmazlık anlaşmasının tek taraflı
olarak kaldırıldığı Fin hükümetine bildirildi ve 30 Kasım 1939'da Sovyet
orduları savaş ilan etmeksizin Finlandiya’ya saldırdı ve ertesi gün
Finlandiya'nın sınır şehri Terijoki (bugün Zelenogorsk)'ye girerek, orada Fin
komünist Otto Ville Kuusinen'in başkanlığında kukla bir devlet olan Fin
Demokratik Cumhuriyeti'ni ilan ettirdi.

6 Mart 1940'da Fin hükümeti, Ruslar’la barış görüşmeleri için masaya oturmaya
razı oldu. Bu sırada Rus kuvvetleri Koivisto (bugün Primorsk)'yu ele geçirmiş ve
Viipuri'ye dayanmıştı.

Fin hükümeti anlaşmayı çaresiz kabul eder. Savaş boyunca Fin kayıpları 25 bin
ölü ve yaralıdır. Sovyet kayıpları ise 49 bin ölü, 158 bin yaralı. Ancak
Finlerin kaybettikleri toprakları geri alma arzusu yüzünden barış sadece 1 yıl
sürdü ve Finlandiya, Almanya'nın yanında savaşa girdi.

Fransız Başbakanı Reynaud, Parlamentoda gitgide artan gerginliği ve halkoyunda
gizli Stuttgart radyosunun (Bu radyo, Almanlarla işbirliği yapan bir Fransız
tarafından işletiliyordu. Stuttgart haini olarak adıyla anılan bu Fransız,
savaştan sonra yakalanarak kurşuna dizilmiştir) kışkırtıcı yayınlarıyla çoğalan
açık hoşnutsuzluğu gidermek için, bekleme politikasını terk ederek, daha dinamik
ve haşin bir politikayı denemek istedi. Bu amaçla Londra hükümetini, İsveç
çeliğinin Almanya'ya akmasını önlemek için Norveç'e bir çıkartma yapmaya ikna
etti. Ancak müttefik kuvvetlerden önce davranan Almanlar, 9 Nisan 1940 sabahı
Norveç'e, deniz yolunun güvenliği için de Danimarka'ya saldırdı. Norveç'in
istilası'ndaki stratejik amaçları İsveç'ten ithal ettikleri demir cevheri
yolunun güven altına alınması ve Norveç fiyortlarında denizaltıları için üsler
oluşturabilmekti. Danimarka kısa sürede teslim olurken Norveç direnme gösterdi.
10 Haziran 1940'da Norveç de teslim oldu. Müttefiklerin Norveç'te oynadığı
kumar, askeri bir bozgun ve manevi bir yıkılışla sona ererken, Norveç'i de Alman
işgali altında esir bir ülke durumuna getirdi. 24 Nisanda Norveç bir hükümet
komiserinin emrine verildi ve Quisling'in başkanlığında bir nasyonal sosyalist
hükümet kuruldu. Meclislerin güvensizliği karşısında Reynaud hükümeti 9 mayısta,
Chamberlain hükümeti 10 mayısta istifa ettiler. Aynı gün Alman saldırısı
beklenmedik bir anda batıya döndü. Reynaud istifasını derhal geri aldı;
Chamberlain yerine İngiliz kabinesini Churchill kurdu. Avrupa ve bütün dünya
için karanlık ve felaketli günler başlıyordu. Belçika ise 27 Mayıs'ta teslim
oldu.

10 Mayıs 1940 günü, 110 yedek tümen tarafından desteklenen 190 tümenden meydana
gelmiş bir Alman ordusu, 91 Fransız tümeni, 12 Belçika tümeni, 12 Britanya
tümeni, 1 Polonya tümeni ve küçük bir Hollanda ordusu tarafından müdafaa
edilmekte olan batı cephesine taarruza geçti. Almanların savaş planı ise ancak
şubatta kesin şeklini alıyordu. Belçika ve Hollanda'ya yönelen saldırılarla Manş
Limanını (Fransa Seferi) ve Paris'i ele geçirmek. Asıl taarruz ise daha güneyde,
Arden Ormanları üzerinden Sedan yönünde Fransa topraklarına yönelikti. Hitler,
Birleşik Krallık ve Fransa'nın Almanya'ya Hollanda ve Belçika'yı geçerek hücum
edeceğini bildiğinden kuvvetlerinin çoğunu Belçika üzerine sevk etti. Bunun
üzerine Fransa ve Birleşik Krallık ordusunun en mükemmel silahlandırılmış
motorize birlikleri derhal, Alman ordusunu kuzeyden kuşatmak ve gerisinde Ruhr
Bölgesini ele geçirmek amacıyla Belçika üzerinden hücuma geçti. Ancak Alman
birlikleri korkunç bir hızla ilerliyordu. Paraşütçü birliklerinin göz açtırmayan
hücumları sonunda Meuse üzerinde birçok köprüler ve Hollanda'nın meşhur "Eben
Emael" kalesi Almanların eline geçti. Hava bombardımanlarıyla yerle bir edilen
Rotterdam ve hemen ardından La Haye işgal edildi. Hollanda bir baştan bir başa
Almanlar tarafından işgal edildi. Kraliçe Vilhelmina, Birleşik Krallık'a
sığındı, ordu yok edildi, müttefiklerin zırhlı birlikleri süratle güneye
çekilmeye başladı. Bir başka Alman ordusu da Lüksemburg üzerinden geçerek Meuse
Nehrine varmış, nehri Namur'la Sedan arasındaki birçok noktadan geçmişti. Sedan
Harekâtı 15 Mayıs'ta tam bir bozgun halini aldı. Fransız sınırının delinmesi,
Belçika birliklerini Anvers-Louvain müdafa hattını terk ederek Lys'e ve İngiliz
birliklerini Douai-Peronne hattına çekilmek zorunda bıraktı. Paul Reynaud 16
mayısta Suriye'de bulunan General Weygand'ı General Gamelin'in yerine tayin
etti. Weygand Abbeville'den kuzeye ve Ypres'den güneye giden iki hat üzerinde
taarruza geçti; ancak önemli bir sonuç alamadı. Belçika orduları 25 ile 28 mayıs
arasında ümitsiz bir savaşla Lys üzerinde karşı koydu. 26 Mayıs'ta İngiliz
birlikleri anavatana dönme kararı aldı. 27 mayısta Belçika sınırı birçok noktada
delindi. Belçika'nın, düşmana karşı koymasına artık imkân yoktu. Kral Leopold,
28 mayısta Almanlarla teslim anlaşmasını imzaladı. Bu üç ülkenin tümüyle
istilasını önlemek için İngiliz Yurtdışı Sefer Kuvveti ve Fransız orduları
kuzeye ilerleyince, taarruz çıkış hattı Arden Ormanları olan ve Manş Kanalı
yönünde ilerleyen Alman zırhlı birlikleri tarafından kuşatılmış oldu. Gerçek
şuydu ki Belçika, müttefik ordularının mağlubiyeti ile, izleri savaştan sonra
dahi silinmeyecek çok ağır ve feci şartlar altında kaderiyle baş başa
bırakılmıştı. Belçika'nın işgali üzerine Britanyalılar kıtadaki 235.000 kişilik
ordularını ve Fransızlar 115.000 kişiye varan kuvvetlerini Almanların aralıksız
bombardımanları altında, büyük zorluklarla, Dunkerque limanından deniz yoluyla
tahliye edebildiler; ancak bütün silah, cephane ve mühimmat kaybedilmişti. Bu,
müttefiklerin meşhur kuzey ordusunun sonu demekti.

Fransa'da, Başkan Paul Reynaud, kendisini bekleyen çok zor olaylara karşı
koyabilmek için 18 Mayıs'ta Mareşal Philippe Petain'i hükümete davet etmişti. 15
haziranda ise orduda zırhlı birliklerin ısrarla kullanılmasını isteyen General
de Gaulle'ü Savaş Bakanlığı Müşteşarlığına tayın etti. Hükümetin değişmesi
Fransa'nın kaderini değiştirmedi. 14 Haziran 1940'ta Alman birlikleri Paris'e
girdi. Aynı gün hükümet Bordeaux'a çekildi. Alman askerleri Paris'e girmeden 4
gün önce (10 haziran) İtalya, Birleşik Krallık ve Fransa'ya savaş ilan etti. Bu
sırada Alman ordusu Loire yönünde ilerliyor, Maginot hattını geçerek İsviçre
sınırına doğru yürüyordu. Fransa çöküyordu. Reynaud, 16 haziranda istifa etti.
Yeni kabineyi Mareşal Petain kurdu ve 17 Haziran'da İspanya aracılığı ile
Almanya'dan, Vatikan aracılığı ile de İtalya'dan teslim şartlarını bildirmesini
istedi. Bu sırada Münih'te buluşmuş olan Hitler ve Mussolini, Fransa'ya teklif
edilecek olan mütareke şartlarını belirliyorlardı. 22 Haziran 1940'da Fransa
ateşkes anlaşmasını Almanya ile imzaladı. Aynı gün Alman orduları Lyon'a girdi.
İtalya ile mütareke anlaşmasını 24 Haziran'da Roma'da imzalandı. Alman güçleri
kuzey Fransa’yı ve Fransa'nın Atlas Okyanusu kıyılarını işgal etti, Fransa
topraklarının üçte ikisi, Alman kontrolüne girdi. İtalyan zırhlı birlikleri de
Alpler bölgesinden Fransa'ya girdi. Menton, İtalya'nın kontrolüne girdi. Ayrıca
Fransız Somalisi'ndeki Cibuti limanı ve Cibuti-Adis Abela demiryolu üzerinde
İtalya'ya tasarruf hakkı tanınıyordu. Fransa bu savaşta 100.000 asker kaybetmiş,
sivil halktan 80.000 kurban vermiştir.

Fransa'nın savaş dışı kalmasıyla Almanya'nın karşısında tek bir düşman
kalıyordu: Birleşik Krallık. 19 Temmuzda Hitler, Birleşik Krallık'a barış
teklifinde bulundu; ancak Londra bu teklifi şartsız olarak reddetti. Böylesine
bir barış, Almanya'nın kıta üzerindeki hakimiyetini tanıması demek oluyordu.
Ayrıca Almanya'nın tüm kuvvetlerini doğu cephesine kaydırmasına imkan veriyordu.
Bu red üzerine Hitler, Birleşik Krallık'ı da barış masasına oturmaya zorlamak,
gerekirse istila etmek için Britanya Savaşını başlatmıştır. Hitler, İngiliz
filosunu imha etmek ya da felce uğratmak konusunda pike bombardıman uçaklarına
güveniyordu. Britanya Savaşı, Almanya tarafından, Britanya'nın istilası için
hazırlanmış olan Denizaslanı Operasyonu'nun hazırlık evresi olarak düşünülmüş
olup, RAF'ın (İngiliz Kraliyet Hava Kuvvetleri) imhasını amaçlamaktadır ve esas
olarak Luftwaffe (Alman Hava Kuvvetleri) tarafından yürütülmüştür. 8 Ağustosta
Goering hava kuvvetlerine hücum emri verdi; ancak Alman uçakları Birleşik
Krallık'ta ümit etmedikleri kahramanca bir müdafaayla ve tanımadıkları bir
silahla karşılaştılar. Bu yeni silah radardı. Bu yeni aletle İngilizler,
Birleşik Krallık'a doğru yola çıkan Alman uçaklarınıın yerlerini ve
istikametlerini çok önceden keşfedebiliyorlardı. İngiliz hava filosunu savaş
dışı bırakmayı hedef alan Alman uçakları, her hücumdan ağır kayıpla dönüyordu.
Bu durum karşısında Almanya, İngiliz hava ve deniz üslerini ve endüstri
merkezlerini hedef almaya başladı. 6 eylülde Alman saldırısı, Londra üzerine
toplandı. Londra bir ay boyunca her gün bombalandı. Bu bombardımanlar sırasında
14.000 kişi ölmüş, 20.000 kişi yaralanmış olduğu düşünülmektedir. İngiliz
havacıları, Alman uçaklarına, Londra'da yarattıkları cehennemi çok ağır bir
şekilde ödetti. RAF'ın sert direnci karşısında Luftwaffe, Goering'in emriyle 7
Ekim'de geri çekilmek zorunda kalmış ve harekât başarısız olarak sona
erdirilmiştir. Bu savaşta, RAF 700 uçak kaybetmesine karşın, Luftwaffe'nin kaybı
3000 uçağı geçiyordu. Londra savaş süresınce her gün bombardımana tutuldu.
Ekimde şehre atılan bomba sayısı 10.000, kasımda ise 7500 olarak tespit
edilmiştir. Aralık ayında şehirde büyük hasarlar oldu; 1941 yılı başında
Coventry'de ayakta kalmış tek bir duvar yoktu. Ama buna rağmen Hitler, partiyi
kaybetmişti. Napolyon gibi o da, hayatının en tehlikeli kumarını oynamak ve
Birleşik Krallık ile bir ölüm-kalım savaşına girişmek zorundaydı. Böylece
mücadele, karayla denizin çarpışması olarak bir başka cephede yeniden
başlıyordu.

İtalya'nın 10 Haziran 1940'da Almanya safında savaşa girmesiyle savaş Kuzey
Afrika'ya da sıçramış oldu. Zaten Libya, Eritre ve Somali İtalyan
kontrolündeydi.

Libya’daki İtalyan kuvvetleri Mareşal Graziani komutasında 7 tümenlik ve 300
tanklık bir kuvvetle 13 Eylül 1940’da İngilizlere saldırmışlar, Mısır
topraklarında az biraz ilerledikten sonra, ciddi bir direnişle
karşılaşmamalarına karşın Sidi Barrani'de duraklayıp savunma sistemleri
oluşturmaya koyuldular. Aralık ayında henüz Nil Irmağına ulaşamadan Wavell’in
komutasındaki birlikler tarafından durduruldular. Çarpışmalar sonunda İtalyanlar
Bingazi’nin ötesine püskürtüldü.

12 Şubat 1941'de General Erwin Rommel Kuzey Afrika'da yeni oluşturulan Alman
Kuzey Afrika Kolordusu'nun komutanı olarak Trablusgarp'a ulaşmıştır. Rommel, 31
Mart 1941 günü El Ageyla'daki İngiliz birliklerine sürpriz bir baskın
düzenleyerek kenti ele geçirir. 2 Nisan 1941 de, Almanya'nın Balkan Cephesini
açmasından iki gün sonra Bingazi yönünde ilerlemesine devam eden Rommel,
Britanya 2. Zırhlı Tümenini kuşatma altına alıp teslim olmak zorunda
bırakmıştır.

15 Mayıs 1941 sabahı Britanyalı birlikleri Alman hatlarına "Brevity Harekâtı"
kodadıyla bilinen bir taarruzda bulunurlar. Halfaya Geçidi'ni ele geçirmelerine
karşın Almanların karşı taarruzları sonucu Brevity Harekâtı başarısız olmuştur.

14 Haziran 1941 gecesi Britanyalı birlikleri ikinci bir taarruza giriştiler.
"Savaş Baltası Operasyonu" kod adlı bu harekâtda Britanyalı birlikleri, Halfaya
Geçidi'ne ve Rommel'in merkezdeki garnizonuna saldırırlar. Halfaya Geçidi, her
iki tarafın askerleri arasında "Cehennem Geçidi" olarak adlandırılacaktır bundan
böyle. Her iki taarruz da Britanyalılar açısından başarısız olur. Harekâtın
üçüncü günü başlarken Rommel, tüm birliklerini, Britanyalıların geri çekilme
hattını tutmak amacıyla Halfaya Geçidi'nin yanından ileri sürecektir. Bu tırpan
hareketi durdurulamayınca İngilizler geri çekilmek zorunda kalırlar.

27 Aralık 1941 tarihinde Rommel, birkaç gün önce ulaşan 30 tanklık takviye
kuvvetini kullanarak Britanyalı hatlarını yeniden Gazala Hattı'na kadar ileri
itmiştir. Alman Afrika birliklerinin başarılı olamamasının en büyük sebebi
Britanyalı casus denizaltılarından biri olan SARAH'ın Almanların deniz yoluyla
ulaştırdıkları mühimmatlarının yollarını ve geçiş zamanlarını tespit etmesi ve
böylece Alman ve İtalyan deniz ikmalimin kesintiye uğramasıdır. Rommel sipariş
ettiği silahların yaklaşık yarısına ulaşabiliyordu.

21 Ocak 1942'de Rommel yeniden taarruza geçmiştir. Bu harekât Britanyalı
birliklerini Bingazi'ye kadar geri atacaktır.

II. Dünya Savaşı sırasında Nazi Almanyası'nın Yunanistan Savaşı'nda ülkeye
saldırması ile Nisan 1941'de başlamış ve Ekim 1944'te Almanya'nın ana
topraklardan geri çekilmesi ile son bulmuştur. Geri çekilmenin ardından yine de
Girit ve bazı önemli adalar 1945 Haziran'ına dek Alman askerî birliklerinin
denetimi altında kalmıştır.

Yunanistan'ı ilk olarak işgâl etmeye kalkışan devlet İtalya'dır. Ekim 1940'ta
ülkeye saldıran İtalya'nın Yunanistan'ı almada yaşadığı başarısızlığın ardından
Alman lider Adolf Hitler, Balkanlar'ı kontrol altına alabilmek için ordusunu
doğruca Yunanistan'a yönlendirmiştir. Hızlı bir "Yıldırım savaşı" taktiği ile
1941 Nisan'ında ülkeye girilmiş ve Mayıs ayının ortalarına doğru Yunanistan,
Almanya, İtalya ve Bulgaristan olmak üzere üç farklı devletin işgâli altında
kalmıştır.

İşgâl altında olunan süre boyunca sivil Yunanistan halkı birçok zorluk ile karşı
karşıya kalmış ve 300.000 sivil açlık ve salgın hastalıklardan dolayı yaşamını
yitirmiştir. Ülkenin ekonomisi tamamı ile çökmüştür.Bu güçler ülkeyi denetim
altında bulunduran gruplara karşı gerilla atakları ile saldırmışlar ve büyük
casusluk eylemlerinde bulunmuşlardır. 1943 yılına gelindiğinde bu direnişçi
gruplar birbirleriyle çatışmalara girmişler ve tam bağımsızlığın alındığı 1944
yılında krizde olan ülkede iç savaşın çıkmasına neden olmuşlardır.

II. Dünya Savaşı'nda 20 Mayıs 1941 sabahında Fallschirmjäger'lerin (Alman
Paraşütçü Hafif Piyadesi) Girit Adasına havadan indirilmesi ile başlamıştır.
İşgal amaçları bağlamında başarıya ulaştıysa da, Alman tarafının verdiği
kayıpların büyüklüğü nedeniyle, Alman ordusu bir daha hava indirme operasyonu
yapmamıştır.

Girit Muharebesi dünya tarihindeki en büyük hava indirme operasyonu olarak
nitelenmekte olup ve tüm dünyada hava indirme tümenlerinde taktik açıdan
öğretilen önemli bir muharebedir. Her ne kadar Müttefiklerin II. Dünya
Savaşı'nda yapmış olduğu Market Garden Operasyonu'nda daha fazla sayıda
paraşütçü komando kullanıldıysa da söz konusu operasyon zırhlı birliklerle
desteklendiğinden, hava desteği dışında destek olmadan yapılan bu Alman
saldırısı en büyük hava indirme operasyonu olarak kabul edilir.

Norveç, Fransa ve Balkanlar'ın istilasıyla, Batı'dan gelebilecek bir dizi askeri
tehdidin önlemini almış olan Hitler, dikkatini bu kez doğuya, Sovyet Sosyalist
Cumhuriyetler Birliği'ne çevirmiştir. 22 Haziran 1941 günü kısa bir hazırlık
ateşinin ardından Alman panzer birlikleri Sovyet sınırını geçerler.

Böylece II. Dünya Savaşının Doğu Cephesi savaşlarının açılış hamleleri
sayılabilecek Barbarossa Harekâtı başlamış olur.

Doğu Cephesi 22 Haziran 1941 tarihinde başladı ve harekâtın ilk aylarında
Wehrmacht’ın hızlı ilerleyişine ve Kızıl Ordu’nun ciddi ölçüde kayıplarına sahne
oldu. Emrindeki tank kolordularıyla hızla Moskova önlerine gelen Mareşal Fedor
von Bock, Hitler tarafından zorla geri dönüp Smolensk'teki Rus ordularını esir
alması istenince, Moskova'yı terketmiş olan Stalin zaman kazanıp kendi
birliklerini savunma yapmaları için Moskova'ya yığdı. Sonbahar aylarındaki
yağışlar, Rus direnişinin giderek kendini toparlaması ve sertleşmesi, ardından
da o yıl erkenden bastıran kış şartlarının oluşturduğu zorluklarla Alman
ordularının ilerleyişi durma noktasına geldi. 5 Aralık 1941 akşamı, Moskova'ya
yönelik Alman saldırıları sonlanmak zorunda kaldı.

1942’de Hitler, Karadeniz'le Hazar Denizi arasında bulunan Kafkasya petrol
yataklarını ve bu bölgenin hemen kuzeyindeki Don ve Donets nehirleri arasındaki
sahayı ele geçirmeyi hedefledi. Bu planın ilk adımı Mavi Durum kod adıyla
bilinecektir. Mavi Durum, Alman ordularına Stalingrad ve Kafkasya yolunu açmak
içindir. Mavi Durum'da belirlenen hedeflere ulaşılmasından sonra Alman orduları
iki grup olarak operasyonları sürdürdüler. Stalingrad kentinin ele geçirilmesi
yönündeki operasyonlar, Stalingrad Muharebesi ile II. Dünya savaşı’nın dönüm
noktalarından biri oldu.

Stalingrad’ı kuşatan Alman birlikleri Rusların Uranüs Operasyonu kod adını
verdikleri karşı taarruzla çembere alındı. Çemberi kırmak amacıyla Alman Don
Ordu Grubunun giriştiği Kış Fırtınası Operasyonu ise Kızıl Ordu’nun karşı
operasyonu (Küçük Satürn Operasyonu) ile başarısızlığa uğramıştır.

Küçük Satürn Operasyonu’nun başarısının hemen ardından Kızıl Ordu, Satürn
Operasyonu ile, Kafkasya’da zaten güçlükle ilerlemekte olan Alman ordularının
geri bağlantısını kesmek amacıyla taarruzlara başlamıştır. Bu taarruzların
durdurulamayacağı ortaya çıkınca Alman birlikleri 1943 yılının Ocak ayı
başlarında Kafkasya’dan çekilmek zorunda kalmışlardır.

7 Aralık 1941’de, bir pazar sabahı, Japon uçak gemilerinden havalanan yüzlerce
avcı, torpido ve bombardıman uçağı, Hawaii Adalarından Oafu Adasında bulunan
Pearl Harbor deniz üssüne geniş çaplı bir hava saldırısı düzenledi. Japonlar
bombaladıkları 8 Dretnoddan 6'sını batırdı ya da kullanılamaz hale getirdi.
Amerika donanmasına ait 3 uçak gemisi (CV-5 USS Yorktown, CV-6 USS Enterprise,
CV-8 USS Hornet)nin seferde oldukları için bu saldırıdan kaçabilmesinden dolayı,
Japonların bu hava taarruzu her ne kadar başarılı görünse de esasen Japonya
açısından büyük bir şanssızlık olarak kabul edilmektedir.

Pasifik Savaşları'nın ilerleyen aşamalarında, deniz savaşlarında hava gücünün
belirleyici bir rol oynadığının kanıtlanması da göstermektedir ki, hava
unsurlarını taşıyan Amerikan uçak gemilerinin zarar görmemiş olması, savaşın
kaderi üzerinde yaşamsal bir rol oynamaktadır.

Yine de bu olay üzerine ABD Kongresi 8 Aralık 1941’de Japonya’ya savaş ilan
etti. Kaçınılmaz olarak Japonya'nın müttefiki olan Almanya ve İtalya 11 Aralık
günü ABD'ye savaş ilan etti. Bir gün sonra ise Japonya, Birleşik Krallık, Kanada
ve Avustralya'ya savaş ilan etti.

Nisan 1942 sonlarında Japonlar, Yeni Gine'nin güneydoğusundaki Port Moresby'de
ve Solomon Adalarının güneyindeki Tulagi'de hava üsleri kurarak Avustralya ve
Yeni Kaledonya arasındaki Mercan Denizinin denetimini ele geçirmeye
hazırlanıyorlardı.

Japonların Port Moresby'yi ele geçirme planını haber alan Müttefikler eldeki
bütün hava ve deniz kuvvetlerini alarma geçirdiler.Japonların 3 Mayıs'ta
Tulagi'ye çıkarma yapmaları üzerine, Tuğamiral Frank J. Fletcher komutasındaki
keşif kuvvetine bağlı bir uçak gemisinden havalanan ABD uçakları Japon çıkarma
grubuna saldırarak bir destroyeri, birkaç mayın tarama ve çıkarma gemisini
batırdı.

4 Mayıs'ta Rabaul'den yola çıkan asıl Japon kuvvetlerini oluşturan deniz
birliklerinin çoğu doğuya doğru dolambaçlı bir yol izledi.

İki tarafın uçak gemileri 5-6 Mayıs günlerini birbirlerini aramakla geçirdi. 7
Mayıs sabahı Japon uçak gemisinden havalanan uçaklar bir ABD destroyeriyle
tankerini batırdı. Fletcher'ın uçakları da Japon hafif uçak gemisi Şoho'yu ve
bir kruvazörü batırdı. Ertesi gün Japon uçakları ABD uçak gemisi Lexington'ı
batırdı ve Yorktaown'a büyük hasar verdi.Buna karşılık ABD uçakları da büyük
Japon uçak gemisi Shokaku'yu savaşamayacak ölçüde ağır hasara uğrattı.

Çok uçak kaybeden Japonlar, hava korumasının yetersizliği ve karadan havalanan
Müttefik bombardıman uçaklarının saldırıları karşısında Port Moresby'ye giden
kuvvetlerini Rabaul'de geri çekmek zorunda kaldılar. Zaferle sonuçlanan
çarpışmalar boyunca yalnızca uçakları kullanan Müttefik deniz kuvvetleri, hiçbir
zaman Japon savaş gemilerine atış menziline girecek kadar yaklaşmadı.

Midway Muharebesi (ミッドウェー海戦, Midway Kaisen / Midway Deniz Muharebesi?) (Japon
kod adı: MI Harekâtı, MI作戦 / Emu Ai Sakusen), Muharebenin amacı stratejik Midway
adası'nı almak ve Amerikan uçak gemilerini yok etmekti. Bu amaçla toplanan Japon
armadası[kaynak belirtilmeli]nda 200 parçalık Japon filosunda 8 uçak gemisi ve
11 zırhlı bulunuyordu.[kaynak belirtilmeli] Buna karşılık ABD'liler 3 uçak
gemisi etrafında 76 parçalık bir filo hazırlayabilmişlerdi.

Ne var ki Japonlar güçlerini dağıttılar. İki uçak gemisini, ABD'lileri kuzeye
çekmek için Aleut Adaları’na doğru göndermişler, iki uçak gemisini de esas
filonun çok gerisindeki çıkarma filosuna tahsis etmişlerdi. Japon şifresini
çözen ABD'liler birçok bocalamaya ve USS Yorktown (CV-5)’ın bu sefer batmasına
rağmen, Japon İmparatorluk Filosu’nun belkemiği olan en önemli dört Japon uçak
gemisini batırdılar. Bu savaşın ABD'liler lehine sonuçlanmasındaki en önemli
etken Amerikan ordusunun Japon şifreleme sistemini çözmeleri ve Japonların
bundan haberi olmamasıdır. Japon uçak gemilerinin batırılmasındaki etken ise
Japon amiralinin hazırda bekleyen silahları yüklenmiş muharebe uçaklarının
saldırı filosu geri dönmedi diye bombardıman cephanesi yüklemek amacıyla hangara
indirmesi ve bu sırada Amerikan uçaklarının gemilere saldırmasıdır.

Guadalcanal, II. Dünya Savaşı'nda Japonya'nın 3. Ana Savunma Hattının bulunduğu
bölge olarak bilinir. ABD'li donanması Midway zaferinden sonra gözünü
Guadalcanal'a çevirdi. Sahil çıkartmasında oldukça zorlanacaklarını
sanıyorlardı. Fakat Japon askerlerinden çıkartma anında hiçbir ses gelmedi. O
anlık Amerikan askerleri kendilerini şanslı hissettiler. Guadalcanal'da yaşayan
yerliler sayesinde Japonların bulunduğu mevzilere kadar ilerlediler.

Akdeniz’de müttefikler, özellikle İngilizler açısından deniz hakimiyeti yaşamsal
bir önem taşımaktadır. İngiliz İmparatorluğu'nun Uzak Doğu bağlantısı Akdeniz
üzerinden sağlanmaktaydı. Ayrıca Kuzey Afrika'daki askeri varlığının takviyesi
ve ikmali açısından da bu deniz yolunun önemi büyüktü. Ard arda uygulanan
başarılı deniz operasyonları (Mers-el-Kebir Savaşı, Taranto Savaşı, Matapan
Yarımadası Savaşı gibi) bu deniz yolunda İngiliz hakimiyetini sağlamış olmakla
birlikte bir süre için Uzak Doğu bağlantısı Afrika kıtasının güney ucu
dolaşılmak zorunda kalınarak sağlanmıştır.

Atlas Okyanusu'ndaki deniz savaşları ise, Bismarck olayı dışında, Alman
denizaltılarıyla müttefik deniz ve hava güçleri arasında sürmüştür. Savaşın
genel çizgisi, deniz ticaret hatlarına saldıran Alman denizaltılarıyla onları
önlemeye çalışan müttefik su üstü gemileri ve uçakları arasında geçmiştir.

8 Kasım 1942'de Britanyalı ve ABD güçlerinden oluşan bir görev kuvveti Fas ve
Cezayir kıyılarına bir çıkarma yaptı. 6 Ağustos 1942 günü başlayan İngiliz
taarruzu karşısında (II. El Alameyn Savaşı), geri çekilmek zorunda kalan Rommel,
bu çıkarma harekâtı sonucu iki ateş arasında kalmış oluyordu.

General Montgomery komutasındaki Britanyalı 8. Ordusunun ileri Harekâtı,
Rommel'in döşemiş olduğu onbinlerce mayın dolayısıyla ağır aksak
ilerleyebiliyor.

Böylece Britanyalı 8. Ordusu, 13 Aralık 1942'de Tobruk’a ulaşabiliyor. 1943
yılının ocak ayı sonunda ise Libya tümüyle Rommel’in kontrolünden çıkmıştır.
Artık Kuzey Afrika’da durum tümüyle ABD ve Ingilizlerin kontrolü altındadır.

10 Temmuz 1943 ve 2 Mayıs 1945 tarihleri arasında Britanyalı ve ABD'li
donanmalarının Husky Harekâtı ile Sicilya'ya yapmış olduğu çıkarmayla açılmış
olan cephedir.

Müttefikler, Kuzey Afrika’daki Alman askeri varlığını ortadan kaldırdıktan sonra
İtalya'ya yöneldiler. İtalya'ya bir çıkarma yapılmasından önce Sicilya
adasındaki Alman askeri gücünün de kırılması gerekmişti. İtalya topraklarına
Müttefik çıkarması iki noktadan yapılmıştır. General Montgomery’nin 8. Ordusu,
Sicilya’dan hareketle dar Messina boğazını geçerek İtalyan çizmesinin parmak
ucuna çıkmıştır.

İkinci çıkarma operasyonu olan Salerno çıkarması ise, Salerno'nun güneyindeki
iki plaja, bir İngiliz, bir Amerikan kolordusu tarafından yapılmıştır.
Çıkarmanın üçüncü gününde Müttefik haraketı durdurulmuş, ancak ilerleyen
günlerdeki takviyeler ve ağır bombardımanlar sonucu sağlam bir köprü başı
oluşturulabilmiştir.

Aynı gün İtalya, Müttefiklerle bir mütareke imzaladı, fakat bu mütareke Salerno
çıkarmasına kadar gizli tutuldu. Çıkarma birlikleri esas hedefleri olan
Napoli'ye Harekâtın üçüncü haftasında ulaşıyorlar.

22 Ocak 1944'te Müttefikler Roma’nın 40 km güneyinde, Anzio’ya bir çıkarma daha
yapıyorlar.

Kursk Savaşı (Almanya'nın verdiği kod adı: Unternehmen Zitadelle / Hisar
Harekâtı), II. Dünya Savaşı sırasında Doğu Cephesi'nde, Alman kuvvetlerinin
Kursk çıkıntısına karşı 1943 Temmuz ve Ağustos aylarında giriştikleri genel
taarruzdur. Bugüne kadar yapılmış en büyük tank çarpışmaları ve bir günde en
fazla kayıp verilmiş hava çatışmaları bu muharebede gerçekleşmiştir. Almanların
Doğu Cephesi'nde gerçekleştirdiği son stratejik taarruzdur. Sonucundaki Sovyet
zaferi, Doğu Cephesi'nde inisiyatifi Sovyetlere vermiştir ve savaşın sonuna
kadar da öyle kalmıştır.

Normandiya Çıkarması'ndan 16 gün sonra ve Almanya'nın Sovyetler Birliği'ne savaş
ilan ettiği günün üçüncü yıldönümünde, Alman hatlarının merkez bölümünde, 22
Haziran 1944 günü geniş kapsamlı bir Kızıl Ordu taarruzu başlatılmıştır. Stalin,
harekâtın kod adı olarak prens Bagration’un adını seçmiştir. Napolyon savaşları
sırasında, çağın en üstün taktik kumandanlarından biri sayılan Bagration, 1812
de Napolyon ordularına karşı Borodino’da verilen savaşta ölmüştü.

Ruslar, 124 tümende 1,2 milyon asker, 5.200 tank, 30 bin top ve 6 bin uçağı bu
cepheye sürmüşlerdir. Almanlar bu saldırıya, eksik kadrolu 63 tümende 350 bin
dolayında asker, 900 tank ve 10 bin topla göğüs germek durumundaydılar.

Taarruzun ilk günü bitmeden Alman hatları iki cephede yarıldı ve 53. Kolorduyla
birlikte Vitebsk kenti kuşatıldı. Aynı gece Luftwaffe, Ukrayna’daki Poltava
Amerikan üssüne bir hava akını düzenledi. 44 adet B-17 ağır bombardıman uçağı
pistde imha edildi. Üsteki yarım milyon galonluk akaryakıt da kullanılamayacak
duruma getirildi.

Alman 53. Ordu’sunun yarı mevcudunu oluşturan 5 tümen için 25 Haziran'da Hitler,
çekilme emrini verdi ama 28 Haziran'a gelindiğinde 53. Kolordu’dan geriye pek
bir şey kalmamıştı. 53. Kolordu’nun 5 tümeninden sadece biri, ağır kayıplarla
Rus kuşatmasından kurtulabilmiştir.

Aynı gün mareşal Rokossovski emrindeki Sovyet kuvvetleri Minsk’in hemen güney
doğusundaki Bobruisk kentini ve dolayısıyla Alman 9. Ordusu’nu kuşatırlar.
Kuşatma altındaki bu ordudan sadece 15 kişi kurtulabilecektir; Kızıl Ordu 70 bin
tutsak alır.

2 Temmuz 1944'te Rokossovski’nin öncü birlikleri, Minsk’in 60 km. batısında,
Varşova bağlantısını sağlayan kara ve demiryolunu keserler. Kızıl Ordu
birlikleri bir haftada 225 km. yol kat ederek Alman tümenleri, kolorduları
arasından geçip Merkez Ordular Grubu’nun geri bağlantısını kesmiştir.

Merkez Ordular Grubu’ndan arta kalan 4. Ordu 3 Temmuz'da Berezina Nehri'nde
kalan tek köprüden batıya geçerek imha olmaktan kurtulur. Nehri geçmişlerdir ama
Berezina Savaşı Alman 4. Ordu’su için çok ağır kayıplarla sağlanabilen bir geçiş
olmuştur. Ne var ki Berezina nehri'nin batısında tutunmak da mümkün olamaz.
Zaten aynı gün Minsk’in Rusların eline geçmesiyle de 4. Ordu kuşatılmış duruma
düşmüştür. Havadan ikmal girişimleri de başlar başlamaz başarısızlığa uğrar. 11
Temmuz 1944 günü, 4. Ordu’dan sağ kalanlar da teslim oldular. Böylece 1941
yazında Alman işgaline giren Beyaz Rusya bu harekatla kurtarıldı.

12. Kolordu komutanı general Müller, direnmenin intihardan farksız olacağını
anlayarak elindeki tüm kuvvetlerle 8 Temmuz 1944'te teslim olmuştur. Berezina
bataklıklarını geçip uçsuz bucaksız ormanlarda birkaç kola ayrılan 27. Kolordu,
çemberden çıkmak için çabalamaktadır şimdi. 13 temmuzda Vilna kenti Rus'ların
eline geçer ve kenti savunan Alman tümeni imha edilir.

Britanya Savaşı'nın son bulması ve Doğu Seferi'nin başlamasıyla Alman hava
kuvvetlerinin önemli bir bölümü Rusya'da bulunmaktadır. Dolayısıyla Alman hava
kuvvetlerinin Batı'daki faaliyetleri, önleme faaliyetleri olarak kalmıştır.

Böyle olunca Stratejik Bombardıman, esas olarak Müttefik bombardıman filolarının
Alman tesislerine yönelik bombardımanlarıdır. Ne var ki, zaman zaman sivil
hedefler de bu bombardımana hedef olmuştur. Köln, Essen, Bremen, Hamburg gibi
Alman kentlerine yoğun hava saldırıları düzenlenmiştir.

26 Haziran 1944'te yoğun çatışmalardan sonra Amerikalıların eline geçen
Cherbourg, ibrenin artık müttefiklerden yana döndüğünün açık göstergesidir.
Kuvvet üstünlüğü artık yerine oturmuş, işlemeye başlamaktadır. Amerikan savaş
sanayi Avrupa topraklarına oluk oluk akmaktadır. Cherbourg gibi derin bir liman,
büyük teknelerin bile yanaşıp yüklerini boşaltmaları için uygundur. Müttefikler
için böyle bir liman, tüm kan dolaşımının ana atardamarıdır.

General Bradley’in Normandiya’daki ordular grubuna bağlı 3. Ordu’nun komutasına
1 Ağustos 1944’de General Patton atanır. Patton, müttefik ilerlemesi yönünden
yeni bir soluk getirecektir.

Market Garden Operasyonu, (17 Eylül – 25 Eylül 1944) II. Dünya Savaşı sırasında,
Amerika Birleşik Devletleri ve Birleşik Krallık ortak güçlerinin Belçika
üzerinden Almanya'ya girmesini amaçlayan operasyondur. Alman birliklerinin
düzenli geri çekilişi nedeniyle taktik Alman galibiyeti sağlamıştır. ABD'liler
büyük kayıplar vermelerine rağmen Belçika'yı ele geçirmişlerdir. Ancak
Hollanda'ya yönelik harekat Arnhem'daki Alman karşı saldırısı nedeniyle sonuçsuz
kalmıştır.

Müttefikler'in planları nisan ayından önce Ren Nehri'ni geçmeyi öngörmemektedir.
Fakat 7 Mart'ta Remagen yakınında Ludendorff Köprüsü sağlam olarak ele
geçirilince iş değişir. Tam hızla bu köprüden Ren’i geçerler. Bu savaşın
gidişatını değiştirecek bir olanaktır. Müttefik tank ve topları, motorize
birlikleri, Bonn'un dolayısıyla Ruhr sanayi bölgesinin hemen güneyinden bu su
kanalını geçmeye başlamıştır.

Patton, 29 Mart 1945'de Frankfurt'u alır, 12 Nisan'da ABD 9.Ordusu, Magdeburg
yakınlarında Elbe Nehri'ni geçer. Artık Berlin'e 80 km kalmıştır.

Mart ayında Müttefik kuvvetler Ren nehrini geçerek Alman topraklarında
ilerlerken Kızıl Ordu da ilerlemesini sürdürür. Nisan ayı ise Nazi yönetiminin
sonu olmuştur. 23 Nisan 1945 de Ruslar Berlin'e girmiş, 30 Nisan 1945'de ise
Hitler intihar etmiştir. Almanlar, yarım milyona yakın bir kuvvetle Berlin'i 2
Mayıs 1945'e kadar savunsalar da, yoğun Rus taarruzları karşısında 150 bin
kayıpla kenti kaybederler.

Yalta Konferansı'nda (Şubat 1945) üç büyük Müttefik devlet (Birleşik Krallık,
SSCB ve ABD) Polonya'nın SSCB ile sınırını batıya doğru, yaklaşık Curzon
Hattı'na kadar çekmeyi kararlaştırdı. Bu düzenlemenin Polonya için yol açtığı
toprak kaybı ise batıdaki sınırın Almanya'nın zararına olarak batı yönünde
kaydırılmasıyla karşılandı. Josef Stalin Yalta'da, Baltık Denizindeki
Świnoujście'den (Swinemünde) güneye doğru uzanarak Szczecin'in batısından geçen,
daha sonra Frankfurt (Oder)'ın güneyinde Neisse (Nysa Łużycka) Nehri ile
birleştiği noktaya kadar Oder Nehrini (Odra) izleyen, ardından Neisse Nehri
boyunca Zittau yakınındaki Çekoslovakya sınırına kadar uzanan Oder-Neisse
Hattı'nın sınır kabul edilmesini istedi. Stalin böylece 1939'da (Alman-Sovyet
Antlaşması) işgal ettiği ve geri vermek istemediği Curzon Hattının doğusundaki
topraklarını yitiren Polonya'nın bu kaybına karşılık bir ödün vermeyi
düşünüyordu.

Ama yeni sınırın tam olarak nereden geçeceği konusunda Batılı Müttefikler ile
SSCB arasında anlaşmazlık çıktı. ABD ile Birleşik Krallık böyle bir düzenlemenin
yalnızca çok sayıda Almanın yer değiştirmesine yol açmakla kalmayacağını
(Polonya'ya bırakılan topraklarda o sırada 5 milyon Alman yaşıyordu), aynı
zamanda gelecekte Almanya'yı kayıplarını geri istemeye yönelteceğini, böylece
kalıcı bir barışın kurulmasını önleyeceğini öne sürdü. Onların önerdiği sınır
çizgisi Oder Nehri boyunca uzanıyor, sonra Wrocław (Breslau) ile Opole
arasındaki bir noktada Oder ile birleşen bir başka Neisse Nehrini (Glatzer
Neisse ya da Nysa Kłodzka) izliyordu. Anlaşmazlık nedeniyle Almanya-Polonya
sınırı konusunda Yalta'da bir karara varılamadı. Ancak Batılı Müttefikler bu
hattı “barış konferansına kadar geçici sınır” olarak kabul etmeye razı oldular
(Potsdam, 1945).

Temmuz-Ağustos 1945'te Potsdam Konferansı toplandığında, Sovyet ordusu
Oder-Neisse Hattı'nın doğusundaki bütün toprakları işgal etmiş ve bu bölgede
Sovyet yanlısı geçici bir Polonya yönetimi oluşturulmuş bulunuyordu. ABD ve
Birleşik Krallık bu tek yanlı hareketi şiddetle protesto etmekle birlikte
oldubittiyi kabul ederek, SSCB'ye bırakılan Doğu Prusya'nın kuzey kesimi
dışında, Oder-Neisse Hattı'nın doğusundaki bütün bölgenin Polonya'nın denetimine
verilmesini onayladı. Potsdam Konferansı'nda ayrıca bölgedeki Almanların
Polonyalılarca Almanya'ya gönderilmesine izin verildi. Ama Polonya-Almanya
sınırının nihai olarak gelecekte toplanacak bir barış konferansında çizilmesi
kararlaştırıldı.

7 Mayıs 1945 günü General Jodl, Almanya'nın teslim belgesini imzaladı. Almanya
resmi olarak 8 Mayıs 1945'te koşulsuz teslim oldu. Bu tarih Batı'da Zafer Günü
olarak kutlanmaktadır. Rusya zaman farkı dolayısıyla 9 Mayıs'ta kutlamaktadır.

Iwo Jima Savaşı (Japonca: 硫黄島の戦い Iwo Tō no tatakai / Iwo Jima no tatakai,
İngilizce: Battle of Iwo Jima), 16 Şubat 1945 - 26 Mart 1945 tarihlerinde
Pasifik Okyanusunda bulunan Iwo Jima adlı küçük bir adada Japon İmparatorluğu
ile Amerika Birleşik Devletleri arasında meydana gelen çatışmadır.

Okinawa Savaşı (Japonca: 沖縄戦 Okinawa Sen), Pasifik Savaşı'nın son aşamasında
1945 yılında Okinawa Adalarına çıkarma yapan Amerika Birleşik Devletleri ile
Japon İmparatorluğu arasında meydana gelen savaştır.

Japonya, kendi adasına kadar geri çekilmek zorunda kalmasına rağmen, yoğun
stratejik bombardımana karşın direnmesini sürdürmektedir. ABD başkanı Truman,
Pasifik'teki savaşı bir an önce bitirebilmek için atom bombası kullanmaya karar
verildiğini açıklar. 6 Ağustos 1945'de Hiroşima, 9 Ağustos 1945'de ise Nagasaki
kentleri atom bombasıyla vurulur. Atom bombası binlerce sivilin kaybına neden
olmuştur. Hem psikolojik harp olarak hem de toplu sivil tahrip açısından
sıcaklığını günümüzde de korumaktadır.

14 Ağustos 1945'te Japonya, kayıtsız şartsız teslim olmayı kabul etmiştir.
Japonya'nın teslim belgesi ise 2 Eylül 1945'te USS Missouri savaş gemisinde
imzalanmıştır.



https://tr.wikipedia.org/wiki/Cem_Y%C4%B1lmaz

Cem Yılmaz (d. 23 Nisan 1973, İstanbul), Türk komedyen, oyuncu, müzisyen,
karikatürist, seslendirmen, senarist, yapımcı ve yönetmen.

23 Nisan 1973 tarihinde İstanbul'da doğdu. Aslen Gürün, Sivaslıdır.
İlköğrenimini Mehmet Akif İlkokulu’nda tamamladı. Ortaokulda Bahçelievler Kazım
Karabekir Ortaokulu'nu, sonrasında da Etiler Anadolu Otelcilik ve Turizm Meslek
Lisesi ve Boğaziçi Üniversitesi Turizm ve Otel Yönetimi bölümünü bitirdi.

Karikatüre olan ilgisi ve yeteneği sayesinde üniversite yıllarında Leman isimli
mizah dergisinde çalışmaya başladı. İlk gösterisini dergide çalıştığı yıllarda,
Leman Kültür Merkezi'nde gerçekleştirdi. Sonrasında Beşiktaş Kültür Merkezi’nde
sahne almaya başladı ve burada düzenlediği gösteriler ile adını duyurmayı
başararak günümüze kadar toplamda 4.000'den fazla kez sahneye çıktı.

1998'de Her Şey Çok Güzel Olacak isimli filmle sinema sektörüne adım attı.
İçlerinde Türk Sineması’nın en sevilen filmleri arasına girmiş olan G.O.R.A.,
A.R.O.G, Hokkabaz ve Yahşi Batı gibi yapımların da bulunduğu 10 filmde rol aldı
ve 3 filmde seslendirme sanatçısı olarak çalıştı.

Sinema alanındaki çalışmalarının yanı sıra sahne gösterilerini de devam ettirdi;
her biri kapalı gişe oynayan 4 ayrı stand up gösterisi gerçekleştirdi, Borusan
İstanbul Filarmoni Orkestrası işbirliği ile özel konserler kapsamında orkestraya
2 kez şeflik yaptı ve üniversite ziyaretlerinin birleşiminden oluşan bir DVD
çıkardı.

Kariyeri boyunca birçok markanın reklam yüzü oldu, aralarında Panasonic, Opet,
Türk Telekom, Türkiye İş Bankası, Doritos gibi büyük markaların yer aldığı
firmalar için başarılı reklam kampanyalarına imza attı. Karikatürlerinin yer
aldığı bir kitap ve 3 filminin senaryolarının kitaplaştırılmış hali de okurların
yoğun ilgisini çekti.

“Sadri Alışık Ödülleri En İyi Erkek Oyuncu Ödülü”, “4.Yeşilçam Ödülleri En İyi
Erkek Oyuncu Ödülü” ve “Brussels Uluslararası Bağımsız Film Festivali En İyi
Erkek Oyuncu Ödülü” gibi ödüllerin de dahil olduğu çeşitli ödüllere layık
görüldü.

2014'te StandartCY adlı gösterisiyle son baharda Amerika turnesine çıkmıştır.
Son filmi İftarlık Gazoz 29 Ocak 2016 tarihinde vizyona girmiştir.

10 Mart 2012'de Ahu Yağtu ile evlenip 31 Aralık 2013'te resmen boşanmış olan
sanatçının, Yağtu ile birlikteliğinden Kemal adında bir oğlu vardır.

12 milyon takipçisiyle Twitter'da en fazla takipçisi olan ve iki milyonu aşkın
abonesiyle YouTube'da en fazla abonesi olan Türk'tür.



https://tr.wikipedia.org/wiki/Otizm

Otizm, üç yaşından önce başlayan ve ömür boyu süren, sosyal etkileşime ve
iletişime zarar veren, sınırlı ve tekrarlanan davranışlara yol açan beynin
gelişimini engelleyen bir rahatsızlıktır. Bu belirtiler otizmi, Asperger
sendromu gibi daha hafif seyreden otistik spektrum bozukluğundan (OSB) ayırır.
Otizm kalıtımsal kökenlidir ancak kalıtsallığı oldukça karmaşıktır ve OSB’nin
kökeninin çoklu gen etkileşimlerinden mi yoksa ender görülen mutasyonlardan mı
kaynaklandığı çok açık değildir. Nadir vakalarda, doğum sakatlıklarına neden
olan etmenlerle yakından bağlantılıdır. Diğer görüşlere göre ise çocuklukta
yapılan aşılar gibi nedenler tartışmalıdır ve aşı kökenli varsayımların ikna
edici bilimsel kanıtları yoktur. Yakın dönem araştırmaları otizmin prevalansını
1.000 kişiye bir ya da iki vaka olarak tahmin eder, aynı araştırmalardaki
tahminlere göre OSB yaklaşık 1.000 kişide altı vakadır ve erkeklerde rastlanma
oranı kadınlara göre 4,3 kat daha fazladır. Otizm vakalarının sayısı 1980’lerden
beri oldukça fazla oranda artmıştır. Bunun nedeni kısmen tanı koyma
yöntemlerindeki değişikliklerdir; gerçek prevalansın artıp artmadığı
anlaşılamamıştır.

Otizm beynin birçok kısmını etkiler ama bu etkinin nasıl geliştiği çok iyi
anlaşılamamıştır. Ebeveynler genellikle çocuklarının yaşamının ilk iki yılında
belirtileri fark eder. Erken davranışsal ya da kavrayışsal müdahaleler
çocukların kendine bakabilme yetisi ile sosyal ve iletişimsel yetiler
kazanmasına yardımcı olabilir. Otistik çocukların çok azı erişkin olduktan sonra
bağımsız yaşamakta, bunlardan bir kısmı bunda başarılı olabilmektedir.
Bazılarının otizme bir çare aradığı, diğerlerinin de otizmin bir bozukluktan çok
bir durum olduğuna inandığı bir otistik kültür ortaya çıkmıştır.

Otizm ilk belirtilerini bebeklik ya da çocukluk döneminde gösteren, ancak
remisyon ya da relaps göstermeden düzenli seyir izleyen bir beyin gelişme
bozukluğudur. Bozulmalar beynin çeşitli sitemlerinde olgunlaşma ile ilgili
değişikliklerden kaynaklanır. Otizm, yaygın sosyal etkileşim ve iletişim
anormallikleri, aşırı kısıtlanmış ilgiler ve oldukça fazla tekrar eden
davranışlarla tanımlanan beş yaygın gelişimsel bozukluktan (YGB) biridir. Diğer
dört YGB arasında Asperger sendromu, belirtiler ve olası nedenler açısından
otizme en yakın olanıdır; Rett sendromu ve çocukluğun dezintegratif bozukluğunun
çeşitli belirtileri ortaktır ama nedenleri farklı olabilir; başka türlü
adlandırılamayan yaygın gelişimsel bozukluk (YGB-BTA) ise ölçütler daha belirgin
bir bozukluğu göstermediğinde teşhis edilir. Asperger bozukluğunda otizmin
aksine dil gelişiminde önemli bir gecikme yoktur. Otizmin terminolojisi
şaşırtıcı olabilir. Otizm, Asperger sendromu ve YGB-BTA genellikle otistik
spektrum bozuklukları (OSB) ya da bazen otistik bozukluklar, olarak
adlandırılabilirken otizm sıklıkla otistik bozukluk, çocukluk otizmi, erken
infantil otizmi ya da bebeklik otizmi olarak adlandırılır. Bu maddede otizm
klasik otizm bozukluğu için kullanılmaktadır ancak bazı kaynaklar otizm tanımını
OSB’den söz etmek için kullanır ya da OSB ile YGB’yi bir tutar. OSB, göz
temasından kaçınmak gibi otistiğe benzer kişisel özelliklere sahip olan ama
OSB’si olduğu kesin olmayan geniş otizm fenotipinin bir alt kümesidir.

Otizm; sessiz kalma, zekâ özürlü olma, durmadan el çırpma ya da sallanma gibi
ciddi bozukluklar gösteren bireylerden, etkin ama belirgin olarak sıra dışı
sosyal yaklaşımlar gösteren, çok dar ilgi odakları olan ve laf ebesi, bilgiçlik
taslayan iletişimi olan daha az bozukluk gösteren bireylere kadar çok geniş bir
spektrumda kendini gösterir. Bazen IQ eşiklerine ya da bireyin gündelik
hayatında ne kadar desteğe gereksinimi olduğuna göre sendrom düşük, orta ya da
yüksek işlevli otizm olarak bölümlere ayrılır ancak ölçütleri belirlenmemiş olan
bu bölümlemeler tartışmalıdır. Otizm bazen sendrom ve sendrom dışı olarak da
ikiye ayrılabilir, belirti gösteren otizm genellikle ciddi veya şiddetli zekâ
geriliği ya da tüberoz skleroz gibi fiziksel belirtileri olan doğuştan gelen
sendromlarla bağlantılandırılır. Asperger bozukluğu olan bireyler otizm
bozukluğu olan bireylere göre kavrama alanında daha başarılı olsa da Asperger
bozukluğu, yüksek işlevli otizm ve sendrom dışı otizmin çakışan noktaları çok
açık değildir.

Bazı araştırmalar, dil ve sosyal becerilerde ilerleyememe yerine on dört
aylıktan sonra bu becerilerin kaybı ile otizm teşhisi konduğunu belirtmiştir. Bu
fenomen için regresif otizm, kötüleyen otizm ve gelişimsel duraklama gibi
çeşitli terimler kullanılmıştır. Bu ayrımın geçerliliği hâlâ tartışmalıdır;
regresif otizmin özel bir alttip olması mümkündür.

Otizm tek bir belirtiden çok,bir dizi belirti ile fark edilir. Ana özellikleri
sosyal etkileşim bozuklukları, iletişim bozuklukları, sınırlı ilgi ve yineleyici
davranıştır. Atipik yemek yeme gibi diğer özelliklere sıklıkla rastlanır ama
tanı koymak için gerekli değildir. Otizmin belirtileri genel popülasyon içinde
tek tek görülür ama patolojik şiddette belirtiler ile kişilik özelliklerini
birbirinden kesin hatlarla ayıracak kadar yüksek oranda bağdaştırılamaz.

Otizmi olan kişilerin sosyal bozuklukları vardır ve sıklıkla, çoğu insanın
farkına varmadan sahip olduğu, diğer kişiler hakkındaki sezgilere sahip
değildirler. Tanınmış otistik Temple Grandin, nörotipiklerin sosyal iletişimini
anlayamama yetersizliğinden ötürü kendisini "Mars’ta bir antropolog gibi"
hissettiğini söylemiştir.

Sosyal bozukluklar çocukluğun erken dönemlerinde belirginleşir ve erişkinliğe
doğru devam eder. Otistik bebekler sosyal uyaranlara daha az dikkat eder,
başkalarına çok daha az bakar ve gülümser ve kendi adlarına çok az tepki verir.
Otistik çocukların daha çarpıcı normal dışı sosyal davranışları da vardır;
örneğin çok az göz teması kurar, ileriyi düşünen tavırlar gösterir ve başka bir
kişinin eli ile oynayarak iletişim kurmaya çalışırlar. Üç ile beş yaş arasındaki
otistik çocuklar başkalarına aniden yaklaşmak, duygulara karşılık vermek ve
taklit etmek, konuşmadan iletişim kurmak ya da sıra ile bir şeyler yapmak gibi
sosyal kavrayışları daha az sergilerler. Ancak, kendilerine bakan kişi ile bağ
kurarlar. Normalden biraz daha az güvenli bağlılık gösterirler ama bu özellik
zekâ gelişimi daha fazla olan ya da daha az şiddetli OSB’si olan çocuklarda
görülmez. OSB’si olan daha büyük çocuklar ve erişkinler yüz ifadesi ve duygu
tanıma testlerinde daha kötü sonuçlar alır.

Yaygın inanışın aksine otistik çocuklar yalnız kalmayı tercih etmez. Otizmi
olanlar için arkadaşlık kurmak ve sürdürmek zor olmaktadır. Ne kadar yalnız
olduklarını, arkadaşlarının sayısı değil, arkadaşlıklarının kalitesi belirler.

OSB’si olan bireylerdeki saldırganlık ve şiddet hakkında birçok hikâye anlatılır
ama çok az sistematik araştırma bulunmaktadır. Eldeki sınırlı sayıdaki veri,
zekâ geriliği olan çocuklarda otizmi saldırganlık, eşyalara zarar verme ve öfke
nöbetleriyle ilişkilendirir. Dominick et al. OSB’si olan 67 çocuğun ebeveyniyle
yaptığı mülakat sonucunda bu çocukların üçte ikisinin şiddetli öfke nöbetleri
geçirdiğini ve üçte birinin geçmişinde saldırganlık vakaları olduğunu
belirtmiştir. Öfke nöbetleri, geçmişinde dil öğrenme bozukluğu olan çocuklarda
belirgin bir şekilde daha yaygındır.

Otizmi olanların üçte biri ile yarısı arasında bir kısmı gündelik iletişim
gereksinimlerini karşılayacak kadar doğal konuşma becerisi geliştiremez.
İletişimdeki farklılıklar bir yaşından itibaren gözlemlenebilir. Bu
farklılıklar, konuşmaya başlamadan önce anlamsız sesler çıkarmaya başlama
döneminin gecikmesi, sıradışı el hareketleri, azalan heveslilik ve bakıcının
sesine, senkronize olmayan tepkiler olarak sayılabilir. İki ve üç yaşından sonra
otistik çocukların daha seyrek ve daha az farklı anlamsız sesler çıkardığı,
sözcükler ve sözcük grupları söylediği, el hareketlerinin sözlerle daha az
bağlantılı olduğu gözlemlenir. Otistik çocuklar daha az istekte bulunur ya da
deneyimlerini paylaşır, çoğunlukla başkalarının sözlerini tekrar ederler
(ekolali) ya da kişi zamirlerini karıştırırlar. İşlevsel bir konuşma için
birleşik dikkat gerekli gibidir. Birleşik dikkat eksiklikleri OSB’li çocukların
farkedilmesini sağlayabilir: örneğin, işaret edilen nesne yerine işaret eden ele
bakabilirler, ve sürekli olarak yaşlarına uygun olarak deneyimleri hakkında
"yorum yapmayı" ya da "paylaşmayı" başaramazlar. Otistik çocuklar hayalgücüne
dayalı oyunlarda ve sembolleri dile çevirmede zorlanabilir.

Birkaç çalışmada yüksek işlevli otistik 8-15 yaşındaki çocuklar kelime bilgisi
ve heceleme gibi temel dil görevlerinde kişisel olarak eşleştirildikleri kontrol
denekleri ile aynı performansı göstermiş, erişkinler ise daha iyi sonuç
almıştır. Her iki otistik grubu da, mecazi anlatım, anlama ve sonuç çıkarma gibi
karmaşık dil görevlerinde kontrol gruplarına göre daha kötü sonuçlar almıştır.
Genellikle insanlar başlangıçta temel dil yetilerine göre ölçüldüğü için bu
araştırmalar otistik bireylerle konuşan kişilerin çoğunlukla karşılarındakinin
anlayabileceğinden fazla şey anlayacağını düşünebileceklerini göstermektedir.

Otistik bireyler yineleyici ve sınırlı davranışın birçok türünü gösterirler.
Bunlar Gözden Geçirilmiş Yineleyici Davranış Ölçeği’ne göre (İngilizce:
Repetitive Behavior Scale-Revised (RBS-R) şöyle sınıflandırılır:

Otizme özel yineleyici bir davranış yoktur ama yalnızca otizmde bu davranışlara
çok sık rastlanır ve şiddetleri daha fazladır.

Otistik bireyler, tanı konmasına neden olmayan ama hem bireyi hem de ailesini
etkileyen başka belirtiler de gösterebilir. OSB’si olan bireylerin çok küçük bir
kısmı, önemsiz bilgilerin ezberlenmesinden, otistik savantların olağanüstü
yeteneklerine kadar değişen bir yelpazede sıradışı yetenekler sergiler.

Algısal uyaranlara karşı alışılmadık tepkiler otistik çocuklarda daha yaygın ve
belirgindir ancak algısal belirtilerin otizmi diğer gelişim bozukluklarından
ayırdığına dair yeterli kanıt bulunmamaktadır. Bu tepkilere çocuklarda daha sık
rastlanır: Otistik yetişkinlerde görülmemesine rağmen, otistik çocuklarda
dokunarak algılama bozuklukları olduğunu gösteren birkaç çalışma vardır. Aynı
çalışmalar otistik erişkinlerin karmaşık hafıza ve fikir yürütme konularında
daha çok sorunları olduğunu göstermiştir; bu sorunlar yetişkinlerde daha
belirgindir. Çeşitli çalışmalar, kas güçsüzlüğü (hipotoni), kaba motor
disfonksiyon (apraksi) ve parmak uçlarında yürüme gibi değişik motor
bozukluklara rastlandığını göstermiştir; OSB’de şiddetli motor bozukluklar
görülmez.

Atipik yeme davranışı OSB’si olan çocukların dörtte üçünde görülür ve eskiden
tanı koymada bir gösterge olarak kullanılırdı. Seçicilik en yaygın sorundur, ama
yeme ritüelleri ve yemeği reddetmek gibi sorunlarda ortaya çıkabilir; bunlar
yetersiz beslenme ile sonuçlanmaz. Bazı otistik çocuklarda gastrointestinal (Gİ)
semptomlar görülse de otistik çocukların normalden daha fazla Gİ sorunları
olduğunu destekleyecek yeterli basılı veri bulunmamaktadır; çalışmalar çelişkili
sonuçlar vermektedir ve Gİ sorunları ile OSB arasındaki bağlantı tam olarak
belli değildir.

Gelişimsel bozuklukları olan çocuklarda uyku sorunlarının çok yaygın olduğu
bilinmektedir, eldeki kanıtlara göre OSB’si olan çocukların daha da fazla uyku
sorunu bulunduğu görülmüştür. Otistik çocuklar, uykuya dalmakta zorlanma, sık
sık geceleri uyanma ve sabahları erken kalkma gibi sorunlarla karşı karşıya
kalabilmektedirler. Dominick et al. OSB’si olan çocukların üçte ikisinin uyku
sorunları olduğunu belirtmiştir.

OSB’si olan çocukların ebeveynlerinin stres düzeyleri çok yüksektir. OSB’si olan
çocukların kardeşlerinin, OSB’den etkilenen kardeşe daha büyük ilgi beslediği ve
daha az çatışma içine girdikleri belirtilmiştir. Bu kardeşler erişkin
olduklarında kardeşlik ilişkilerinin zayıflaması ve olumsuz sağlık sorunları
yaşama riskleri yüksektir.

Otizm kalıtımsal kökenlidir ancak kalıtsallığı oldukça karmaşıktır ve OSB’nin
kökeninin çoklu gen etkileşimlerinden mi yoksa ender görülen mutasyonlardan mı
kaynaklandığı çok açık değildir. İkizler üzerine yapılan araştırmalar, ortak
çevre koşulları ve başka genetik ya da tıbbi sendromlar olmadığı
varsayıldığında, otizm riskinin %90’ınından fazlasını kalıtsallığın açıkladığını
gösterir. Tipik olarak, otizm Mendel (tek gen) mutasyonu ya da Angelman sendromu
veya frajil X sendromu gibi tek kromozom anomalileri ile izlenemez ve OSB ile
bağlantılı genetik sendromların yalnızca OSB’ye yol açtığı da gösterilememiştir.
Çeşitli genlerde olan mutasyonlar arasında ya da çevre ile mutasyona uğramış
genler arasında önemli etkileşimler bulunabilir. Çeşitli genler bunlara aday
olarak saptanmıştır ancak her birinin etkisi kendi başına çok küçüktür.
Ailelerinde başka otistik olmayan otistik bireylerin çoğu, gen kopya sayısı
varyantlarından (Mayoz bölünme sırasında kendiliğinden oluşan delesyon ya da
duplikasyonlar) kaynaklanmış olabilir. Dolayısıyla, otizmin önemli bir
miktarının kalıtsal olması mümkündür ama kalıtımla geçmemiştir; yani ebeveyn
genomunda otizme neden olan mutasyonlar bulunmamaktadır.

Doğum kusurlarına yol açan faktörler olan ve otizm riski ile bağlantılı tüm
teratojenlerin, gebe kalındıktan sonraki ilk sekiz hafta içinde etkilerinin
görüldüğü bildirilmiştir. Bu sonuç, otizmin daha sonra başlama ihtimalini
dışarıda tutmasa da otizmin gelişimin çok erken döneminde ortaya çıktığına dair
çok güçlü bir kanıttır. Çevresel nedenler ile ilgili kanıtlar bilimsel olarak
bulunmasa da detaylı araştırmalar yapılmaktadır. Otizmin oluşmasına ya da
kötüleşmesine neden olduğu ileri sürülen çevresel faktörler arasında bazı
besinler, bulaşıcı hastalıklar, ağır metaller, solventler, Dizel egzoz gazı,
PCBler, plastik ürünlerde kullanılan ftalatlar ve fenoller, pestisitler, bromine
alev geciktiriciler, alkol, sigara içme, yasadışı uyuşturucular, ve aşılar
bulunur. Ebeveynler çocuklarındaki otistik belirtilerin ilk olarak rutin
aşılanma sırasında farkına varsa da MMR aşısı anlaşmazlığı|MMR aşısı (kızamık,
kızamıkçık, kabakulak aşısı) ve otizm arasında nedensel bağ bulunmadığını
gösteren çok sayıda bilimsel kanıt bulunmaktadır.

Yaygın araştırmalara rağmen otizmin nasıl oluştuğu iyi anlaşılamamıştır.
İşleyişi iki alana ayrılabilir: Otizm ile ilgili beyin yapıları ve süreçlerinin
patofizyolojisi ve beyin yapıları ile davranışlar arasında bulunan
nöropsikolojik bağlar. Davranışların birçok patofizyolojisi olduğu
görünmektedir.

Otizmin beyin işlevsel sistemlerinin çoğunu ya da tümünü etkileyen gelişimsel
faktörlerden kaynaklandığı, ve beyin gelişimini bozduğu
anlaşılmaktadır.Nöroanatomik araştırmalar ve teratojenler ile olan bağlantılar,
gebe kalındıktan kısa süre sonra beyin gelişimini değiştirmesinin otizmin
işleyişinde önemli rol oynadığını göstermektedir. Bu yerel anomali beyinde,
çevresel faktörlerin de önemli derecede etkilediği bir dizi patolojik olguya yol
açar. Her ne kadar insan beyninin ana yapısı ile ilgili olsa da, hemen hemen tüm
postmortem araştırmalar aynı zamanda zekâ geriliği olan bireylerde yapıldığından
sonuç çıkarmak çok zordur. Beyin ağırlığı, hacmi ve kafa çevresi otistik
çocuklarda genelde daha büyüktür. Patolojik erken aşırı büyümenin hücresel ve
moleküler temelleri gibi aşırı büyümüş sinir sistemlerinin, otizmin
karakteristik belirtilerinin sebebi olup olmadığı bilinmemektedir. Güncel
varsayımlar şöyledir:

Bağışıklık sistemi ve sinir sistemi arasındaki etkileşimler embriyonik gelişimin
başlarında başlar ve başarılı bir sinir sitemi gelişimi dengeli bir bağışıklık
sistemi tepkisine bağlıdır. Otistik çocuklarda kötü ayarlanmış bağışıklık
tepkileri ile uyumlu çeşitli belirtiler olduğu, araştırmalarda belirtilmiştir.
Sinir sisteminin gelişiminin kritik dönemlerinde anormal bağışıklık sistemi
aktivitesinin OSB’nin bazı türlerinin işleyişinin bir parçası olabilmesi
mümkündür. OSB’den başka hastalıklarda görülen otoantikorlar patoloji ile
bağlantılı değildir ve OSB’de her zaman bulunmazlar. Dolayısıyla bağışıklık
sistemi bozuklukları ile otizm arasındaki ilişki net değildir ve tartışma
konusudur.

Otizmde, özellikle kanda yüksek serotonin düzeyleri gibi çeşitli nörotransmitter
anomalileri tespit edilmiştir. Bunların yapısal ya da davranışsal anormaliklere
neden olup olmadığı belli değildir. Ayrıca doğuştan metabolizma bozukluklarının
bazıları otizm ile ilşkilidir ancak muhtemelen vakaların %5’inden azında
rastlanır.

Otizmin ayna nöron sistemi (ANS) teorisi, ANS’nin gelişimindeki bozuklukların
taklide engel olduğunu ve otizmin ana özellikleri olan sosyal bozukluklara ve
iletişim zorluklarına yol açtığını ileri sürer. ANS, bir hayvan bir eylemde
bulunduğunda ya da kendi türünden bir hayvan aynı eylemi yaptığında işleyen bir
sistemdir. ANS, başkalarının eylemlerinin, niyetlerinin ve duygularının somut
simülasyonu yoluyla davranışlarını modellemeye olanak sağlayarak, bireyin
başkalarını anlamasına yardımcı olabilir. Bu varsayımı test eden birkaç çalışma,
OSB’si olan bireylerin ANS bölgelerinde yapısal anormallikler olduğunu
göstermiştir. Asperger sendromu olanlarda taklidin oluştuğu çekirdek devrede
gecikme gibi bu anormalliklerin varlığıyla birlikte, OSB’li çocuklarda azalmış
ANS aktivitesiyle belirtilerin şiddeti arasında bir bağıntı (korelasyon) olduğu
gösterilmiştir. Ancak, otistiklerin, ANS dışında bulunan birçok bölgelerinde de
anormal beyin aktiviteleri bulunur ve ANS teorisi otistik çocukların bir hedef
ya da amaç içeren taklit görevlerindeki normal performanslarını açıklamaz.

Otistik erişkinler üzerinde 2008 yılında yapılan bir araştırma, sosyal ve
duygusal yönlendirme ile ilgili geniş beyin ağı olan ön dikkat sisteminde
işlevsel düzenin değiştiğini ama dikkati toplama ve hedefe yönelik düşünme ile
ilgili arka dikkat sisteminin bozulmamış olduğunu göstermiştir. 2008 yılına ait
bir beyin görüntüleme araştırması, singulat girusta OSB’li bireylere özgü bir
dizi sinyal bulunduğunu ortaya çıkardı.

Otizmin düşük bağlantı teorisi, otizmde üst düzey nöral bağlantıların ve
senkronizasyonunun düşük işlevselliğinin bulunduğunu ve bunların yanı sıra alt
düzey süreçlerin de fazlalığını varsayar. Bu teoriyi destekleyen kanıtlar
otistik bireyler üzerinde yapılan işlevsel sinir sistemi görüntüleme
araştırmaları ile bulunmuştur. Bir beyin dalgası araştırması da OSB’li
erişkinlerin korteksinde yerel aşırı bağlantı olduğunu ve frontal lob ile
korteksin diğer bölgeleri arasında zayıf işlevsel bağlantılar olduğunu
göstermiştir. Diğer kanıtlar, düşük bağlantıların korteksin her iki hemisferinde
olduğunu ve otizmin assosiasyon korteksinin bir bozukluğu olduğunu gösterir.

Otistik beyinler ve davranışlar arasındaki bağlantılar arasında iki ana bilişsel
teori kategorisi önerilmiştir.

İlk kategori sosyal kavramada görülen eksikler üzerine yoğunlaşır. Aşırı
sistemlilik varsayımına göre otistik bireyler sistematik davranışlarda
bulunabilir yani içsel olaylarla başaçıkabilmek için içsel hareket kuralları
geliştirebilir ama diğer faktörler tarafından oluşturulan olaylarla
başaçıkabilmek için empati yapmakta daha az başarılıdırlar. Bu varsayım aşırı
erkek beyni teorisini genişletir. Bu teori, otizmin, psikometrik olarak
empatiden çok sistematikte başarılı olan bireyler olarak tanımlanan erkek
beyninin aşırı bir durumu olduğunu varsayar. Bu da daha önceki zihin teorisi ile
ilişkilidir. Zihin teorisi, otistik davranışın, bireyin zihinsel durumlarını
kendisine ya da başkasına yükleme yetisinin olmamasından ortaya çıktığını
varsayar. Zihin teorisi, başkalarının güdüleri hakkında yorum yürütme ile ilgili
Sally ve Anne testine otistik çocukların verdiği atipik cevaplarla desteklenir
ve otizmin ayna nöron sistemi teorisi ile örtüşür.

İkinci kategori sosyallik dışı ve genel süreçler üzerine yoğunlaşır. Kendini
yönetme sistemi fonksiyon bozukluğu teorisi otistik davranışın esneklik,
planlama ve diğer yönetsel fonksiyonlarda bulunan eksikliklerden kaynaklandığını
varsayar. Teorinin güçlü yanı stereotipik davranışları ve sınırlı ilgiyi
öngörmesidir; zayıf yanı ise küçük otistik çocuklarda yönetsel fonksiyon
bozukluklarının bulunmamasıdır. Zayıf merkezî tutarlılık teorisi, büyük resmi
görmede sınırlı yeteneğin otizmin merkezî bozukluğunun temelinde yattığını
varsayar. Teorinin kuvvetli bir yanı, otistik insanların performansındaki
zirveleri ve özel yetenekleri öngörmesidir. Bağlantılı bir teori olan genişlemiş
algısal fonksiyon teorisi, daha çok otistik bireylerde yerel olarak yönlenmiş ve
algısal işlemlerin üstünlüğü üzerine yoğunlaşır. Bu teoriler otizmin düşük
bağlantı teorisi ile örtüşür. İki kategori de kendi başına tatmin edici
değildir; sosyal bilişim teorileri otizmin katı ve yineleyici davranışını
kolayca açıklayamaz, sosyallik dışı teoriler de sosyal bozukluğu ve iletişim
zorluklarını açıklamakta zorluk çeker. Karşılaşılan bozuklukların çoğu üzerine
kurulmuş birleşik bir teori daha yararlı olabilir.

OSD’si olan çocukların ebeveynlerinin yaklaşık yarısı çocuklarının sıradışı
davranışlarını 18 aylıktan itibaren, yaklaşık beşte dördü de yaklaşık 24
aylıktan itibaren farkederler. Tedaviyi geciktirmek uzun süreli sonuçlarda
etkili olacağından, aşağıdaki belirtilerden herhangi birini gösteren çocukların
bir uzman tarafından zaman geçirmeden değerlendirilmesi gerekir:

American Academy of Pediatrics (Amerikan Pediatri Akademisi) tüm çocukların, 18
ve 24 aylık doktor muayeneleri sırasında otizme özel tarama testleri ile OSB
için taranmasını önermektedir. Buna karşılık UK National Screening Committee
(Birleşik Krallık Ulusal Sağlık Taraması Komitesi), tarama araçlarının tamamen
onaylanmadığı ve etkinlikleri için yeterli kanıt bulunmadığı için genel
popülasyonda OSB taraması yapılmamasını önermektedir. Tarama araçlarının
arasında Modified Checklist for Autism in Toddlers (M-CHAT) (Yürüme çağındaki
bebeklerde otizm için değiştirilmiş kontrol listesi), Otistik Özellikler için
Erken Tarama Anketi ve İlk Yıl Envanteri gibi araçlar bulunur. M-CHAT ve öncülü
CHAT hakkındaki ilk veriler, 18-30 aylık çocuklarda, en iyi klinik ortamlarda
kullanıldığını ve düşük hassasiyeti (çok yanlış negatif) ama iyi belirliliği
(düşük yanlış pozitif) olduğunu göstermektedir. Bir kültürün normlarına göre
(örneğin göz teması normları), geliştirilmiş tarama araçları farklı bir kültürde
kullanıldığında uygun olmayabilir. Otizm için genetik tarama henüz pratik
değildir.

Otizm tanısı, nedenine ya da işleyişine göre değil, davranışlara göre
yapılmaktadır. DSM-IV-TR’de otizmin toplamda en az altı belirti gösterdiği
tanımlanır; bu belirtilerin en az ikisi sosyal etkileşimde nitel bozukluk, en az
bir tanesi iletişimde nitel bozukluk ve en az bir tanesi de sınırlı ve
yineleyici davranış olmalıdır. Örnek belirtiler arasında, sosyal ve duygusal
karşılıklılık eksikliği, dilin stereotipik ve yineleyici kullanımı ya da
idiosinkratik (kişiye özgü) dil kullanımı ve nesnelerin parçaları ile ısrarlı
olarak ilgilenme bulunur. Sosyal etkileşimde, sosyal iletişimde kullanılan dilde
ya da sembolik ve hayalî oyunlarda görülen anormallikler ve gecikmelerin ortaya
çıkışı üç yaşından önce olmalıdır. Ne Rett sendromu ne de çocukluğun
dezintegratif bozukluğu bu belirtileri daha iyi açıklamamalıdır. ICD-10 hemen
hemen aynı tanımlamayı kullanır.

Tanı koymak için çeşitli araçlar bulunur. Bunlardan, otizm araştırmasında
sıklıkla kullanılan ikisi ebeveyn ile görüşmeden oluşan Otizm Tanı Görüşmesi –
Gözden Geçirilmiş (ADI-R) ve çocuk ile etkileşim ve gözlemi içeren Otizm Tanı
Gözlem Ölçeğidir. Çocukluk Otizmini Derecelendirme Ölçeği (CARS) klinik
ortamlarda çocuğu gözlemlemeyi temel alır ve otizmin şiddetini belirlemek için
yaygın olarak kullanılır.

Çocuk doktoru genellikle çocuğun gelişim tarihçesini alarak ve çocuğu fiziksel
muayeneden geçirerek bir ön inceleme yapar. Eğer izin verilirse, tanı ve
değerlendirmeler OSB uzmanlarının yardımıyla yapılır. Bunun için standart
araçlar kullanılarak bilişsel, iletişimsel, ailevi ve diğer faktörler
değerlendirilir ve gözlemlenir, ayrıca bağlantılı tıbbi durumlar göz önüne
alınır. Bu aşamada OSB için ayırıcı tanı, ayrıca zekâ geriliği, duyma kaybı ve
Landau-Kleffner sendromu gibi bir gelişimsel dil bozukluğunu da içermelidir. OSB
için bazen 14 aylık iken tanı konabilir ama tanı ilk üç yaş için giderek daha
kararlı olur. Yani bir yaşında OSB tanı kriterlerine uyan bir çocuğun, üç
yaşında bu kriterlere uyan bir çocuğa göre yaşamının ileriki dönemlerinde bu
belirtileri göstermeme olasılığı daha fazladır. Birleşik Krallık’ta National
Autism Plan for Children (Çocuklar İçin Ulusal Otizm Planı) ilk şikâyetlerden
itibaren tanının konması ve değerlendirme için en çok 30 hafta süreyi önerir ama
uygulamada çok az vaka bu kadar hızlı değerlendirilebilir. ABD’de 2006 yılında
yapılan bir araştırma bir uzman tarafından yapılan ilk değerlendirmenin ortalama
48 aylık iken yapıldığını ve resmî OSB tanısının ortalama 61 aylık iken, yani
ortalamada 13 aylık bir fark ile konulduğunu göstermektedir. Bu süreler önerilen
sürelerin çok üzerindedir.

Medikal genetik değerlendirmeler, özellikle diğer belirtiler genetik bir neden
olduğuna işaret ediyorsa, OSB tanısı konduktan sonra sıklıkla yapılır. Her ne
kadar genetik teknoloji, klinik genetikçilerin vakaların tahmini %40’ını genetik
nedenlere bağlamasına olanak verse de, ABD ve Birleşik Krallık’ta fikir birliği
yönergeleri yüksek çözünürlüklü kromozom ve frajil X testi ile sınırlıdır. Yeni
genetik testler ortaya çıktıkça, çeşitli etik, yasal ve sosyal sorunlar ortaya
çıkacaktır. Otizmin genetik karmaşıklığı göz önüne alındığında, testlerin
piyasaya çıkması, bu test sonuçlarının nasıl kullanılacağının anlaşılmasından
önce olacaktır. Metabolik ve sinir sistemi görüntüleme testleri bazen yararlı
olur ama rutin olarak kullanılmazlar.

Marjinal vakalarda, otizm varken tanı konulamaması ya da yanlışlıkla otizm
tanısı konması sorunları ile karşılaşılabilir. Son zamanlarda artan OSB
vakalarının nedeni de tanı uygulamalarında yapılan değişikliklerdir. İlaç ile
tedavi seçeneklerinin tanınırlığının artması ve sağlanan yararların genişlemesi
OSB tanısının konmasını teşvik etmiş, dolayısıyla da belirgin olmayan
belirtileri olan çocuklara da otizm tanısı konmuştur. Buna karşın, tarama ve
tanı koymanın maliyeti ve bunun karşılanmasının zorluğu tanı konmasını
geciktirmekte ve engellemektedir. Görme kaybı olanlarda otizm tanısı koymak
oldukça zor olmaktadır çünkü hem tanı kriterlerinin bir kısmı görme ile
ilgilidir hem de yaygın körlük belirtileri ile otizm belirtilerinin bazıları
örtüşür.

Tedavinin ana amaçları, ilgili bozuklukları ve ailenin çektiği sıkıntıyı
azaltmak ve yaşam kalitesi ile işlevsel bağımsızlığı artırmaktır. En iyi tedavi
yöntemi diye bir şey yoktur ve genellikle tedavi çocuğun gereksinimlerine göre
ayarlanır. Küçük yaşlarda yoğun ve sürekli eğitim programları ve davranış
terapileri çocukların kendine bakabilme, sosyal ve iş yetileri kazanabilmesine
yardımcı olur ve sıklıkla işlevselliği artırır, belirtilerin şiddetini ve
uyumsuz davranışları azaltır. İki ile üç yaş arasında müdahale etmenin çok
önemli olduğu iddiaları kanıtlanamamıştır. Geçerli yaklaşımlar arasında
uygulamalı davranış analizi, gelişimsel modeller, yapısal öğretme, konuşma ve
dil terapisi, sosyal yetiler terapisi ve ergoterapi bulunur. Eğitsel
müdahalelerin çocuklar üzerinde biraz etkili olduğu görülmüştür, yoğun
uygulamalı davranış analizi tedavisinin okulöncesi çocuklarda toptan işlevliliği
artırdığı gösterilmiştir ve küçük çocukların entelektüel performanslarını
geliştirmek için yararlıdır. Erişkinler için uygulanan programların etkinliği
üzerine yapılmış olan sınırlı araştırmalar farklı sonuçlar gösterir.

OSB ile ilgili sorunları tedavi etmek için birçok ilaç kullanılmaktadır. ABD’de
OSB tanısı konan çocuklardan yarısından fazlasına psikotrop ilaçlar ya da
antikonvulsanlar reçete ile verilmektedir, bunların arasında en yaygın ilaç
sınıfları antidepresanlar, stimülanlar ve antipsikotiklerdir. Antipsikotiklerin
dışında, OSB’li erişkinler ve yeniyetmeler için ilaç tedavilerinin etkinliği ve
güvenliği üzerine yetersiz sayıda güvenilir araştırma bulunmaktadır. OSB’li bir
kişi ilaçlara atipik tepkiler verebilir, ilaçların ters etkisi olabilir ve
bilinen hiçbir ilaç otizmin ana belirtileri olan sosyal ve iletişimsel
bozuklukları dindirmez.

Birçok alternatif terapi ve müdahale yöntemi bulunsa da, bunların çok azı
bilimsel araştırmalarla desteklenmektedir. Tedavi yaklaşımlarının yaşam kalitesi
kapsamında çok az deneysel desteği bulunur ve birçok program öngörüsel
geçerlilik ve gerçek dünyaya uygunluk gibi konuları kapsamayan başarı ölçütleri
üzerine yoğunlaşır. Hizmet sağlayıcıları için bilimsel kanıtların, tedavi
programı pazarlama, eğitimi sağlama ve ebeveyn istekleri kadar önemli olmadığı
görülmektedir. Melatonin gibi birçok alternatif tedavi yönteminin, yalnızca
hafif ters etkileri olsa da 2008 yılında yapılan bir araştırmada kazein
kullanılmayan diyetin otistik çocuklarda önemli ölçüde kemiklerin ince olmasına
neden olduğu bulunmuştur, ve yanlış yapılan bir keleyşın terapisi sonucu 2005
yılında beş yaşında bir otistik çocuk ölmüştür.

Otizm tedavisi pahalıdır ve doğrudan olmayan maliyet oldukça yüksektir. ABD’de
yapılan bir çalışma 2000 yılında doğmuş birisi için yaklaşık %10 tıbbi
bakım, %30 fazladan eğitim ve %60 kayıp ekonomik verimlilik ile ortalama
masrafın 3,2 milyon ABD doları olduğunu göstermiştir. Kamu destekli programlar
genellikle herhangi bir çocuk için yetersiz kalmakta ya da uygun olmamakta,
tıbbi ya da terapi içerikli masraflar aileler için ekonomik sorunlara neden
olmaktadır.; ABD’de 2008 yılında yapılan bir çalışma OSB’li çocukları olan
ailelerin yıllık gelirinde ortalama %14’lük bir kayıp olduğunu göstermiştir.
Çocukluk döneminden sonra karşılaşılan ana konular ise, evde bakım, iş eğitimi
ve yerleştirme, cinsellik, sosyal yetiler ve miras planlamasıdır.

Otizmin çaresi yoktur. Çocuklar bazen yoğun bakımdan sonra, bazen bakım görmeden
düzelebilmektedir ama bunun ne kadar sıklıkta olduğu bilinmemektedir. Otistik
birçok çocuğun sosyal desteği, anlamlı ilişkileri, gelecekte iş olanakları
yoktur ve kendi geleceklerini şekillendiremezler. Her ne kadar ana zorluklar
kalsa da çocukluk ilerledikçe belirtiler ara sıra daha az şiddetli hâle gelir.
Az sayıda yüksek kaliteli araştırma uzun dönem prognoz üzerinedir. Bazı
erişkinler iletişim yetilerinde mütevazı oranda gelişme gösterir, ama bir kısmı
da kötüleşir; orta yaştan sonraki otizm üzerine hiçbir araştırma yapılmamıştır.
Altı yaşından önce dil yetisine ulaşma, IQ’su 50’nin üzerinde olma ve iş yetisi
edinme, ilerisi için daha iyi sonuçlar verebilmektedir; ama şiddetli otizmi
olanların bağımsız yaşamaları pek mümkün değildir. Birleşik Krallık’ta 2004
yılında yapılan bir araştırmada, 1980 yılından önce otistik tanısı konmuş ve
IQ’su 50’nin üzerinde olan 68 erişkinin %12’sinin önemli bir bağımsızlık
kazandığını, %10’unun arkadaşları olduğunu, çalıştığını ama biraz desteğe
ihtiyacı olduğunu, %19’unun biraz bağımsız olduğunu ama genellikle evde
yaşadığını ve gündelik yaşamında önemli desteğe ve bakıma ihtiyacı
olduğunu, %46’sının OSB üzerine uzmanlaşmış kurumlarda kaldığını ve çok sınırlı
otonomileri olup önemli ölçüde destek gördüğünü ve %12’sinin de hastanede bakım
altında olduğunu göstermiştir. İsveç’te 78 erişkin üzerinde 2005 yılında yapılan
ve düşük IQ’sü olanların da bulunduğu araştırmada daha kötü bir prognoz
çıkmıştır; örneğin yalnızca %4'ün bağımsızlığını kazanabildiği görülmüştür.
Kanada’da 2008 yılında okulöncesi dönemde otizm tanısı konmuş 48 genç erişkin
üzerinde yapılan araştırma sonucunda, zayıf (%46), orta (%32), iyi (%17) ve çok
iyi(%4) olarak çıkmış; yalnızca %56’sının genellikle gönüllü ya da yarı zamanlı
işe girdiği görülmüştür. Tanı uygulamalarında değişiklikler ve etkin erken
müdahalenin artan kullanılabilirliği bu araştırmaların sonuçlarının yakın
zamanda tanı konmuş çocuklar için de geçerli olup olmayacağına açıklık
getirmemektedir.

En güncel araştırmalar otizmin prevalansını 1.000 kişiye 1-2, OSB’nin
prevalansını da 1.000 kişiye 6 kadar tahmin etmektedir.; yetersiz veri
nedeniyle, bu rakamlar OSB’nin gerçek prevalansını az tahmin etmiş olabilir.
YGB-BTA OSB’nin büyük çoğunluğunu oluşturur, Asperger sendromu yaklaşık 1.000
kişi için 0,3 kadardır ve diğer OSB türleri oldukça ender görülür. Bildirilen
otizm vakaları 1990’larda ve 2000’lerin başında oldukça önemli oranda artış
gösterdi. Bu artışın nedeni büyük oranda tanı uygulamalarında, başvurulan
modellerde, hizmetlerin ulaşılabilirliğinde, tanı yaşında ve kamu bilincinde
olan değişikliklere yorulabilir, yine de şu anda tanımlanamamış çevresel
faktörler göz ardı edilmemelidir. Aynı dönemde otizmin prevalansının artıp
artmadığı bilinmemektedir. Prevalanstaki bir artış, genetik üzerine
yoğunlaşmaktan çok çevresel faktörleri değiştirmek için daha çok dikkat edilmesi
gerektiğini gösterecektir.

Otizm riski, çeşitli prenatal ve perinatal faktörlerle bağlantılıdır. Risk
faktörleri üzerine 2007 yılında yapılan bir araştırmada, ilerlemiş annelik yaşı,
ilerlemiş babalık yaşı ve annenin Avrupa ile Kuzey Amerika dışında doğmuş olması
gibi ebeveyn özellikleri ile de bağlantılar bulunmuştur. Ayrıca düşük doğum
ağırlığı, kısa gebelik süresi ve doğum sırasında hipoksi gibi doğuma bağlı
faktörlerin de bağlantısı olduğu görülmüştür.

Otizmin adı konmadan çok önce otistik semptomlar ve tedavisi tanımlanmıştır.
Martin Luther’in eserlerinde şiddetli derecede otistik olabilecek olan 12
yaşında bir erkek çocuğun öyküsü vardır. Luther’in yazıcısı Johannes Mathesius’a
göre Luther çocuğun şeytan tarafından ruhuna girilmiş, ruhsuz bir et parçası
olduğunu düşünmüş ve boğulmasını önermiştir. 1798’de yakalanmış yabani bir çocuk
olan Aveyronlu Victor, otizmin çeşitli belirtilerini göstermiştir; tıp öğrencisi
Jean Itard, sosyal bağlar kurmasına ve taklit yoluyla konuşmasını sağlamaya
yarayan davranışsal bir programla çocuğu tedavi etmiştir.

Neo-Latin autismus sözcüğü İsviçreli psikiyatr Eugen Bleuler tarafından
şizofreninin belirtilerini tanımlarken 1910 yılında türetilmiştir. Bleuler
sözcüğü Yunanca autos (αὐτός, kendi anlamında) sözcüğünden türetmiş ve kişinin
kendisine olan hastalıklı hayranlığı anlamında kullanmıştır: "Dışarıdan gelen
herhangi bir etkinin dayanılmaz bir rahatsızlık vermesine karşın hastanın
fantezilerine otistik çekilmesi."

Otizm sözcüğü günümüzdeki anlamında ilk defa 1938 yılında Viyana Üniversite
Hastanesi’nden Hans Asperger tarafından çocuk psikolojisi üzerine verdiği
Almanca bir derste Bleuler’in "otistik psikopatlar" terminolojisi ile
kullanılmıştır. Asperger, günümüzde Asperger sendromu olarak bilinen bir OSB
türünü araştırıyordu, ancak bu sendrom çeşitli nedenlerden ötürü 1981’e kadar
ayrı bir tanı olarak tanınmamıştır. Johns Hopkins Hastanesi’nden Leo Kanner 1943
yılında çarpıcı davranışsal benzerlikler gösteren 11 çocuk hakkında yazdığı
raporunda ilk olarak erken infantil otizm terimini kullanmıştır. Kanner’in ilk
makalesinde tanımlanan, özellikle "otistik yalnızlık" ve "tekdüzelikte ısrar"
gibi özelliklerin hemen hemen tümü hâlâ otistik spektrum bozukluklarının tipik
özellikleri olarak görülmektedir. Kanner’in, terimi Asperger’den bağımsız olarak
kullanıp kullanmadığı bilinmemektedir.

Kanner'in otizm sözcüğünü tekrar kullanması yıllarca "infantil şizofreni" gibi
terminoloji karmaşasına yol açtı ve 20. yüzyılın ortalarında çocuk
psikiyatrisinin anne yoksunluğu üzerine yoğunlaşması, otizmin, "buzdolabı
annelere" çocuğun tepkisi olduğu gibi yanlış kanılara yol açtı. 1960’ların
sonundan başlayarak otizmin, yaşam boyu sürdüğünü, zekâ geriliği, şizofreni ve
diğer gelişimsel bozukluklardan farkını ve ebeveynleri aktif terapi
programlarına katmanın getirdiği faydaları göstererek ayrı bir sendrom olduğu
kabul edildi. 1970’lerin ortalarına kadar otizmde genetiğin rolü üzerine çok az
kanıt bulunmaktaydı ancak günümüzde otizmin tüm psikiyatrik durumlar içinde en
kalıtsal olanı olduğu düşünülmektedir. Ebeveyn organizasyonlarının ortaya çıkışı
ve çocukluk OSB’si hakkındaki sosyal stigmanın yıkılması ile birlikte OSB’nin
etkileri, sınırları ve tedavisi hakkında görüşler büyük ölçüde etkilenmiştir.
Genel Ağ, otistik bireylere başa çıkmakta zorlandıkları sözsüz işaretlerden ve
duygusal paylaşımdan bağımsız olarak çevrimiçi topluluklara katılmalarına ve
uzaktan çalışmalarına yardımcı olmuştur. Otizmin sosyolojik ve kültürel yönleri
gelişmiştir; topluluk içinde bazıları bir çare aramakta, diğerleri ise otizmin
varolmanın yalnızca başka bir yolu olduğuna inanmaktadır.



https://tr.wikipedia.org/wiki/Neslihan_Atag%C3%BCl

Annesi Beyaz Rus, babası Çerkes kökenlidir. 2005 yılında Erberk Ajansa kayıt
yaptırdıktan 2 ay sonra bir reklam filminde oynamıştır. Yeditepe Üniversitesi
Tiyatro bölümünde okumaktadır.

Neslihan Atagül, oyunculuk hayatına ilk kez 2006'da Yaprak Dökümü dizisinde
Deniz karakteriyle adım atmıştır. Yine 2006 yılında İlk Aşk filminde oynadı ve
bu film ile Altın Koza Film Festivali'nde "Umut Veren Genç Kadın Oyuncu" ödülüne
layık görüldü. 18 Kasım 2011 tarihinde atv’de yayına başlayın, Mahsun
Kırmızıgül’ün senaristliğini ve yönetmenliğini yaptığı ilk dizi çalışması olan
Hayat devam ediyor adı dizide Neslihan Atagül, Fikret Kuşkan, Menderes
Samancılar gibi ustalarla oynamıştır. 2012 yılında otobüslerin uğradığı bir mola
yerinde çalışan iki gencin öyküsünü anlatan filmde Zehra rolüne hayat verdi.
Araf filminde Neslihan Atagül performansıyla izleyenlerin beğenisini kazandı.
Neslihan Atagül 2013 yılında Peyami Safa'nın aynı adlı romanından uyarlanan ve
yönetmenliğini Sadullah Çelen’in yaptığı, başrolerini Kadir Doğulu ile
Paylaştığı Fatih Harbiye adlı televizyon dizisinde oynadı.

2015 yılında senaryosunu Levent Kazak'in yazdığı, yönetmenliğini Abdullah
Oğuz'un yaptığı Senden Bana Kalan adlı sinema filminde Ekin Koç ile başrolü
paylaşırken Zeynep Kanakonde ve Wilma Elles gibi oyuncular da eşlik etmiştir.
Ekim 2015 ayında Star TV'de gösterilmeye başlayan, yönetmenliğini Hilal Saral'ın
yaptigi başrollerinde Burak Özçivit ve Atagül'ün oynadığı Kara Sevda adlı dizide
Zerrin Tekindor ve Kaan Urgancıoğlu da oynamistir. 2016 yılında Pantene
markasının reklam yüzü oldu. Aynı yılın eylül ayında yine aynı markanın bir
reklam filminde daha yer aldı. Aksiyon sahnelerinin yer aldığı reklam filmi
Madrid'te çekildi.

25 Kasım 2015 tarihinde, 3 yıla yakındır beraber olduğu Kadir Doğulu ile
nişanlanmış daha sonra da evlenmiştir.



https://tr.wikipedia.org/wiki/Binali_Y%C4%B1ld%C4%B1r%C4%B1m

Binali Yıldırım (d. 20 Aralık 1955; Refahiye, Erzincan), Türk siyasetçi, AK
Parti'nin üçüncü genel başkanı ve Türkiye'nin 27. başbakanı. Başbakanlık ve AK
Parti Genel Başkanlığı görevine Mayıs 2016'da başladı. Başbakanlık görevinden
önce 2002–2013 ve 2015–2016 yılları arasında Ulaştırma, Denizcilik ve Haberleşme
Bakanı olarak görevlendirildi. Ayrıca 2014 ve 2015 yılları arasında Recep Tayyip
Erdoğan'ın danışmanlığını yaptı.

Yıldırım, 2002 Türkiye genel seçimlerinde AK Parti'nin İstanbul milletvekili
seçilmeden önce 1994 ve 2000 yılları arasında İstanbul Deniz Otobüsleri'nde
genel müdür olarak görev yaptı. Abdullah Gül tarafından kurulan 58. ve Recep
Tayyip Erdoğan tarafından kurulan 59. hükûmetlerde ulaştırma bakanlığına
getirilerek Marmaray ve Yüksek Hızlı Tren gibi birçok projeyi yönetti. 2004'teki
Pamukova tren kazası sonrasında ağır eleştirilere maruz kaldı. 

2013'te hükûmetteki görevinden ayrılan Yıldırım, 2014 yerel seçimlerinde AK
Parti'den İzmir'de belediye başkan adayı olsa da seçilemedi. Partisinde
uygulanan üç dönem kuralından dolayı Haziran 2015 genel seçimlerine katılamadı
ancak Kasım 2015'teki genel seçimlerde kuralın esnetilmesiyle tekrar meclise
girdi ve 64. Hükûmet'te tekrar Ulaştırma, Denizcilik ve Haberleşme Bakanı olarak
yer aldı. Ahmet Davutoğlu'nun istifası üzerine Mayıs 2016'da yapılan olağanüstü
kongrede partisinin genel başkanı seçilerek 65. Hükûmeti'te başbakanlık görevine
başladı. Başbakanlığının ilk aylarında ülkesinde bir darbe girişimi gerçekleşti.

Göreve başlamasının ardından Avrasya Tüneli, Osmangazi Köprüsü, Yavuz Sultan
Selim Köprüsü, Ilgaz 15 Temmuz İstiklâl Tuneli, Ankara Yeni Hızlı Tren Garı
Açılışı gibi projelerin açılışı yapıldı. Ayrıca çeşitli sektörlere yönelik
kapsamlı ekonomik reformlar yürürlüğe girdi.

Binali Yıldırım 20 Aralık 1955 tarihinde Dursun Bey ile Bahar Hanım'ın yedi
çocuğundan ikincisi olarak Erzincan'ın Refahiye ilçesine bağlı Kayı Köyü'nde
doğdu. Arapçada Ali'nin oğlu anlamına gelen ismini (بن علي), ailesinin Alevi
komşuları verdi. 16 yaşındayken 38 yaşındaki annesini kaybetti.

Orta öğrenimini 1970 yılında Piri Reis Ortaokulunda, lise öğrenimini 1973
yılında Kasımpaşa Lisesinde tamamlamasının ardından İstanbul Teknik Üniversitesi
Gemi İnşaatı ve Deniz Bilimleri Fakültesi'nden mezun oldu ve aynı bölümde yüksek
lisans yaptı. Akabinde 1978 ve 1993 yılları arasında Türkiye Gemi Genel
Müdürlüğü ve Camialtı Tersanesi'nde çeşitli kademelerde yöneticilik yaptı. 1990
ve 1991 yılları arasında İsveç'te bulundan Uluslararası Denizcilik Örgütü'ne
(IMO) ait Dünya Denizcilik Üniversitesinde (WMU) Denizde Can ve Mal Güvenliği
Yönetimi konusunda ihtisas eğitimi alan Yıldırım, bu eğitim sırasında toplam 6
ay İskandinavya ülkeleri ve Avrupa'da çeşitli ülke limanlarında Denizcilik
İdaresi Uzmanları ile birlikte kontrollerde bulundu.

Mezun olmasının ardından Binali Yıldırım, 1994 ve 2000 yılları arasında İstanbul
Deniz Otobüsleri (İDO) genel müdürlüğü görevini sürdürdü. Bu görevi sırasında
İstanbul'da toplu taşımacılığın denize kaydırılması yönünde önemli projelere
imza attı. Başta İstanbul-Yalova ve Bandırma hatlarının açılarak, Adnan Menderes
ve Turgut Özal hızlı feribotlarının sefere konulması olmak üzere İstanbul'a
kazandırılan toplam 29 iskele/terminal, 22 deniz otobüsü ve 4 feribotla İDO,
önemli bir deniz taşımacılığı kurumu oldu. 1999 yılında deniz toplu taşımacılığı
ve turizme katkılarından dolayı uluslararası "Skal Kulübü" tarafından verilen
kalite ödülüne layık görüldü. Recep Tayyip Erdoğan'dan sonraki Belediye Başkanı
Ali Müfit Gürtuna tarafından 2000 yılında görevden alındı.

İDO genel müdürlüğü döneminde Yıldırım, 1994 Türkiye yerel seçimleri'nde
İstanbul Büyükşehir Belediyesi Başkanı seçilen ve görevini 1998 yılına kadar
sürdüren Recep Tayyip Erdoğan ile yakın bir ilişki kurmuştur. 14 Ağustos 2001
tarihinde kurulan sosyal muhafazakâr Adalet ve Kalkınma Partisi'ne (AK Parti)
katılarak kurucu üyeler arasında yer aldı. Sadece iki partinin seçim barajını
aşabildiği 2002 Türkiye genel seçimleri'nde AK Parti İstanbul 1. Bölge
milletvekili adayı oldu ve partisinin zaferiyle meclise girdi. 2007 Türkiye
Genel Seçimleri'nde memleketi Erzincan'dan AK Parti Milletvekili olarak tekrar
meclise girdi. 2011 Türkiye Genel Seçimleri'nde İzmir 1. Bölge Milletvekili
olarak meclise girdi ve 3. kez milletvekili seçildi. Üç dönem kuralına takıldığı
için Haziran 2015 Seçimlerine katılamadı. 1 Kasım 2015 Türkiye Genel
Seçimleri'nde AK Parti İzmir 1. Bölge Milletvekili olarak meclise girdi.

Yıldırım, neredeyse kesintisiz 11 yıl Ulaştırma, Denizcilik ve Haberleşme Bakanı
olarak görev yaptığı için AK Parti'nin ''Değişmez Ulaştırma Bakanı'' olarak
anılır. Ayrıca bu bakanlıkta en uzun süre kalan kişidir.

Yıldırım, Kasım 2002–Kasım 2011 tarihleri arasında Ulaştırma Bakanı olarak görev
yaptı. Üç dönem kuralına takıldığı için 3 ay süreliğine bu görevinden ayrıldı.
2011 yılı itibarıyla Recep Tayyip Erdoğan ve Ahmet Davutoğlu tarafından kurulan
hükümetlerde Ulaştırma, Denizcilik ve Haberleşme bakanı olarak yer aldı. Kişisel
Websitesi'nde Ulaştırma, Denizcilik ve Haberleşme bakanlığı döneminde 17,500
kilometre otoyol, 29 yeni havaalanı ve 1,213 kilometre yüksek hızlı tren hatları
inşa edildiğini belirtilmiştir. Ulaştırma Bakanlığı görevinde bulunduğu sürede
225 milyar liralık yatırım faaliyetlerinde bulunmuştur. Türkiye genelinde 24 bin
280 kilometre bölünmüş yol yapılmış ve otoyol çalışmaları hız kazanmıştır.

Yıldırım ayrıca YouTube’un kapanmasına yönelik yoğun eylemleri ile uluslararası
kamuoyunda sansürü teşvik eden bir figür olarak dikkat çekti.

2003 yılı sonunda ülke genelindeki bölünmüş devlet ve il yolların toplam
uzunluğu 4.387 km, otoyolların uzunluğu ise 1.714 km iken; 2013 yılı itibarıyla
sırasıyla 16.420 km ve 530 km'lik yol inşasıyla bu uzunluklar sırasıyla
20.807 km ve 2.244 km'ye ulaştı. 1993 yılında inşası başlamış olan Bolu Dağı
Tüneli ve 2000 yılında inşasına başlamış olan Nefise Akçelik Tüneli 2007'de
tamamlandı, 2011'de ise halen yapımı devam eden Avrasya Tüneli ve Konak
Tüneli'nin temelleri atıldı. 2003 ve 2014 yılları arasında devlet ve il
yollarında 41,2 km uzunluğunda 84 tek tüp tünel, 86,9 km uzunluğunda 46 çift tüp
tünel; otoyollarda 1 km uzunluğunda tek tüp tünel ve 21,1 km uzunluğunda 12 çift
tüp tünel; tüm yollarda ise toplam 64,3 km uzunluğunda 151 tek tüp tünel ve
135,8 km uzunluğunda 75 çift tüp tünel hizmete girdi. 2003 ve 2013 yılları
arasında toplam uzunluğu 114,2 km'yi bulan 1.608 köprü inşa edilirken, 609
köprünün bakım ve onarımı tamamlandı.

2003 yılında hükümet Türkiye'nin ilk Yüksek Hızlı Tren hizmetine başladı. Deneme
seferi Yıldırımın da katılımıyla 4 Ocak 2004 tarihinde gerçekleştirildi. TCDD,
trenlerini hızlandırma projesi kapsamında ilk etapta Ankara-İstanbul
güzergahında başlattığı yol yenileme çalışmalarını tamamladı. Yaklaşık 7 trilyon
500 milyar liraya mal olan çalışmalarda raylar yenilenirken, traversler ve
makaslar değiştirildi. Elektrikli çeken araçların azami hızlarını artırmaya
yönelik çalışmaların ardından lüks vagonlarla çalışacak trenlerin maksimum hızı
150 km/h kilometreye çıkarıldı. Ankara-İstanbul yüksek hızlı demiryolu 2014
yılında ulaşıma açıldı. Ankara-Konya yüksek hızlı demiryolu'nun yapımı 2006
yılında başladı ve 2011 yılında bitirildi.

Marmaray projesi ile İstanbul’un Asya ve Avrupa yakaları denizaltından
demiryoluyla birbirine bağlandı. Yavuz Sultan Selim Köprüsü, Avrasya Tüneli, ve
Osman Gazi Köprüsü yapılmış, birçok tünel projesi hayata geçirildi.

Yıldırım ''Türkiye'de Atıl Havaalanı kalmayacak'' ve “Havayolunu halkın yolu
haline getireceğiz” sözleri ile havacığın ilerlemesine yönelik çalışmaları
başlattı. 26 olan aktif havalimanı sayısı bakanlığı döneminde 55’e, 34,4 milyon
olan yolcu sayısını da 182 milyona çıkardı ve Türk havacılık sektörü dünya
genelinde yüzde 5, Türkiye genelinde yüzde 15’lik büyüme gösterdi. Tokat,
Kahramanmaraş, Sivas, Gaziantep ve Çanakkale illerinin havalimanları tekrar
açıldı. İzmir'de Adnan Menderes Havalimanı adında uluslararası bir havalimanı
2006 yılında açıldı. Ayrıca 2014 yılında aynı havalimanına yapılan İç hatlar
terminali'nin açılışını Yıldırım yönetmiştir.

Yıldırım'ın bakanlık döneminde birçok yeni havalimanları açılmıştır. Ayrıca 2018
yılında açıldığında dünyanın en büyük havalimanı olacak İstanbul Yeni Havalimanı
projesi hala devam etmektedir. Havacılık sektöründe gerçekleştirilen
liberalleşmenin sonucunda pazara birçok özel havayolu şirketi girdi.

AK Parti'nin en önemli projelerinden biri sayılan gemi trafiğini rahatlatmak
adına Karadeniz ile Ege Denizi'ni birbirine bağlayacak Kanal İstanbul adlı su
yoludur. Projenin içeriği ve yeri uzun süre gizli tutulmuştur.[kaynak
belirtilmeli]

Proje başlangıçta Yıldırım'ın 2009'da fikir projesi olarak gündeme geldi. Resmi
olarak Nisan 2011 tarihinde Recep Tayyip Erdoğan tarafından açıklandı. 2016
yılında Yıldırım, projeyle ile ilgili hazırlıkların büyük oranda bittiğini ve
belirlenen beş farklı güzergahtan birinin olacağını ifade etti. Yıldırım, proje
hakkında "Birkaç güzergah var. Bunlardan birisi olacağı kesin. Ama vatandaşın
kumar oynamamasını tavsiye ederim." ifadelerini kullandı.

Kanal İstanbul dışında Yıldırım, Türkiye'deki suyolları ve feribot servisi
sayısının artırılmasına başkanlık etti. 2013 ve 2014 yıllarında İzmir'e yeni
Körfez araba vapuru, Bostanlı –Üçkuyular hattında çalışmaya başladı. 2016
yılında Yalova'da İDO'nun yeni feribot terminali açıldı. 2015 yılında Yıldırım,
kadın denizci öğrencileri için pozitif ayrıcalık uygulayacaklarını ve stajlarda
daha fazla imkan bulmaları için özel bir program geliştireceklerini açıkladı.

22 Temmuz 2004 tarihinde Yakup Kadri Karaosmanoğlu hızlı treni Ankara–İstanbul
rotasında hızlı tren seferini yaparken Sakarya'nın Pamukova ilçesinde aşırı hız
yüzünden trenin ikinci yolcu vagonunun sol tekerleği raydan çıkmış, bu vagona
bağlı vagonların da raydan çıkması sonucu trenin dengesi bozularak hızla
sürüklenerek yana yatmıştır. Kaza sonucu 41 yolcu hayatını kaybetmiş, 80 yolcu
yaralanmıştır.[kaynak belirtilmeli]

Kaza sonrasında hızlı tren projesinin sorumlusu olan Yıldırım, birçok eleştiriye
maruz kalmıştır. Kamuoyu baskısına rağmen kazada sorumluluk kabul etmemiş,
istifa etmeyeceğini ve yaptığı uygulamaların arkasında olduğunu belirtmiştir.
Ayrıca Cumhuriyet Savcılığının TCDD Genel Müdürü Süleyman Karaman hakkında
soruşturma açılması talebi Yıldırım tarafından reddedilmiştir. Makinistin
tanımlı hız sınırını aştığı söylemiştir. Kazayla ilgili dava, 'zamanaşımı'
nedeniyle 7 Şubat 2012 tarihinde düşmüştür.

İslamcı ve liberal yazarların bir arada bulunmasıyla öne çıkan Yeni Şafak, 6
Ocak 2012 tarihinde sürmanşetten verdiği "TAV Bakanı bu işleri iyi bilir"
başlıklı haberde Binali Yıldırım'ın TAV Havalimanları Holding'ine 800 milyon
dolara satılan İstanbul Deniz Otobüsleri'nin (İDO) özelleştirilmesinde
usulsüzlük yaptığını iddia etti. Fakat TAV Havalimanları Holding'i bu iddiaların
gerçeği hiçbir şekilde yansıtmadığını belirterek yalanladı.

Yıldırım'ın kişisel ve aile finansı muhalefetten birçok eleştiri topladı. Mart
2014 tarihinde CHP Genel Başkan Yardımcısı Sezgin Tanrıkulu, Yıldırım'ın oğlunun
30 gemiye sahip olduğunu iddia etti ve 17 Aralık yolsuzluk ve rüşvet
soruşturması sırasında Binali Yıldırım ile birlikte isimleri geçen kişilerin
ortaklıklarının olduğu şirketlerin hangileri olduğunu sordu. Katıldığı bir
programda bu iddiaları "Siyasete girince bütün işlerimi çocuklarıma devir ettim.
Çocuklarım, 14 yıldır denizcilikle ilgili çalışıyorlar. Hiçbir kamu kuruluşu ile
iş alışverişi ve ilişkileri yok. Çocuklarımın dokunulmazlığı yok buyursunlar
istediklerini yapsınlar" sözleriyle yanıtladı.

2005 yılında çekilmiş bir fotoğrafta Binali Yıldırım, Samsun'da bir lokantada
'erkek protokol' ile otururken eşi Semiha Yıldırım'ın ayrı masada tek başına
yemek yemesi tartışma konusu oldu. Fotoğrafla ilgili CHP, AK Parti'nin yeni bir
toplumsal yapı arayışının sonucu olduğunu iddia etti. Yıldırım yaptığı
açıklamada eşi Semiha Yıldırım'ın kendi tercihi ile başka masaya oturduğunu
belirtti.

2013 yılında Binali Yıldırım mezun olduğu ve yüksek lisans eğitimini tamamladığı
İstanbul Teknik Üniversitesi (İTÜ) tarafından düzenlenen İzmir balosunda yaptığı
konuşmada Boğaziçi Üniversitesi'ni kazandığını fakat okulun bahçesinde 'genç
kızların ve erkeklerin yan yana oturduğunu' gördüğünü ve bu okula kayıt olduğu
takdirde 'yoldan çıkacağı' gerekçesiyle İTÜ'yü tercih ettiğini ifade etmiştir.
Boğaziçi Üniversitesi öğrencileri, 'Dert etmeyin, siz zaten yoldan çıktınız'
açıklamasını yaparak Yıldırım'a tepki göstermişlerdir.

Ulaştırma Bakanlığı döneminde Binali Yıldırım, 2013 yılında katıldığı Türk
Telekom davetinde yaptığı konuşmada Bulut bilişim hakkındaki bilgisizliği
sebebiyle sosyal medyada ve kamuoyunda alay konusu oldu. Konuşmasında “Bu bulut
sistemi dedikleri bir şey var şimdi. Herkes oraya bir şey atıyor, gelen oradan
işine yarayanı alıyor, ben böyle anlıyorum. Belki farklıdır." ifadelerini
kullandı. Ayrıca kullanıcıların Bulut Bilişim'i sıkça kullandıkları takdirde
akli dengelerini kaybedeceklerini iddia etti. Yıldırım'ın Başbakan olmasından
kısa bir süre sonra konuşmasının bu kısmının Amerika Birleşik Devletleri Başkanı
Barack Obama'nın 'Take Your Child to the Lab' projesini desteklemek amaçlı
yaptığı konuşmasıyla karşılaştırıldığı video sosyal medyada paylaşım rekorları
kırdı.

Binali Yıldırım, partisinin 4 Şubat 2014 ve 6 Mayıs 2014 tarihli Türkiye Büyük
Millet Meclisi (TBMM) grup toplantılarında kendisine hakaret ettiğini öne
sürdüğü CHP Genel Başkanı Kemal Kılıçdaroğlu aleyhine 10 bin Lira manevi
tazminat istemiyle dava açtı. Yıldırım'ın avukatı Serkan Bayram aracılığıyla
mahkemeye sunduğu dava dilekçesinde, Kılıçdaroğu'nun “devlet ihalelerinin
dağıtılmasında usulsüzlük yapıldığını”, “bu paraların bir havuzda
biriktirildiğini”, “bu havuzu idare edenin Binali Yıldırım olduğunu” ileri
sürdüğü kaydedildi. Dilekçede, Kılıçdaroğlu’nun, “Binali dersek yanlış olur
’Milyon Ali’dememiz lazım buna”, “Milyon Ali devreye giriyor, herkesten 10 bin,
20 bin değil milyonlar istiyor” ve “Sen neymişsin be Milyon Ali, haberimiz bile
yokmuş senden" gibi ifadeleri ve sözleriyle Yıldırım'ın kişilik hakları
zedelediği kaydedildi. İstanbul 6. Asliye Hukuk Mahkemesi, Kılıçdaroğlu'nun
Yıldırım hakkında kullandığı ifadelerin eleştiri niteliğinde olduğu kanaatine
vararak davayı reddetti.

2015 yılında Gazeteci Ahmet Şık, Paralel Yürüdük Biz Bu Yollarda: AKP-Cemaat
İttifakı Nasıl Dağıldı? adlı kitabında Yıldırım'a hakaret ettiği gerekçesiyle, 4
bin liralık manevi tazminat ödedi. Dava dilekçesinde Yıldırım'a yönelik asılsız
ithamlarda bulunarak, hakaret ettiği öne sürülmüş, Yıldırım'ın kişilik
haklarının ve manevi şahsiyetinin zedelendiği kaydedilmiştir.

Yıldırım, 2016 Türkiye askerî darbe girişimi sonrası oluşturulmaya çalışılan
toplumsal mutabakat ortamına katkıda bulunmak amacıyla 4 Ağustos 2016 tarihinde
aralarında siyasiler, yazarlar ve gazetecilerin de bulunduğu isimler hakkında
açtığı 1500 davayı avukatı aracılığıyla geri çektiğini açıklamıştır. Ayrıca
Yıldırım'ın eşi Semiha Yıldırım ve oğlu Erkan Yıldırım da davalardan
vazgeçtiğini açıklamıştır.

2013 yılında Türkiye Cumhuriyeti Ulaştırma, Denizcilik ve Haberleşme
Bakanlığından ayrılan Yıldırım, 5 Haziran 2014 tarihinde dönemin AK Parti genel
başkanı ve başbakanı Recep Tayyip Erdoğan'ın özel danışmanlığı görevine atandı.
2014 Türkiye cumhurbaşkanlığı seçimi'nde Erdoğan'ın %51,79 oy alarak
Cumhurbaşkanı seçilmesinin ve Ahmet Davutoğlu'nun 62. Türkiye Hükûmeti'ni
kurarak Başbakanlık görevine başlamasının ardından Yıldırım, Erdoğan'ın
danışmanlığı görevini Haziran 2015 Türkiye genel seçimleri'ne kadar gayrıresmi
olarak devam etti. Seçimden sonra resmi olarak atanan Yıldırım, Kasım 2015
Türkiye genel seçimleri'nde milletvekili seçilene kadar bu görevini resmen
yürüttü. Bu dönemde basın tarafından Erdoğan'ın en yakın destekçisi olarak
gösterilmiştir.

2014 Türkiye yerel seçimleri'nde Yıldırım, AK Parti'nin İzmir Büyükşehir
Belediye Başkan adayı olarak yarıştı. İzmir, Cumhuriyet Halk Partisi'nin (CHP)
yapılan birçok seçimde bu ilde en yüksek oy alması nedeniyle 'CHP'nin kalesi'
olarak görülmüştür. Kampanyasında "İzmir'e iyi bir bakan lazım" sloganını
kullanan Yıldırım, eğer seçilirse İzmir'in plaka kodu olan 35 sayısı kadar proje
yapacağını söyledi. Bu projelerin arasında İzmir'in iki yakasını bağlayacak ve
3,5 milyar liralık yatırımla hayata geçirilmesi planlanan Körfez Geçiş Projesi
de yer aldı.

2013 yılında yapılan bazı anketler, Yıldırım'ın 1 puan ile CHP'nin önüne
geçeceğini belirtti. Ancak Yıldırım oyların %35.9'unu alarak ikinci sırada,
İzmir'de 2004 yılından beri yapılan yerel seçimlerde en yüksek oyu alarak İzmir
Belediye Başkanlığı görevine seçilen Aziz Kocaoğlu oyların %49.6'sını alarak
birinci sırada çıktı. Yıldırım AK Parti'nin 2009 Türkiye yerel
seçimleri'ndeki %30'luk oyunu %36'ya çıkardı. Seçim sonrası Yıldırım, partisinin
seçimi birinci sırada tamamladığı 6 ilçeye teşekkür ederek bu ilçelere yapılan
hizmetlerin artırılacağını ifade etti. 2016 yılında Ahmet Davutoğlu'nun istifa
etmesinin ardından İzmir Belediye Başkanı Kocaoğlu, Davutoğlu'ndan sonraki
Başbakanın Yıldırım olmasını tercih edeceğini belirtti.

Ahmet Davutoğlu'nun Başbakanlığı döneminde Binali Yıldırım'ın Adalet ve Kalkınma
Partisi'nin sonraki genel başkanı olacağı iddia edilmiştir. Özellikle 12 Eylül
2015 tarihinde gerçekleştirilen 5. Adalet ve Kalkınma Partisi Olağan
Kongresi'nde Yıldırım'ın AK Parti genel başkanlık görevi için Davutoğlu'yla
yarışacağı iddiaları daha da artmıştır. Fakat AK Parti Sözcüsü Beşir Atalay, tek
adaylarının Davutoğlu olduğunu belirterek iddiaları yalanlamıştır.

Binali Yıldırım, Ahmet Davutoğlu'nun görevi bırakma kararı sonrasında 22 Mayıs
2016 tarihinde gerçekleştirilen 2. Adalet ve Kalkınma Partisi Olağanüstü
Kongresi'nde AK Parti Genel Başkanı seçilmiştir. Cumhurbaşkanı Recep Tayyip
Erdoğan tarafından hükümet kurma görevi ise 24 Mayıs 2016 tarihinde verilmiştir.
Yıldırım, 65. Türkiye Hükümeti'ni kurarak başbakanlık görevine başlamıştır. 1996
ve 1997 yılları arasında başbakanlık yapmış Necmettin Erbakan'dan 20 yıl sonra
ilk mühendis başbakan olan Yıldırım'ın kurduğu 65. Türkiye Hükümeti, Türkiye
Büyük Millet Meclisi (TBMM) tarafından 315 oyla güvenoyu almıştır.

4 Mayıs 2016 tarihinde Recep Tayyip Erdoğan ve Ahmet Davutoğlu arasında,
Cumhurbaşkanlığı kaynakları tarafından "haftalık olağan görüşme" olarak
açıklansa da, rutin görüşme gününden bir gün önce Cumhurbaşkanlığı Külliyesi'nde
ikili bir toplantı yapıldı. Bu toplantıda bir süredir devam eden ikili
arasındaki gerilimin sonucu olarak, Davutoğlu'nun doğrudan istifa etmesi yerine
Adalet ve Kalkınma Partisi'ni (AK Parti) kongreye götürmesi ve yeniden genel
başkan adayı olmaması kararlaştırıldı. Bu toplantıdan bir gün sonra Davutoğlu, 5
Mayıs 2016 günü Kasım 2015 Türkiye genel seçimleri'nden sonra sadece 6 ay görev
yapmasını nazara vererek "4 yıllık sürenin daha kısa sürmesi benim tercihim
değildir. Zarurettir" şeklinde bir açıklama yaptı ve AK Parti'yi 22 Mayıs'ta
yeni Genel Başkan seçimi yapması için 2. Adalet ve Kalkınma Partisi Olağanüstü
Kongresi'ni çağırdı.

Ahmet Davutoğlu'nun istifasının ardından, yeni AK Parti Genel Başkanı'nın
Yıldırım, Recep Tayyip Erdoğan'nın damadı ve Enerji Bakanı Berat Albayrak ya da
Erdoğan'a yakınlığıyla bilinen diğer AK Parti'li siyasetçilerin olacağı iddia
edildi. 19 Mayıs 2016 tarihinde Yıldırım, Adalet ve Kalkınma Partisi Merkez
Karar Yönetim Kurulu (MKYK) tarafından Genel Başkan adayı olarak açıklandı. 22
Mayıs 2016 tarihinde gerçekleştirilen 2. Adalet ve Kalkınma Partisi Olağanüstü
Kongresi'nde Yıldırım 1,411 delegeden 1,405'ini alarak (6 oy geçersiz sayıldı)
AK Parti'nin yeni Genel Başkanı seçildi. Birçok üst düzey AK Parti'li politikacı
Merkez Karar Yönetim Kurulu'nda yer almadı.

24 Mayıs 2016 tarihinde kurulan 65. Türkiye Hükûmeti'nde Ekonomik Koordinasyon
Kurulu'nun (EKK) başkanlığı, Ekonomiden Sorumlu Başbakan yardımcılığı görevine
tekrar atanan Merkez bankası'nın bağımsızlığına yaptığı vurgularla bilinen
Mehmet Şimşek'ten alınarak Binali Yıldırım'a verildi. Yeni Ekonomi Bakanı'nın
Cumhurbaşkanı Recep Tayyip Erdoğan'ın damadı Berat Albayrak olacağı iddia edilse
de Bakanlığa Erdoğan ile yakın görüşler dile getiren Nihat Zeybekci atandı.
Maliye Bakanlığı'na ise Şimşek'le uzun süredir beraber çalışan Naci Ağbal tekrar
atandı. Yıldırım Ulaştırma, Denizcilik ve Haberleşme Bakanlığı görevini Marmaray
gibi birçok büyük projede beraber çalıştığı AK Parti Kars milletvekili Ahmet
Arslan'a devretti.

2016 Türkiye askerî darbe girişimi sonrası Türk lirası, ABD doları karşısında
değer kaybetti. Girişimin öncesinde 2,88 civarında seyreden kur darbe
bildirisinin yayınlanması ve Yıldırım'ın ilk açıklaması sonrası 3,05 seviyesine
kadar çıkarak son iki ayın en büyük değer kaybını yaşadı. Ayrıca Euro karşısında
da %5'lik değer kaybı yaşandı. Girişimin bastırıldığına dair açıklamaların
gelmesinden sonra değer kazanmaya başlayan Türk lirası 18 Temmuz Pazartesi günü
ABD doları karşısında 2,95 seviyesinden işlem görmeye başladı. Türkiye
Cumhuriyet Merkez Bankasının (TCMB) faiz indirimi baskısı, soruşturmalar
sırasında açığa alınmalar ve tasfiyelerin artmasıyla birlikte 20 Temmuz Çarşamba
günü kur yeniden yükselişe geçerek ABD doları 3,06, euro 3,34, İngiliz sterlini
ise 3,97 seviyesine kadar çıktı. Darbe girişimi öncesinde kapanan Borsa İstanbul
(BİST), darbe girişimi sonrası haftanın ilk gününü %7,08 düşüşle 76.957 puandan
kapayarak son on bir ayın en sert düşüşünü yaşadı. Uluslararası kredi
derecelendirme kuruluşu Moody's Türkiye’nin kredi notunu yatırım yapılabilir
seviye olan 'Baa3'ten, bir basamak aşağı 'Ba1' seviyesine düşürdü. Moody's
Türkiye’nin not görünümünü “durağan” olarak belirledi ve Türkiye’de finansal ve
jeopolitik durumun kırılgan olduğu belirtti.

65. Türkiye Hükümeti'ni 24 Mayıs 2016 tarihinde kurarak Başbakan olduktan kısa
bir süre sonra Binali Yıldırım, Türkiye Büyük Millet Meclisi'nde (TBMM) hükümet
programını okurken yeni Hükümet'in öncelikli konusunun yeni anayasa başkanlık
sistemi de dahil olmak üzere yeni yönetim sistemini belirleyecek değişikliğin
olduğunu ve yeni anayasayı gerçekleştirmek için çalışmalara hemen başlanacağını
açıkladı. Ayrıca 12 Eylül Darbesi sırasında yazılmış mevcut anayasayla 2023
Hedeflerine ulaşamayacağını belirterek tüm muhalefet partilerine yeni anayasa
çağrısı yaptı.

Milliyetçi Hareket Partisi (MHP) Genel Başkanı Devlet Bahçeli, partisinin
parlamenter sistemden yana olduğunu fakat Başkanlık sisteminin referanduma
götürülmesinde herhangi bir sakınca duymadığını bildirdi. Yıldırım, Türkiye'nin
fiili durumu hukuki durum haline getirmek mecburiyetinde olduğunu ve Başkanlık
sisteminini içeren anayasa teklifini kısa süre içerisinde Türkiye Büyük Millet
Meclisi'ne getireceklerini belirtti.

15 Temmuz 2016 tarihinde Türk Silahlı Kuvvetleri bünyesinde kendilerini Yurtta
Sulh Konseyi olarak tanımlayan bir grup asker tarafından askerî darbe girişimi
gerçekleştirildi. Erdoğan, CNN Türk kanalında telefon ile gerçekleştirdiği
görüntülü konuşmada darbecilere hiçbir şekilde imkan tanınmayacağını ifade
ederek halkı darbeye tepki göstermek için sokağa çıkmaya davet etti. Çağrının
ardından, Türkiye'nin birçok ilinde darbe karşıtı protesto gösterileri
düzenlendi. 16 Temmuz sabahı, darbe girişimi bastırıldı ve askerler silahları
ile birlikte teslim oldu. Darbe girişiminin bastırılması sonrası Binali
Yıldırım, Amerika Birleşik Devletleri Başkanı Barack Obama'ya seslenerek
Fethullah Gülen'in terör örgütü lideri sıfatıyla Türkiye'ye iade edilmesi
çağrısında bulundu. 20 Temmuz 2016 tarihinde Millî Güvenlik Kurulu (MGK) önerisi
ve Bakanlar Kurulu kararı ile üç ay süreli olağanüstü hâl ilân edildi. 29 Ekim
2016 tarihinde Cumhurbaşkanı Erdoğan başkanlığında toplanan Olağan Mill Güvenlik
Kurulu toplantısı sonrası olağanüstü hal 3 ay daha uzatılmıştır.

Başbakanlık görevini almasından kısa bir süre sonra Binali Yıldırım, yeni
hükümetin nasıl bir dış politika izleyeceğini değerlendirdi. 'Düşmanları
azaltacağız, dostlarımızın sayısını artıracağız.' sözü yeni dönemde Türk dış
politikasında önemli adımlar atılacağı şeklinde yorumlandı. Bazı yerel
yorumcular Yıldırım'ın dış politikada bir 'revizyon' gerçekleştireceğini iddia
ettiler.

Yıldırım'ın AK Parti Genel Başkanı seçilmesi ve yeni hükümeti kurma görevini
almasının ardından Avrupa Birliği (AB), 23 Mayıs 2016 tarihinde yayınladığı bir
bildiride Yıldırım'ı tebrik ettiklerini, Ortak bölgesel ve uluslararası
zorluklar karşısında beraber çalışmak ve 18 Mart AB-Türkiye anlaşmasında mutabık
kalındığı üzere AB-Türkiye ortaklığının tüm yönleriyle gerçekleştirmeye devam
etmeyi istediklerini açıklamıştır. Yıldırım, Türkiye'nin Avrupa Birliği üyeliği
için tüm şartlarını yerine getirdiğini belirmiştir. Ayrıca Türkiye'nin Avrupa
Birliği'ne üyelik sürecinde çifte standart uyguladığını savunmuştur.

4 Kasım 2016 tarihinde aralarında Selahattin Demirtaş'ın da yer aldığı 9
Halkların Demokratik Partisi (HDP) milletvekilinin terör eylemlerini destekleme
suçlamasıyla tutuklanmasının ardından Avrupa Birliği yaptığı açıklamada, HDP eş
genel başkanları Figen Yüksekdağ ve Selahattin Demirtaş'ın güven duydukları
muhataplar olduğunu söylemiş, tutuklanmalarının endişe verici olduğunu
bildirmiştir. Türkiye Dışişleri bakanı Mevlüt Çavuşoğlu, bu eleştirilere yanıt
olarak çoğu AB ülkelesinin PKK'ya destek olduğunu belirterek, AB'nin Türkiye'ye
'demokrasi dersi' vermesini kabul etmediklerini açıklamıştır. Bazı uluslararası
yorumcular Türkiye'nin AB'ye üyelik sürecinin durdurulması gerektiğini iddia
etmişlerdir. Avrupa Parlamentosu (EP) Başkanı Martin Schulz, Türkiye'de idam
cezası tekrar getirilirse müzakerelerin sona ereceğeni belirtmiştir.

2 Haziran 2016 tarihinde Almanya Federal Meclisi'nde Hristiyan Demokrat Birliği
(CDU), Almanya Sosyal Demokrat Partisi (SDP) ve Yeşiller Partisi
tarafından hazırlanan ve meclise gelene kadar içeriği gizli tutulan 1915 yılında
Osmanlı İmparatorluğu tarafından günümüzdeki Türkiye topraklarında Ermeni
tebaaya yönelik yapılan eylemleri 'Soyırım' olarak tanımlayan tasarı önergesi oy
çokluğuyla kabul edilmiştir. Başbakan Yıldırım, oylamadan önce Almanya
Şansölyesi Angela Merkel'i uyarmış, oylama sırasında Almanya'nın gerçek bir
dostluk testinden geçtiğini iddia etmiştir. Ayrıca tasarının 'akıldışı' olduğunu
ifade ederek kabulü halinde Almanya-Türkiye arasındaki bütün ilişkilerin
zedeleneceğini belirtmiştir.

Tasarının kabulü üzerine Türkiye hükümeti (Ermeni kırımını soykırım olarak
tanıyan önceki 29 ülkeye karşı aldığı önlemlerin benzerini alarak) öncelikle
Almanya'daki Türkiye Büyükelçisi Hüseyin Avni Karslıoğlu'nu Berlin'den
Türkiye'ye geri çağırdı. Ayrıca Almanya'nın Ankara'daki Büyükelçisi Dışişleri
Bakanlığı'na çağrılarak Almanya Federal Parlamento'sunun kararını kınayan ve
“tarihi olaylara siyasetçiler değil, tarihçiler karar vermeli” tezini yeniden
ortaya koyan bir Diplomatik nota verildi. Almanya'nın, Türkiye'nin başta savunma
ve sanayi olmak üzere stratejik alanlarda işbirliği yapmayacağı ülkeleri
kapsayan 'kırmızı listesine' alınacağı açıklandı.

Başbakan Yıldırım, kararın kabul edilmesinin ardından yaptığı açıklamada
Türklerin tarihinde utanç duyulacak hiçbir olayın bulunmadığını iddia etti.
Ayrıca 'hatalı' bir karar olduğunu belirterek Türkiye tarafından kabul
etmeyeceğini ifade etti. Başbakan Yardımcısı Numan Kurtulmuş, olayların
'çarpıtılmış ve mesnetsiz' olduğunu iddia ederek 'soykırım' olarak
kabullenilmesini tarihi bir hata olarak nitelemiş ve Türkiye-Almanya ilişkileri
için uyumsuz bir karar olduğunu ifade etmiştir. Oylama sonrası Merkel, Türkiye
ve Almanya arasındaki ilişkinin güçlü olduğunu tekrarlamıştır.

Yeni Hükümetin programını açıklarken Başbakan Binali Yıldırım, Rusya ile
ilişkilerin karşılıklı diyalog kanallarını açık tutarak normalleştirme ve asgari
müştereklerde buluşarak ortak menfaatler temelinde geliştirme yönündeki iradenin
sürdürüleceğini ifade etti. 24 Kasım 2015 sınır ihlali gerçekleştiren Rus Su-24
uçağının Türk Hava Kuvvetleri tarafından düşürülmesi olayının ardından Türkiye
ve Rusya arasında gerek siyasi gerek ekonomik olarak ciddi bir gerilim
yaşanmıştı. 65. Türkiye Hükümeti'nin başlıca dış politika hedefleri arasında
Rusya ile ekonomik ilişkilerin normalleşmesini sağlamak yer aldı. Yıldırım'ın
Başbakanlık görevine başlamasının ardından Rusya Parlamentosunun üst kanadı
Federasyon Konseyi Dış İlişkiler Komitesi Başkan Yardımcısı Vladimir Cabarov,
Türkiye'de Hükümetin değişmesiyle pratikte hiçbir şeyin değişmeyeceğini iddia
ederek Türkiye-Rusya ilişkilerinde olumlu bir değişimin yaşanmayacağını ifade
etti.

Haziran 2016 tarihinde Rusya Devlet Başkanlığı Basın Sekreteri ve Sözcüsü Dmitri
Peskov, Cumhurbaşkanı Recep Tayyip Erdoğan'ın Rusya Devlet Başkanı Vladimir
Putin'e yazdığı mektupta Rus Sukhoi Su-24 uçağının düşürülmesi olayında ölen
pilotun ailesine başsağlığı mesajı verdiğini belirterek 'af dilediğini' iddia
etti. Yıldırım, Rusya ile yaşanan anlaşmazlığın çözüme ulaştığını, sadece
üzüntülerini bildirdiklerini ve 6 ayda yaşananları yaşanmamış gibi kabul
edeceklerini söyledi. Bu açıklamaların ardından Putin, Hükümetine Türkiye ile
karşılıklı ticari anlaşmaları iyileştirmek üzere görüşmelere başlamaları
talimatı verdi. Ayrıca Rus turistlerin Türkiye’ye gelmesini engelleyen seyahat
kısıtlamalarını da kaldırma kararı aldı.

Muhammed Mursi'nin 2012 yılından beri sürdürdüğü Mısır cumhurbaşkanlığı görevine
el konulduğu 2013 Mısır askerî darbesinin ardından iki ülke arasındaki
ilişkilerin gerginleşmesi ve iki ülkenin diplomatik ilişkilerinin
maslahatgüzar seviyesine gerilemesi ile ilgili olarak Başbakan Yıldırım,
Türkiye'nin Akdeniz ve Karadeniz'de yer alan ülkelerle ilişkilerini
geliştirmesini gerektiğini savunarak Mısır-Türkiye ilişkilerini geliştirmekten
yana olduklarını belirtmiştir.

Yıldırım, Beşşar Esad'ın Suriye'yi yönettiği sürece Suriye-Türkiye ilişkilerinin
normalleşmeyeceğini ve Irak ve Şam İslam Devleti'nin (IŞİD) Esad rejiminin
tutumu sonucu ortaya çıktığını ifade etmiştir.

31 Mart 2010 tarihinde Gazze'ye insani yardım taşıyan altı gemiye Akdeniz'de
İsrail Savunma Kuvvetleri tarafından gemilerde bulunan aktivistlerden bir
kısmının öldürülmesi, bir kısmının yaralanması ve gemilerin yolcularıyla
birlikte rehin alınması ile sonuçlanan olayın ardından iki ülke arasında gerek
siyasi gerek ekonomik olarak ciddi bir gerilim yaşandı. Olay hakkında Türk
Dışişleri Bakanı 2010 yılında, olayın iki ülkenin arasındaki ilişkileri geri
dönülmez bir şekilde zedeleyebileceğini belirtti.

20 Aralık 2015 tarihinde AK Parti Sözcüsü Ömer Çelik "İsrail ile kesin bir
anlaşma yok. Bir taslak üzerinde çalışılıyor. Kuşkusuz İsrail Devleti ve halkı
Türkiye’nin dostudur." açıklamasını yaptı. Haziran 2016 tarihinde İsrail-Türkiye
İlişkilerinin normalleşmesi için müzakerelerde Türkiye ile İsrail uzlaşmaya
vardı. İsrail'le uzlaşma kapsamında iki ayrı metin düzenlendi. 28 Haziran 2016
tarihinde mutabakata Dışişleri Bakanlığı müsteşarı Feridun Sinirlioğlu ve aynı
saatte İsrail Dışişleri Bakanlığı Genel Direktörü Dore Gold da Dışişleri
Bakanlığı'nda basına kapalı olarak imza attı.

Amerika Birleşik Devletleri yetkililerinin Demokratik Birlik Partisi'ni (PYD)
terör örgütü olarak görmediği ve PKK'dan ayrı bir örgüt olduğu yönündeki
açıklamaları Türkiye-ABD ilişkileri arasında gerginliğe neden olmuştu. Binali
Yıldırım, Başbakanlık görevine başlamasının ardından PYD'nin, Halk Koruma
Birlikleri'nin (YPG) ve PKK'nın aynı terör örgütü olduğunu belirterek bu
konudaki adımlarının değişmeyeceğini savundu.

2016 Türkiye askerî darbe girişimi sonrası Yıldırım, ABD Başkanı Barack Obama'ya
seslenerek ABD'nin Pensilvanya eyaletinde yaşayan Fethullahçı Terör Örgütü
(FETÖ) lideri olmakla suçlanan Fethullah Gülen'in terör örgütü lideri sıfatıyla
Türkiye'ye iade edilmesi çağrısında bulundu. ABD Dışişleri Bakanlığı sözcüsü
Mark Toner, incelemenin halen devam ettiğini ve bu konuda henüz herhangi bir
sonuca varılmadığını belirtti. Yıldırım tarafından kurulan hükümette Türkiye
Cumhuriyeti Dışişleri Bakanlığı görevine devam eden Mevlüt Çavuşoğlu, Fethullah
Gülen'in iadesiyle ilgili ikamet ettiği ABD'den yanıt gelmemesi halinde iki ülke
ilişkilerine zarar vereceğini ifade ederek ABD'nin bu tutumunu eleştirmiştir.

9 Kasım 2016 tarihinde Donald Trump'ın ABD Başkanlığı görevine seçilmesi sonrası
Yıldırım; Trump'ı tebrik etmiş, eğer Fethullah Gülen'in iadesini gerçekleşirse
bunun Amerika Birleşik Devletleri-Türkiye ilişkileri için yeni bir başlangıç
anlamına geleceğini ifade etmiştir.

15-16 Temmuz 2016 tarihleri arasında kendilerini "Yurtta Sulh Konseyi" olarak
adlandıran bir grup asker tarafından askeri darbe girişimi gerçekleştirildi.
Darbe girişimi esnasında İstanbul'da bulundan ve sonra Ankara'ya yola çıkan
Binali Yıldırım, NTV'de katıldığı canlı yayında "çılgınlık" ve "terör saldırısı"
olarak nitelediği olayların "darbe değil ancak bir kalkışma" olabileceğini
belirtmiştir. Yıldırım ayrıca, Türk halkının darbe girişimine müsaade
etmeyeceğini savunmuştur.

"Darbe yapmaya geldiler, darbeyi yediler, gerisin geri gittiler. Şimdi içeride
hesabını veriyorlar. Yağma yok, bu ülkenin kazanımlarını, ülkenin kurumlarına
kılcal damarlarına sızıp, bin bir türlü entrikalar, kapalı oyunlarla iradeyi ele
geçirmeye bu millet müsaade etmedi, etmeyecek."

Başkanlık sisteminin "eyalet sistemini getirecek", "ülkenin bölünmesine
sebebiyet verecek" gibi beyanlarda bulunulmaması gerektiğini belirten Yıldırım,
Başkanlık Sistemi'nin gelmemesi durumunda Türkiye'nin bölünme riskinin
bulunduğunu savunmuştur. Yıldırım, halk tarafından seçilmiş bir cumhurbaşkanının
anayasada 'sorumsuz' olarak nitelendirilmesinin doğru olmadığını, başkanlık
sisteminin referanduma götürülmesi gerektiğini söylemiştir.

Adının Alevi bir aile dostları tarafından koyulduğunu belirten Yıldırım,
mezhepsel ve ideolojik farklılıklarla insanlar arasında çatışma çıkarmaya
çalışanların hiçbir zaman başarılı olamayacağını savunmuştur.

İyi düzeyde İngilizce ve Fransızca bilen Yıldırım, 1975 yılından beri emekli
öğretmen Semiha Yıldırım ile evlidir ve üç çocuk babasıdır: Erkan, Ahmet ve
Büşra. Ayrıca beş torunu vardır. Çekmeköy, İstanbul'da çocukları tarafından eşi
Semiha Yıldırım için yapılan ''Öğretmen Semiha Yıldırım İlkokulu'' adında bir
okul vardır ve 24 Kasım 2012 tarihinde açılmıştır.



https://tr.wikipedia.org/wiki/%C4%B0ngiltere

İngiltere (İngilizce: England), Birleşik Krallık'ı meydana getiren dört ülkeden
en büyük ve merkezî olanı. Avrupa'nın batısında, Büyük Britanya adasında
bulunur. İngiltere halkına İngilizler denir.

England adı, 5. yüzyılda Saksonlarla birlikte adayı istila eden Cermen halkı
Angluslardan (İngilizce: Angle) kaynaklanır. Angleland (Anglus diyarı) olarak
kullanılan isim, zamanla günümüzdeki şekline dönüşmüştür. Ülkeyi tanımlamak için
Türkçede kullanılan İngiltere sözcüğü ise İtalyancadaki İnglaterra ve
Fransızcadaki Angleterre adlandırmalarına dayanmaktadır. Terra; toprak, arazi
anlamlarına gelmektedir.

İngiltere adı günümüzde yaygın olarak uluslararası medyada ve zaman zaman da
resmî düzeyde Birleşik Krallık veya Büyük Britanya anlamında kullanılır.
İngiltere kavramının siyasi, ekonomik ve kültürel efsanesi yaşamakla birlikte;
kendi yerel hükümetleri olan İskoçya, Galler ve Kuzey İrlanda'nın aksine
günümüzde İngiltere isimli bir siyasî oluşum veya hükümet yoktur.

İngiltere, Büyük Britanya adasının merkezi ve güney üçte ikisini kaplar. Kuzeyde
İskoçya, Batıda Galler ile komşudur. Britanya takımadalarında Avrupa Kıtası'na
en yakın olan ülkedir: Fransa'dan en dar kısmı 52 km genişliğinde olan Manş
Denizi ile ayrılır. Manş Tüneli, ülkeyi Avrupa Kıtası'na bağlar.
Fransa-İngiltere sınırı, kanalın tam ortasından geçer.

İngiltere'nin büyük kısmı alçak tepelerle kaplıdır. Ancak kuzeye doğru biraz
daha dağlık bir görünüm alır, Pennine Dağları ülkeyi kuzeyden güneye doğru ikiye
ayırır. Buna karşın dağlar fazla yükselmez. En yüksek nokta, 978 m. irtifadaki
Scafell Pike zirvesidir. Tepelik bölgeyle dağlık bölge arasındaki sınırı
Tees-Exe hattının oluşturduğu kabul edilir. Doğuda düz bir bataklık bölge olan
the Fens yer alır. Bataklığın büyük kısmı tarım amacıyla kurutulmuştur.

İngiltere'nin en büyük kentlerinin hangileri olduğu tartışmalı bir konudur.
Sıralama "kent" kelimesinin farklı tanımlanmasıyla değişmektedir, oturdukları
şehrin önemini yüksek göstermek isteyenler kendilerine uygun tanımı seçmektedir.
Ancak hangi tanım esas alınırsa alınsın, Londra İngiltere'nin en büyük kenti
olduğu gibi dünyanın da önemli kentleri arasındadır. Özellikle merkezi ve kuzey
İngiltere'deki bazı kentler nüfus ve faaliyetler açısından önem taşır:
Manchester, Birmingham, Leeds, Liverpool, Newcastle, Sheffield, Bristol,
Coventry, Leicester, Nottingham ve Hull gibi.

İngiltere'nin en büyük doğal limanı merkezi güney kıyıda yer alan Poole'dür. Bu
limanın, Avustralya'daki Sydney'den sonra, dünyanın en büyük ikinci doğal limanı
olduğu iddia edilir.

Bu bölümde İngiltere tarihi konu edilmiştir. Birleşik Krallık'ın tümünün genel
tarihi için bkz. Birleşik Krallık tarihi

İngiltere'nin bilinen ilk yerlileri Keltlerdir. Romalılar, Batı Avrupa'yı istila
ederken İngiltere'yi de fethedip (MS 1. yüzyıl) adaya "Britania" adını verdiler.
Roma egemenliğinin dört yüzyıl sürmesine karşın ülke bu durumdan fazla
etkilenmedi. 5. yüzyıldan itibaren Anglus ve Sakson halklarının karışımından
oluşmuş Anglosakson akınları, Keltleri kuzeydeki (İskoçya) ve batıdaki (Galler)
dağlık yörelere göç etmek zorunda bıraktı. Bu göçler sonrasında İngiltere büyük
ölçüde Anglosakson kültürü etkisine girdi.

Anglosaksonlar 6 ve 7. yüzyıllarda birbirine rakip küçük krallıklar kurdular. 8.
yüzyılda Roma İmparatorluğu ve İrlanda’nın etkisiyle Hristiyanlığı kabul
ettiler. 795’te başlayan İskandinav istilası 11. yüzyılın başına kadar birkaç
defa tekrarlandı. Danimarkalı Büyük Knud, Büyük Britanya adasını tamamen
fethetti. Anglosakson hanedanından Edward (1042-1066) Ingıltere'nin
bağımsızlığını sağladı.

Onun ölümü üzerine tahta geçen Harold’u tanımayan Normandiya Dükü I. William
(Fatih William diye de bilinir), taht üzerinde hak iddia etti ve ülkeye beş yıl
süren savaşlar sonucunda egemen oldu. Normandiya kralları ve özellikle ilk
Anjou’lu hükümdarlar Fransa’da geniş ve zengin topraklara sahiptiler. İngiltere
Krallığı bir süre Avrupa’da Somme Vadisinden Pirene Dağları'na kadar uzanan
büyük bir mülkün uzantısı gibi yaşadı. Norman işgalinin önemli bir sonucu,
Anglosakson kültürüyle Fransa'dan gelen Norman kültürünün birbirine karışması
oldu. İngiliz dili de bu kültür karışımından önemli ölçüde etkilendi.

Avrupa ile ilişkiler İngiltere Krallığı ile Fransa Krallığı'nı uzun savaşlara
sürükledi. Bunların başlıcası 1337-1453 seneleri arasında süren Yüzyıl
Savaşlarıdır.

Üçüncü Henry, Galler ülkesinde uç beyliklerinin gelişmesini destekledi ve 1170
yılında İrlanda’da "Pale" sömürgeleri kuruldu. Birinci Edward, Galler ülkesini
fethetti. Etkisini İskoçya’ya kabul ettirmeyi denedi. 1215'de İngiltere Kralı
John'a karşı ayaklanan asiller bu krala zorla Magna Carta adlı bir belge
imzalatıp ilk defa o zamana kadar ancak tanrıya karşı yetkileri olduğu kabul
edilen kralın halka karşı yetkileri de olduğunu kabul ettirmişlerdir. Bu
belgenin insan haklarıyla ilgili ilk yazılı antlaşma olduğu kabul edilir.

Daha sonra 14 ve 15. yüzyıllarda İngiltere Krallığı birtakım sosyal, dini,
siyasi karışıklıklara sahne oldu. 1349'da İngiltere'ye gelen "Kara Ölüm" adı
verilen Büyük Veba Salgını İngiltere nüfusunun çok büyük bir oranının ölmesine,
şehirsel ve kırsal nüfusunun önemli kısımlarının kaybolup ülkenin sosyal ve
ekonomik hayatının yeniden değişik kurumlarla yenileşmesine neden olmuştur.
1455-1487 döneminde York Hanedanı taraftarları ile Lancaster Hanedanı
taraftarları arasında çıkan iki tarafın amblemi Yorkluların "beyaz gülü" ve
Lancasterlıların "kırmızı gülü" dolayısıyla Güller Savaşı adını alan iç savaş
İngiltere'yi çok etkilemiştir. Bu savaş sonunda Lancasterlılar galibiyet elde
etmiş ve Tudor Hanedanı İngiltere Krallığı'nı eline geçirmiştir.

Tudor Hanedanı Döneminde İngiltere Krallığı güçlenerek İskoçya'yı geride
bıraktı. Tudor Hanedanı'ndan VII. Henry ve VIII. Henry (1458-1541), parlamentoyu
kullanarak ülkede düzen ve birliği sağlamlaştırdılar, krallık otoritesinin
halkın kabullenmesini sağladılar. VIII. Henry kilisede de reform yaptı ve
İngiliz deniz gücünü kurdu.

I. Elizabeth (1558-1603) Anglikanizmi İngiltere'nin resmi dini olarak kabul edip
Katolik direnişini kırdı. I. Elizabeth 1588 yılında Avrupa'nın en güçlü
donanması olan yenilmez İspanyol Armada'sını bozguna uğratarak Britanya
İmparatorluğunun temellerini attı. İrlanda'yı İngiltere topraklarına kattı.
Saltanatı döneminde edebiyat ve sanatta önemli gelişmeler yaşandı. İ.
Elizabeth’in uzun ve başarılı saltanatında İskoçya’da İngiliz etkisinde
farklılık görülmeye başlandı. İngiltere'deki "Tudor hanedanı"yla, İskoçya'daki
"Stuart hanedanı" arasındaki evlenmeler, iki geleneksel düşmanı birbirine
yaklaştırdı.

17. yüzyılda giderek güçlenen İngiltere Krallığı 1607de kurulan Jamestown
kolonisi ile başlayarak Kuzey Amerika'da koloniler kurdu. Birçok İngiliz ya yeni
bir hayat yaşamak üzere ya da "Resmi Senetli Hizmetkar" olarak Kuzey Amerika'ya
yerleştiler.

1603'de İskoçya Kralı Vİ. James, I. James adı ile İngiltere kralı oldu ve
İngiltere Krallığı için "Stuart Hanedanı"'nı başlattı. 1603'den 1707'ye kadar
hem İskoçya Kralı ve hem de İngiltere Kralı olan aynı kişi, uluslararası hukuka
göre iki ayrı devleti idareye başladı.

I. James'in oğlu olan I. Charles döneminde krallığın mali masraflarını karşılama
yüzünden 1642-1651'de parlamento ile krallık taraftarları arasında İngiliz İç
Savaşı adı verilen bir savaş ortaya çıktı. Parlamento güçleri bir seri savaştan
sonra Krallık taraftarlarına hakim geldi. Önce parlamento idaresinde (1649–1653)
bir devlet kuruldu. Ocak 1649'da eski kral I. Charles Londra'da idam edildi ve
İngiltere bir cumhuriyet haline geçti. Sonra da Oliver Cromwell iktidarında
(1653–1659) kısa süren "Commonwealth" adı verilen bir cumhuriyet kuruldu.

Cromwell'in ölümünün ardından parlamento iç karışıklıkları önlemek için 1658'de
sürgündeki kral II. Charles'i krallığı yeniden kurmak üzere İngiltere'ye davet
etti. 1658'den 1685e kadar Stuart Hanedanı hükümet dönemine "Restorasyon Dönemi"
denilmektedir.

Stuart hanedanından II. Charles'in kardeşi olan ve onun yerine 1685'de İngiltere
Kralı olan II. James'in katoliklere karşı yakın tutumu dolayısıyla kızı II. Mary
ve onun kocası Hollanda Cumhuriyeti Hükümdarı olan III. William "Muhteşem
Devrim" adı verilen bir devrimle İngiltere Krallığı'nı ellerine geçirdiler.

İİİ. William'ın krallık döneminden sonra 1702'de kızı Anne (Büyük Britanya) hem
İngiltere Kraliçesi hem de İskoçya Kraliçesi olarak tahta geçti. Ayrıca İrlanda
Kraliçesi unvanın da taşımaktaydı. 1707 yılında İngiltere Krallığı ve İskoçya
Krallığı parlamentoları "1707 Birlik Kanunları" adlı kanunlar kabul edip iki
krallığı birleştirdiler. Bu yıla kadar ayrı ayrı İngiltere Kraliçesi ve İskoçaya
kraliçesi olan Kraliçe Anne yeni kurulan Büyük Britanya devleti kraliçesi oldu.
Hukuken Kraliçe Anne ayrı olarak "İrlanda Kraliçesi" unvanını taşımaktaydı.
1800'de çıkarılan "1800 Birlik Kanunu" ile "Büyük Britanya Krallığı" ile
"İrlanda Krallığı" birleştirilip "Büyük Britanya ve İrlanda Birleşik Krallığı"
yani tek bir Birleşik Krallık kurulması bu devlet hukuken ortaya çıkmış oldu.

Ama birçok tarihçi için Birleşik Krallık tarihi 1707'de kurulan "Büyük Britanya"
ile başlar.

1707den sonra Birleşik Krallığın tümünün genel tarihi için bkz. Birleşik Krallık
tarihi

İngiltere, Birleşik Krallığı oluşturan 4 ülkeden en geniş ve en kalabalık
olandır. 60 milyondan fazla olan Birleşik Krallık nüfusunun %85'i (yaklaşık 50
milyon kişi) İngiltere'de yaşamaktadır.

Halk, geleneklerine çok bağlı bir millet olarak tanınır. Atalarından kalan
kraliyet, cumhuriyet olsa bile bugün hâlâ devam etmektedir. Halkın kanunlara ve
polise gösterdikleri saygıdan dolayı, İngiliz polisi silah taşımaz, yalnızca
tahta bir jop bulundurur. Önemli şehirleri arasında Cambridge, Birmingham,
Derby, Ipswich, Liverpool, Nottingham, Northampton, Oxford, Cardiff, Newpord,
Tozfaen, Belfast, Down ve Iyrone’dir. Manchester şehri ise kuzeyin başkenti
olarak adlandırılmaktadır.

Birleşik Krallık'ta 5 ila 16 yaş arasında eğitim zorunludur. Öğrencilerin %95’i
devlet okullarında ücretsiz eğitim görürler. Ayrıca özel okullar da bulunur.
Okulların sayısı 38.000’i bulur. Devlet okullarında ortalama 20 kişiye bir
öğretmen düşer. Birleşik Krallık'ta 91 Üniversite,115 yüksek okul, ayrıca 700’ü
aşkın teknik ve ticari kolej, sanat ve öğretmen okulları gibi çeşitli yüksek
eğitim kurumları vardır.

İngiltere futbolun merkezi olarak adlandırılır.Dünya çapında ün yapan futbol
ligi FA Premier Lig'in anavatanıdır. İngiltere'nin Avrupa kupalarında başarılı
olmuş bazı takımları, Liverpool FC, Nottingham Forest FC, Manchester United FC,
Aston Villa FC, Chelsea FC, Arsenal FC, Tottenham Hotspur FC, Everton FC,
Newcastle United FC, Leeds United AFC'tır.

İngiltere'de her yıl haziran ayında tenis sporunun en eski turnuvası olan
Wimbledon Tenis Turnuvası düzenlenmektedir. Ülke ragbi ve kriket sporlarının da
beşiği olarak bilinir.

Çalışan nüfusun %40'ını sanayi kollarındakiler oluşturur. İngiltere sanayi
devrimini Avrupa'da ilk gerçekleştiren ülkedir. Sanayi 18. yüzyıl'ın ikinci
yarısında zengin taş kömürü yataklarının işletilmesiyle başlamıştır. Günümüzde
taşkömürü üretimi azalmıştır (yılda 122 Mt) ve hepsi iç tüketimde
kullanılmaktadır. Enerjinin ancak üçte biri kömürden sağlanmaktadır. Buna
karşılık hidrokarbon tüketimi artmıştır. Bunun önemli bir bölümü (53 Mt petrol,
40 milyar doğalgaz) Kuzey Denizi'nden çıkartılmaktadır. Yine de yılda 20 Mt
petrol dışalımı yapılmaktadır. Elektrik üretimi 288 milyar KWh'yi bulur ve bunun
37 milyar KWh'si nükleer santrallardan sağlanır. Çelik üretimi, çoğu dışarıdan
satın alınan demir cevherinden olmak üzere yılda 20 Mt kadardır. Gemi yapımı ve
motorlu taşıt endüstrileri çok gelişmiştir (2 milyona yakın taşıt, bunun %80'i
binek otosu). Uçak sanayi ile birlikte daha birçok sanayi dalını bunlara eklemek
gerekir (takım tezgahları, tarım ve demiryolu makineleri, elektrikli makineler
vb.)

En eski endüstri kolu tekstildir. Ancak eski önemini yitirmiş durumdadır.
Bununla birlikte dışarıdan alınan pamuk ve hem yerli hem ithal yünle yılda
90.000 ton pamuklu, 185.000 ton yünlü üretilmektedir. Sentetik tekstil üretimi
ise 400.000 ton dolayındadır. Kimya endüstrisi tekstile göre daha yeni olmasına
karşın büyük bir hızla gelişmiştir. Petrokimya sanayinin (plastik madde,
sentetik iplik, kauçuk, vb.) önemi de diğer kimya dallarına (gübre, boya, sabun,
vb. üretimi) göre daha fazladır.

Endüstrinin yanında tarım ikinci plandadır. Çalışan nüfusun ancak %5'i tarım
alanındadır. Gerçekte doğal koşullar da tarıma pek elverişli değildir.
Yetiştirilen başlıca ürünler; buğday (5-10 Mt), patates, şeker pancarı, sebze ve
meyvedir. Hayvancılık, tarıma göre daha geniş bir yer tutar: 15 milyon baş
sığır, 30 milyon baş koyun. Yılda 1 Mt balık tutulmaktadır. Yoğun gübre
kullanımına karşın tarım üretimi nüfusu beslemeye yetmemektedir.

İngiltere'nin önemli gelir kaynağı eskiden bu yana ticaretti. Sömürgelerden ve
geri kalmış ülkelerden alınan hammaddeler işlenerek yine bu ülkelere
satıldığından ekonomik zenginlik büyük boyutlara ulaşmıştı. Sömürgeler
bağımsızlıklarını kazandıktan sonra bu durum değişmiştir. Bununla birlikte çok
uluslu İngiliz şirketleri (British Petroleum, Imperial Chemical Ins. ve Shell
gibi) ve büyük bir ticaret filosu ticaret dengesini ülke lehine destekleyici
etmenlerdir. Ancak gene de ülke ekonomisi zaman zaman bunalıma düşmekte, bu da
toplumsal sorunlara yol açmaktadır. Dolayısıyla İngiltere giderek eski ekonomik
gücünü yitirmektedir.



https://tr.wikipedia.org/wiki/PKK

Kürdistan İşçi Partisi (Kürtçe: Partiya Karkerên Kurdistanê / پارت ی کار که‌رێن
ی کوردستان, ) veya Kürtçe isminin kısaltmasıyla PKK, Türkiye'nin doğu ve
güneydoğusu, Irak'ın kuzeyi, Suriye'nin kuzeydoğusu ve İran'ın kuzeybatısını
kapsayan bölgede devlet kurmayı amaçlayan ve bu amaçla söz konusu toprakların
Türkiye sınırları dahilinde kalan kısmına sahip olabilmek için askeri hedeflere,
köy korucularına ve sivillere karşı stratejik ve sansasyonel eylem yapan yasa
dışı bölücü silahlı örgüt. KADEK (Kürtçe: Kongreya Azadî û Demokrasiya
Kurdistanê, Türkçe: Kürdistan Özgürlük ve Demokrasi Kongresi) ve Kongra-Gel
(Halk Kongresi) isimlerini de kullanmıştır. PKK, “Kuzey Kürdistan
kurtarıldığında, Kürdistan’ın diğer parçalarının da kurtarılacağına” inandığını
ve hedefinde hâlâ bağımsız bir Kürdistan fikrinin olduğunu açıklamıştır. 1974
yılında Abdullah Öcalan tarafından kurulan PKK'nın ideolojisi, 1990 yılına kadar
Marksizm-Leninizm, ardından Demokratik Konfederalizm üzerine kurulu olmuştur.

Bazı politikacı ve yazarlara göre, PKK, geçmiş dönemde eylemleri için bazı
Marksist-Leninist örgütler ile işbirliği yapmıştır. Nitekim örgüt, 12 Mart 2016
tarihinde Halkların Birleşik Devrim Hareketi bileşenleri ile birleşerek
Türkiye'de faaliyet yürüten bazı komünist ve Marksist-Leninist silahlı
örgütlerle ortak bir cephe oluşturmuştur. Bununla birlikte PKK'nın bazı
ülkelerden maddi, manevi ve politik destek gördüğü öne sürülmektedir.
Türkiye'deki eylemlerinin finansmanının büyük bir kısmı Türkiye dışından
sağlanmaktadır.

PKK; Avrupa Birliği ülkeleri, Amerika Birleşik Devletleri, NATO ve bölgedeki
Türkiye, Suriye, Irak, İran ile birlikte birçok ülke ve uluslararası kuruluş
tarafından terör örgütü olarak tanınmaktadır. Birleşmiş Milletler, Rusya, Çin
Halk Cumhuriyeti, Hindistan, İsviçre ise PKK'yı terör örgütü olarak kabul
etmeyen ülke ve kuruluşlardan bazılarıdır.

PKK'nın ideolojik yapısı Marksizm-Leninizm, Maoculuk, Kürt milliyetçiliği ve
Apoculuktur. Abdullah Öcalan, PKK'yı "Kürt proleter devrimci hareketi" ve
"ulusal kurtuluş mücadelesi" olarak tanımlamıştır.

PKK; Türkiye'nin doğu ve güneydoğusu (bazen Türkiye Kürdistanı olarak
adlandırılır), Irak'ın kuzeyi, Suriye'nin kuzeydoğusu ve İran'ın kuzeybatısını
kapsayan bölgede devlet kurmayı amaçlamaktadır. Mehmet Ali Birand ile yaptığı ve
16 Haziran 1988 tarihli Milliyet gazetesinde yayınlanan röportajında Öcalan
"Amacımız Türkiye'den toprak koparmak değil, aşamalı şekilde bir gerçeğin kabul
edilmesini sağlamaktır. Her şey size bağlıdır." ifadelerini kullanmıştı.

Şeyh Said İsyanı sonrası çıkarılan Şark Islahat Planı çerçevesinde Kürt
illerinde olağanüstü hal ilan edildi. Halka açık yerlerde Türkçe dışında bir dil
konuşulması yasaklandı (Madde 13). Konuşanlara para cezası verilmesi
kararlaştırıldı. Türkçe olmayan köy, ilçe ve il isimleri Türkçeleştirildi.

Kurtuluş Savaşı dönemindeki Kürt milli isyanlarının ilki olarak Koçgiri
İsyanı'nı gösterebiliriz. Bunun ardından Ağrı Dağı İsyanları ve Dersim İsyanı
akla ilk gelen isyanlardır. Bu isyanlarda binlerce sivilin ölümüne neden
olunmuştur. Ölen sivillerin yanı sıra bölgedeki halk da zorunlu göçlere tabii
tutulmuştur.[kaynak belirtilmeli]

1980 darbesiyle Türkiye'de sağ-sol birçok siyasi grupla beraber Kürt solu da
büyük zarar görmüştür. Bunlardan birisi Diyarbakır Cezaevi'dir. Bu ceza evindeki
işkence ve kötü muamelelere tabii tutulan tutukluların büyük çoğunluğu PKK'ya
katılmış ve onun ana omurgasını oluşturmuştur. 1984 yılında bu cezaevinden
tahliyelerin başlamasıyla beraber PKK hızla güç kazanmaya başlamıştır.[kaynak
belirtilmeli]

PKK'nın bu hızla yayılmasıyla devlet buna karşı NATO üyesi ülkelerde kurulan ve
varlığı Uğur Mumcu tarafından ortaya çıkarılan Özel Harp Dairesi kontrolünde
gizli bir teşkilatlanma oluşturarak JİTEM'i kurdu. Hedef PKK'yı ve ona giden
desteği ortadan kaldırmaktı. [kaynak belirtilmeli] Bu doğrultuda çeşitli
idaalara göre JİTEM adına çalışan askerler ve bu askerler tarafından
görevlendirilen siviller bölgede birçok faili meçhule ve işkencelere karıştı,
insanlar köylerinden göç ettirildi. Arif Doğan ve Ayhan Çarkın'ın iddialarına
göre JİTEM PKK ile mücadelede birçok yol kullandı. JİTEM tarafından yapılan pek
çok eylemde olay yerine bırakılan PKK, ERNK, HRK bildirileri ile olay PKK
tarafından yapılmış gibi gösterildi.

Faaliyet alanı büyük ölçüde Türkiye toprakları olmakla birlikte, Batı Avrupa'da,
Suriye, Irak ve İran topraklarında da etkinlik göstermektedir.

Türkiye İşçi Partisi 16 Eylül 1967'de Diyarbakır, 24 Eylül'de Silvan, 1 Ekim'de
Siverek, 8 Ekim'de Batman, 15 Ekim'de Tunceli, 22 Ekim'de "Doğu Mitingleri"
düzenlemiştir. 23 Mayıs 1971'de Devrimci Doğu Kültür Ocakları (DDKO)
kurulmuştur.

Abdullah Öcalan'ın örgütsel geçmişi 1974'de Marksist bir yapı olan Ankara
Demokratik Yüksek Öğrenim Derneği (ADYÖD) ile başlamaktadır. Grup, bu dönemde
büyük ölçüde öğrencilerden oluşmakta ve başında Abdullah Öcalan bulunmaktadır.
Ankara'da kurulan organizasyon kısa bir süre içinde Güneydoğu Anadolu'ya
taşınmış ve bölgedeki genç Kürtler arasında propaganda faaliyetlerinde
bulunmuştur.[kaynak belirtilmeli]

27 Kasım 1978 tarihli kuruluş bildirgesine kadar olan dönem Apocular olarak
adlandırılmaktadır. Apocular ismi özellikle Dikmen toplantısından sonra yaygın
şekilde kullanılmaya başlanmıştır. Öcalan'ın politik fikirlerinin geliştiği ve
ülke içinde 1970'lerin ortasına kadar gelişen yapılarla bağlantılarını kurmuş ve
tanıtmıştır. Bu dönemin sonlarında fikirlerini harekete koymak için Güneydoğu
Anadolu'da var olan feodal yapıda yer bulması ve bu yapıyı kendi amaçları için
şekillendirmesi ve kendi amaçlarının da bölgenin yapısı altında şekillenmesi
fikrini benimsediler.[kaynak belirtilmeli]

Apocuların çekirdek grubu 16 kişiden oluşmaktadır. Yıllar içinde bu on altı
kişiden sadece Öcalan grupta kalmış, bazıları kendi kuruluşunda rol oynadıkları
yapı tarafından öldürülmüştür.[kaynak belirtilmeli]

27 Kasım 1978'de Diyarbakır'ın Lice ilçesi Fis mahallesinde yapılan bir
toplantıyla (1. Kongre) "Kuruluş Bildirgesi"ni düzenler ve adını Kürdistan İşçi
Partisi olarak değiştirir.[kaynak belirtilmeli] PKK, bu bildirgeyle hareket
alanını genişlettiğini de ilan eder ve yeni bir safha olan şehir eylemleri
metotlarını uygulamaya başlar.[kaynak belirtilmeli] Marksist, Leninist temelli
ayrılıkçı bir organizasyon olması sebebiyle sağ organizasyonlarla da çatışmaya
girmiştir. Bu dönemde Başkan olarak Abdullah Öcalan, Başkan yardımcısı olarak
Cemil Bayık, Yürütme kurulu başkanı olarak Şahin Dönmez, Asker sorumlusu olarak
Mehmet Karasungur, İstihbarat sorumlusu olarak Mazlum Doğan, Yürütme kurulu
üyesi olarak Mehmet Hayri Durmuş, Yürütme kurulu üyesi olarak Öcalan'ın eşi olan
Kesire Yıldırım yer aldı.[kaynak belirtilmeli]

Kuruluş bildirgesiyle bölgede varlığını geliştirme ve sosyal yapıya bürünme
devresine girmiştir. 43.000 olayın yaşandığı dönemde, PKK Şehir Çatışmaları
döneminde aktif bir yapıdadır. 12 Eylül 1980 büyük oranda şehir çatışmaları
dönemini sona erdirse de organizasyonun eylem kabiliyetini ortadan
kaldırmamıştır.[kaynak belirtilmeli]

PKK'nın çatışmaları sadece karşıt görüşlerin çatışması olmakla kalmayıp 30
Temmuz 1979'da Cuma Tak önderliğindeki grup tarafından Urfa Milletvekili Mehmet
Celal Bucak'a düzenlenen suikastla PKK'yı devletle işbirliği içinde olmakla ve
Kürtleri sömürmekle suçladığı aşiretlere de yönlendirmiştir.

1980 darbesi öncesi diğer komünist ve Marksist-Leninist gruplar gibi yapılanmış
ve propagandasını silahlı eylemlerle duyurmuştur. 12 Eylül Darbesi ülke içinde
yaşamın sekteye vurulmasını amaçlayan faaliyetlere karşı bu faaliyetleri yürüten
bireylerin etkisiz kılınması amacı ile yürütülmüştür. Öcalan, ülkeyi terk etmiş
ama onunla ülke dışına çıkmayan PKK militanları darbe grubunca yakalanıp
hapsedilmişlerdir. Bu grup daha sonra cezaevi direniş hareketinin çekirdeğini
oluşturacaktır.

1979'da Öcalan'ın Suriye'ye geçmesinde; Devrimci Gençlik'in temellerini attığı
eğitim kamplarının kurulması ve 12 Eylül Darbesi'nin ülke içindeki eylem alanını
kapatması etken olmuştur.[kaynak belirtilmeli] Türkiye'deki askeri yönetim,
sosyalist ve komünist organizasyonların, Öcalan'ın Lübnan çağrısına cevap
vermesine sebep olmuştur. 1982-84 yılları Öcalan'ın organizasyonun yeniden
şekillendirmesine yardımcı olmuştur.

Abdullah Öcalan darbe döneminde Suriye'nin gözetiminde Bekaa Vadisi'ne yerleşmiş
ve buradan organizasyonun yeniden yapılandırılmasını planlamıştır. Bu dönemin
Abdullah Öcalan için çok önemli olduğunu daha sonra kendi yazdığı anılarında
açıklanmıştır.[kaynak belirtilmeli]

1984 senesiyle PKK yeni bir yapıya bürünmüştür. Kendisine Mao Zedong'nun "halk
devrimi" yöntemini seçmiş ve Suriye'nin desteklemesiyle Güneydoğu Anadolu'da
gerilla savaşı yöntemlerini uygulamaya başlamıştır.[kaynak belirtilmeli]

Bununla birlikte Öcalan 'Uzun süreli halk savaşı' ilan etti. 'Uzun süreli halk
savaşı' 1.'stratejik savunma', 2:'stratejik dengeleme' ve 3:'stratejik saldırı'
başta olmak üzere üç aşamadan ibaretti.[kaynak belirtilmeli] Bunun ilk
aşamasının yöntemini 'Silahlı Propaganda' olarak nitelendirerek Kürdistan
Kurtuluş Güçleri (Kürtçe: Hêzên Rizgarîya Kurdistanê, HRK) kuruldu ve üç birlik
oluşturdu:[kaynak belirtilmeli] 'Agit' kod adılı Mahsun Korkmaz komutasındaki
'14 Temmuz Silahlı Propaganda Birliği' Eruh-Şırnak-Pervari bölgesine, Abdullah
Ekinci komutasındaki '21 Mart Silahlı Propaganda Birliği'
Hakkâri-Çukurca-Şemdinli ve Ali Ömürcan komutasındaki '18 Mayıs Silahlı
Propaganda Birliği' ise Van-Çatak bölgelerine saldıracaktı. Ancak Ali Ömürcan'ın
birliği hücuma geçemedi. 15 Ağustos 1984 akşam 21:30'da Eruh ve Şemdinli'de PKK
ilk büyük ölçekli silahlı eylemini gerçekleştirdi.

25 Ekim 1986'de Lübnan'da yapılan 3.kongresinde HRK lağvedilerek yerine
Kürdistan Halk Kurtuluş Ordusu (Kürtçe: Artêşa Rizgarîya Gelê Kurdistanê, ARGK)
kuruldu. 1991-1992 yılında örgütün artan eylemleri 1993'te doruk noktasına
ulaştı. 24 Mayıs 1993'te Bingöl-Elâzığ karayolunu kesen PKK militanları,
eğitimlerini tamamlayarak görev yerlerine sevk edilen silahsız 33 eri
otobüslerden indirerek kurşuna dizdi. PKK'lılar, 13 er, bir polis ve 8 vatandaşı
da kaçırdılar. Olayın ardından düzenlenen operasyonda, 10 PKK'lı öldürüldü ve
kaçırılanlar kurtarıldı.

Bu dönem örgütün hayatta ve ülkeler arası yapıda kalabilmek için ideolojisini
büyük ölçüde yeniden gözden geçirdiği dönemdir.[kaynak belirtilmeli] Komünizm
(Marksist-Leninist) yerine sosyalizm benimsenmekte ve kadın erkek eşitliğini
savunduğunu göstermek üzerede kadınlarda erkek davranışlarını öne çıkarmaya ve
cinsel öğeleri göz ardı etme politikası uygulanmaktadır.[kaynak belirtilmeli]
Parti içinde dine karşı tolerans gösterilmesi bu yapının uzantısıdır.[kaynak
belirtilmeli]

Bu değişimlerle PKK, Kürt devleti söyleminden vazgeçmiş ve Türkiye Cumhuriyeti
devleti altında otonom bir yapı amaçladığını söylemeye başlamıştır.[kaynak
belirtilmeli]

Bu dönemde Türkiye Cumhuriyeti'nin savunma harcamalarına ayırdığı miktar bütün
harcamalarının %10'una kadar yükselmiştir[kaynak belirtilmeli]. Bu dönemdeki
askeri faaliyet yoğunluğunu devam ettirebilmek ordu bütçesi için 8 milyar ABD
doları yıllık harcama seviyesine ulaşılmıştır.[kaynak belirtilmeli]

Mayıs 1997 harekatının Türkiye'ye faturası ise 300 milyon dolar olmuştur.[kaynak
belirtilmeli]

5 Temmuz 1993 tarihinde 100'e yakın PKK mensubu, Kemaliye'nin Başbağlar Köyü'nde
sivilleri kurşuna dizip evleri ateşe verdi. 31 kişi öldü, 3 kişi yaralandı.
Katliamı PKK üstlendi ve Abdullah Öcalan Davası'nda PKK'nın eylemlerine örnek
olarak gösterildi.. PKK lideri Abdullah Öcalan olaydan habersiz olduğunu ve
olayın sorumlusunun Dr. Baran kod adlı bir PKK sorumlusu olduğunu ifade ederek,
katliamı PKK'nın düzenlediğini kabul etmiştir..

30 Haziran 1996'da "Zilan" kod adlı PKK'lı kadın militan Zeynep Kınacı,
Tunceli'de vücuduna sardığı bombaları İstiklal Marşı'nın okunduğu sırada tören
alanında patlattığı olay. Olayda ikisi astsubay, toplam 6 asker hayatını
kaybetti. Zeynep Kınacı, aynı zamanda o tarihe kadar intihar eylemi
gerçekleştiren ilk kadın militandı.[kaynak belirtilmeli]25 Ekim 1996'da ikinci
bir canlı bomba olayı daha gerçekleşti. Adana'da Çevik Kuvvet Şube Müdürlüğü
bahçesindeki polislerin arasına dalan PKK'lı Leyla Kaplan üzerindeki bombayı
patlattı. Olayda 3 polis hayatını kaybetti.

29 Ekim 1996'da, Sivas'ta Cumhuriyet Bayramı'nın kutlandığı sırada Güler Otaş
üzerindeki bombayı patlattı. Saldırıda üçü polis, biri sivil 4 kişi hayatını
kaybetti.

13 Nisan 1998'de PKK'nın eski ikinci adamı olup örgütten iltica ederek Mesut
Barzani'nin yanına sığınmış Şemdin Sakık (Kod adı: Parmaksız Zeki) ve kardeşi
Arif Sakık, Özel Harekât birimleri tarafından ele geçirilerek Türkiye'ye
getirilmişlerdir.

29 Ağustos 1998'de Abdullah Öcalan MED TV'de yayınlanan basın toplantısına
telefon bağlantısıyla katılarak tek taraflı ateşkes ilan etmiştir. Buna Türkiye
Cumhuriyetinin başbakanı Mesut Yılmaz şöyle yanıtlamıştır:

16 Eylül'de Türk Kara Kuvvetleri Komutanı Orgeneral Atilla Ateş Hatay'ın
Reyhanlı ilçesinde Suriye'ye hitaben şöyle konuşmuştur:

Mısır Devlet Başkanı Hüsnü Mübarek, 6 Ekim'de Türkiye'yi ziyaret ederek
arabuluculuk girişiminde bulunmuş ve Türkiye bunu kabul etmiştir.

9 Ekim'de Abdullah Öcalan PKK Yunanistan temsilcisi Ayfer Kaya (kod adı:
Rozerin) ve bazı arkadaşları ile birlikte Suriye'yi terk etmiştir. (Bu olay
PKK'nın literatürüne "9 Ekim Komplosu" olarak geçmiştir.)

Mısır Dışişleri Bakan Amr Musa 12 Ekim'de Ankara'ya gelerek Süleyman Demirel'e
Suriye Devlet Başkanı Hafız Esed'in mesajını iletmiştir. 19 Ekim'de Adana'da
yapılan Türkiye-Suriye görüşmesinin sonucu "Öcalan şu andan itibaren Suriye'de
değildir ve kesinlikle Suriye'ye girmesine izin verilmeyecektir" hükmünü de
içeren mutabakat metni imzalanmış ve 20 Ekim'de açıklanmıştır.[kaynak
belirtilmeli]

Lazarus Mavros adına düzenlenmiş Kıbrıs Cumhuriyeti sahte pasaportunu taşıyan
Abdullah Öcalan, 2 Şubat saat 11.33'te Melsa Deniz ve Yunanistan istihbarat
mensubu Savvas Kalderides ile birlikte Kenya'nın başkenti Nairobi'ye gelmiş ve
Yunanistan Büyükelçiliğine ait binaya yerleşmiştir.[kaynak belirtilmeli]CIA'den
haber alan[kaynak belirtilmeli] Özel Kuvvetler Komutanlığı, MİT Müsteşarı Şenkal
Atasagun ile birlikte bir operasyonu hazırlamıştır. Öcalan'ın yakalanmasında
Mossad'la işbirliği yapıldığına dair söylentiler Mossad tarafından
yalanlanmıştır. Cavit Çağlar'a ait TC-CAG kuyruk numaralı Falcon 900 B tipi
uçağı ile, Özel Kuvvetler Komutanı Tümgeneral Engin Alan'ın komuta ettiği
operasyon timi Kenya'ya gönderilmiştir.

Kenya hükûmeti 15 Şubat'ta Öcalan'ın sınır dışı edilmesini talep etmiş ve Öcalan
da Hollanda'ya gitmek koşuluyla binayı terk etmeyi kabul etmiştir. Ancak
Öcalan'ı havalimanına götüren araç aniden konvoydan ayrılarak
kaybolmuştur.[kaynak belirtilmeli] Öcalan 16 Şubat saat 3:00'da Türkiye'ye
getirilmiş ve dönemin Başbakanı Bülent Ecevit yaptığı açıklamada "Dünyanın
neresinde olursa olsun devletimizin onu ele geçireceğini söylemiştik. Bu devlet
sözünü yerine getirdi, şehit analarına verilen sözü yerine getirdi." ifadelerini
kullanmıştı.

Abdullah Öcalan 29 Haziran 1999 tarihinde Türk Ceza Kanunu'nun muhtelif
maddelerinde geçen ve 125'inci maddesinde müeyyidesi tespit edilen "devletin
birliğini bozmaya veya devletin hakimiyeti altında bulunan topraklarda bir
kısmının devlet iradesinden ayırmaya kalkışmak" suçundan yargılandı.
Yargılanmasına 31 Mayıs 1999'da İmralı Devlet Güvenlik Mahkemesi'nde başlanan
davada Öcalan, PKK örgütünü kendisinin kurduğunu, örgütü sevk ve idare ettiğini,
yakalandığı ana kadar örgütün kendisinin liderliği ve komutası altında
faaliyetlerini sürdürdüğünü itiraf etti.

29 Haziran 1999 tarihinde Abdullah Öcalan, oybirliği ile idama mahkûm edildi.
Karar Yargıtay 9. Ceza Dairesi tarafından da onandı. Mahkemenin gerekçeli
kararında Öcalan'ın, eylemlerinin şiddeti, yoğunluğu ve sürekliliği ile içinde
bebek, çocuk, ihtiyar ve kadınların da bulunduğu binlerce insanın öldürülmüş
olması ve ülke genelinde ciddi tehlike oluşturması nedeniyle Türk Ceza
Kanunu'nun 59. maddesinde düzenlenen cezai sorumluluğu kaldıran veya azaltan
nedenlerden yararlandırılmamasına karar verildi. Ankara 2 Numaralı Devlet
Güvenlik Mahkemesi tarafından ölüm cezası kararı verildi ancak karar
uygulanmadı.

Öcalan, 1 Ağustos 1999'da ateşkesin sürdürülmesini ve silahlı güçlerin Türkiye
sınırlarının dışına çekilerek, sembolik barış gruplarının iyi niyetin bir
göstergesi olarak Türkiye'ye gelmelerini ister. Ardından, örgüt tarafından
PKK'nın silahlı güçleri sınırların dışına çekilerek, biri dağdan biri de
Avrupa'dan olmak üzere iki barış grubu gönderilir.[kaynak belirtilmeli]

PKK, 2002'de kendisini feshetti ve yerine Kürdistan Demokratik ve Özgürlük
Kongresi (KADEK) kuruldu. KADEK, Avrupa Birliğinin terör örgütleri listesinde
yer almaktadır.

Çözüm süreci, 2009 yılında Oslo görüşmeleri ile başlamış ve Öcalan tarafından
yazılan, 2013 yılında Diyarbakır'da yapılan Sırrı Süreyya Önder tarafından
okunan deklarasyonla halka açıklanmıştır.

Örgüt yetkilileri Mart 2015'te silahlı mücadeleden vazgeçip, siyasi mücadeleye
devam edeceklerini belirtmiştir. Fakat 20 Temmuz 2015'te Irak ve Şam İslam
Devleti tarafından gerçekleştirilen Suruç saldırısı akabinde 22 Temmuz 2015'te
iki polisin PKK tarafından öldürülmesi ile 2009 yılından beri sürmekte olan
çatışmasızlık hali ve çözüm süreci askıya alınmıştır.

Ağustos 2015'ten bu yana Şırnak'ın Silopi ve Cizre ilçelerinde özyönetim talebi
ve birçok noktada hendek kazılması ve belediye başkanlarının tutuklanmasının
ardından ildeki birçok mahallede sokağa çıkma yasakları ilan edilmiş ve pek çok
mahallede sokak çatışmaları çıkmıştır. Meydana gelen bu olaylarda birçok
güvenlik görevlisi ve sivil hayatını kaybetmiştir. Çok sayıda okul, hastane,
cami, kütüphane gibi devlet kuruluşları PKK tarafından saldırıya uğramıştır.

Örgütün devlete, sivillere, köy korucularına ve karşıt gruplara karşı silahlı
propaganda ve şiddet eylemlerine ağırlık verdiği 1984 yılından beri meydana
gelen ölümlerde ciddi artışlar gözlenmiştir.

PKK Güneydoğu Anadolu bölgesinde yeterli halk desteğini alamadığından ve
güvenlik güçleri karşısında 20.000'den fazla kayıp verdiğinden sınır ötesine
yerleşmeye çalışmıştır. Uzun süre Suriye'de kaldıysa da, bu hem yeterli olmamış,
hem de 1998'den sonra burada da barınma imkânı kalmamıştır. Körfez Savaşı'ndan
sonra oluşan güç boşluğundan yararlanan PKK 1990'ların başında Kuzey Irak'a
yerleşmiştir. Irak Savaşı (2003) ise PKK'ya daha geniş bir güç boşluğu sağlamış
ve Kandil Dağı ve çevresine yerleşmiştir. Bu bölgede 10'dan fazla PKK kampı
vardır. ABD, Irak'ı işgal ederken bu kampları ortadan kaldırma sözü vermiş,
Bağdat Yönetimi ve yerel Kürt yönetimi de PKK faaliyetlerine izin
vermeyeceklerini açıklamışlardır. Ne var ki zaman içinde Her üçü de PKK'yı bu
bölgeden sökmeye güçlerinin yetmediğini ima etmişlerdir. Özellikle Barzani ve
adamları ise PKK faaliyetlerine göz yummanın ötesinde silah da sağlamışlardır.
Irak Ordusu'nun silahları PKK'lıların eline geçerken, bu silahlar sayesinde
Türkiye'deki eylemleri artmıştır.

Temmuz 2006'da Türkiye'nin ABD'ye PKK kampları konusundaki tepkileri zirveye
çıkmıştır. Başbakan Recep Tayyip Erdoğan gerekirse sınır ötesi operasyonun tek
taraflı olarak yapılacağını ilan etmiştir. Bu tepki bir haftada PKK terörüne
verilen ölü sayısının 15'e ulaşması ile oluşmuştur. Bu uyarı Dışişleri ve diğer
kanallardan da tekrarlanmıştır.

Bu sert tepkiler üzerine ABD Başkanı George W. Bush ve Amerikan Dışişleri Bakanı
Rice'dan PKK'ya karşı gerekenin yapılacağını söylemiştir.[kaynak belirtilmeli]

30 Haziran 2007 tarihinde örgütün kamplarından kaçan biri kadın 4 kişi, Şırnak
ilinin Silopi ilçesinde güvenlik güçlerine sığınarak pek çok itirafta bulundu.
İtirafçılar, Türkiye Cumhuriyeti'nin düzenleyeceği sınırötesi operasyon
söylentilerinin PKK mensupları arasında korku yarattığını belirtti. Basın
mensuplarına da açıklama yapmalarına izin verilen itirafçılar şu açıklamalarda
bulundular:

Teslim olmak için Habur Sınır Kapısı'nı kullanan itirafçılar, örgütün uzaktan
kumandalı mayınlarla gerçekleştirdiği eylemler için gerekli teçhizatı Kuzey
Irak'tan temin ettiğini söylediler. Kandil Dağı'ndaki kamplara 2 ABD zırhlısının
silah getirdiğini öne sürerek ajan olmakla suçlandıklarına ilişkin baskılara
dayanamadıklarını ve bu nedenle de teslim olduklarını, bazı arkadaşlarının ise
intihar ettiğini söylediler.

Irak Türkmen Cephesine göre, son yıllarda yaşanan silahlı mücadeledeki
başarısızlıklar sonucunda PKK ciddi bir eleman sıkıntısı yaşadı ve bunun sonucu
olarak silah altına aldığı kişilerin yaşı 10-11'e kadar düştü. Alınan çocukların
büyük kısmı ise 14-15 yaş civarında kızlardan oluşuyor. Birleşmiş Milletlerin
bir raporuna göre ise tanık olunan en küçük yaş 7'dir.

Koma Jinên Bilind (Özgür Kadın Kurultayı) isminde kadın militanların oluşturduğu
bir gruba sahiptir. Kadın yapılanmasının tarihine bakıldığında Kesire Yıldırım
ilk militanlar arasındadır.

Almanya Kürtlerinin büyük bölümü, PKK ile derin bir bağa sahiptir. 1990'lı
yılların başında özellikle Alman endüstrisi tarafından ucuz işçi olarak sevinçle
karşılanan Kürtler, daha sonra içlerinden bir kısmının PKK'nın aktivitelerine
olan destekleri ve ülke içinde yarattıkları huzursuzluklar sebebiyle "istenmeyen
kişi" durumuna düşmüşlerdir. PKK taraftarı eylemlerde bulunan Kürtlerin sayısı
Türkiye'ye göre 70.000, Alman hükümetine göre 11.000'dir, ancak PKK destekçisi
gösterilerde bu rakamların çok üzerinde kişi yer almaktadır. PKK, Türkiye'deki
eylemleri için Almanya'yı bir mobilizasyon üssü olarak kullanmakta, Almanya
Kürtleri'nin bir kısmı tarafından desteklenmektedir.

1992 ve 1993 yıllarında PKK tarafından Almanya Türklerine karşı altı büyük
saldırı dalgası düzenlenmiştir. Bu saldırılar Türk kökenlilerin iş yerleri ve
evlerine yönelik bombalama ve kundaklamalar ile sokaklarda rastgele Türklere
saldırılar şeklinde, korku ve terör yaratma amaçlı olarak düzenlenmiştir. PKK,
1993 yılından itibaren Almanya sınırları içindeki Türklerde korku yaratma amaçlı
saldırılara başlamış, 4 Kasım 1993'te 50 farklı şehirdeki bir seri saldırıda bir
kişinin ölümüne sebep olmuştur.

PKK, Almanya'da çok sayıda basılı ve görsel medyaya sahiptir. Bu amaçla
yayımlanan Serxwebun (Kürtçe: Özgürlük) gazetesi PKK'nın propaganda organı
olarak çalışmaktadır. 1995'e kadar Almanya'da periyodik olarak yayımlanan PKK
taraftarı 76 farklı yayın bulunmaktadır.

1996'ya kadar PKK propogandası yapan MED TV, uydu yayını iptal edilerek 1996
yılında kapatılmıştır. Kanal, ardından Polonya ve Fransa tarafından da
kapatılmış, yerini ise Roj TV almıştır.

Örgüt genellikle dağlık olan kırsal alanlarda ve yoğun kentsel alanlarda
faaliyet gösterir. Dağlık arazi PKK üyeleri için mağaralarda gizleme ve askeri
hava operasyonlarından saklanma avantajı sunar. PKK militanlarının bir dönem
Yunanistan ve Suriye istihbarat servislerinden eğitim, öğrenim ve lojistik
destek aldığı ve buralardan edindiği taktikleri eylemlerinde kullandığı
belirtilmiştir.

Genelkurmay Başkanlığı, Temmuz 2007 yılında, 1984-2007 arasında PKK
militanlarından ele geçirilen silahlar ve kökenleri hakkında bir rapor
yayınladı. Rapora göre silah toplam sayısı ve izlenebilir olanlar için kökeni
aşağıdaki gibidir:

Millî Savunma Bakanlığı’nın hazırladığı verilere dayanan rakamlara göre 1984
yılında ilk PKK eylemlerinin başlamasından bu yana 4.828 sivil, 7.946 güvenlik
görevlisi (bunlardan 5.821’i Türk Silahlı Kuvvetleri mensubu, 775’i emniyet
görevlisi, 1350’si korucu) ve 28.000 civarında PKK'lı yaşamını yitirdi. Güvenlik
görevlileri arasında en çok kayıp veren 10 il ise şöyle sıralanıyor: 1. Şırnak
(302), 2. İstanbul (284), 3. Hakkâri (264), 4. Ankara (260), 5. Diyarbakır
(233), 6. Konya (203), 7. Mardin (199), 8. Sivas (198), 9. Adana (186), 10. Van
(177). İçişleri Bakanlığının açıkladığı verilere göre, 2002-2011 yılları
arasında ülke genelinde meydana gelen terör olaylarında 81 polis, 734'ü asker
olmak üzere toplam 815 güvenlik mensubu yaşamını yitirdi, 5.094 asker ve polis
de yaralandı.

Türkiye Cumhuriyeti ile PKK arasındaki çatışmalarda toplamda 30.000'den fazla
insan ölmüştür.

1995'te Türkiye Cumhuriyeti İçişleri Bakanı tarafından yapılan açıklamaya göre
Batman'da 37 köy, 54 mezra, Bingöl'de 150 köy, 194 mezra, Bitlis'te 76 köy, 95
mezra, Diyarbakır'da 115 köy, 196 mezra, Hakkari'de 38 köy, 93 mezra, Tunceli'de
154 köy, 657 mezra, Şırnak'ta 96 köy, 110 mezra olmak üzere bölge genelinde 982
köy ve 1.674 mezranın boşaltılmış ve toplam 49.593 aile ve 310.921 kişinin göç
etmiştir. Türkiye İnsan Hakları Vakfı (TİHV)'na göre 3.500 civarında, İnsan
Hakları Derneği (İHD)'ne göre 3.246, Göç Edenler Yardımlaşma ve Dayanışma
Derneği (GÖÇ-DER)'ne göre 4.500, Türkiye Büyük Millet Meclisi Göç Araştırma
Komisyonu'na göre 2.663 köy ve mezra boşaltılmıştır.

1994 yılında PKK örgütüne yardım etme ve örgüt propagandası yapma suçlamasıyla
savcılıktan TBMM'ye gönderilen fezlekeler işleme konularak Demokratik Toplum
Partisi (DEP) miletvekillerinin dokunulmazlıkları kaldırıldı. 1994 Aralık
ayında, DEP milletvekillerinin tutuklanması ve çeşitli cezalara çarptırılması,
Avrupa Parlamentosu tarafından tepkiyle karşılandı. Türkiye tarafından yapılan
açıklamalarda milletvekillerin etnik kökenlerinden dolayı değil de PKK ile olan
ilişkilerinden dolayı ceza aldıklarını belirtmesine rağmen, Avrupa Parlamentosu
15 Haziran 1995 tarihinde aldığı bir kararla, "eski DEP milletvekillerinin halen
hapiste bulunması ve Kürt halkının haklarının tanınmaması nedeniyle" gümrük
birliğini onaylamayacağını belirtti.

Avrupa Birliği üyelerinden Almanya, geçmişte Türkiye'ye PKK'yla mücadelesinde
kullandığı yöntemlere en sert tepkiyi gösteren ülkedir. Alman radyo ve
televizyonları, Cizre'de bulunan ve Alman Yeşillerinden oluşan bir delegasyona
dayanarak verdikleri haberde, "Türklerin, Kürtleri imhaya giriştiklerini"
belirtti. Dönemin Alman Dışişleri Bakanı Hans Dietrich Genscher de "Türkiye'nin
uluslararası anlaşmalara uymadığını" belirterek Avrupa Topluluğu'nu ve Avrupa
Güvenlik ve İşbirliği Örgütü'nü Türkiye'ye karşı harekete geçirmeye çağırdı ve
Yunanistan, Danimarka ile Hollanda'nın desteğini aldı.

Türkiye siyasi yapısı 1980'li yıllarda 1970'li yılları son yarısını arkasında
bırakarak toparlanma dönemini yaşama izlenimini verirken bu karmaşık dönemden
uzanıp gelen kadrosuyla PKK Türkiye'nin önünü tıkamaya çalışmıştır. PKK
1970'lerde kazandıkları beceriler ve Filistin/Suriye/Yunan/Ermeni becerilerini
bünyesine katarak sağlam bir yapıyla ortaya çıkmıştır. Tabanını çok daha
belirginleştirmiş; yurt dışı bağlantılarını sağlam temeller üzerine oturtmuş;
söylemini yerel olgulardan çok milletler arası olgularla doldurmuş; en önemlisi
desteğini Türkiye devletinin ulaşamayacağı yerlerden ve uyuşturucudan elde
etmeye başlamıştır.[kaynak belirtilmeli]

PKK, devletler arası bir yapıya geçmiştir. PKK'nın sorunun kaynakları dışarıya
taşıyarak yapılanması Türkiye devletinin daha önceki ayaklanmalarda uyguladığı
bölgeye yönelik problemi çözme yollarını tıkamıştır. 1930'lardaki toprak
reformunun bu bölgeye uzanamaması devletin ağaları mutlu etmek zorunda
kalmasının bir uzantısıdır. PKK sorunu, güneydoğu sorunu olmaktan çıkartmış ve
bölge halkının olaylara olan etkisini azaltmıştır.[kaynak belirtilmeli]

PKK; Avrupa Birliği, Amerika Birleşik Devletleri, Birleşmiş Milletler ve NATO ve
bölgedeki Türkiye, Suriye, Irak, İran gibi birçok ülke ve uluslararası kuruluş
tarafından terör örgütü olarak kabul edilmektedir. Ayrıca; Amerika Birleşik
Devletleri'nin uyuşturucu kaçakçıları listesinde yer almaktadır. T.C. Emniyet
Genel Müdürlüğünün yayınladığı "Türkiye'de hâlen faaliyetlerine devam eden
başlıca terör örgütleri" listesinde "PKK/KONGRA-GEL (Kürdistan Halk
Kongresi-KHK)" adıyla yer almıştır.



https://tr.wikipedia.org/wiki/Alexis_Texas

2007 yılında, 21 yaşına girdiğinde porno sektöründe çalışmaya başlamıştır.
Alexis, dolgun kalçalarının kendisine sıradışı bir cazibe kazandırdığını iddia
etmiş, bir demecinde: "Diğer kızların bir çoğunda benimki gibi büyük popo yok.
Bu farkım bana çok para kazandıran bir etken." demiştir.[kaynak belirtilmeli]

1985 yılında ABD'nin Panama askeri üssünde doğdu. Ancak çocukluğu Teksas'ın San
Antonio kentinde geçti. Ataları Porto Rikolu, Alman ve Norveçlidir. Yetişkin
endüstrisine girmeden önce bir barda, bar sorumlusu olarak çalışmıştır. İlk
oynadığı sahne "Teksas Kolejlerinde Amatör Bir Tur"dur.Bu sahneyi Ekim 2006'da
çekmiştir. "Teksas Kolejlerinde Amatör Bir Tur"u Florida'daki Bang Bros'un
çekimleri takip etmiştir. Sonra Los Angeles'e taşınmış ve LA Direct'ın bir
elemanı olarak porno kariyerine devam etmiştir. Şubat 2008'de çıkan ve
yönetmenliğini pornografik yıldız Belladonna'nın yaptığı, Alexis Texas'ı
Keşfetmek adlı filmde kendi ismini taşıyan bir filmde oynamıştır. Elegant Angel
Yapım'ca çekilen Alexis Texas is Buttwoman oynadığı ilk anal türlü film olma
özelliğini taşır. Ayrıca bu film birçok ödüle layık görülmüştür. 2009'da Starlet
Eğlence Grup çatısı altında "Alexis Texas Entertainment" adlı porno ajansını
kurdu. SEG aracılığıyla, üyelik tabanlı etkileşimli (interaktif) bir site kurdu.
Nisan 2009 Genesis Dergisi'nin kapak kızı oldu. Haziran 2009'daysa Hustler'in
35. kuruluş yılı özel sayısında yer aldı.



https://tr.wikipedia.org/wiki/Somuncu_Baba

Şeyh Hamid-i Veli (d.1331-ö.1412). Şeyh Hamîd-i Velî, Hamîd-i Kayserî, Hamîd-i
Aksarayî, Somuncu Koca, Ekmekçi Koca ve Somuncu Baba olarak da bilinir. Osmanlı
kuruluş dönemi ünlü mutasavvıfı ve alim. Aynı zamanda Bayramiyye Tarikâtı
kurucusu Hacı Bayram Veli'nin de hocasıdır. Safevîyye Tarikâtı'nın Anadolu’ya
yayılmasında etkin faaliyetlerde bulunmuş büyük bir mutasavvıftır.

1331 tarihinde Kayseri'nin Akçakaya köyünde doğmuştur. Anadolu'yu mânevi fetih
için gelen Horasan erenlerinden Şemseddin Musa Kayseri'nin oğludur. Seyyid olup
soyu 24. kuşaktan İslam peygamberi Muhammed'e ulaşmaktadır. “Şeyh Hâmid
Hâmid’ûd-Dîn-i Veli” ilk tahsilini babası Şeyh Şemseddin Musa Kayseri'den
almıştır. Bilge kişiliği olan Şeyh Hâmid-i Veli, ilim alanındaki çalışmalarını
Şam, Tebriz ve Erdebil'de sürdürmüştür. Safevilik Erdebilî’nin ya da onun babası
Sadreddin Erdebili' nin yanında Erdebil’de tamamlamış ve Bayezid-i Bistami'nin
ruhaniyetinden mânevi terbiye almıştır. Safev’îyye Tarikâtı'nın Anadolu’ya
yayılması, muhtemelen Hoca Alâ ad-Dîn Ali Erdebilî’nin zamanında Şeyh Hâmid-i
Veli ile olmuştur.

Dini ve dünyevi ilimlerle ilgili onay alarak, doğru yolu gösterme vazifesi için
Anadolu'ya dönerek Bursa'ya yerleşmiştir. Bursa'da çilehanesinin yanında
yaptırdığı ekmek fırınında somun pişirip sokak sokak dolaşarak "somunlar,
müminler" nidasıyla insanlara ekmek dağıtmıştır. Bu sebeple Şeyh Hamid-i Veli
"Somuncu Baba" ve "Ekmekçi Koca" olarak da tanınmıştır. Yıldırım Beyazıd Niğbolu
zaferini kazanınca, "Allah'a şükür nişanesi" olarak Bursa Ulu Camii'ni
yaptırmıştır. Ulu Cami’nin açılış hutbesini Şeyh Hâmid-i Veli okumuş ve hutbede
Fatiha Suresini yedi farklı şekilde yorumlamıştır. Hutbeyi dinleyen padişah
başta olmak üzere tüm cemaat Şeyh Hamid-i Veli' den etkilenmiştir. Mânevi
kişiliği ve bilgelik yönü ortaya çıkan Şeyh Hamid-i Veli şöhretten korktuğu için
talebeleriyle birlikte Bursa'dan ayrılarak Aksaray'a gelmiştir. Abdurrahman
el-Askerî ise Somuncu Baba' nın Bursa’dan ayrıldıktan sonra Ceyhan Nehri' nin
kenarında bulunan Kozan (Sis) Kalesi yakınlarındaki bir köyde yerleştiğini ve
Hacı Bayram-ı Veli' nin de buraya gelip kendisini ziyaret ettiğini belirtmiştir.
Burada bir süre kaldıktan sonra önce Şam’a gitmiş, buradan Mekke’ ye hacca
gitmiş olan Somuncu Baba, hac dönüşü Aksaray’a yerleşmiştir. Aksaray'da Hacı
Bayram-ı Veli'yi dünyaya ve ahirete ait ilimlerde eğiterek yetiştirmiş, onu
irşad vazifesi için Ankara'ya görevlendirmiştir.

1412 yılında vefat eden Somuncu Baba, Aksaray' da Hacı Bayram-ı Veli tarafından
cenaze namazı kıldırıldıktan sonra bugünkü türbesinin olduğu yere defnedildi.

Somuncu Baba' nın Yusuf Hâkikî ve Hâlil Taybî adında iki oğlu olduğu
bilinmektedir. Yusuf Hâkikî Aksaray’da kalarak burada vefat etmiştir. Diğer oğlu
Hâlil Taybî ise Darende' ye yerleşmiştir. Bazı görüşlere göre Somuncu Baba,
Darende' nin Hıdırlık adı verilen bölgesinde oğlu Halil Taybî ile birlikte
gömülüdür.

"Somuncu Baba" ve en meşhur talebesi olan Hacı Bayram Veli'nin Osmanlı
Devleti'nde yeni Anadolu ve Rumeli üzerinde çok büyük etkileri vardır. Bu önemli
isimler şunlardır:

Somuncu Baba, zâhirî ve bâtınî ilimlerdeki derin bilgisine rağmen, çok az eser
vermiş veya çok az eseri günümüze ulaşabilmiştir. Bu zikredilen hakikata rağmen,
Somuncu Baba’nın bize kadar ulaşan Şerh-i Hadis-i Erba‘în, Zikir Risalesi,
Silâh’u-l Mürîdîn adlı eserleri mevcuttur.

Kürşat Kızbaz'ın Somuncu Baba Aşkın Sırrı sinema filminde, Somuncu Baba'yı
Furkan Palalı canlandırmıştır. Filmin tamamı Aksaray'da çekilmiştir.



https://tr.wikipedia.org/wiki/Kurtlar_Vadisi_karakterleri_listesi

Bu maddede Kurtlar Vadisi, Kurtlar Vadisi Terör ve Kurtlar Vadisi Pusu adlı
televizyon dizilerinde yer alan karakterlerin listesi yer almaktadır.

Polat Alemdar Kurtlar Vadisi, Kurtlar Vadisi Terör, Kurtlar Vadisi Pusu
dizilerinin karakteridir. Necati Şaşmaz tarafından canlandırılıp, Umut Tabak
tarafından seslendirilir. Kendisi devlet ajanıdır. Aslan Akbey adınnda bir akıl
hocası vardır.

Elif Eylül, 16 Şubat 1979 doğumludur. Genç yaşta babasını kaybetmiştir. Annesi
Ayşe Eylül ve kardeşi Eren Eylül ile hayat savaşı verirken, Ali Candan'la
tanışmıştır. Ali Candan'la lise yıllarından beri sevgili olan genç kadın onun
ani ölümüyle sarsılmıştır. Onun ölümüyle beraber zor bir döneme girmiştir, bu
dönemi Nazife Anne, Ömer Baba, Deli Hikmet ve yakın dostu Canan Çavan'la
atlatmaya çalışmıştır.

Daha sonra Polat Alemdar ile karşılaşmış ve kendisini mafyanın içinde bulmuştur.
Tüm bu karmaşada tahmin edemediği; Ali Candan ile Polat Alemdar'ın aynı kişi
olduğudur.

Elif başta Canan Çavan'la birlikte çalışsa da sonradan kendi avukatlık bürosunu
kurmuştur. Ayrıca Dizinin bir bölümünde İstanbul Üniversite'si Hukuk Fakültesini
1.lik ile bitirdiğini söylemiş ve Süleyman Çakır'ın avukatlığını da yaparak onu
hapisten kurtarmış böylece saygısını kazanmıştır. Adalet için cesurca savaşmış
ve vadide "Avukat Kız" olarak adını duyurmuştur.

1 ve 45'nci bölümler arasında dizide oynamıştır. Kurtlar Vadisi isimli dizide
Oktay Kaynarca tarafından canlandırılan karakterdir. Pusat, Süleyman Çakır'ın
tek Varisidir karısı Nesrin Çakır çocukları Pusat Çakır ve Selvi Çakır ortağı
Polat Alemdar 1.Sezon 2.Sezon ve adamları Memati, Erdoğan,Adnan 2 Sezon Çakır'ın
adamlarıydı ve sonradan Çakır öldüğünde Memati,Erdoğan,Adnan,Nevzat Polat
Alemdar'ın adamları olmuştur. 43.bölüm'de Cerrahpaşalı Halit tarafından
vurularak öldürülmüşdür.

Memati Baş, Kurtlar Vadisi dizisinde önceleri Süleyman Çakır'ın sağ kolu
sonraları ise Polat Alemdar'ın yanında yer alan , Kurtlar Vadisi Pusu'nun 162
.bölümüne kadar oynayan karakterdir. İhtiyarların hain üyesi Sencer'in emriyle
Terörist Rıza tarafından öldürülmüştür.

Abdülhey Çoban, gerçek adı Zülfü Yüksel'dir. Kurtlar Vadisi, Kurtlar Vadisi
Terör ve Kurtlar Vadisi Pusu dizilerinin karakterlerindendir. Kenan Çoban
tarafından canlandırılmaktadır. 229.bölüm'de Mr. Key tarafından bombalı
saldırıda öldürülmüştür. Elazığlıdır.

Güllü Erhan, Kurtlar Vadisi, Kurtlar Vadisi Terör ve Kurtlar Vadisi Pusu
dizilerinin karakterlerindendir. Erhan Ufak tarafından canlandırılmaktadır.
Polat Alemdar'ın ekibindendir. İskender Büyük'ün adamları tarafından arabayla
kolu ezilmiş ve uzun bir süre kolsuz kalmıştır.

Kurtlar Vadisi Pusu dizisinde Musa Uzunlar tarafından canlandırılan bir
karakter. 25-93 bölümleri arası Kurtlar Vadisi Pusu'da oynamış çoğu zaman
Polat'a zarar vermiştir. Polat'ın adamları Nevzat, Eren, Pürmüz, Kazım'ı ve
Polat'ın karısı Ebru'yu öldürmüştür. Polat'ın adamı Erhan'ı da kolsuz
bırakmıştır.Tuncay'a da işkence yapmıştır. Memati'ye Eroin'le işkence yapmıştır
. Abdülhey'e de Hakan Aracılığıyla İşkence Yapmıştır. Bütün bu yaptıklarının
bedelini 93. bölümde Polat tarafından asılarak ödemiştir.

Arnavut asıllıdır. Soğukkanlılığı, sırdaşlığı, inadı ve çözüme yatkın fikir, hal
ve tavırları ile dikkat çeker. Makedonya ve Kosova başta olmak üzere çeşitli
Balkan ülkelerinde KGT adına operasyonlarda bulunmuş ve Polat Alemdar tarafından
yurda çağrılmıştır. 11 arkadaşıyla birlikte geldiği İstanbul'da KGT adına
çeşitli operasyonlara katılmış ve bunları yönetmiştir. KGT Bölgesel Tim
liderliği ve en son KGT başkanlığı'na kadar yükselmiştir. Ancak bir süre sonra
KGT Başkanlığı görevinden istifa etmiştir.

13 ve 65'nci bölümler arasında dizide oynamıştır. Kurtlar Vadisi Pusu'da terör
örgütü için çalışırken terör örgütüyle zıtlaşmış ve Mustafa Üstündağ tarafından
canlandırılan karakterdir.

Ortaya çıktığı ilk bölümlerde gayet ciddi, sorumluluklarının bilincinde iken sağ
kolu Servet'in yerini Çeto'nun almasıyla bir anda değişmiştir. Zamanla Çeto'yla
beraber Yıldırım da Muro'nun yanında yer almıştır. İskender Büyük'e bile kafa
tutma cesaretine sahiptir. Fakat bir süre sonra örgütten atılmış ve infaz
edilmesine karar verilmiştir. Muro'nun saklandığı mekânlar basılmış ancak Muro
bu baskınlardan kurtulmuştur. Kendi arkadaşlarından Şemo kendisini polise
ispiyon edince evini basmış fakat sonrasında affederek kendisinide ekibine
katmıştır. Cevat Akarsu abisi öldürülünce gözü dönmüş bir şekilde Muro'nun
mekanını ve saklandığı araziyi basarak Şemo'yu esir etmiş ve Yıldırım'ı yakarak
öldürmüştür. Bundan sonra Muro intikam yemini ederek Cevat'ı takibe almış ve
sezon finalinde Çeto ve Şemo'yla Cevat'ı takip ederek 2 adamını Çeto ile
öldürmüştür. Fakat, sonra depoyu polis basınca Çeto'yla gözaltına alınmış ve
Polat, Memati, Abdülhey, Erhan, Hikmet, Hüsnü ve Tuncay'la beraber aynı
nezarethanede kalmışlardır. Nezaretten sonra cezaevine geçmişler ve Muro kaçış
sırasında adamı Çeto'yu kaybetmiştir. Bundan dolayı büyük üzüntü duyan Muro,
Cevat'a bombalı intihar saldırısı girişiminde bulunmuş ama vücuduna bomba
düzeneği kuran örgütçünün ihaneti nedeniyle başarısız olmuştur. Bu olaydan sonra
Cevat'ın eline düşen Muro uyuşturularak bombalı bir saldırıya alet edilmiş ve
Aron Feller tarafından üstündeki bomba uzaktan kumanda ile patlatılarak
kahvedeki askerlerle beraber hayatını kaybetmiştir.

Kurtlar Vadisi Pusu dizisinde Şefik Onatoğlu tarafından canlandırılmış karakter.

Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Nevzat
Yakışırboy tarafından canlandırılmış karakter.

Ünlü mafya babası Süleyman Çakır'ın Memati'yle birlikte en yakın adamıdır.
Çakır'ın Cerrahpaşalı Halit tarafından öldürülmesi sonrası can dostu Polat
Alemdar, Çakır'ın tüm adamlarını Seyfo Dayı'nın kahvesinde toplamış ve onlardan
memleketlerine dönmekle kendisi için çalışma konusunda bir tercihte
bulunmalarını istemiştir. Nevzat, Polat'ın yanında olmayı seçmiş ve onun en
yakın adamlarından olmuştur.

Polat Alemdar'ın ekibi içerisinde Testere Necmi, Pala, İbrahim Ahıskalı ve
Nizamettin Güvenç'e karşı operasyonlara katılmıştır. Çok hızlı konuşması ve
Güllü Erhan ile kurduğu komik diyaloglar bakımından vadinin sevilen yüzlerinden
olmuştur. Bir ara Polat'ın izniyle araba işine girdiyse de bu sektörde başarı
sağlayamamıştır. Erhan'ın işlettiği gece kulübünde diğer arkadaşlarıyla birlikte
çapkınlık sevdaları yüzünden Polat'ın düşmanı Tilki Andrei'nin kurduğu tuzağa
düşmüş, Tilki'nin mekana soktuğu Rus ajanı kızlar tarafından sarhoş edilip
Tilki'ye teslim edilmişlerdir. Tilki Andrei, Polat'ın ofisine gitmiş ve elinde
Polat'ın 5 adamı olduğunu söyleyerek ondan konsey üyesi Samuel Vanunu'yu
öldürmesini istemiş, Polat'a 24 saat süre vermiştir. Ancak verdiği süre dolmadan
Nevzat ve diğerlerine rulet oynatmıştır. Bu aşamada Nevzat ve Pürmüz şansları
sayesinde hayatta kalmayı başarmış diğerleri Tilki tarafından kafalarına birer
kurşun sıkılarak öldürülmüşlerdir.

Tilki, Samuel'in ölümünü öğrendikten sonra adamına Pürmüz ve Nevzat'ı Polat
Alemdar'ın mekanına bırakıp, Polat'a Samuel Vanunu için teşekkür ettiğini
söylemesini istemiştir. Nevzat, Polat'ın Tapınakçıların oyunuyla kimsenin haberi
olmadan Orta Doğu'ya gönderilmesinden sonra Polat'la karşılaşan tek adamı
olmuştur. Bu aşamada Halo Dayı'nın peşindeki adamlardan kurtarılmasında önemli
rol oynamıştır. İstanbul'a dönüp Polat ve Halo ile birlikte derin güçlere karşı
savaşlarını sürdürmüşlerdir. Halo'yu uğradığı bir silahlı saldırıdan
kurtarmıştır. Halo Nevzat'a sürekli "katır yiğenim" diye seslenmekteydi,
Nevzat'ın hayatını kurtarması sonrası ona "hatır yeğenim" demeye başlamıştır.

Kurtlar Vadisi Pusu'da yine Polat'ın en yakınındaki adamlardan biri olmuştur.
İstihbaratın Polat'a gözdağı vermek için yaptığı baskında Memati, Tuncay, Eren,
Erhan ve Pürmüz ile birlikte kaçırılarak ekibe ihanet eden Hakan'ın eline
düşmüşler, sonrasında kurtulmuşlardır. İskender Büyük'e karşı giriştikleri
operasyonlar başarısızlıkla sonuçlanmış, 42.bölümde Polat'ı ele geçirmek için
yapılan baskında, İskender'in belediye işçisi kılığına girmiş adamları
tarafından vurularak öldürülmüştür.

Kurtlar Vadisi, Kurtlar Vadisi Terör ve Kurtlar Vadisi Pusu dizilerinde Fatih
Kaçan tarafından canlandırılmış karakter. İskender Büyük'ün Hikmet'in evine
düzenlediği saldırıda öldürülür.

Kurtlar Vadisi Pusu dizisinde Kazım Çarman tarafından canlandırılmış karakter.
İskender Büyük'ün kızı Funda'yı yanlışlıkla öldürdükten sonra İskender kafasına
sıkar. Böylece İskender, kızının intikamını alır.

Kurtlar Vadisi'nde Erdoğan Poyraz tarafından canlandırılan karakter. Polat
Alemdar'ın adamlarındandır, Tilki Andrei kafasına sıkarak öldürür.

Kurtlar Vadisi'nde Adnan Özbek tarafından canlandırılan karakter. Polat'ın
adamlarından biridir. Tilki Andrei kafasına sıkarak öldürür.

Kurtlar Vadisi'nde Sinan Albayrak tarafından canlandırılan karakter. Polat'ın
adamlarından biridir. Tilki Andrei kafasına sıkarak öldürür.

13. Sezonda diziye katılmış baş düşman karakter. Çok zekidir. Kendisini
Tanrı'ların yeryüzündeki gölgesi olarak tanımlar. Sinsiative'in ve aynı zamanda
Dark River'in kurucusudur. Asıl amacı Mezopotamya'ya kıyameti getirecek olan
Babil Krallığı'nı kurmaktır. Bunun için ilk hedefi Türkiye'den Fırat ve Dicle
nehirlerinin başladığı Güneydoğu Anadolu Bölgesi'ni almaktır. Bunu yapmak için
Tapınakçılar'ın karşısına çıkmaması gerekmektedir. Bunun için Tapınakçılar'a
Yüce Majeste'nin asasını vermiştir. Bu asayı Polat Alemdar'dan almak için
Polat'ın ekibindeki Akif, Zülfiar Ağa, Timur başta olmak üzere tüm KGT Timi'ni
öldürmüştür. En iyi adamı Ariel'dir. Kendisini ve adamı Ariel'i Asya
korumaktadır. 274. bölümde Polat Alemdar tarafından vurulmuş ancak ölmemiştir,
bir süreliğine ortadan kaybolmuştur. Daha sonra yeniden ortaya çıkarak çıkarları
gereği Hoca'yı kurtararak kendisinden habersiz olarak Karun'la işbirliği yapan
Ariel'in elemanlarını uzak mesafeden sniper tüfeğiyle öldürmüştür. En büyük
düşmanı Polat Alemdar'dır.

Kurtlar Vadisi Pusu dizisinde Yuri Ryadchenko tarafından canlandırılmış
karakter.

Ersoy Ulubey'in en sadık ve en güçlü adamıdır. Sağlam bir ekibi vardır. Doğuda
Ersoy Ulubey ile beraber görev yapıp emrinde çalışmıştır. Ayrıca Abdülhey Çoban
ile kan kardeştir. Memati Baş'ın Ulubey'i vurmasıyla, Ersoy Ulubey tarafından
İstanbul'a çağrılmıştır. İstanbul'a gelir gelmez ortalığı birbirine katan Hamit
bir tır şoförünün elini satırla kesmiştir. Ardından Zülfikar Ağa'nın yeğeni
Özcan ile mekanında buluşup konuşmuştur. Fakat Özcan onu satıp mekanın adresini
Polat Alemdar'a söylemiştir. Polat Alemdar mekanı bastığında Hamit orada
değildir. Gece Zülfikar Ağa'nın olduğu bir eve baskın yapıp yeğeni Özcan'ın
elini satırla kesmiştir ve Özcan buna dayanamayıp kafasına sıkarak intihar
etmiştir. Bunun üzerine Zülfikar Ağa Özcan'ın intikamını almak ister. Abdülhey
Hamit'i kendi evine getirip Polat Alemdar'ı arayıp Hamit yanımda der ve Polat
Alemdar geldiğinde silahını çeken Hamit'e Polat Alemdar bir vuruş yapar ve
etkisiz hale getirir. Ardından Memati Baş Zülfikar Ağa'yı arayıp Hamit'in
Abdülhey'in evinde olduğunu söyler ve Polat Alemdar Özcan'ın eline karşılık
Hamit'in elini keser. Ersoy Ulubey'e işkence eden Memati, Ersoy'u elinden
kaçırır ve Ayakları yanan Ulubey hemen Hamit'in kaldığı hastaneye gelir. Hamit
ona yadımcı olup taburcu olmasını sağlar ve sonrada Ersoy Ulubey'in 1000 Kişilik
ordusunun komutanı olur. Ama bu komutanlık çok sürmez. Çünkü Polat Alemdar
Helikopter ile ordunun yarısını yaralar ve bunun üzerine Ersoy Ulubey ölmeyen
adamlarını da öldürür. Bu baskında da Hamit birkez daha kolundan vurulur. Bir
süre ortada görünmeye Hamit Polat Alemdar'ın isteği üzerine Ünsal Kemal'in
yakalanmasında yardımcı olur. 132. bölümde Kara tarafından öldürülür.

Mete Aymar'ın annesidir. Mete'nin önce evlenip kendisine torun vermesini ve
Polat'ın ekibinde KGT ile çalışmasını istemektedir fakat Mete paraya ve güce
olan zaafından dolayı KGT'de çalışmak istemez. Mete Aymar-Mete Ağır mücadelesini
en iyi bilen kişidir. Bu ayrılığa rağmen Mete Ağır'ı da oğlu kadar sevmektedir.
Onun ölümününe üzülmüştür. Mete Aymar'a gözdağı vermek isteyen Armaggedon
komutanı Mr. Key tarafından kaçırılmış sonrasında KGT tarafından kurtarılmıştır.
Bu olaydan sonra Semra Hanım, Mete'yi KGT ile çalışması konusunda zorlamış,
annesini kırmak istemeyen Mete bunun için Beyefendiyle temas kurmuş, sonrasında
İngilizlerin cazip teklifini reddedemeyerek RA'nın baron adayı Can Bey ile
çalışmaya başlamıştır. Polat Alemdar'ı çok sevdiğinden Mete Aymar'ı da zorla
Leyla ile olan düğününe götürmüştür.

Kurtlar Vadisi Pusu dizisinde Şekip Taşpınar tarafından canlandırılmış karakter.

Kemal Başar'ın canlandırdığı Cavit Akarsu'nun kardeşidir. Yılmaz adlı yardımcısı
devamlı yanında olmakla beraber elinden kibrit kutusunu düşürmez. Abisini
öldüren Halo'nun kafasını keserek öldürmüştür. Karşısındaki kişiye sinirlendiği
zaman ya da öldürmek üzere olduğu zaman yakmak üzere eski yardımcısı Yılmaz'a
sürekli "Yılmaz bu ne?/bunlar ne?" diye sorar. Fakat, 66. Bölüm'de yardımcısı
Yılmaz'ın İskender Büyük'e çalıştığını öğrendiği için Polat Alemdar'dan onu
yakmasını istemiştir. Polat tarafından kaçırıldığını duyan İskender Büyük,
Yılmaz'a "Seni Polat'ın değil, Cevat'ın yanına yerleştirdim. Yılmaz, Ben sana
Adam Olamazsın Demedim. Benim Adamım olmazsın dedim." diyip iki kurşun sıkarak
öldürmüştür.

Cevat 67. Bölümün sonunda Polat Alemdar tarafından yakalanmıştır. Polat Alemdar
5. adamın kim olduğunu sorduğunda Cevat Abdülhey demiştir. Bunu söyledikten
sonra Polat Alemdar Cevat'ın koluna bir kurşun sıkmıştır. İkinci kere Başbakanı
öldürme talimatını kim verdi diye sorduğunda Halo demiştir ve diğer koluna
kurşun sıkmıştır. Hastaneye kaldırılan Cevat, Memati tarafından yakılmıştır. Bir
doktor tarafından yine hayata getirilen Cevat Akarsu, kendisini tedavi eden
doktoru ve hemşireyi yakmıştır. 74. Bölümde Memati'nin çocuğunu kaçırıp
Memati'yi yanına çağırmıştır. Cevat Memati'yi yakmak isterken Polat Alemdar
mekanı basmış ve Cevat'ın eline bir kurşun sıkmıştır. Tam Polat Alemdar onu
öldürmek isterken Memati, Cevat'ı kendisinin öldürmek istediğini söylemiştir.
Polat Alemdar Memati'nin kelepçelerini açmak isterken Cevat kaçmıştır. Ama
Memati onu yakalayıp yerden aldığı silahtaki mermileri Cevat'a sıkmış ve
öldürmüştür. Memati Cevat'ı kendi kazdığı kuyuya atmış ve üstünü toprak ile
kapatmıştır. Cevat, Aynı zamanda Yıldırım Ve Çeto'yu Öldürmüştür. Muro Cevat'tan
intikam almayı becerememiştir . Cevat'ın Eline Düşmüştür .Muro, Aron Feller ve
Cevat'ın işbirliği ile Bombalı Terör Eyleminde Kullanılan Muro'yu Cafe'de
İnfilak Eden Bomba Sonucu Paramparça Olur ve ölür

Kurtlar Vadisi, Kurtlar Vadisi Terör ve Kurtlar Vadisi Pusu dizisinde Tarkan
Tüzmen tarafından canlandırılmış karakter.

İstihbarat teşkilatında görev yapmaktadır. İstihbaratlar Daire Başkanlığının
genellikle iki numaralı adamı olarak tanındı. Polat Alemdar'a her zaman yakın
olmuştur. Polat Alemdar'ın istihbaratla olan ilişkilerini sağlamıştır. Polat
Alemdar bazı operasyonlarda Alper'den yardım alır en sonki İstihbarat başkanı
felç olduktan sonra Memati Baş'ın isteğiyle müsteşar Ünsal Kemal tarafından
istihbarat başkanı olarak atandı. Bazı operasyonlarda Polat Alemdar'a destek
olarak katılır. Temiz bir devlet görevlisi karakterini yansıtmaktadır. Kazım
Kaşifoğlu ile Kara'yı yok etmek için giriştiği operasyonlar sebebiyle 131.
bölümde Kara tarafından başına tek el ateş edilerek öldürülmüştür.

Kurtlar Vadisi Pusu dizisinde Mesut Akusta tarafından canlandırılmış
karakterdir.

Kurtlar Vadisi Pusu dizisinde İstanbul'da savcılık görevini yapmakta olan
kişidir. Polat Alemdar'ın eski nişanlısı Elif Eylül'ün arkadaşıdır. Bir süre
Ersoy Ulubey ile uğraşmış ve birçok kez Polat Alemdar ve Memati Baş'ın elinden
son anda kurtarmıştır. Daha sonrada İnci Tataroğlu ile takışmıştır ve özel
savcılık yetkileri elinden alınmıştır. İstifa edecekken son anda Polat Alemdar
tarafından engellenmiştir. Sezon finalinde Polat Alemdar ile yanlışlıkla
dudaktan öpüşmüştür ve sonra sevgili olmuşlardır. 263. Bölüm'de Polat'la çıktığı
tatilde içinde bulunduğu teknenin Yuri tarafından patlatılması sonucu ölür.

Safiye Karahanlı, Kurtlar Vadisi ve Kurtlar Vadisi Pusu dizilerinin
karakteridir.Başlarda Begüm Kütük Yaşaroğlu tarafından canlandırılmıştı.Daha
sonra Gaye Gürsel tarafından canlandırılır.

Polat Alemdar'ın kız kardeşi Mehmet Karahanlı'nın kızıdır. Eğitim hayatını
yurtdışında geçirdiğinden Türkiye'ye geldiğinde dilinde bazı sıkıntılar
yaşamıştır. Fotoğraf çekmeyi çok sevmektedir. Bu tutkusu sebebiyle hapse bile
düşmüştür. Mehmet Karahanlı Safiye'nin yeniden yurtdışına gitmesini istese de
Safiye kalmaya karar vermiştir. Annesi Nergiz Karahanlı'nın babasının evinde
kaldığını öğrenmiş ve onu ayağa kaldırmak için çok yardımcı olmuştur. Babası
yaşarken Polat Alemdar'ın abisi olduğunu bilmemekteydi. Karahanlı'nın
Tapınakçılar tarafından ölümü sonrası Tapınakçılara hizmet eden Nizamettin
Güvenç'in başta Safiye'nin annesi Nergiz Karahanlı ve babasının sağ kolu Kılıç
başta olmak üzere pek çok konsey üyesini öldürtmesi sonrası Safiye'nin kafası
karışmıştır. Safiye internetten kendisine Nizamettin'in kurduğu tuzağa düşmüş ve
tanımadığı kişilerle (Nizamettin'in adamları) sanal ortamdan yaptığı görüşmeler
sonrasında Tapınakçıların eline düşmüştür.(Polat'a tuzak kurmak için bir süre
tutsak edilip serbest bırakılmıştır.) Polat kardeşi olduğunu öğrendiği Safiye'yi
kurtarmak için harekete geçmiş o da Tapınakçıların tuzağına düşüp ellerine
geçmişti. Nizamettin, işlediği bütün bu cinayetlerini Tapınakçılara biyaat
etmeyen Polat Alemdar'ın üstüne yıkıp, güvenini kazandığı Safiye'ye de ailesini
Polat'ın katlettiğini söyleyip ona kendisini koruması için bir silah vermiştir.
(Nizamettin, Safiye'ye Polat'ın kendisinin peşinde olduğunu söylemiştir.)
Kendisine tuzak kuranın Nizmettin olduğunu öğrenen Polat, kardeşine gerçekleri
açıklamak için Karahanlı'nın evine gitmiştir. Safiye kendisine Nizamettin'in
verdiği silahı kullanarak Polat'ı kolundan yaralamıştır. Orada Polat, Safiye'ye
tüm gerçekleri açıklamış abisi Efe Karahanlı'nın kendisi olduğunu söylemiştir.
Böylece Safiye gerçekleri öğrenmiş ve Polat'ın yanında yer almıştır. Sonrasında
eğitimini tamamlamak üzere Kanada'ya gider.

Kurtlar Vadisi Pusu dizisinde yeniden ortaya çıkar. Kimsesiz çocuklar adına bir
vakıf kurmuştur. Bu vakfın toplantılarından birinde abisinin ekibinden Cahit
Kaya ile tanışmıştır. Aralarında Polat Alemdar'dan gizli bir aşk başlamıştır.
Safiye, Margaret Teodara ile yakın arkadaştır. Mehmet Karahanlı'nın kızı olduğu
için cemiyet hayatında itibar görmektedir. İtibar gördüğü kişiler arasında Büyük
Üstad, Vahap Kuzuzade ve Mete Aymar gibi isimler de vardır. Üstad, Safiye'nin
yanına Kanada'daki fakülteden hocasu Tapınakçıların sır üstadı Profesör Martin'i
yerleştirmiştir. Bu sürede Cahit de Tapınakçıların içine sızmıştır. Safiye,
Cahit'e Tapınakçıları deşifre etmesi konusunda destek vermiştir. Abisinin
yaşadığını öğrendikten sonra Martin ile yeniden ülkesine dönmüş, Ömer Baba'nın
evine yerleşmiştir. Yeğeni Elif'le arası çok iyiydi. Profesör Martin'e kendisine
seçilmiş çocuk olarak belirtilen Elif'i kaçırma görevi verilmişti. Martin bu
emri yerine getirmek için Safiye'yi kullanmaktadır.

Eski arkadaşı Margaret da Raskoln ile işbirliği yaparak kızı olarak gördüğü
Elif'i ele geçirmek istemiş, Safiye de bu sırada Elif'in yanında olduğu için
Elif'le birlikte kaçırılmıştır. Safiyelerin kaçırıldığını gören Cahit de oraya
gelmiş o da Raskoln'ün adamlarıyla çıkan çatışmada yaralanmıştır. Safiye, KGT
tarafından kurtarılmıştır. Cahit'le olan ilişkilerini öğrenen Polat ilk etapta
buna karşı çıkmış, sonrasında hak vermiştir. Safiye bir süre insani yardım için
gönüllü olarak Gazze'de bulunmuştur. Bu süre içinde orda karşılaştığı Prens
Henry ile yakınlaşmıştır. Cahit bunu öğrenince Prens Henry'i dövmüş ve Safiye'ye
aşkını ilan etmiştir. Polat'a gözdağı vermek isteyen Brandon, Cahit ve Safiye'yi
kaçırmış Safiye burda kendilerine işkence yapan Brandon'un adamı Juliet'e tokat
atmıştır. Uzun süre orda tutulmalarına karşın Siyah Sancak ekibi tarafından
kurtarılmışlardır.

Bu arada Elif'i kaçırmak isteyen Profesör Martin, ailenin içine kadar sızmış
zaaflarını öğrenmiş ve Elif'e kaçırmasına engel olacak olan Elif'in sevdiği
öğretmenini öldürmüş, kalp krizi süsü vermiştir. Diğer hamlesinde ise Polat'ın
üvey annesi Nazife Candan'ın kullandığı kalp ilaçlarını öğrenen Martin, bunları
değiştirerek Nazife Anne'nin ölümüne sebep olmuştur.

Martin, Polat ve Cahit tarafından deşifre olacağını hissettiği günlerde
Safiye'yi yemeğe davet etmiş verdiği haplarla Safiye'yi bayıltmıştır. Türkiye'de
Elif'i kaçırmak için yeteri kadar adamı olmadığı için KGB Ajanı Tilki Andrei'den
Korgenski ekibinden kendisine koruma istemiş, karşılığında Polat Alemdar'a karşı
bir koz olarak kullanması için bayılmış durumda olan Safiye'yi Tilki'ye teslim
etmiştir. Tilki Andrei, Polat'ı arıyarak kardeşinin elinde olduğunu ve onu 24
saat içinde öldüreceğini söylemiştir. Polat da Cahit'le birlikte Safiye'yi sağ
salim kurtarmak için Rusya'ya gitmişler ve Safiye'ye karşı Tilki'nin kardeşi
Stefan'ı kaçırmışlardır. Polat ve Tilki anlaşıp, kardeşlerini takas etmişler ve
Safiye kurtulmuştur. Ancak Safiye, Tilki'nin elinde kaldığı süre içinde maruz
kaldığı kimyasallar sonucu geçici bir süreliğine felç olmuş ve bir süre
tekerlekli sandalyeye mahkum kalmıştır. Cahit kendisini psikiyatriye götürmüş ve
Safiye böylece ayağa kalkmıştır.Gölge'nin ortaya çıkması ve Polat'ın
sevdiklerini öldürmesi sonrası Cahit, Safiye ve Elif'i bir süre için İsveçre'de
bir eve yerleştirmiş ve kapısına da Polat Alemdar'ın çok sayıda korumasını
göndermiştir. Bu arada kardeşi Polat tarafından öldürülen Tilki Andrei, bunun
intikamı için Safiye'nin peşine düşmüştür. Polat ile Cahit, Elif ve Safiye'yi
Tilki'den korumak için onları yeni bir eve yerleştirmişlerdir.

Kurtlar Vadisi Pusu dizisinde İrem Helvacıoğlu tarafından canlandırılmış
karakter.

Kurtlar Vadisi Pusu dizisinde Osman Soykut tarafından canlandırılmış karakter.
Diziye 64. Bölümde dahil olmuştur.

Aron Feller, Ortadoğu Barış Araştırmaları Merkezi Stratejisti ve CIA (ABD
Merkezi Haber Alma Teşkilatı) üst düzey yöneticisidir. Gladio'nun Türkiye'deki
1. adamıdır. 2. adam Kurtlar Vadisi Gladio filminde İskender Büyük tarafından
öldürülen Bülent Fuat Aras'tır. İsrail ve Avrupa ile çok sıkı ve doğrudan
ilişkileri vardır. Suikast düzenlenen ve hastanede tedavi gören Türkiye
başbakanının haberi bile olmadan kolayca odasına girmiş ve onu kendisiyle
işbirliği yapması için tehdit etmiştir. Başbakanın şaşırarak "Senin burada ne
işin var? Senin bir daha Türkiye'ye gelmemeni ABD başkanına söylemiştim;
gerekirse yine söylerim" demesine karşılık Aron Feller; "Başkanı dahi aşan
konular var" diyerek gücünü bir anlamda göstermiştir. Davut Tataroğlu, Yalçın
Yıldız, Yalçın Bulut, Levent Bozoklar, Ünsal Kemal Alnıaçık gibi isimler onun
emrindedir fakat Davut Tataroğlu ile aralarında bir Anlaşmazlık olmuş, Yalçın
Yıldız ve Levent Bozoklar öldürülmüş Yalçın Bulut'un ihtiyarların adamı olduğu
ortaya çıkmış Ünsal Kemal Alnıaçık'ı ise 128. Bölümde kendisine ihanet ettiğini
anlayınca onu Polat Alemdar'a öldürtmüştür. İskender Büyük karakterini yıllarca
kandırarak oluşumuna hizmet ettirmiş. İskender Büyük her şeyi anladığında
Feller'e karşı çıkmıştır. Feller onun Türkiye'deki oluşumunu bütün bilgileri
ayıklanmış ve düzenlenmiş olan bir flash belleği yargıya vererek bitirmiştir.
Kurtlar Vadisi Gladio filminde İskender Büyük Bülent Fuat Aras'ı öldürdükten
sonra zekice bir oyunla kimyasal bir madde ile zehirlenerek felç bırakılmıştır.
Ve dizide dava düşmüştür. İskender Büyük İsrail tarafından iyileştirilmiş ve
İsrail'le çalışmıştır, ama Polat Alemdar o oluşumu da bitirince tekrar Feller
ile anlaşıp onun konseyine demir yumruk olarak görev almıştır.

Dizi boyunca ana karakter Polat Alemdar'ı birçok kez ele geçirmesine rağmen onu
öldürmemiş hep onunla anlaşılabileceğini düşünmüştür. Böyle düşünmesinin sebebi
Polat Alemdar karakterinin üstün zekası ve ülke çapında büyük başarılarıdır.
128. bölümde Polat Alemdar'ı kızının yaşadığını ve elinde olduğu gerekçesiyle
kendi emrine girmesine ikna etmiştir. Elif Feller'i hiç görmemiştir (sadece
Feller 93. bölümde Elif'in kulağına ismini okumuştu ancak Elif onda 2 günlüktü).
Daha sonra GLADİO üst düzey yöneticiliğinden alınmış ve kendisinin yerine Josef
Billie gelmiştir. 131. bölümde Polat Alemdar tarafından başına vurulan çekiçle
öldürülmüştür.

Kurtlar Vadisi Pusu dizisinde Halil İbrahim Kalaycıoğlu tarafından
canlandırılmış karakter.

Kurtlar Vadisi Pusu dizisinde Yıldırım Gücük tarafından canlandırılmış karakter.

Zülfikar Ağa'nın yeğenidir. Memati ile başta düşman olmasının sebebi Yalçın
Bulut'u öldürmesidir. Memati'yi başlarda sevmemiş ve onu öldürmek için kurduğu
pusuda Bulut vurularak öldürülmüştür. Fakat sonra Memati tarafından
affedilmiştir. Hamit tarafından eli kesildikten sonra hastanede intihar
etmiştir.

İstanbul'un en zengin işadamlarındandır. Hatta kendisini Türkiye'yi yöneten 4
aileden birisi olarak kabul etmektedir. Karahanlının da hizmet ettiği ve uğrunda
öldüğü "yüce seçilmişler" denilen o masonik, gizli örgütün de bir üyesidir.
Birçok sektöre hükmeder. Adamlarından en güvendiği hatta sağ kolu olan Yalçın
Bulut oğlu olan Fuat Tamer Tataroğlu'nu Memati'nin öldürdüğünü söylemediği
gerekçesi ile Yalçın Bulut'u dövdürttükten sonra silah sıktırarak öldürdüğünü
zannetmiştir. Bulut'un Derin Devlet'e çalıştığını öğrendiği için Bulutu
vurdurmuştur. Ancak sonra Bulut'u yanına geri aldırtmıştır. Ayrıca Davut
Tataroğlu doğrudan doğruya ABD derin devleti adamı Aron Feller'e bağlıdır. Ancak
daha sonra Feller ile aralarında fikir ayrılıkları doğmuştur. Zaman zaman
Polat'a yakınlaşmış, bazen de ona cephe almıştır. Güçler dengesini gözeten güç
sahibi bir adamdır.153.bölümde Kara tarafından zehirli iğne yapılarak
öldürülmüştür.

Kurtlar Vadisi Pusu dizisinde Ragıp Savaş tarafından canlandırılmış karakter.
Gamzeyi döverek öldürdükten sonra Memati tarafından bilekleri kesilerek
öldürülür.

Kurtlar Vadisi, Kurtlar Vadisi Terör ve Kurtlar Vadisi Pusu dizisinde Erdem
Ergüney tarafından canlandırılan karakter.

Polat'ın, daha doğrusu Ali Candan'ın çocukluk arkadaşıdır. Doğruculuğu, açık
sözlülüğü, mantığa uymayan şeylere aniden karşı çıkışlarıyla deli namını hak
etmiştir. Televizyon tamircisidir, ancak asıl ilgilendiği konu politika ve
siyasettir. Ülke ve dünya gündemini yakından takip eder. Yaşanan her şeyin büyük
bir planın parçası olduğuna inandığı için çok şüphecidir. Olayların perde
arkasına dair yorumlar yapmadan duramaz. En dayanamadığı şey, insanların
tepkisizliği, duyarsızlığıdır. Karısı Gönül, İskender Büyük'ün Ömer Baba'nın
evini yaktığında ölmüştür. 166. Bölümde Polat Alemdar'ın Suriyeli Muhaliflerle
ile olan savaşı yüzünden Suriyeliler Ömer Baba'nın dükkanını basmış çıkan
çatışmada Hikmet göğsünden vurularak yaralanmış ve hastanedeki yaşam savaşını
kaybederek ölmüştür.

Oğlunun ısrarla evlenmesini isteyen Nazife Candan, Polat'a gelin olarak Ebru'yu
düşünmüştür. Ebru'nun babası Ercüment Duru, Türkiye içindeki gladio teşkilatı
üyesi olduğundan Polat Alemdar'ı sevmemektedir. Ama Polat'a sırılsıklam olan
Ebru tüm olumsuzluklara rağmen Polat Alemdar'la evlenir. Polat da annesinin
hatrına hala Elif'i düşünmesine rağmen bunu kabul etmek zorunda kalır. Ebru'nun
babası deşifre olduktan sonra KGT ile çıkan çatışmada Abdülhey tarafından
yanlışlıkla vurularak öldürülür. Babasının ölümünden etkilenen Ebru intikam
almak için yemin eder. Babasının ölümünün arkasında kocasının en yakın adamı
olduğunu öğrendiği an başından aşağı kaynar sular dökülür. Abdülhey'i babasının
mezarına çağırır ve kendisini Aron Feller'in adamlarının takip ettiğinin farkına
varmadan Abdülhey'e silah çeker ve koluna ateş eder. Bu sırada hareket eden tim
Ebru ve Abdülhey'i ele geçirirler. Feller, Polat'a şantaj yapar. Bir süre
sonrası tutuldukları yeri öğrenen Polat Alemdar istihbarattan da yardım alarak
mekana baskın yapar ve Ebru'yu kurtarır. Feller'in oyuna geldiği için Polat
Alemdar Ebru'ya kızgındır. Çok büyük kavga ederler ama Ebru bebek beklediği için
zamanla aralarındaki buzlar erir, bu günlerde Abdülhey de kurtarılır. Polat-Ebru
Çifti'nin çocukları Elif dünyaya gelir. Ama kızını Polat'a emanet ettiği halde
Polat'ın adamları tarafından kızı öldürülen İskender Büyük, Polat'ın kızını
kaçırmaya yemin etmiştir.

Elif'in henüz doğduğu günlerde Polat Alemdar'ın hastanesine baskın yapan
İskender Büyük, Tuncay Kantarcı'nın Ebru ve kızını saklaması sayesinde Elif'i
yakalayamaz. Ancak Tuncay'ın tüm uyarılarına rağmen saklandıkları yerden kaçan
Ebru artık Polat'la iritibat kuramamaktadır. Sonunda İskender tarafından
saklandıkları yer tespit edilir. Ebru, kızı ve annesiyle İskender'in eline
geçer. 93. Bölümde İskender Büyük Ebru ve Elif'i bomba yüklü bir arabaya koyar
ve patlatır. Ebru hayatını kaybederken, Feller sonrasını düşünerek Elif'i oradan
kurtarır. Polat, Ebru'nun intikamını İskender'i ipe çekerek alır.

Kurtlar Vadisi Pusu dizisinde Cansu Kanlıkaya tarafından canlandırılmış
karakter. Abdülhey ile evlenir. 229. Bölümde Abdülheyin ölümünden sonra ortadan
kabolur.

Kurtlar Vadisi Pusu dizisinde Hakan Boyav tarafından canlandırılan bir karakter.

Hayatının büyük bir kısmını dağlarda teröre karşı mücadele ederek geçirmiş,
birçok operasyona katılmış, kendi ekibiyle yüzlerce operasyon düzenlemiştir.
Kendi devrinin bittiğini anladığında devletle anlaşma yaparak ölü konumuna
geçmiştir. Her şey bu anlaşmanın bozulmasıyla başlar. Kara, Türkiye'de gayri
harb mücadelesini en iyi bilen kişilerden biridir. Bu nedenle, devletin içinde
ve dışında gizli odaklar tarafından Kara sahaya sürülmek istenmektedir. Kara her
ne kadar geri dönmek istemese de yaşananlar onu tekrar sahaya sürecektir. Gerçek
hayatta Yeşil ile benzeştirilmektedir.

Kurtlar Vadisi Pusu dizisinde Gökhan Azlağ tarafından canlandırılmış karakter.
Kara'nın oğludur. 156. Bölümde Mete Ağır'ın adamları tarafından öldürülür.

Kurtlar Vadisi Pusu dizisinde Buminhan Dedecan tarafından canlandırılmış
karakter.

Polat Alemdar ve Abdülhey Çoban gibi o da Aslan Akbey tarafından yetiştirilip
KGT'nin içine devlet görevlisi olarak yerleştirilmiştir. İhtiyarlar Heyeti'nin
hain üyesi Sencer Bey tarafından kandırılmış, Memati Baş suikastinde maşa olarak
kullanılmıştı. Polat Alemdar'ın Memati'nin intikamını almak için yaptığı
operasyonda konuşmasından korktuğu örgütçüye zorla siyanür yutturarak ölümüne
sebep olmuştur. Polat, Memati'nin ölümüyle alakasını öğrendikten sonra Cahit ve
Abdülhey ile Erkan'ı yakalamış ancak Erkan sonrasında Mete Bey tarafından
kurtarılmıştır. Sencer Bey'in ihtiyarlar başkanı olduğu günlerde naipliğe
getirilen Mete Aymar'ın adamı olmuştur. Akif ve bazı KGT elemanlarının Sencer'in
hain olduğunu öğrenmeleri sonrası o da pişman olmuş ve Polat'tan özür dileyerek
ekibine dahil olmuştur. Buna rağmen Memati'nin ölümünde payı olması sebebiyle
Cahit Kaya tarafından hiç sevilmemektedir. Eşref Bey'in tüm emirlerine rağmen
KGT tarafından yakalanması sonrası kendisini aldatan Sencer Bey'i yastıkla
boğarak öldürmüştür.

Polat Alemdar'ın ekibiyle birlikte Mete Aymar ve Poyraz Kaleli'ye karşı
operasyonlara katılmış, Poyraz'la huzur evi bahçesinde yapılan çatışmada ağır
yaralanmıştır. 203. Bölümde Poyraz Kaleli tarafından Kara'nın torunu Ferman ile
birlikte uzaktan kumandalı bombanın patlatılması sonucu ölmüştür. Kara Erkan ve
torunun intikamını Poyraz'ı diri diri gömerek almıştır.

Tuncay Kantarcı'nın sağ koludur. Tanışıklığı Tuncay Kantarcı'nın cezaevinden
akıl hastanesine nakledilmesinden sonraya dayanır. Hastanede Tuncay'la dostluk
kurmuş, onun yanından ayrılmamış bir sağlık memurudur. Bu sebeple Tuncay
Kantarcı'nın en yakın adamı olmuş ve dolayısıyla Polat Alemdar'ın ekibine
girmiştir. Lakabı Deli Hüsnü'dür. Memati'nin oğlunun bakıcısı Gülendam ile
Memati'den habersiz evlenmiştir. Bir süre Memati onlarla konuşmamıştır. Ama bir
süre sonra onları affetmiştir. Fakat Gülendam, Ersoy Ulubey tarafından
Memati'nin oğluyla birlikte öldürülmüştür. Tuncay Bey'in ortadan kaybolması
sonrası Polat Alemdar kendisini hastanenin yöneticisi yapmıştır.

Kurtlar Vadisi Pusu dizisinde Didem Taslan tarafından canlandırılmış
karakterdir.

Memati Baş'ın eski sevgilisidir ve Ali Memati Baş'ın öz annesidir. Fuat Tamer
Tataroğlu tarafından öldürülmüştür.

Kurtlar Vadisi Pusu dizisinde Ali Sürmeli tarafından canlandırılan karakterdir.
Diziye 69.bölümde dahil olmuştur.

İsminden de anlaşılacağı üzere Zaza kökenli bir karaktedir, Elazığlıdır.
İskender Büyük için çalışan birisi iken uyuşturucu kaçakçılığı yapmaktan hapse
girmiştir. Ancak 25 yıl sonra İskender'in yardımıyla cezaevinden tahliye
olmuştur. En yakın adamı Cevher'dir. Sokaklarda emrinde olan birçok yeğeninden
dolayı sözü geçen biridir. İstanbul sokaklarında olan biten her şeyden
haberdardır. Yaptığı iş mafya tarzından daha çok hırsızlığa, genelde kapkaça
bazende kaçakçılığa dayalıdır. Yükselmesi ve adının büyük bir isim olması
İskender Büyük sayesindedir. Hapisten çıktıktan sonrada İskender Büyük'ü çok
sevmese de vefa borcu sebebiyle yanında yer almıştır. Dizinin ilerleyen
bölümlerinde İskender oluşumunun yavaş yavaş çökmesi sonucu Zaza'ya para ve
emrindeki çocukları örgüte devretmesini emretmiştir. Zaza'da mecburen bu isteği
yerine getirmiş fakat bunun üzerine vefa borcunu noktalayıp Polat Alemdar onu
yakalamaya geldiğinde haberi olmasına rağmen yardıma gitmemiştir. İskender
Büyük'ün çağırmasına rağmen gitmediği ve hayatını tehlikeye attığı için Zaza'nın
mekanını Aron Feller'in kar maskeli çok sayıda adamıyla basmış ve onun bütün
adamlarını öldürmüştür. Arkadan Polat Alemdar ve istihbarat görevlilerinin
gelmesiyle Zaza'yı öldüremeden helikopterle kaçmıştır. Adamlarını ve yeğenlerini
kaybeden Zaza ile Polat Alemdar'ın daha önceden İskender Büyük yüzünden bozulan
ilişkileri yakınlaşma sürecine girmiştir. Memati de Zaza ile gergin ilişkilerini
bırakıp zamanla yakınlaşmış hatta Zülfikar Ağa ile Zaza arasında olan meselede
hakemlik yapmıştır. Dizinin ilerleyen bölümlerinde ihtiyarların Polat Alemdar'ı
görevinden çıkarmasıyla onun kurduğu yeni konseyde yer almıştır. Çıkarcı,
paragöz ama sadık bir kişiliktir. En son olarak örgütçülerle olan anlaşmazlığı
yüzünden yeğeni Cevher Zazaoğlu Lale Zara Aynacı'nın oğlu Fırat Aynacı'yı
kaçırmaya teşebbüs etmiş o sırada Fırat Aynacı'nın evinde bulunan Pusat
Çakır'ıda yaralamıştır. Bunun üzerine Fırat ve Pusat Cevher'e bir ders vermek
istemişler, Ve onu öldüresiye dövüp bir çöplüğe atmışlardır. Daha sonra Zaza
yeğeni'ni bir hastanede bulmuş, Ve ondan bunu yapanın Pusat olduğunu
öğrenmiştir. Pusat'ı bulmuş aynı şekilde dövmüş, Fakat Zaza bu olayda asıl
suçlunun Fırat Aynacı olduğunu öğrenince Pusat'ı Memati'nin de baskılarıyla
öldürmekten vazgeçmiştir. Diziye sonradan katılan Suriyeli adında bir örgütçü
ortalığı karıştırmak için Cevher'i hastanede zehirleyerek öldürmüş, Bunun üstüne
Zaza'da Fırat Aynacı'yı öldürmüştür. Aslında Zaza Polat Alemdar'ın isteği
üzerine Fırat'ı öldürmeyecekti, Fakat yeğeni ölünce çıldırmıştı ve sırada Pusat
vardı. Pusat bir cesaret gösterisi yaparak Zaza'nın karşısına dikilmiş o sırada
Pusat'ı takip ettiren Polat Alemdar ve adamları Zaza'yı kıstırmıştır. Polat
Alemdar tam Zaza'yı vuracağı sırada Kara kendisini aramış ve ona Zaza'yı
öldürmemesi karşılığında Savcı Leyla Türkmen'i bir suikast girişimden
kurtaracağını teklif etmiş, Polat Alemdar ise teklifi kabul etmiştir. Sonra
Polat Alemdar o mekandan ayrılıp savcının yanına gitmiştir. Kara Zaza'yı almak
için mekana gittiğinde Memati Zaza'nın bir kulağını kesmiştir. Son olarak Zaza
Memati Baş ve Pusat Çakır'la husumet içerisindedir. Örgüt tarafından tuzağa
düşürülüp 170.bölümde vurularak öldürülmüştür. Yeğeni İmdat Zazaoğlu Armaggedon
tarafından, sağ kalan diğer tüm yeğen ve adamları da kardeşi Settar'ın Tilki
Andrei'yi yakalamak için yaptıkları başarısız baskında öldürülmüşlerdir.

Şeref Zazaoğlu'nun sağ kolu ve en yakınındaki kişidir. Önce Zaza ile birlikte
İskender Büyük'e çalışmışlar sonrasında Polat Alemdar'la iş yapmışlardır. Zaza
Polat'la iş yaptığı için Ersoy Ulubey ile ters düşmüştür. Cevher Ersoy Ulubey'in
adamlarının grev çadırına yaptığı saldırıda yaralanmıştır. Sonrasında Pusat
Çakır ve örgütçü Fırat tarafından dövülerek hastanelik edilmiş, 139.bölümde
Suriyeli tarafından zehirlenerek öldürülmüştür. Zaza bunun intikamını almak için
Fırat'ı öldürmüş Pusat'ın da peşine düşmüştür.

Şeref Zazaoğlu'nın yeğeni ve Cevher Zazaoğlu ile birlikte en yakınındaki
kişidir. Sevimli kişiliği ile tanınır. Dayısıyla birlikte Ersoy Ulubey, pavyoncu
Murat ve Pusat Çakır'la mücadele etmiştir. Zaza'nın örgüt tarafından öldürülmesi
sonrası Polat Alemdar'ın ekibinde yer almış, Poyraz Kaleli'nin liman baskınında
vurularak ağır yaralanmıştır. Düşmanlıklarının bitmesi sonrası Polat Alemdar
tarafından sokaklara inen Pusat Çakır'ın sağ kolu olmuştur. Pusat ve İhsan ile
İstanbul sokaklarında uyuşturucu satıcılığı yapan mafya babası Baltazar ile
mücadele etmişler, Pusat hapishanedeyken İhsan ve İmdat, Baltazar tarafından
kaçırılıp rulet masasına oturtulmuş sonrasında Pusat tarafından kurtarılmıştır.
227.bölümde Mr. Key'in emriyle düzenlenen saldırıda Armegeddon Timi tarafından
öldürülmüştür.

2012 yılında vefat eden Şeref Zazaoğlu'nun yeğenidir. Pusat Çakır'ın sağ
koludur. Pusat'la ilk kez Baltazar'ın adamı Tamer'e yapılan baskında
tanışmıştır. Pusat'ın adamı Şurup İhsan'ın ölümü sonrası Miran, başta kendisi
olmak üzere Zaza Dayı ve Settar Ağa'nın tüm yiğenlerinin Pusat'a bağlılıklarını
bildirdi. Pusat'la birlikte Baltazar ve Pitbull'a karşı savaştı. 254. bölümde
Tilki Andrei sniper tüfeğiyle uzak mesafeden kafasına sıkarak öldürür.

2012 yılında vefat eden Şeref Zazaoğlu'nun kardeşidir. Çeşitli suçlardan müebbet
hapis cezası yemiş ve bu yüzden Türkiye'den kaçmıştır. Gizlice Almanya'ya
gitmiştir ve orada bir hastanede çalışmaya başlamıştır. Ancak Pusat, kendisine
sokakları ele geçirme konusunda yardımcı olacak birine ihtiyaç duyunca Settar
Ağa'yı öldü göstererek Türkiye'ye getirmiştir. Türkiye'ye geldikten sonra Şeref
Zazaoğlu'ndan kalan tüm yeğenleri Settar Ağa'ya bağlılıklarını bildirdiler.
Settar Ağa, Pusat ve Zülfikar Ağa ile bir petrol ofisinde toplantı yaparken
Pitbul'un saldırısına uğramışlardır. Pusat'a; Zülfikar Ağa ile beraber destek
olmaktadır. En büyük düşmanı Tilki Andrei'dir. Yeğeni Miran'ın intikamını almak
için Tilki'yi saldırmış, tüm adamlarını kaybetmiş kendisi de esir düşmüştür.
Settar Ağa'yı kaçırdıktan sonra Tilki, Polat'a şantaj yapmış, sonuç alamamıştır.
Settar Ağa, 258. bölümde Tilki Andrei tarafından öldürülür.

2012 yılında vefat eden Şeref Zazaoğlu ile 2015 yılında vefat eden Settar
Zazaoğlu'nun yeğenidir. Amacı Tilki Andrei tarafından öldürülen Settar Ağa'nın
intikamını almaktır. Bir zamanlar Pusat Çakır ve Zülfikar Ağa ile birlikte
sokaklara hakim olma mücadelesi içindeydi. Settar Ağa ve Miran'ın ölümlerinden
Pusat Çakır'ı sorumlu tuttuğundan ona karşı hasımlık beslemektedir. Bu sebeple
Hakkı Bafralı tarafından kullanılmak istenmiştir. Ancak Pusat ve Tilki'nin
yeraltından çekilip daha büyük işlere girmesi sonrası ortadan kaybolur.

Kurtlar Vadisi, Kurtlar Vadisi Terör, Kurtlar Vadisi Pusu dizisinde Osman Wöber
tarafından canlandırılan karakter.

Mehmet Karahanlı tarafından yetiştirilmiştir. Bir dönem konseye girecek kadar
yeraltı dünyasında yükselebilmiştir. Geçmişi dış ticaret ve gümrük işlerinde
görev yapmış üst düzey bir bürokrattır. Hassas ruhi dengesi, hapishanede ve
özellikle Laz Ziya'nın ölümüne şahit olmasıyla bozulduğundan bir dönem akıl
hastanesinde tedavi görmüştür. Titizlik ve simetri hastalığı hat safhaya
ulaşmıştır. Polat, Yeni misyonunda ondan da faydalanmak istemiştir. Tuncay
Kantarcı, Polat Alemdar tarafından hastanesinin başına getirilmiş ve ondan
bürokratik konularda yardım almıştır. Tuncay Kantarcı'nın da bir sağ kolu
vardır. Adı Hüsnü Yalınkılıç'tır. Bir ara İskender Büyük tarafından kaçırılıp
işkenceye maruz kalmıştır. Bu karakterin, Eski Gümrük ve Tekel Bakanlarından
Tuncay Mataracı'yı temsil ettiği ileri sürülmektedir.

Kurtlar Vadisi Pusu dizisinde Zeliha Çal tarafından canlandırılmış karakter. 76.
Bölümde Siyanür hapı ile intihar eder.

Nazife Candan ya da Nazife Anne Kurtlar Vadisi, Kurtlar Vadisi Terör, Kurtlar
Vadisi Pusu dizisinde Serpil Tamur tarafından canlandırılan karakter.

Polat Alemdar'ın üvey annesi olmasına rağmen onu kendi çocuğu gibi sever. İsmini
Ali Candan koyduğu oğlunu ölü bilip 3 yıl sonra izine ulaşmıştır. Oğlunu 3 yıl
boyunca hep görmüştür. Ama adını Polat Alemdar olarak değiştirip, yüzünü de
değiştirince onu tanıyamamıştır. Yaşadığı olaylardan sonra çok etkilendiği için
çok hassaslaşmıştır. Eşi Ömer Candan yani Ömer Baba'dır. Polat Alemdar'ın büyük
düşmanlarından Ersoy Ulubey tarafından beline sıkılan kurşunla sakat kalmıştır.
Ama sonra iyileşmiştir. 244. Bölümde Martin tarafından öldürülmüştür.

Ömer Candan ya da Ömer Baba Kurtlar Vadisi, Kurtlar Vadisi Terör, Kurtlar Vadisi
Pusu dizisinde Emin Olcay tarafından canlandırılan karakter.

Dingin, müşfik ve bilge bir insan olduğundan onu tanıyanlar kendisine ‘Ömer
Baba’ diye hitap eder. Yaşadığı her türlü olumsuzluğu hoşgörü ve teslimiyetle
kabul etmeyi ilke edinmiştir. İnsanları iyiye, güzele, doğruya davet eder. Ney
üflemeyi ve ebru sanatı ile ilgilenmeyi sever. Polat, keskin kararlar alma
arifesinde Ömer Baba’nın görüşlerine başvurur. Çünkü o; Polat ve adamlarının
gönül zenginliğidir. Ömer Baba'nın bu özellikleri Tasavvuf ile ilgilenmesinden
kaynaklanmaktadır. Hac ziyaretinde ŞEDİD Komutanı Sagir Hokka tarafından kaldığı
otelden kaçırılmış ve Müslümanları ŞEDİD'e toplamak için Arapça çağrı yapmaya
zorunlu tutulmuştur. Sonrasında Polat Alemdar tarafından kurtarılmıştır. 233.
Bölümde Secde sırasında hastalığından dolayı vefat etmiştir.Ölümünden sonra
ihtiyarların sır katipliğini yaptığı ortaya çıkmıştır.

Kurtlar Vadisi'nde Güven Hokna tarafından canlandırılan karakter. Polat
Alemdar'ın öz annesi, Mehmet Karahanlı'nın eşi, Safiye Karahanlı'nın annesidir.
Nizamettin Güvenç'in doktoru tarafından öldürülür.

Kurtlar Vadisi Pusu dizisinde Erdal Küçükkömürcü tarafından canlandırılmış
karakter.

İsrailli bir devlet ajanıdır. Birçok kez Polat Alemdar'ı öldürmek istemiş fakat
başaramamıştır. Aron Feller ile son bölümlerde düşman olmuştur. Shamir Ersoy
Ulubey'e destek vermiştir ve bu sayede Ersoy Ulubey devletin tepesindekilere bir
suikast girişiminde bulunmuştur. Fakat Feller bu suikast girişimine karşı olduğu
için Shamir uyurken evini bastı, bütün adamlarını öldürdü. Türkiye'ye bir daha
ayak basmamak şartıyla Shamir'e yaşaması için son bir şans daha verdi. Ama
Shamir akıllanmayıp Feller'in laptopunu çalarak kendi sonunu getirmiş oldu.
İçindeki bilgileri kopyaladıktan sonra laptopu Ünsal Kemal'e geri verdi ve
Feller'in yanına gidip Feller'i içindeki bilgileri internete sızdırtmakla tehdit
etti. Ama Feller, Shamir'in bütün korumalarını rehin alıp Shamir'i de bayıltarak
etkisiz hale getirdi ve yakın korumasına Kurtköy'de bekleyen CIA uçağına
bindirilmesi talimatını verdi. Belli bir süre Guantanamo Kampı'nda hapsedildi.
Aron Feller'in Polat Alemdar tarafından öldürülmesi üzerine Türkiye'ye atanan
CIA şefi Josef Beile tarafından Guantanamo Kampı'ndan salıverildi. Türkiye'ye
gelince Polat Alemdar'ı yok etme çabalarına devam etti. Josef Beile tarafından
Polat Alemdar ile barıştırılmak istendi. Bir teknede yapılacak görüşmeler öncesi
teknede gizlice yerini alan Shamir, Polat ve Josef'i tuzağa düşürdü. Josef'i
kendi korumalarına öldürttü. Polat Alemdar ise yaralanarak denize düştü ve
kurtuldu.155. bölümde Polat Alemdar'la Kuzey Irak'ta çıkan çatışmada Polat
Alemdar'ın eline geçti ve bir el ateş edilerek öldürüldü.

Kurtlar Vadisi Pusu dizisinde Oktay Dal tarafından canlandırılmış karakter.
Polat Alemdar Kuzey Irakta asarak öldürür. (155.Bölüm)

Kurtlar Vadisi Pusu dizisinde Reha Özcan tarafından canlandırılmış karakter.
Shamir Hebron'un adamı olan Handa Levi tarafından gemide öldürülür.

101. Bölümde diziye dahil olmuş, Seda Yıldız tarafından canlandırılmış karakter.
Kenan Evren'i çok seviyor. Hatta odasında bir adet büstü bulunuyor,Kenan ve
Evren adında bir oğlu bir de kızı var. Bunun sebebi, 12 Eylül'de yönetime el
konulunca denetim sıklaştırılmıştır ancak Yaşar Katırcı'nın babasının İstanbul'a
uyuşturucu ulaştırması gerekir. Yaşar, malı alır ve Kenan Evren büstünün içinde
İstanbul'a kadar götürür. İlk icraatının bu olduğunu söyler. Polat Alemdar'ın
devlet tarafından üstü çizilince yeraltı dünyasına girmesi sonucunda birçok mal
ve parasına Polat Alemdar tarafından el konulmuştur. Selvi Çakır'ın, Yaşar
Ağa'nın oğlu Kenan Katırcı ile evlenmesi sonucunda Memati Baş ile dünür
olmuşlardır. Ancak kendisi Ersoy Ulubey ölene kadar Ersoy'a yakın durmuş,
konseyinde yer almıştır. Ersoy ve oluşumunun çökeceğini anladığında konseydeki
diğer dostlarıyla beraber Polat Alemdar tarafına yakınlaşmaya çalışmıştır.
Memati'nin katilleri arasında yer alır. 162.Bölümde Polat Alemdar tarafından
tekne pervanesinde kafası parçalanarak öldürülmüştür.

Kurtlar Vadisi Pusu dizisinde Şafak Başkaya tarafından canlandırılmış karakter.
Yaşar Katırcı'nın oğludur. Selvi Çakır'ın eski sevgilisidir. Selvi'yi Mematiden
kıskandığından ona tecavüz etmeye kalkar ama Selvi boğazına kırık şişe
saplayarak öldürür.

Kurtlar Vadisi Pusu dizisinde Aysun Güllük tarafından canlandırılmış karakter.
Yaşar Katırcı'nın kızıdır. 128. bölümde Kaşifoğlu tarafından kafasına sıkılarak
öldürülür. Cesedi gözdağı için babası Yaşar Katırcı'nın mekanının önüne
atılmıştır.

Kurtlar Vadisi Pusu dizisinde Ercan Eker tarafından canlandırılmış karakter.
Ersoy Ulubey ile iş yaptığı için Polat Alemdar tarafından parmağı kesilmiştir.
Daha sonraları, Ersoy Ulubey'in kurduğu konseyde, üyelerin şahsi paralarından ve
konseyin paralarından sorumlu olarak yer almıştır. 128. bölümde Kaşifoğlu
tarafından kalbine tek el sıkılarak öldürülmüştür.

Bir jandarma albayı tarafından güneydoğuda, bölücü terör örgütü ile gerilla
savaşı yaparak mücadele etmek üzere devlet iradesiyle fakat gayri resmi olarak
kurulan Jandarma İstihbarat ve Terörle Mücadele birimine, İskender Büyük gibi
isimlerin arasına katıldı. Güneydoğuda sünni kesim arasında doğan radikal
islamcı bir grubun yararlı olabileceğini düşündüler. Silahlanmalarına,
büyümelerine yardım ederek "Hizbullah (Domuzbağcılar)" örgütünün kurulmasına
katkıda bulundular. "Hizbullah (Domuzbağcılar)" ın bölücü terör örgütü ile
önemli çatışmalara girmesini sağladılar. Bir dönem "Asala ile mücadele"
biriminde görev yaptı. Ersoy Ulubey eski güneydoğu derin devlet örgütünün
istihbarat kanadı sorumlusudur. Aktif çalışmaları biten ve yönetici kadrosunun
çoğu deşifre olduktan sonra etkisiz kalan örgütün şu andaki yöneticisidir.

Evine düzenlenen baskında oğlu teröristler tarafından katledildi. Bunun üzerine
devleti kafasından sildi. Devlet himayesindeki itirafçıları ve korucuları
kendine bağlayarak başına buyruk hareket etmeye başladı. İskender Büyük, Ersoy
Ulubey'in dengesiz davranışlarından dolayı tehlike hissetti ve onu görev adı
altında, çeşitli örgütlerin bulunduğu dağlara, öldürülmesi için gönderdi. Ersoy
Ulubey her seferinde sağ kalmayı başardı. Kendisine bağlı istihbaratçılarla
uyuşturucu ve kaçak sigara işlerine girdi. Güneydoğu'dan getirttiği ve her zaman
emrinde olan 1000 kişilik itirafçı-korucu gibi kişiliklerden oluşan bir ordu
kurdu ve İstanbul'da kampa aldı. Bu ordunun başına da eskiden örgütçü olan ancak
sonra itirafçı olup istihbarat için çalışan bir kişi olan Hamit'i getirdi. Polat
Alemdar bu kampı bastı ve ordunun bir kısmını imha etti. Ancak Ersoy Ulubey de
Polat'a büyük zararlar verdi. Memati'nin oğlunu öldürdü ve Polat'ın annesini
vurdu, daha sonra yakalanıp Polat ve Memati tarafından baltayla ölesiye
dövülerek, Emniyet Müdürlüğü binasından aşağı atıldı.

Kurtlar Vadisi Pusu dizisinde Erol Tezeren tarafından canlandırılmış
karakter.Polat Alemdar ve adamları tarafından tabuta koyulduktan sonra diri diri
toprağa gömülür.

Kurtlar Vadisi Pusu dizisinde Şahin Çelik tarafından canlandırılmış karakter.
Mete Ağır tarafından helikopterden atılarak öldürülmüştür.

Kurtlar Vadisi Pusu dizisinde Recep Cinisli tarafından canlandırılmış karakter.
Poyraz kafasına sıkar.

Kurtlar Vadisi Pusu dizisinde Hüseyin Avni Danyal tarafından canlandırılmış
karakter.

Davut Tataroğlu’nun yasa dışı işlerdeki sağ koludur. Çocukluğundan itibaren
ailenin içerisinde yer almış ve Davut Tataroğlu tarafından özel
yetiştirilmiştir. Tereddütsüz sadıktır. Fakat Davut Tataroğlu Yalçın Bulut'un
ihtiyarların adamı olduğunu öğrenince kendisini öldürtmek istemiştir. Fakat bunu
başaramamıştır. Yalçın Bulut, ilk başlarda Memati ve Polat Alemdar'la hasım
olmuştu, Bu münakaşa içerisinde Polat'a karşı koz tutmak için Ömer Baba'yı namaz
kıldığı camiden almış ve Polat ile uzlaşmak ve Davut Tataroğlu ile görüşmesi
için Ömer Baba'yı tuttuğu yeri bildirmiştir. Polat gelip, Ömer Baba
bırakıldıktan sonra Yalçın, Polat'ı Davut Tataroğlu'nun teknesine götürür. Davut
Tataroğlu, Polat'tan kripteksin içindeki Tapınakçılara ait şifreyi istemiştir.
Memati ile olan düşmanlığından ötürü Memati ve Yalçın, farklı ithalat mal
şirketlerine çökmüş ve bu ikiside farklı şirketlere zorla ortak olmuşlardır.
Daha sonraları Yalçın Bulut Polat Alemdar'ın ekibiyle beraber çalışmaya
başlamıştır. Ama sonra Davut Tataroğlu ile tekrar çalışmaya başlamıştır. Memati
Baş ile dost olup ortak olmuşlardır. Memati'yi öldürmeye gelen Zülfikar Ağa'nın
yeğeni tarafından öldürülmüştür.

Kurtlar Vadisi Pusu dizisinde Zafer Algöz tarafından canlandırılmış karakter.
Yalçın Bulut kafasına sıkarak öldürür.

Kurtlar Vadisi Pusu dizisinde Özgür Yüksel tarafından canlandırılmış
karakter.İskender Büyük'ün adamı Nazım tarafından boğularak öldürülür.

Kurtlar Vadisi Pusu dizisinde Nefise Karatay tarafından canlandırılmış karakter.
Polat Alemdar'a aşık olmuştur. Polat Alemdar, Elif Eylül'ü unutamadığını
söyleyince aşkını kalbine gömmüş, sonunda da Polat için kendisini feda etmiştir.
Muro'nun üzerine bağladığı bombayı, Polat yanına gelemeden patlatmak suretiyle
hayatından Polat için vazgeçmiştir.

Kurtlar Vadisi Pusu dizisinde Bozkurt Kuruç tarafından canlandırılmış karakter.
Kardeşi Mehmet Fikret Hazarbeyoğlu tarafından öldürülür.

Kurtlar Vadisi Pusu dizisinde Payidar Tüfekçioğlu tarafından canlandırılmış
karakter.

Kurtlar Vadisi Pusu dizisinde Selçuk Özer tarafından canlandırılmış karakter.
Polat Alemdar boynunu kırarak öldürür. (89.Bölüm)

Kurtlar Vadisi Pusu dizisinde Ecder Akışık tarafından canlandırılmış karakter.
Polat Alemdar kafasını keserek öldürür.

Kurtlar Vadisi Pusu dizisinde Atsız Karaduman tarafından canlandırılmış
karakter. Bedri Fincancı yastıkla boğarak öldürür.

Kurtlar Vadisi Pusu dizisinde Volkan Özgömeç tarafından canlandırılmış karakter.

Kurtlar Vadisi Pusu dizisinde Ergun Taş tarafından canlandırılmış karakter. Akif
tarafından öldürülür.

Yakışıklı diye bilinmektedir. Davut Tataroğlu ile birlikte Aron Feller'e bağlı
olarak çalışmıştır. CIA içinden yetişmiş yakın dövüş teknikleri konusunda uzman
bir ajandır. Polat Alemdar onu yakalamış ve beynine Doktor Zero tarafından tıbbi
müdahale uygulanmıştır. Bu müdahale onu Polat Alemdar'ın adamı yapmış Aron
Feller'i öldürmeye çalışırken vurularak ölmüştür.

Kurtlar Vadisi, Kurtlar Vadisi Terör, Kurtlar Vadisi Pusu dizisinde Sönmez
Atasoy tarafından canlandırılmış karakter.

Uyuşturucu kaçakçılıyla uğraşırken kardeşi tarafından ihbar edilerek müebbet
hapis cezasına çarptırılmıştır. Hüsrev Ağa'nın Mehmet Karahanlı tarafından
öldürtülmesinin ardından Kurtlar Konseyi'nde Hüsrev Ağa'nın boşluğunu doldurmak
için, yine Karahanlı'nın direktifiyle Polat Alemdar tarafından hapishaneden
helikopterle kaçırılmış ve Konsey üyesi yapılmıştır. Konsey içindeki
çekişmelerde minnet borcu duyduğu Polat Alemdar'a sonuna kadar sadık kaldı.
Kendisini ihbar etmiş olan kardeşini öldürmüştür.

Kurtlar Vadisi'nde Abidin Yerebakan tarafından canlandırılan karakterdir. Tuncay
Kantarcı'nın sağ koludur, Kurtlar Vadisi'nde 97. bölümde hapse girmiştir.

Kurtlar Vadisi Pusu dizisinde Birsen Dürülü tarafından canlandırılmış karakter.
Hüsnü Yalınkılınç'ın karısıdır. Ersoy Ulubey tarafından Mematinin evinde
öldürülmüştür.

Kurtlar Vadisi'nde Yaşar Karakulak tarafından canlandırılan karakterdir. Laz
Ziya'nın emriyle İstanbul'a gelerek Laz Ziya'nın yeni sağ kolu olmuştur, Kurtlar
Vadisi'nin 86. bölümünde hapse girmiştir.

Eren Eylül, Kurtlar Vadisi ve Kurtlar Vadisi Pusu dizisinde Kerem Fırtına
tarafından canlandırılan karakterdir.

Polat Alemdar'ın sevgilisi olan Elif Eylül'ün kardeşidir. Sessiz kendi halinde
yaşamaktadır. Ablasının arkadaşı Canan'ın saplantılı sevgilisi Erdal, Eren
Eylül'e yanaşıp onu kandırarak büyük bir yolsuzluk skandalıyla sonuçlanacak bir
ithalat işine ortak etmiştir. Canan, Erdal'dan kurtulmak için Eren'le sevgili
gibi görünmüş bunu öğrenen Erdal, Eren'i yakalayıp bir depoya kapatmıştır.
Eren'i o depodan Tuncay Kantarcı ve adamı Abidin kurtarmıştır. Sonrasında Polat
ve Çakır'ın bilgisi dahilinde Erdal'dan korunmak için hapise girmiştir. Süleyman
Çakır da sahte kumarhane skandalı sebebiyle Eren'le aynı koğuşa yerleşmiştir.
Eren, hapishanede Şahin Ağa ve Çakır'dan gerçek hayat hakkında çok şey
öğrenmiştir. Hapishanede Çakır'ın en önemli adamı olmuştur. Çakır'ın hapisten
çıkması sonrası Çakır'a mesaj vermek isteyen Cerrahpaşalı Halit'in adamları
tarafından şişlenerek ağır yaralanmıştır.

Erdal'ın ölümü sonrası hapishaneden çıkmış, beline silahını takmış ve Elif'in
tüm ısrarlarına rağmen Polat Alemdar'ın ekibine dahil olmuştur. Bu konuda
ablasıyla çok tartışma yaşamıştır. Polat Alemdar, Eren'i kollamış, ona ablasını
düşmanlarından koruma görevi vermiştir. Elif Eylül'ün ölümü sonrası yalnızlığa
düşen Eren kendi isteğiyle Polat'la operasyonlara katılmaya başlamıştır. 42.
bölümde yakınlarıyla Deli Hikmet'in evinde yemek yerken İskender Büyük
tarafından hazırlanmış molotoflu saldırıda öldürülmüştür.

Kurtlar Vadisi'nde Hayat Olcay tarafından canlandırılan karakterdir. Elif Eylül
ve Eren Eylül'ün annesidir.

Polat Alemdar ve Ebru Duru'nun kızıdır. Henüz doğduğu günlerde Polat'tan
öldürülen kızının intikamını almak isteyen İskender Büyük tarafından Ebru'yla
birlikte kaçırılmıştır. Polat Alemdar'a büyük bir darbe vurmak için harekete
geçen İskender, Elif'i annesiyle birlikte uzaktan kumandalı bomba yüklü arabaya
bağlamıştı. Yaptığı plana göre Polat arabaya yaklaştığında adamı bombayı
patlatacaktı. Ancak tam o sırada Aron Feller, Polat'ın kızını arabadan aldırtmış
Ebru'nun eline oyuncak bebek vermiştir. Polat Alemdar da tuzaktan kurtulmasına
rağmen Ebru Duru'yla birlikte kızı Elif'in de öldüğünü düşündü. Feller, Elif'i
Hristiyan olarak yetiştirmek için harekete geçmiş sonrasında Elif'i Margaret
Teodora-Josef Beile çiftine evlatlık vermiştir. Margaret Elif'e Elie ismini
vermiştir.

Aradan uzun zaman geçtikten sonra Aron Feller'in adamı Ünsal Kemal, Polat
Alemdar tam kendisini öldüreceği sırada ağzından Elif'in yaşadığını ve Feller'in
elinde olduğunu kaçırdı. Bunun üzerine Feller'le görüşen Polat kızını geri
alması için Feller'in kendisine verdiği görevleri yerine getirdi. Ancak Feller
daha önceden yaptığı başarılı bir plan yapmış, Polat'a kızını aynı zamanda
kendisinin Türkiye'deki görevini üstlenecek olan Josef'e verdiğini söylemiş bu
şekilde iki düşmanını karşı karşıya getirmeyi amaçlamıştır. Polat bu
yaptıklarını öğrenince Feller'i öldürür.

Josef, Gladio'nun önemli isimlerinden biri olmasına karşın Elif'i öz kızı gibi
görmektedir. Elif de babası olarak bildiği Josef'i çok sevmektedir. Bu sebeple
Polat Alemdar, kızına kavuşunca dahi Josef'i öldüremez. Polat da Elif'in
babasına çok bağlı olduğunu bildiğinden gerçek babasının kendisi olduğunu
söyleyemez. Josef Beile, Shamir'in kurduğu pusuda öldürülünce kızına tüm
gerçekleri itiraf eder. Mutlu bir aile olurlar. Ancak bir süre sonra bu kez
Elif'in annesi bildiği Margaret ortaya çıkar. Raskoln, Poyraz Kaleli ve Mete
Aymar'ı kullanarak Elif'i pek çok kez kaçırmaya çalışır. Her seferinde Polat'ın
ekibi tarafından kurtarılır. Sonunda Polat kızını annesi Ebru'nun mezarına
götürür ve aklındaki tüm şüpheleri siler. Elif; Ömer Baba, Nazife Anne, Leyla ve
halası Safiye ile yaşamaya başlar. Safiye Karahanlı'yı kullanan Profesör
Martin'e Tapınakçıların seçilmiş çocuğu olan Elif Alemdar'ı kaçırma görevi
verilmiştir. Elif'in Avrupa'da okuması için aileyi ikna etmeye çalışan Martin bu
konuda başarılı olamayacağını anlayınca Elif'in sevdiği kişileri tek tek ortadan
kaldırıp korkmasını sağlamak için harekete geçer. Elif'in öğretmenini kalp krizi
süsü vererek öldürür. Sonrasında Tapınakçıların desteğiyle Nazife Anne'yi
öldürtür. Gerçek niyetinin anlaşılması sonrası hemen sonra Polat Alemdar
tarafından öldürülür.

Elif ve Safiye beraber yaşamaktadırlar. Bir süre mutlulukları devam ettikten
sonra Polat'ın düşmanları harekete geçmiş; Leyla Türkmen ve KGT Timi'ne yok
etmişlerdir. Safiye Karahanlı'yı öldürerek kardeşinin intikamını almak isteyen
Tilki Andrei de Safiye ve Elif'in peşine düşer. Onların İsviçre'deki evini basan
Tilki tam ikiliyi kaçıracakken Elif stratejik bir hamleyle ışıkları kapatmış bu
sürede Tilki'den kurtulmayı başarmışlardır. Ancak hala tehlikededirler. Gölge ve
Tilki Andrei onları aramaktadır.

Kurtlar Vadisi dizisinde Hande Kazanova tarafından canlandırılmış karakter.
Elifin ölümünden sonra yurtdışına gitmiştir.

Ruslara karşı savaşan Çeçen komutan. Çeçenistan Cumhurbaşkanı Cahar Dudayev'in
en yakınındaki isimlerdendir. Dudayev'in emrinde Birinci Çeçen Savaşı'nda
komutanlık yapmış, Ruslara ağır kayıplar verdirmiştir. Dudayev'in öldürülmesi
sonrası o da Rusların hedefine girmiş, kendisine pek çok suikast girişiminde
bulunulmasına rağmen bunlardan sağ kurtulmayı başarmıştır. Dostları Osman Gaziev
ve Ethem Giray ile birlikte maddi destek almak ve Türkiye'de İbrahim
Ahıskalı'nın başını çektiği Rus mafyasını çökertmek için İstanbul'a gelmişler,
kendilerine zamanında destek veren Doğu Eşrefoğlu ile görüşmüşlerdir. Doğu
Bey'in önerisiyle mafyaya girmek için Polat Alemdar'ın ofisine gitmişler, Polat
Halimcan'ı uyarmış 'Sizi burada yaşatmazlar.' demiştir.

Gerçekten de Türkiye'ye geldiklerinden beri takip edilmekteydiler. Rusya'daki
büyük düşmanlarından Tilki Andrei, öldürülmeleri için İbrahim Ahıskalı'yla
iritibata geçmiş, Ahıskalı da Çeçen komutanlarını öldürme görevini Tilki'nin
Türkiye'deki adamı Nina'ya vermiştir. 72. bölümde Nina, Halimcan ve adamlarının
kaldığı odaya garson kılığına girerek susturucu silahla Halimcan ve ekibini
öldürmüştür.

Kurtlar Vadisi Pusu dizisinde Veysel Aydın tarafından canlandırılmış karakter.
Pusat Çakır'ın sağ koludur. 186. Bölümde Poyraz tarafından öldürülür.

Esasen Tuncay Kantarcı'nın yanında çalışan, ağırlıklı olarak sağlık sektörüne
yönelik ithalat-ihracat işleriyle uğraşan bir işadamı olan Erdal Kömürcü, Canan
Çavan'ın önce müvekkili, sonra da -evli olduğu halde- sevgilisi oldu. Canan bir
süre sonra kötü davranışlarda bulunduğu için Erdal'ı terk etmek istemiş, ancak
Erdal, önce intikam için Canan'ın en yakın arkadaşı avukat Elif Eylül'ün kardeşi
Eren Eylül'e yanaşıp onu kandırarak büyük bir yolsuzluk skandalıyla sonuçlanacak
bir ithalat işine ortak etmiş, sonra da Canan'ı dövmüş ve bir eve kapatarak
tecavüz etmiştir.

Bu olay üstüne yapılan şikayet nedeniyle savcılıkça sorgulanan Erdal, akıl
hastanesinde bir ay müşahadeye alınmış, fakat Polat'ın attığı yemi yutup (Elif
Canan'ı Eren'e yapmış. Canan Eren'den hamileymiş) hastaneden kaçmış ve intikam
almak için Eren'i kaçırıp bir depoya hapsetmiştir. Bunun üzerine Canan ve Elif,
Erdal'ın eski patronu olan Tuncay Kantarcı'ya başvurarak yardım istemiş, bu
sırada Canan da Erdal'ın dosyalarından depoyu bulup Eren'i kurtarmaya gitmiştir.
Canan'ın üstüne gelen Erdal Canan'ı dövüp bayıltmış, üstüne gelen Kantarcı'nın
adamı Abidin Seferoğlu da Erdal'ı vurup Eren'i kurtararak silahı Canan'ın eline
tutuşturmuştur. Canan, öldü sanılan Erdal'ı kendisinin öldürdüğünü düşünmüş,
Abidin de Eren'i güvenli bir yere götürüp saklamıştır.

Bir süre sonra Polat ve Çakır Eren'i kurtarmış ve Deli Hikmet'in evinde
saklamaya başlamışlardır. Bütün bunları uzaktan takip eden Erdal bir gün
Hikmet'in evini basmış, ancak Hikmet Erdal'ı fena halde dövmüştür. Hikmet'in bir
anlık arkasını dönmesini fırsat bilen Erdal, Hikmet'i sırtından vurup kaçmış ve
bir eroin imalatçısı olan babası Abuzer Kömürcü'nün yanına gitmiştir. Babası
vasıtasıyla Hüsrev Ağa'nın himayesine girip eroin imal etmeyi öğrenmeye başlayan
ve giderek babasından daha da iyi eroin imal etmeye başlayan Erdal,
çocukluğundan beri şiddet gördüğü için nefret ettiği ve pisliği yüzünden
iğrendiği, ancak çok da korktuğu babasını, nefreti korkusunu yenince öldürmüş,
şizofrenik karakteri sayesinde kötü yüzünü göstermediği Hüsrev Ağa'nın kızı
Nazlı Bekiroğlu'nu uyuşturucuya alıştırmış ve ona tecavüz etmiştir. Şüpheli
hareketlerinden huylanan Şehmuz'un odasına girmesiyle anlaşılan bu olaylar
yüzünden Erdal Hüsrev Ağa'nın yanından da kaçmak zorunda kalmış, kasasına
saklandığı kamyonetin bir polis karakolunun önünden geçtiğini fark edince de
derhal polise sığınıp bütün bildiklerini anlatmıştır.

Sevk edildiği savcılıktan da kaçan Erdal, Tuncay Kantarcı'nın yanına giderek
"başına gelen her şeyin Tuncay'ın yüzünden olduğunu" söylemiş, onu silahla
tehdit etmiş, sonra da "Hüsrev Ağa'nın kızıyla birbirlerini sevdiklerini ve onu
istemeye gideceklerini" söylemiş, istemeye giderken yanlarında bir kadın
bulunmasının daha şık olacağını söyleyerek silah tehdidiyle Canan'ı çağırtmış,
bu isteme olayına silah zoruyla Canan'ı da katmış, sonra da babasını da almak
üzere babasının artık boş olan evine gitmişlerdir. Burada bir çeşit halüsinasyon
olarak gördüğü babasıyla tartışan Erdal, yine bu halüsinasyon babası kendisini
dövmeye başlayınca elindeki silahla babasını vurmuş, bu silah seslerini fırsat
bilen Canan da kendi silahını çıkararak Erdal'ı öldürmüştür.

Kurtlar Vadisi dizisinde Selçuk Yöntem tarafından canlandırılmış karakter.
Dizideki gerçek adı Abbas Ustaoğlu'dur. Kamu Güvenliği Teşkilatı (KGT) isimli
bir istihbarat teşkilatının başkanıdır. Pala ve adamları tarafından
öldürülmüştür. Kuşçubaşı Eşref'in torunudur. Büyük bir vatanseverdir.

Kütüphaneci olarak dikkat çekmeyen bir karakter olsa da ölümünden sonra tüm
Türkiye'nin dikkatini çekmiştir. Polat Alemdar'a Kurtlar Vadisi operasyonunu
veren kişi Aslan Akbey'dir. Aslan Akbey Amca kod ismiyle anılmaktaydı. Ayrıca
Efe Yakup Karahanlı'yı yani Polat Alemdar'ı küçükken kaçırıp Çocuk Esirgeme
Kurumu'na veren ve oradan da Candan Ailesi'nin yanına yerleşmesini sağlayan da
Aslan Akbey'dir. Meşhur hale gelen repliği; İki kişinin bildiği sır değildir.
Polat Alemdar'ın akıl hocasıydı.

Gençlik yıllarında Doğu Eşrefoğlu tarafından yetiştirilmiş bir istihbaratçıdır.
Ortağı Mehmet Karahanlı ile birlikte başta Türk Mukavemet Teşkilatı olmak üzere
pek çok görevde bulunmuştur. Karahanlı'nın aldığı son görev sırasında ihanet
ederek katıldığı masonik teşkilatına bağlılığını bildirmek için, Filistin'de
kampta bulunan Türk İstihbaratçılarını ihbar etmesi sonucu İsrail bu kampları
bombalamıştır. Bu kampların içinde Aslan Akbey'in kardeşi ve kardeşinin hamile
sevgilisi de bulunmaktadır. Hem ortağının ihanetini, hemde kardeşi ve kardeşinin
sevgilisinin öldürülmesini kaldıramayarak Mehmet Karahanlı'nın oğlu Efe Yakup
Karahanlı'yı kaçırmış ve yıllarca süren eğitimler sonucu bir vatanperver olarak
yetiştirerek KGT birimine bağlı bir istihbaratçı yapmıştır. Candan Ailesine
evlatlık olarak giden Efe Karahanlı bir vatansever olarak yetişmiştir. Daha
sonrada babasıyla yani Mehmet Karahanlı'yla savaşmak üzere Kurtlar Vadisi
Operasyonu başlatılmıştır. Ve bu operasyon başarıyla sonuçlanmıştır. Karakter
gerçek hayatta, dizideki gerçek ismi ve öldürülüş şekli nedeniyle, 1990 yılında
Dev Sol tarafından öldürülen ünlü istihbaratçı Hiram Abas ile
özdeşleştirilmektedir.

Asıl ismi Bekir Çavdar'dır. Rus konseyinde silah baronudur. Kurtlar Konseyi'nin
tüm üyeleri eskiden tanıdığı ve iş yaptığı kişilerdir. Güç ve paraya çok zaafı
olduğundan, içinde bulunduğu gruba kolayca ihanet edebilir. Rus konseyi
kendisinden uyuşturucu baronu olarak görmek istediği Halil İbrahim Kapar'ı
hapishaneden kaçırmasını istemiştir. Akrep Bekir de Halo'yu kaçırması için Pala
ile anlaşmıştır. Ancak Pala'dan önce davranan Polat Alemdar, Halo'yu Kurtlar
Konseyi için kaçırmıştır. Akrep, sonrasında Halo'yla görüşmüşse de Halo Akrep'e
racon keserek Karahanlı'nın konseyine katılmıştır. Akrep Bekir, bu işten çok
para kaybetmiştir. Hüsrev Ağa'nın intikamını almak için Türkiye'ye gelen Kirve
ile işbirliği yapmış, ancak Kirve sonrasında Halo tarafından öldürtülmüştür.

En büyük düşmanı Halil İbrahim Kapar'dır. Karahanlı'nın ölümü sonrası konseyde
oluşan boşlukta yeni baron Polat, Akrep'e konsey üyeliği ve para teklif etmiş,
karşılığında Akrep'ten Rus konseyi baronu İbrahim Ahıskalı ve ekibine
düzenlenecek operasyonda kendilerine yardımcı olmasını istemiştir. Yapılan
toplantı sırasında bir bahaneyle odadan dışarı çıkmış ve bastonunu kapıya
dayayarak kapının açılmasını engellemiştir. Nitekim Polat Alemdar'ın adamı
Memati'nin helikopterle mekanı taraması sonrası İbrahim Ahıskalı başta olmak
üzere Rus konseyinin tüm üyeleri öldürülmüştür.Ahıskalı'yı denetlemek için
Türkiye'ye gelen Tilki Andrei, konseye toplantı sırasında baskın yapıldığını ve
sadece Akrep Bekir'in sağ kaldığını öğrenmiştir. Akrep'in ihanetinden emin
olduktan sonra 84. bölümde gizlice Akrep'in evine girmiş ve yatağına akrep
koymuştur. Tilki'nin bıraktığı akrebin kendisini sokması sonrası ölmüştür.

Hiç çıkarmadığı gözlükleriyle meşhurdur. Güneydoğu, Kuzey Irak ve Suriye'de
görev yapmış bir istihbaratçıdır. Pala ve ekibi İstihbarat kurumları içerisinde
zaman zaman başınabuyruk hareket eden ve çeteleşen yapılanmaya örnektir. En iyi
adamları Bedir ve Kral Faruk'tur. Gözlüğünü çıkarmasını istediği düşmanlarına
gözlerini sadece ölülerin görebileceğini söyler ve onları o saniye öldürür.
Hüsrev Ağa'nın yardımcısı Şehmuz'u da bu şekilde öldürmüştür. Aslan Akbey'i,
Kirve'nin talimatıyla ekibiyle beraber öldürmüştür. Önce Polat Alemdar ve ekibi
kendisini sorgulamak için kaldığı otelde yakalayıp Doğu Eşrefoğlu'na teslim
etimiş, Doğu Bey'in Pala'yı sorguladıktan sonra salıvermesi sonrası Pala,
intikam olarak otelde gördüğü Güllü Erhan'ın peşine düşmüş, çıkan çatışmada
Seyfo Dayı'yı vurmuştur. Seyfo Dayı'yı öldürdükten sonra kısa bir sorgu sonucu
Polat Alemdar tarafından sorgulanıp öldürülmüş, sonra da cesedinin bulunmaması
için betona gömülmüştür.

Kurtlar Vadisi dizisinde Ali İpin tarafından canlandırılmış karakter. Laz Ziya
tarafından yakalanıp Halo Dayı'ya teslim edilir. Halo Dayı, Kirveyi eskiden
ailesini katledip delirmesine yol açtığı Deli Mesut'un bulunduğu odaya atar.
Deli Mesut, Kirveyi gözlük camıyla paramparça eder.

Seyfo Dayı olarak da bilinen Seyfullah Yördem Emektar kabadayı Duran
Şatıroğlu'nun en sadık adamı iken Şatıroğlu'nun ölümü üzerine, onun yeğeni
olarak bildiği ve gerçek kimliğini hiçbir zaman öğrenemediği Polat Alemdar'ın en
sadık dostu olmuştur. Güllü Erhan'ın dizideki gerçek dayısıdır. Ispartalıdır.
Hiçbir zaman evlenmemiş ve kadınlarla arasını hep soğuk tutmuştur. Polat
Alemdar, Süleyman Çakır ve Memati Baş Seyfo'nun kadınlara olan soğukluğunu hep
kendi aralarında alay konusu etmişlerdir. Seyfo Dayı başına ne zaman kötü bir
olay gelse veya ne zaman yeğenleri tarafından "şişirilse" maden suyu içer. Bu da
onun sık sık maden suyu içen bir kişi olarak lanse etmiştir. Polat Alemdar'ın
peşinde olan Pala ve adamları tarafından bir pusu sonucunda yakın mesafeden iki
kurşunla öldürülmüştür.

Musevi kökenlidir. Görünürdeki işi tekstil, özellikle de iplik satışıdır. bu
yüzden "İplikçi Nedim" olarak da bilinir. Ancak asıl işi tefeciliktir. Musevi
aksanlı konuşması ve beklenmedik anlarda yaptığı esprileriyle ("O günler geçti
caniiim. PUT-İN Çeçen out... Değil? Sen şu Nedim kuluna, Şubat bitmeden Şabat'ı
gösterdin kuzuuum!") seyirciyi kendine bağlamıştır. Favori içeceği ıhlamurdur.
Ayrıca dizide, özellikle de Musevi kökenli karakterlerle (Samuel Vanunu, Esther
Hirch... v.b.) bir araya geldiği sahnelerde adı zaman zaman "Niso" diye de
geçer.

Dizide Nizamettin Güvenç tarafından yaptırılan silahlı saldırı sonucunda
öldürülmüştür. Bu karakterin, Ören Bayan firmasının sahibi olan Nesim Malki'yi
temsil ettiği ileri sürülmektedir.

İbrahim Ahıskalı Kurtlar Vadisi adlı dizide Rus Konseyi'nin lideri olan
karakterdir. Dizide Ulgar Manzakoğlu tarafından canlandırmıştır.

Rus İbrahim olarak bilinir. En iyi adamı Polat Alemdar tarafından domuzlara
yedirilerek öldürülen Selim'dir. Ahıskalı, Alexander Ivanov'un öldürülmesinden
sonra ön plana çıkmış, Mehmet Karahanlı'nın lideri olduğu Kurtlar Konseyi'ni
çökertmek için elinden geleni yapmıştır. Kurtlar Konseyi'ne karşı Moskova'dan
aldığı destekle Rus Konseyi'ni kurmuş ve baronu olmuştur. Kurtlar Konseyi sıkı
korunduğu için Rus İbrahim'e dokunamamıştır. Farklı ittifaklar denemiş olmasına
rağmen başarılı olamamıştır. Başta Polat Alemdar'ı yanına çekmek istemiş,
Polat'ın Kurtlar Konseyi'ne girip baron olması sonrası Polat'a başarısız bir
suikast düzenlemiştir. Türkiye'deki başarısız eylemleri nedeniyle önce Rus ajanı
Tilki Andrei, Türkiye'ye Ahıskalı'yı korumak için gönderdiği tetikçisi Nina'yı
öldürüp İbrahim Ahıskalı'yı uyarmış, Ahıskalı'nın gerekli tedbirleri almaması
sonunda kendi konseyinin silah baronu olan Akrep Bekir'in ihaneti sonucu Polat
Alemdar'ın adamları tarafından konseyi ile birlikte ortadan kaldırılmıştır.

Kurtlar Vadisi ve Kurtlar Vadisi Pusu dizisinde Orhan Edip Ertürk tarafından
canlandırılmış karakter.

Tilki Andrei Rus mafya lideri ve aynı zamanda KGB ajanıdır. Üst düzey askeri
eğitime sahiptir. Acımasız, hata kabul etmez, cesaretli, duygusallığa yer
vermeyen kişiliği ve zekası sayesinde Polat Alemdar'ın düşmanı olup, pasifize
edemediği tek karakterdir. Türkiye'deki operasyonları yürütmesi için Nina'yı
görevlendirmiş, Nina'ya Çeçen liderlerini öldürtmüş, ancak Nina Polat Alemdar'ı
öldürme görevinde başarısız olup esir düşünce Tilki tarafından öldürülmüştür.
Türkiye'ye geliş amacı İbrahim Ahıskalı ve ekibini teftiş etmek, inisiyatifine
bağlı olarak isterse öldürmektir. Daha sonrasında Ahıskalı ve adamları Polat
Alemdar tarafından öldürülünce ilk olarak onları satan Akrep Bekir'e adına
yakışır bir son hazırlamış, ardından Polat Alemdar'ın 5 adamını Adnan, Erdoğan,
Sadık, Pürmüz ve Nevzat'ı kaçırarak Samuel Vanunu'nun kellesini istemiştir ve
Polat'a verdiği süre dolmadan onları öldürmeye başlamış. Adnan, Erdoğan ve
Sadık'ı öldürmüştür. Türk İstihbarat teşkilatı'ndan habersiz Türkiye'ye giriş
yapıp, görevini yerine getirip sessizce ortadan kaybolmuştur. Polat Alemdar
kendisi hakkında Bu adam Ahıskalı'nın çok üstünde hem silah hem silahı tutan el
demiştir.

Tilki, Rusya'da pek çok düşmanını yok etmiş Rusya'nın en güçlü çete lideri
olmuştur. Silah ve uyuşturucu ticareti yapmaktadır. 2014 yılında Polat
Alemdar'ın adamı Pusat Çakır, dünyadaki en önemli uyuşturucu üyelerinden
Baytar'ı (Baltazar ve Hakkı'nın adamı) öldürmüş, bu yüzden Baltazar ve Hakkı
Bafralı, Pusat'tan diyet istemiştir. Pusat diyet olarak Tilki Andrei'nin
uyuşturucu üreticisi olan Ordinaryüs'ü kaçırmıştır. Bu yüzden Tilki,
Ordinaryüs'ü kurtarmak için Türkiye'ye gelerek hem Ordinaryüs'ü kurtarmıştır hem
de Baltazar ile onun uyuşturucu dağıtımını yapan Pitbul'u esir almıştır. Daha
sonra Baltazar'ın teklifiyle piyasadakileri ve arkalarındakileri öğrenmek için
Baltazar ile uyuşturucu işinde ortak olmuştur. Baltazar'ı uyuşturucu işinde
kullanmıştır. Baltazar'ın mekanının Pusat tarafından basılması üzerine Tilki de
Pusat'la ortağı Raskoln'e tuzak kurmuş, önce Pitbull motorlu çetesiyle Pusat'ın
ortaklarıyla toplantı yaptığı sırada mekanı tarayıp Pusat ve Raskoln'ü peşine
takımş, Tilki Andrei de tuzağa çektiği Raskoln'ü uzaktan sniper tüfeğiyle
uzaktan yaptığı atışta ağır yaralamıştır. Raskoln ölmemiş fakat psikolojik
sorunlar yaşamıştır.

Tilki Andrei, Polat'ın emriyle KGT tarafından Londra Borsası'na yapılan
operasyonda çok para kaybetmiştir. Türkiye'de yapacağı uyuşturucu satışıyla
Polat'ın kendisine olan bu borcunu tahsil etmeye planlamaktadır. Tilki Andrei,
İhtiyarla Heyeti'ne bağlı olan Finansal Güvenlik Teşkilatı'na ait olan ve
bankaya nakledilecek olan paraları, ortaklık yaptığı Brandon'un haber vermesiyle
yağmalamıştır ve paraları Brandon ile paylaşmıştır. Ayrıyeten bankayı soyarak
bankadaki altınları çalmıştır. Altınlarla ünlü silah üreticisi Zaharyas'dan
silah almıştır. Bu silahları Suriye Rejimi'ne satmayı planlamaktaydı. Fakat bu
planı KGT'nin operasyonlarıyla başarısız olmuş, Tilki'nin silahları çalınmıştır.
Ordinaryüs; Fehmi Kuzuzade tarafından kurulan konsey için mal üretirken ayrıca
kendisinede hizmet etmektedir. Konsey için klasik uyuşturucu üreten Ordinaryüs;
Tilki için özel bir mal geliştirmiştir ve bu malı sadece Tilki'ye üretmişti.
Tilki Andrei, konsey ile Hakkı Bafralı aracılığıyla iritibat sağlamıştır.

Raskoln'ün kendisini vuran kişinin Tilki olduğunu öğrenmesi ve bunun intikamını
almak için Pusat'la birlikte Baltazar'ı takip etmesi sonrası Baltazar tarafından
Pusat ve Raksoln tuzağa düşürülmüştür. Tilki Andrei, Pusat'ın sağ kolu Miran
Zazaoğlu'nu uzaktan sniper tüfeğiyle vurarak öldürmüştür. Pusat ise kendilerini
tuzağa düşüren Tilki Andrei'nin adamı Baltazar'ı öldürmüştü. Yeğeni Miran'ın
intikamını almak isteyen Settar Ağa (Zazaoğlu), Polat ve Zülfikar Ağa'nın tüm
uyarılarına rağmen Tilki'den intikam almak için abisi Şeref Zazaoğlu'ndan kalan
tüm yeğenlerini toplamış ve Ordinaryüs'ten aldığı bilgiyle Tilki'nin mekanını
basmıştır. Tilki ve Korgenski ekibi Zaza'nın tüm adamlarını öldürmüş, Tilki
Settar'ı kolundan ve bacağından vurarak yakalamıştır. Tilki Andrei, yıllar sonra
Settar Ağa kozu ile eski düşmanı Polat Alemdar'ın bir kez daha karşısına çıkmış
ve Settar Ağa'ya karşılık Polat'tan Nail ve Hoca'dan uzak durmasını istemiştir.
Polat'ın bunu kabul etmemesi ve Pusat Çakır ile Erhan'ın adamlarının Polat'ı
dinlemeyerek kendisini takip etmesi sonucu aralarında savaş başlamıştır.Tilki
kendisini takip eden Erhan'ın adamlarını öldürmüş, Pusat Çakır'ı da ele
geçirmiştir. Bu savaşın ilk adımında Profesör Martin ile işbirliği yaparak
Polat'ın kız kardeşi Safiye Karahanlı'yı ele geçirmiştir. Tilki Andrei,
kaçırdığı Settar Ağa'yı öldürmüş fakat Pusat'ı içi su dolu cam fanus içinde
ölüme terk etmesine rağmen Polat son dakikada kurtarmış, Safiye'yi de tam
öldürecekken kardeşi Stefan'ın Polat tarafından kaçırıldığını öğrenmiştir. Tilki
ve Polat kardeşlerini takas etmiş, takas sonrasında Stefan intikam almak için
Polat'ın hastanesini basmış ve çıkan çatışmada öldürülmüştür. Tilki intikam
olarak Polat'ın kardeşi Safiye'yi öldürmek ve Polat'ın düğününü kana bulamak
için adamı Lisa'yı gönderir. Fakat bu girişim Polat'ın son anda engel olmasıyla
başarısızlıkla sonuçlanır. Lisa konuşur ve Polat Alemdar'a Tilki'nin Rusya'daki
mekanının adresini verir. 263. bölümde Polat Alemdar, Tilki'nin Rusya'daki
rakibi Dağıstanlı'dan destek alarak Tilki'nin mekanına saldırmış, Tilki'yi
yakalayarak, havuza votka döküp yakmaya çalışmıştır. Fakat Andrei daha önceden
hazırladığı düzenek sayesinde oradan kurtulmayı başarmıştır. Sadece kendisi için
çalışmaktadır.

Kurtlar Vadisi Pusu dizisinde Sedat Savtak tarafından canlandırılmış karakter.
Kara tarafından Emniyet Müdürlüğünde zehirli iğne yapılarak öldürülür.

Kurtlar Vadisi Pusu dizisinde Gökmen Kasabalı tarafından canlandırılmış
karakter.

Rusya'da Tilki Andrei tarafından yetiştirilmiş bir KGB ajanı ve aynı zamanda
Korgenski örgütü üyesidir. Tilki, kardeşi Stefan'ın ölümü sonrası Polat
Alemdar'dan intikam almak için Lisa'ya Polat'ın düğününü basıp Safiye
Karahanlı'yı (Polat Alemdar'ın kardeşi) öldürme emrini vermiştir. Düğün KGT ve
SİS ekipleri tarafından sıkı korunduğundan Lisa, Profesör Martin'in asistanı
olarak düğüne girmiştir. Martin'in deşifre olması nedeniyle KGT Lisa'dan
şüphelenmiş ve onu yakalayıp bağlamışlardır. Lisa, çevredeki korumaları etkisiz
hale getirip kaçmayı başarmış hizmetçi kılığında eve girmiştir. Ancak düğünde
görevli olan tüm hizmetçilerin ayağında spor ayakkabı varken Lisa topuklu
ayakkabı giymiştir. Polat Alemdar bunu fark etmiş ve Lisa tam Safiye'yi
öldürecekken Cahit'le birlikte Safiye'nin odasına girip Lisa'yı yakalamışlardır.
Polat, KGT ekibinden Aynura'dan Lisa'yı sorgulayarak ondan Tilki Andrei'nin
saklandığı yeri öğrenmesini istemiştir. Lisa, Aynura'ya sadece dövüşte kendisini
yenerse konuşacağını söylemiş ve Aynura'dan bağlı olan ellerini çözmesini
istemiştir. Aynura, bunu kabul etmiş ve Lisa ile karşılıklı dövüşmüştür. Bu
kıyasıya mücadeleyi Aynura kazanmış ve Tilki'nin yerini öğrenmiştir. 263.bölümde
Aynura tarafından kafası duvara vurularak öldürülmüştür.

Görünürdeki işi müteahhitlik olan Şevko, perde arkasında ise Kurtlar Konseyi'nin
İstanbul sefiri ve Konsey'e bağlı yasa dışı kumarhanelerin işletmecisidir.
Açılacak yeni bir yasadışı kumarhane için Çakır ile birbirlerine girerler. Şevko
kumarhaneciliğin kendi alanı olduğunu, dolayısıyla da açılış izninin kendisine
verilmesini isterken, Çakır ise üç cinayeti, Yani Behiç Türkcan (Behçet
Cantürk), Önder Zülfü Koşar (Ömer Lütfü Topal) ve Barış Bulmaz (Savaş Buldan)
cinayetlerini başarıyla gerçekleştirdiği için ödül olarak bu kumarhaneyi
beklemektedir. Sonuçta açılış izni Çakır'a verilir ve Şevko, Çakır'la düşman
olur.

Bunun yanında Kanlıca bölgesinde yeni ve lüks bir site kurmak isteyen Şevko,
burdaki birçok evi satın alır, ancak Ömer Baba'nın evini bir türlü alamaz, onu
ve mahallelinin avukatı Elif Eylül'ü tehditle bile ikna edemez. Bu noktada
devreye Duran Emmi girer ve Şevko'yu mahalleliyi rahat bırakması konusunda
uyarır. Şevko onu da dinlemez. Fakat tam bu sıralarda Duran Emmi'nin esrarengiz
bir şekilde öldürülmesi (Aslında Aslan Akbey tarafından Polat Alemdar'ın Ali
Candan kimliğini bilen tek kişi olduğu ve Polat'ın ön plana çıkması gerektiği
için öldürülmüştür.) ve inkâr etmesine rağmen olayın onun üstüne kalması üzerine
sıkışır. Üstüne bir de liderliğini üstlendiği uçaksavar seheminin fiyaskoyla
sonuçlanması, iyiden iyiye gardını düşürür. Şevko bu noktada bildiği her şeyi
medyaya anlatmak istediğini ve "tek istediğinin aklanmak" olduğunu, gazeteci
Uğur Işıkçı'ya bir mektupla bildirir. Mektupta kaldığı yeri de bildiren
Şevko'nun bu planının başta Tombalacı Mehmet olmak üzere bütün âlem tarafından
öğrenilmesi üzerine bir numaralı hedef haline gelir. Saklandığı hastaneye
Konsey'e bağlı bir grup onu öldürmek için, gazeteci Uğur Işıkçı röportaj için,
Çakır ve Polat ise sorgulamak için giderken, tam bu sırada Şevko, Aslan Akbey
tarafından camdan aşağı atılalarak öldürür.

Kurtlar Vadisi Pusu dizisinde Burak Demirkaya tarafından canlandırılan karakter.

Kurtlar Vadisinde Alemde sözüne güvenilen itibar sahibi bir babadır. Reha
isminde bir oğlu vardır. Uzun yıllar hapiste yattığı için oğluyla ilgilenememiş,
onun mafya içine sızmasına engel olamamıştır. Süleyman Çakır ve Eren Eylül ile
aynı koğuşta kalmış, söylediği özlü sözlerle vadinin sevilen yüzlerinden
olmuştur. Eren'in gelişmesinde önemli payı vardır. Çakır ve Polat tarafından da
çok sevilmektedir. Cezaevindeki ağırlığı çok güçlü olduğundan bir şikayeti
olduğunda bizzat müdür ile görüşmektedir. Konsey üyesi Kılıç tarafından Çakır'ın
ölüm emri verildiğinde emre itaat etmemiş, ardından konsey tarafından kalemi
kırılmış, hayatı Çakır-Polat ikilisi tarafından kurtarılmıştır Çakır'a gözdağı
vermek isteyen Tombalacı Mehmet'in oyunuyla Eskişehir'deki cezaevine
nakledilmiştir.Kurtlar Vadisinde en son 37. bölümde görülmüştür.

Royal Army (RA) Teşkilatı'na hizmet etmektedir. Britanya'nın Orta Doğu
valisidir. Sağ kolu Juliet'tir. Lion Timi'nin lideri Mr. Key aracılığıyla
ŞEDİD'i yönetmektedir. Amacı Türkiye'yi Orta Doğu'daki savaşa dahil etmektedir.
Mr. Key'in İrlanda'da Akif tarafından öldürülmesi sonrası İstanbul'a geçmiştir.
Polat Alemdar'ın Amon ve RA'ya savaş açması sebebiyle Polat'ın pasifize edilmesi
amacıyla çalışmalara başlamıştır. Onun terörist ilan edilmesi için Sagir'le
işbirliği yapmış Polat ve Ömer Candan'ın videolarını birbiri peşi sıra
internette yayınlayarak Polat'ın İnterpol tarafından kırmızı bültenle aranan bir
suçlu olarak anılmasına neden olmuştur. Polat emniyet tarafından tutuklanmış ama
sonra salıverilmiştir.

Polat Alemdar'ın eski düşmanı Tilki Andrei ile ortaktır ve onun yeniden Polat'la
uğraşmasını istediğinden Türkiye'ye gelişini desteklemiştir. Bu arada
Tapınakçılar içine sızan Cahit'i deşifre eden kişi Brandon olmuştur. Sagir'in
Polat Alemdar'ın evinin önünde beklemesi kozuyla Polat'ın karşısına çıkmış ve
Polat tarafından boğazına altın kalem saplanarak yaralanmıştır. Bir süre tedavi
olmak için İngiltere'ye dönmüş, bu sırada Türkiye'deki işlerine Can ve Mete Bey
bakmıştır. KGT tarafından kendisi için alaycı bir büst yapılmış ve büstün altına
''Türkiye ve çevresine verdiğimiz rahatsızlıktan ötürü özür dileriz.'' yazısı
yazılmış Mete Aymar tarafından bile büstle dalga geçilmiştir.

Kurtlar Vadisi ve Kurtlar Vadisi Pusu dizisinde İpek Tenolcay tarafından
canlandırılan karakter. Süleyman Çakır'ın karısıdır ve Laz Ziya'nın kızıdır.
Trafik kazası sonucu hayatını kaybeder.

Süleyman Çakır'ın kızıdır. Memati ile evlendiği gece Memati öldürülmüştür.
Annesinin ölümünden sonra ortadan kaybolmuştur.

Kurtlar Vadisi Pusu dizisinde Görkem Sevindik tarafından canlandırılan karakter.

Süleyman Çakır'ın oğludur. Memati'nin ona sahip çıkmamasından dolayı babasının
yerine geçmiştir. En büyük düşmanı Şeref Zazaoğlu'dur. Çünkü Pusat, örgütçü
arkadaşı Fırat ile Zaza'nın sağ kolu Cevher'i dövmüş ve Zaza Cevher'in ölümünden
Pusat'ı sorumlu tutmuştu. Sonrasında Polat'ın aracı olmasıyla aralarındaki
husumet bitti. Pusat Çakır, kendisine racon kesen Sarı Ziya'nın elini kesip
kafasına sıkmıştır. Bir ara Polat Alemdar'ın emriyle ihtiyarlar için çalışmıştı.
Memati'nin ölümünden sonra Polat'ın emrine girmiştir. Sağ kolu Reyis Poyraz
Kaleli tarafından öldürüldü. Pusat, Akif ile ortaklık kurdu ve KGT adına çeşitli
operasyonlar yürüttü. Polat'ın ölmediğini bilen ender kişilerdendi. KGT'nin
sokaklarda etkisiz kalması ve sefirler konseyinin dağıtılması sonucu
Baltazar'ın, babası Süleyman Çakır'ın birçok malına el koyması sebebiyle KGT'den
ayrılarak İmdat, Bektaş ve Şurup İhsan ile sokaklara indi. Baltazar'ın adamı
Tamer'in kumarhanesine yaptığı baskınla Pusat-Baltazar savaşı başladı. Pusat,
savaşın bitmesi için Baltazar'dan dedesi ve babasından kalan malları istedi.
Baltazar bunu reddederek, Pusat'ı Rus ruleti bahisleri yaptığı mekanına davet
etti. Aralarındaki düello devam ederken polis mekanı bastı ve Pusat gözaltına
alınır. Polat Alemdar ortalığın durulması için Pusat'ın bir süre cezaevinde
kalmasını ister. Ancak Baltazar rahat durmaz. Pusat'ı şişletmek için adamlar
yollasa da bu girişimi engellenir. Sonrasında Baltazar'ın adamları Pusat'a
cezaevi avlusunda saldırırlar. Pusat bunları durdurmayı başarır. Baltazar
kendisine Pusat tarafından kesilen raconun intikamını almak için Pusat'ın
adamları İmdat ve İhsan'ı kaçırarak mekanında zorla Rus Ruleti masasına oturtur.
Pusat'a telefon ederek haber verir. Pusat adamlarının Baltazar'ın elinde
olduğunu öğrenince kısa süreliğine cezaevinden firar eder ve Baltazar'ın
mekanını basarak adamlarını kurtarır.

Baltazar, Pusat Çakır'ı alt edemeyeceğini anlayınca ona ortaklık teklif eder.
Polat Alemdar, o günlerde kurulabilecek olası bi konseyin çalışmalarını öğrenmek
için Pusat'ın teklifi kabul etmesini söyler. Pusat da hapisten çıktıktan sonra
Baltazar ile ortak olur. Baltazar kendisini uyuşturucu ticareti yaptığı Rus
dostu Raskoln ve sağ kolu İvan ile tanıştırır. Raskoln bonanza üretmesi için
adamı Dişçi'yi Türkiye'ye çağırır. Yaptıkları ortaklık sürerken karşılarına
İtalyan mafyası çıkar. Maximo Polpo, Baltazar ve Pusat'ın mallarına ortak olmak
ister. Raskoln arayı bulmak için çabalasa da Polpo'nun Dişçi'yi kaçırması ve
Baltazar'ın mekanına baskın yapıp adamının ölümüne sebep olması sonrası ipler
kopar ve Baltazar Polpo'yu öldürür. Dişçi, Pusat'tan Afganistan'daki uyuşturucu
rakibi Baytar'ı öldürmesini ister. Karşılığında Pusat için çalışacaktır. Her ne
kadar ortak olsalar da Baltazar, Pusat'ı yok etmek için planlar yapmaktadır.
Pusat, Kara ile birlikte Baytar'ı bulup öldürmek için Afganistan'a gider. Baytar
olanları anlayınca sahte bir kılığa bürünerek, Pusat ve ekibini aldatır. Pusat,
Baytar sandığı bir başka kişi (Baytar'ın adamı) ve gerçek Baytar'la birlikte
İstanbul'a yola çıkar. Baltazar'ın adamı Tamer, Pusat'ı öldürmek için
Baltazar'ın emriyle pusu kurar. Pusuda Baytar sanılan kişi ölür. Sonrasında
Pusat bunun intikamı olarak Tamer'in evini basar. Çıkan çatışmada Pusat'ın sağ
kolu İhsan ölür. Tamer tam Pusat'a emri kimden aladığını söyleyecekken Baltazar
Tamer'in kafasına sıkar. Pusat, Tamer'i konuşturamasa da emri Baltazar'dan
aldığından emindir. Adamı İhsan'a karşılık Baltazar'ın adamı Sinek'i öldürür.
Baytar ise Dişçi'yi öldürür ve Raskoln ile Baltazar'la ortak olur. Bu sırada
yeni kurulacak olan konsey sefirlik masasının temelini oluşturmak için Baltazar,
Baytar, Raskoln ve Pusat'ı toplantıya çağırır. Masa başında Hakkı Bafralı
vardır. Pusat Çakır, öldüğü sanılan uyuşturucu tüccarı Ordinaryüs'ü kaçıracağını
ve ekibin yeni uyuşturucu üreticisi olacağını söylerek o toplantıda Baytar'ın
kafasına sıkar.

Pusat, verdiği sözü tutmak üzere Almanya'da bulunan Settar Ağa ile işbirliği
yapar. Ordinaryüs'ü kaçırıp Türkiye'ye getirmeyi başarırlar ama bu kez
karşılarına Tilki Andrei çıkar. Kendi uyuşturucu tüccarının kaçırılmasına
sinirlenen Tilki ve Korgenski ekibi Türkiye'ye gelir. İlk olarak Baltazar'ın
mekanına baskın yapar. Baltazar'ı tam öldürecekken Baltazar, Ordinaryüs'ü
Pusat'ın kaçırdığını ve kendisinin olayla bir ilgisi olmadığını söyler.
Baltazar, Tilki ile ittifak kurar ve Pusat'tan intikamını almak için Tilki'yi
Pusat ve ortağı Raskoln'ü öldürmeye teşvik eder. Pusat ise arkasına Settar ve
Zülfikar Ağaların desteğini de alarak Baltazar'a karşı hamlesini yapar.
Raskoln'ü kendi yanına çeker. Bu dört kişi aralarında toplantı yaparlarken
mekanlarını öğrenen Baltazar Pusat ve Raskoln'ün peşine Pitbul'un başını çektiği
motorlu çetesini takar. Pusat ve Raskoln, bu motor çetesinin peşine
takılırlarken Tilki'nin tuzağına düşerler. Tilki Andrei, sniper tüfeğiyle
Raskoln'un kafasına sıkar ve beyninde ciddi hasarlar oluşmasına yol açar.
Pusat-Baltazar arasındaki soğuk savaş, sıcak çatışmaya sürüklenir. İkili tam
birbirleriyle karşı karşıya geldiklerinde Hakkı Bey araya girer ve yeni
kurulacak konsey için sefir adayı olduklarını açıklar. Fehmi Kuzuzade baronluk
konusunda Cahit ve Hakkı'nın fikirlerini alır. Cahit, Polat Alemdar'ın isteğiyle
Fehmi'ye sürekli Pusat'ı tavsiye etmektedir. Fakat Hakkı, Baltazar'a destek
vermektedirler.

Yine bu aşamada Zülfikar Ağa ve Settar Ağa ile hareket eden Pusat sefir
olabilmek için kendisine verilen görevleri yapmaya çalışmaktadır. Uyuşturucuya
kesin karşı olduğunu Hakkı Bey'e söyleyen Pusat, Baltazar'ın uyuşturucu dağıtan
motorsiklet çetesinin mekanına baskın yapar. Sefirlik için Pusat ve Baltazar
kendilerine verilen görevleri yaparken, Baltazar hilelere başvurdu. Bu arada
Raskoln kendine gelmiş ve kendisine sıkılan kurşunun Tilki'nin silahından
çıktığını Pusat'tan öğrenmiştir. Raskoln bunun intikamını almak için Pusat'la
harekete geçer. Baltazar'ı takip ederek Tilki'ye ulaşırlar. Ancak takip
edildiğini anlayan Baltazar Tilki'ye haber vererek Pusat ve Raskoln'ü tuzağa
düşürdü. Çıkan çatışmada Tilki, Pusat'ın en iyi adamı ve Settar Ağa'nın yeğeni
Miran Zazaoğlu'nu uzaktan sniperle ateş ederek öldürdü. Pusat ve Raskoln,
Miran'ın intikamını almak için önce Baltazar'ın peşine düştüler. Pusat-Baltazar
savaşının son raundu oynandı ve Pusat, Baltazar'ı öldürmeyi başardı.

Pusat, Baltazar'ın ölümüyle sefirlik yolunda yalnız kaldı. Ancak Hakkı Bafralı,
özellikle Baltazar'ın ölümü sebebiyle Pusat'a kızgındı. Üstelik her fırsatta
Pusat'ı Fehmi Bey'e öven Cahit deşifre oldu. Fehmi'nin yeni hedefi Pusat'ın
Polat'la olan tüm bağlarını kesip onu yanına çekmekti. Bu sebebiyle kendisine
babası Süleyman Çakır'ın Polat tarafından kullanıldığını söyledi. Pusat'ın
kafası karıştı ve Polat'la arasındaki ilişki kopma noktasına geldi. Ortağı
Settar Ağa ise öldürülen yeğeni Miran'ın intikamını almak için Tilki'nin peşine
düştü ve çıkan çatışmada yakalandı. Tilki Andrei yıllar önce olduğu gibi yine
elindeki büyük kozla (Settar Ağa) Polat Alemdar'ın karşısına çıktı. O sırada
tesadüfen orda bulunan Pusat, Tilki'nin Polat'ın ofisinden çıktığını gördü ve
kimseye haber vermeden peşine düştü. O da Tilki'nin eline geçti. Tilki Andrei
gözünün önünde Settar Ağa'yı öldürdü. Sonrasında kaçmaya çalışsa da Tilki
tarafından dövülerek bu girişimi engellendi. Polat Alemdar tarafından
bulunduğunda ağzına kadar suyla dolu cam bir kafes içinde hayat mücadelesi
veriyordu. Polat zor da olsa kendisini ordan kurtardı ve Pusat'la Polat
arasındaki buzlar eridi. Hakkı, bütün bunları öğrendikten sonra Pusat'tan kesin
olarak kurtulmak istedi. Pusat'ın karşısına sefir adayı olarak Tayfun'u
gönderdi. Tayfun ilk olarak Pusat'ın babasından kalma olan ofisine yerleşti.
Bunu öğrenen Pusat kendisine saldırınca onu bıçaklayarak ağır yaralanmasına
sebep oldu. Pusat zorlu bir ameliyat sonrası sağlığına kavuştu. Sonrasında Hakkı
ve Tayfun'un oyunuyla hapise düştü.

Kurtlar Vadisi dizisinde Müge Ulusoy tarafından canlandırılmış karakter. Laz
Ziyanın kızı. Ablası Nesrin tarafından öldürülür.

Kurtlar Vadisi dizisinde Cengiz Daner tarafından canlandırılmış karakter. Doğu
Bey'in ölümünden sonra Tapınakçılar tarafından kafasına sıkılarak öldürülmüştür.

Kurtlar Vadisi dizisinde Altan Akışık tarafından canlandırılmış karakter. Adil
Eşrefoğlu'nun kardeşidir. Helikopteri sabotaj sonucu denize düşer.

Derin devletin önemli isimlerinden Doğu Eşrefoğlu'nun kardeşidir. Kurtlar Vadisi
Operasyonunu abisi ile birlikte tasarlamıştır. Derin devlet adına Aslan Akbey,
Polat Alemdar, Abdülhey Çoban ve Erkan gibi önemli isimleri yetiştirmiştir. Doğu
Bey'in ölümü sonrası devlet içindeki önemli bir konumda bulunan İhtiyarlar
Heyeti'ne alınmıştır. Mevcut İhtiyarlar başkanın faili meçhul bir suikastle
öldürülmesi sonucu, Adil Bey yeni Aksaçlı seçilir. Başkan olduktan sonra
Türkiye'yi bölgesel bir güç haline getirmek isteyen yeni Aksaçlı bunun için
birçok değişiklik yapacaktır.

İstanbul sokaklarında tanınmış bir mafya babasıdır. Süleyman Çakır ve Laz
Ziya'nın ölümünden sonra onların bütün mallarının (kumarhane vb.) üzerine yatmış
ve böylece zengin bir mafya olmuştur. Kendisi yalnızca kumarla değil uyuşturucu
ve Rus ruleti işleriyle de uğraşmaktadır. Kazandığı paraların bir miktarını
ortağı Mete Aymar'a ödemekredir. Polat Alemdar'ın isteğiyle yeraltına giren
Süleyman Çakır'ın oğlu Pusat Çakır önce Baltazar'ın adamı Tamer'in kumarhanesini
basmış ve bütün adamlarını öldürmüştür. Bunun üzerine Baltazar Pusat'tan
yaptıklarına karşılık haraç istemiş Pusat haraç yerine Baltazar'ın uzattığı
çantaya kurşun atmıştır. Böylece Pusat- Baltazar savaşı başlamıştır. Mücadele
sırasında Pusat polis tarafından tutuklanmış, Baltazar onu hapishanede öldürtmek
istemiştir. Pusat'la henüz baş edemeyeceğini anlayınca ona ortaklık teklif
etmiştir. Pusat hapisten çıktıktan sonra Polat'ın onayıyla ortaklık teklifini
kabul etmiştir.

Baltazar, Pusat'ı diğer ortağı Raskoln'le tanıştırır. Üçlü Raskoln'ün uyuşturucu
üreticisi Dişçi'yi ele geçirmek isteyen İtalyan mafyası Maximo Polpo'ya karşı
beraber savaşırlar. Baltazar adamlarının ölümüne sebep olan Polpo'yu kafasına
sıkarak öldürür. Dişçi, Pusat'tan kendisine denk bir uyuşturucu üreticisi olan
Baytar'ı kaçırmasını ister. Baltazar, bu gizli planı öğrendikten sonra Pusat'ı
başarısız kılmak için Pusat'ın önceden mekanını bastığı Tamer'i görevlendirir.
Tamer'den Pusat ve Baytar'ı öldürmesini ister. Ancak Pusat Tamer'in
saldırısından kurtulur. Onun mekanını basar ve tam emri kimden aldığını
söyleceği sırada Baltazar Tamer'in kafasına sıkarak Pusat'ın şüphesini çeker.
Pusat, aynı baskında yakın adamı Şurup İhsan'ı kaybeder, kumpasın arkasında
Baltazar'ın olduğunu düşündüğünden Baltazar'ın adamı Sinek'in kafasını keserek
isimsiz bir paketle Baltazar'ın mekanına yollar.

Bu arada Karahanlılardan sonra yeni bir konsey kurmakta kararlı olan Kuzuzade
Ailesi bunun alt yapısını oluşturacak bir sefirlik masasının da kurulmasını
istemektedir. Vahap Kuzuzade'nin adamı Hakkı Bafralı bu sefirlik masasının
kurulması konusunda İstanbul'da en güçlü üç mafya babası olan Baltazar, Raskoln
ve Pusat'ı toplantıya çağırır. Pusat, Dünya'da en önemli uyuşturucu üreticisi
olarak kabul edilen Ordinaryüs'ü bu sefirlik masasının üyesi yapacağını söyler.
Baltazar, meseleyi kendi lehine çevirmek için Pusat'ın Ordinaryüs'ü Türkiye'ye
getirmesi sonrası Ordinaryüs'ün uyuşturucu ürettiği en önemli ortağı Tilki
Andrei ile ortaklık kurar. Adamının kaçırılmasının intikamını almak isteyen
Tilki, önce Baltazar'ın mekanını basar. Baltazar, Tilki'ye Ordinaryüs'ün
kaçırılmasında bir payı olmadığını söyler. Uyuşturucuya karşı kesin karşı
olduğunu Hakkı Bafralı'ya açık olarak belirten Pusat, Baltazar'ı Pitbull isimli
uyuşturucu dağıtıcı çetesini yok etmekle tehdit eder. Pitbull ve ekibi
İstanbul'da Baltazar için Bonanza dağıtmaktadır. Pusat Çakır, Baltazar'ın
uyuşturucu dağıtımını kesmeyeceğini anladıktan sonra onu düelloya davet eder.
İkili tam karşı karşıya geldikleri sırada araya giren Hakkı yeni sefirlik masası
için Pusat ve Baltazar'ın iki aday olduğunu açıklar.

Bu süreçte Baltazar, Tilki Andrei ve Pitbull ile hareket eder. Konseyin
kendisine verdiği görevleri yapmakla uğraşır. Hakkı'nın sefirlik masasındaki
kesin adayıdır. Ancak diğer aday Pusat da Raskoln, Zülfikar Ağa ve Settar
Zazaoğlu'nun desteğiyle görevleri başarıyla yapmaktadır. Bu arada Pusat Çakır,
konseyden habersiz olarak Baltazar'ın sağ kolu olan Pitbull'un mekanını basıp
bütün adamlarını öldürür. Pitbull da Yusuf Kuzuzade tarafından öldürülür.
Uyuşturucu üretiminde sıkıntıya giren Baltazar'a son olarak konsey Azeri işadamı
Nail'i bulma görevini vermiştir. Ancak karşısına Tilki Andrei çıkar. Nail'i
kullanarak enerj işine girme niyetinde olan Tilki, Baltazar'ı Nail'e
yaklaşmaması konusunda uyarır. Onu ölümle tehdit eder. Bunun üzerine Baltazar,
eski düşmanlar Tilki ve Raskoln'ü karşı karşıya getirmek için harekete geçer. Bu
şekilde hem kendisi yok edemeyeceği Tilki'den kurtulma fırsatı bulacak hem de
Raskoln'ün ölümüyle Pusat'a darbe vuracaktır. İkili arasındaki çatışmaya dahil
olan Pusat çatışma sırasında en iyi adamı Miran Zazaoğlu'nu kaybedince
kendilerini Tilki'ye satan Baltazar'ın peşine düşer. Pusat ve Raskoln ortak
hareket edip Baltazar'ın adamı Kabasakal'ı yakalayıp ondan Baltazar'ın yerini
öldürürler. 256.bölümde gerçekleşen karşılaşmada Baltazar, Pusat tarafından
boynuna balta saplanılarak öldürülür.

Kurtlar Vadisi Pusu Dizisinde Erdinç Gülener Tarafından 204 ile 220 . Bölümler
arasında canlandıran karakterdir . Eski Armageddon Komutanı'dır 220. Bölüm de
Polat Alemdar İlk önce eline ve ayağına sıkmıştır. Sonrasında ise Abdülhey Çoban
tarafından Kafasına sıkılarak öldürülür.

Kurtlar Vadisi Pusu dizisinde Selahattin Töz tarafından canlandırılmış karakter.
ŞEDİD örgütü'nün eski halifesidir. John Smith tarafından öldürülmüştür. Gerçek
hayatta Ebu Bekir el-Bağdadi ile benzeştirilmektedir.

Tilki Andrei'nin Rusya'daki dostlarındandır. Korgenski'ye zorda kaldığı
operasyonlarda yardımcı olmaktadır. Stefan'ın Polat Alemdar tarafından
kaçırılması sonrası Tilki Andrei, Yuri'yi arayıp ondan kardeşi Stefan'ı kaçıran
Polat ve Cahit'i Rusya'da tuzak kurup öldürmesini istemiştir. Yuri ekibiyle
birlikte Polatların önüne kesmiş ancak çıkan çatışmada kendisi kurtulmasına
rağmen bütün adamlarını kaybetmişti. Bu şekilde Polat Alemdar Stefan'ı Rusya'dan
çıkarmayı başarmış ve Tilki'nin tüm planları bozulmuştur. Tilki mecburen
elindeki Polat Alemdar'ın kardeşi Safiye'yi Stefan'la takas etmek zorunda
kalmıştı. Bunun intikamını almak isteyen Stefan Polat'ın hastanesini basıp çıkan
çatışmada ölmüş, kardeşinin ölümünden Yuri'yi sorumlu tutan Tilki Andrei
tarafından 262. bölümde bıçaklanarak öldürülür.

Tapınakçılar'ın Türkiye baronu Murat Argın'ın,kendisi baron olmak isteyen Sarp
Günsel tarafından öldürülmesinden sonra,Vahap Kuzuzade Tapınakçılar'ın yeni
Türkiye baronu olmuştur.Yardımcısı Turan Kaçgar'ın adamı olan,Turan Kaçgar
öldükten sonra bir süre Aron Feller'in yanından görülen Hakkı Bafralı'dır.Vahap
Kuzuzade,yapılacak işleri genellikle Mete Aymar ve Sarp Günsel'e
yaptırmaktadır.Mete Aymar,suikast işlerini,Sarp Günsel ise şantaj işlerini
yapmaktadır.Vahap Kuzuzade'nin bir oğlu vardır.Adı Fehmi Kuzuzade'dir.Fehmi
Kuzuzade,hem Vahap Kuzuzade'nin hem de Tapınakçılar'ın onay vermemesine rağmen
Kuzey Irak'ta ki petrol işinde,Aron Feller yerine Feller'in rakipleriyle
ortaklık kurmuştu.Bu yüzden Fehmi Kuzuzade bir yıldır
cezalıydı.Tapınakçılar'ın,Kıbrıs Kapalı Maraş bölgesinde,yapacakları üst düzey
bir toplantı sırasında,Fehmi Kuzuzade'nin durumu hakkında da bir karar
toplantısı yapılacaktır.Kıbrıs Kapalı Maraş bölgesinde, Fehmi Kuzuzude'nin
durumunu belirlemek için başlayan mahkemede Fehmi Kuzuzade
affedildi.Cahit,Kara'nın bir mezara gizlediği bombayı alıp mahkemenin yapılacağı
tapınağa önceden koymuştu.Fehmi Kuzuzade affedildikten sonra,Fehmi'yi mahkemeye
getirme görevi Cahit'e verildi.Cahit,tapınaktan çıkmadan hemen önce,bombayı
çalıştırmıştı ve bir dakika sonra bomba patlayacaktı.Cahit,tapınaktan çıkınca
içerideki bomba patladı ve içerideki Yüce Majeste dışındaki herkes öldü.Böylece
Vahap Kuzuzade, o tapınakta öldü.Vahap Kuzuzade'nin,gerçek yaşamda Rahmi Koç'u
canlandırdığı ileri sürülmektedir.

Kurtlar Vadisi Pusu dizisinde Doğuhan Güney tarafından canlandırılan karakter.
2014 yılında vefat eden Vahap Kuzuzade'nin torunu, Fehmi Kuzuzade'nin oğlu
sanılmaktadır ama aslında, Aslan Bey'in projesididir. Tapınakçılar tarafından
özel yeteneklerle donatılıp Türkiye Cumhuriyeti'nin 100. yılında ülkeyi
yönetecek adaylardan biri olarak yetiştirilmiştir. Asya Tuna/Zeynep Oğuz'un oğlu
olduğunu kendisine hocası Dr. Öktem itiraf etmiştir. Kendisi katıldığı bir motor
yarışı sırasında; Kuzuzadelerin düşmanları tarafından öldürülmek istenmiştir ve
kendisini kovalayanlardan kaçarken, motoruyla beraber falezden denize uçmuştur.
Falezden uçunca herkes kendisini öldü zannetmiştir. Babası Polat Alemdar gibi
bir kader yaşayan Yusuf, babası bildiği Fehmi Kuzuzade'nin eski bir arkadaşı
olan Karaca Ahmet tarafından kurtarılmış ve Karaca Ahmet tarafından;
namertlerden başlayarak alemi tanıması maksadıyla ve Mankut ismiyle Pitbul'un
motorlu çetesine üye yapılmıştır. Pitbull'un uyuşturucu dağıtma emrine karşı
çıkmış ve bu sebeple Baltazar'ın mekanında rulet masasına oturtulmuştur. Tam
silahın namlusu kendisine döndüğü sırada Tilki Andrei mekanı basmış ve dolaylı
da olsa Yusuf'un kurtulmasını sağlamıştır. Pitbul ve çetenin tüm üyelerinin
ölümünden sonra Karaca Ahmet'in yanına dönmüştür ve onunla beraber hareket
etmiştir. Karaca Ahmet de ölünce tek başına hareket etmeye başlamıştır ve ilk iş
olarak John Smith'i öldürmek için Suriye'ye ŞEDİD kampına katılmıştır. Kampta
esir kaldığı sırada aynı esir kampına hocası Dr. Öktem ve Hoca getirilince bağlı
olduğu zincirlerden kurtulmuş ve kamptan kurtulmuştur. Daha sonra ŞEDİD'le
çatışma içine girmiş ve bu esnada Polat Alemdar tarafından kurtarılmıştır. Polat
Alemdar, Kuzuzadeleri ihanetle suçladığı için onun yanında kalmamış ve Fehmi
Kuzuzade'nin yanına dönmüştür. Tapınakçılar tarafından Polat Alemdar'ı
öldürmekle görevlendirilmiş, o da Polat Alemdar'ı omzundan vurmuş, sonra da
herkesten gizli bir yere götürmüştür. Bir taşla iki kuş vurmuştur: Hem görevini
yerine getirmiş ama Polat Alemdar'ın canını kurtarmıştır, hem de Tapınakçıların
arasında bir köstebek olduğu kar suyunu Karun'un kulağına kaçırmıştır ve amacı,
bu köstebeği John Smith gibi göstermektir. John Smith'in ölümüyle, Polat
kendisine babası olduğunu açıklar ve Yusuf, kendi yolundan gideceğini söyler.
Çok geçmeyecek, Yusuf'u öğrenen Mete Aymar, ölmeden önce yazdığı vasiyetnamede
Fehmi Kuzuzade'ye, Yusuf'un onun gerçek oğlu olmadığını açıklayacak ve Fehmi,
Yusuf'u öldürmeye kalkacaktır. Bunun üzerine Zeynep, Fehmi'yi öldürecektir.
Yusuf'a ne olduğu şu an belirsizdir.

Kurtlar Vadisi Pusu dizisinde Yıldırım Memişoğlu tarafından canlandırılmış
karakter. Kara ve Timur tarafından diri diri toprağa gömülerek öldürülmüşdür.

Armageddon Timi'nin lideridir. Hiçbir acıması yoktur. Kane'nin ölümü ve Margaret
Tedeora'nın Polat tarafından yakalanması sonrası Üstad Ronald'ın isteyiğle
Türkiye'ye gelmiştir. Margaret'in kafasına sıkmıştır. Abdülhey'e karşı girdiği
ihalede bombalı pusu kurarak Zülfikar Ağa'nın yeğeni Bektaş'ı öldürmüştür. Yine
KGT tarafından ele geçirilen baron adayı Sarp Günsel'i gözünü kırpmadan
vurmuştur. KGT ofisini patlatarak Abdülhey Çoban'ın ve KGT Timi üyesi Volkan'ın
Ölümüne sebep olmuştur. Orta Doğu Valisi Brandon'un Türkiye'ye gelmesiyle
Armageddon'a ihanet edip İngiliz Lion Timi'nin başına geçmiştir. ŞEDİD Terör
Örgütü'nü Sagir aracılığıyla yönlendirmektedir. ŞEDİD tarafından kendisine
teslim edilen Kara ve diğer Siyah Sancak ekibine ebola virüsü enjekte etmiş,
Kara'yı serbest bırakmış (Kara düşman zehriyle ölmek istemediği için askerlerine
kendi emriyle kendini öldürtmüştür.) diğer üyeleri Yunanistan'da terörist olarak
tanıtmıştır. İrlanda'da 234. bölümde Akif tarafından vurulan Mr. Key hastaneye
kaldırılır Akif'te yarım kalan işini tamamlamak için Mr. Key'in hastane odasına
gelir ve odadaki oksijen tüpünü patlatır ve böylece Mr. Key ölür.

Kurtlar Vadisi Pusu dizisinde Tuncer Salman tarafından canlandırılmış karakter.
Polat Alemdar tarafından bir kafese kapatılıp yakılmıştır.

Kurtlar Vadisi Pusu dizisinde Murat Atak tarafından canlandırılmış karakter.
Polat Alemdar'la iyi ilişkileri olmuş, çoğu işinde Polat Alemdar'a ve ekibine
yardım etmiştir.

Kurtlar Vadisi Pusu dizisinde Tarık Tanrısever tarafından canlandırılan
karakter.

2014 yılında vefat eden Vahap Kuzuzade'nin oğludur. Mevcut barondur. Eski konsey
üyelerinden Mehmet Karahanlı'nın yaptığı işi yapmaktadır. Tapınakçılar
tarafından, Kuzey Irak'taki petrol işinde Aron Feller yerine Feller'in
rakipleriyle işbirliği yaptığı için cezalandırılmıştır ve bir buçuk yıl Kıbrıs
Kapalı Maraş bölgesindeki gizli bir manastırda hapis hayatı yaşamıştır. Daha
sonra yine Kıbrıs Kapalı Maraş bölgesindeki bir tapınakta kendisinin mahkemesi
yapılmıştır ve babası Vahap Kuzuzade'nin çabaları ile Yüce Majeste tarafından
affedilmiştir. Fakat Cahit, önceden toplantı mekanına yerleştirdiği bombaları
patlatınca Cahit ve Üstad Ronald dışında herkes ölmüştür. Üstad ise ağır
yaralanmış ve komaya girmiştir. Bu yüzden hem Fehmi hem de Cahit ev hapsine
alınmıştır. Üstad uyanınca Fehmi'nin affedildiğini ve Cahit'i, Fehmi'yi tapınağa
getirmesi için dışarı gönderdiğini doğrulamıştır. Böylece Cahit ile Fehmi
serbest kalmışlar ve İstanbul'a getirilmişlerdir. Fehmi Kuzuzade Türkiye'ye
dönünce babasından boşalan Türkiye Baronluğu koltuğuna oturmuştur. Önceleri
baronluk yarışındaki rakibi Can ile çekişmiş ancak sonrasında anlaşmışlardır.
Algis'ten aldığı emirle Kurtlar Konseyi'ni yeniden kurmuştur ve konsey üyelerine
silah, petrol kaçakcılığı, uyuşturucu ticareti gibi işleri yürütmelerini
emretmiştir. Konsey Polat Alemdar tarafından çökertilmiştir.

Kurtlar Vadisi Pusu dizisinde Yılmaz Meydaneri tarafından canlandırılmış
karakter.

Kurtlar Vadisi Pusu dizisinde İbrahim Gündoğan tarafından canlandırılan
karakter.

Uzun yıllar Tükiye'de kaldıktan sonra Amerika'ya yerleşen Mete, kendisini
engelleyen güçlerin etkisiz hale gelmesiyle Türkiye'ye döner. Türkiye'ye
dönmesiyle beraber birçok olay baş gösterir. Memati'nin ve İhtiyarlar
Başkanı'nın ölümüyle beraber yeni dengelerde güçlü bir konuma yerleşen Mete,
Polat Alemdar'a karşı birçok faaliyette bulunacaktır. En büyük düşmanı adaşı
Mete Ağır'dır. Güce ve paraya karşı zaafı vardır. Mete Aymar'ın hayattaki en
büyük korkusu ve sevgisi annesidir. Annesine olan aşırı sevgisinden ötürü onun
her dediğini yapan Mete Aymar bu nedenle birçok sorun yaşamaktadır. En iyi adamı
Nafiz'dir.

Mete Aymar ilerleyen bölümlerde heyetin hain üyesi Sencer'in naibi olmuş daha
sonra Sencer Bey deşifre olup heyetten atılınca o da naiplikten atılmıştır. Daha
sonra birlikte hareket ettiği Poyraz'ın isteği ile Tapınakçılarla birlikte
çalışmaya başlamış, heyet hakkında önemli bilgileri vererek eski heyeti yok
ettirmiştir. Tapınakçılara üye değildir sadece onlara bağlıdır. Bir süre Richard
Kane ve Margaret Teodara ile birlikte Amon'a bağlı Armaggedon'a hizmet etmiştir.
Bu ikilinin ölümü ve Türkiye'ye gelen yeni Armaggedon Komutanı Mr. Key'in
annesini kaçırarak Mete'ye mesaj yollaması sonrası Armaggedon'u kafadan silmiş,
KGT tarafından kurtarılan annesi onun KGT ile çalışmasını istemiştir. Bu
doğrultuda Mete, Beyefendi ile bile görüşmüş, sonuç elde edememiştir.
İngiltere'nin Türkiye baron adayı Can'ın yanında yer almaya karar vermiş ve
böylece Can'a bağlı hareket etmeye başlamıştır. Can ile birlikte Fehmi
Kuzuzade'nin konseyine girmiştir. Eski konsey üyelerinden Samuel Vanunu'nun
yaptığı işi yapmış, konseye istihbarat sağlamıştır. Polat Alemdar, bir gece
Fehmi Kuzuzade'ye mesaj vermek için konseyin üç üyesi Can, Bünyamin ve
Zaharyas'ı öldürmüş, böylece konsey dağılmıştır. Mete Bey son olarak John Smith
ile çalışmaktadır. Emniyetteki ağırlığı ve istihbarat birikimiyle eski MİT üyesi
Mehmet Eymür ile özleştirilmektedir.

Kurtlar Vadisi Pusu dizisinde Nevzat Yılmaz tarafından canlandırılmış karakter.
Alemde bilinen ünlü bir silah kaçakçısıdır. Tilki Andrei ile silah işi
yapmıştır. Konseye Tilki'nin onayıyla girmiştir. 257. Bölüm'de Polat Alemdar
kafasına sıkar.

Kurtlar Vadisi Pusu dizisinde Uğur Taşdemir tarafından canlandırılmış karakter.
2004 yılında vefat eden Süleyman Çakır'ın avukatıdır. Çakır sağlığında bazı
mallarını sahip çıkması için Bünyamin'e bırakmış, o da Çakır'ın ölümü sonrası
elindeki mal varlığını kullanarak zengin olmuş ve Fehmi Kuzuzade'nin konseyine
hukuk işlerinden sorumlu olarak girmiştir. En büyük düşmanı Pusat Çakır'dır.
257. Bölüm'de Polat Alemdar kafasına sıkar.

Orta Doğu valisi Brandon için çalışmaktadır. İstihbaratını yanına aldığı Mete
Aymar'dan sağlamıştır. ŞEDİD ve Sagir'e destek vermiş, onlarla yaptığı
görüşmelerle Sagir'e yardım dahi etmiştir. İngilizlerle ortaklık kurması
kendisiyle yeni Türkiye baronu Fehmi Kuzuzade arasında görüş ayrılıklarına yol
açmıştır. Can, İngilizlerin çıkarına kurulacak bir konseyin baronu olmak
istemektedir. Mete ile birlikte bir süre Fehmi ve Hakkı'ya karşı hareket
etmiştir. Bu hareket Fehmi'nin Algis'ten konseyin kurulması konusunda kesin
direktif alması sonrası Can ile anlaşmasına kadar devam etmiştir. Mete Aymar ile
birlikte konseye katılmıştır.

Brandon tarafından Kıbrıs'taki toplantıya davet edilmiş ve orada Türkiye'nin
aleyhine önemli kararlar alınmıştır. Can, Polat Alemdar ve ekibinin peşine
düşmesi sonrası Lion Timi komutanı John Smith'i Türkiye'ye çağırmış ve
kendisinin silahlı destekçisi olmasını sağlamıştır. Brandon'un Polat tarafından
öldürülmesi sonrası gücünü yitirmiştir. Fehmi Kuzuzade'ye ve konseye darbe
vurmak isteyen Polat Alemdar 257.bölümde kafasına sıkar.

Kurtlar Vadisi, Kurtlar Vadisi Pusu dizilerinde ünlü oyuncu Andy García
tarafından canlandırılmış karakter. İlk kez Kurtlar Vadisi 97.bölümde
görünmüştür.

Gençlik yıllarında Doğu Eşrefoğlu tarafından eğitilmiş bir istihbaratçıdır.
Devlet için ortağı Aslan Akbey ile beraber pek çok hizmette bulunmuştur. Bu
görevlerinin en önemlisi Kıbrıs'ta Türk Mukavemet Teşkilatı'nı
silahlandırmaktır. Fakat daha sonra Doğu Bey tarafından Kıbrıs Harekâtı'ndan
sonra aldığı ikinci görevi olan Masonları çökertmek görevi sırasında güce olan
zaafı nedeniyle saf değiştirmiş ve devlete ihanet etmiştir. Masonik güçler
tarafına geçen Karahanlı, çeşitli kademeleri başarıyla geçerek Büyük Orta Doğu
Baronu olmuştur.

Mehmet Karahanlı, ilk başlarda siyasi meseleleri konsey içinde konsey üyeleri
ile görüşmezdi, Onun yerine Şevko'nun sefirliğini, Süleyman Çakır'ın gidişatını
konsey ile paylaşır bu ikilinin durumu için karara varırdı. Mehmet Karahanlı,
Türkiye'de ki en büyük mafyanın başında yer alıyordu, Konseydeki herkes herkesle
en az 20 yıllık dostluk içerisindeydi. Karahanlı, Konsey'e yeni üye olarak
Tombalacı Mehmet'i getirmiş ve Süleyman Çakır ve Şevko'yu onların himayesine
vermiştir. Daha sonra Tombalacı kafasına göre kararlar alıp Çakır'ın
kumarhanesini taratmış ve birçok insanı öldürtmüştür. Bunun üzerine Baron Mehmet
Karahanlı, Tombalacı Mehmet'i Konsey'den uzaklaştırmıştır. Baron'un emriyle
Kılıç, Tombalacıyı ülkeyi terketmesi için bir tekneye bindirmiş ama Kılıç'a,
Tombalacının teknesinin yerini Çakır'a bildirmesini emretmiştir. Böylece Çakır,
Tombalacıyı yakalayarak Çakır'ın tarattığı kumarhanesinde beyzbol sopasıyla
döverek öldürmüştür. Mehmet Karahanlı, Polat Alemdar'ın yaptıkları kendi
emirlerine ve konseydekilerin yaptığı şeylere ters düşünce öldürülme emri
çıkması için kalemini kıracağı sıra Laz Ziya buna engel olmak için kızıyla
nişanladığını söyler ve Baron bu kararından vazgeçer. Baron'un ilerleyen
zamanlarda verdiği kararlar Laz Ziya ve Hüsrev Ağa'nın istekleri dışında
gerçekleşmiş ve Laz Ziya ile Hüsrev Ağa, Baron'a karşı müteffik olmuştur. Hüsrev
Ağa'nın daha ileri gidip Baron'a saygısızlık ve hakaret etmesinden dolayı Kılıç,
Hüsrev Ağa'yı öldürür. Konseyde 2 kişi eksilmişken Testere Necmi'nin de Çakır'ı
öldürtme emrini vermesi onun ölümüne yol açar. Polat Alemdar, Testere'yi seyehat
ettiği teknede ele geçirip omzuna sıkarak denize atar. Aslan Akbey onu denizden
çıkararak bir eve mahkum eder. Aslan Akbey öldükten sonra kurduğu düzenek ile
tüm sığınakları ve Testere'nin mahkum tutulduğu ev patlar ve konseyden bir üye
daha eksilir. Bunların üzerine Baron Karahanlı, konseye 2 yeni üye getirmiştir.
Bunlar; Tuncay Kantarcı ve İplikçi Nedim'dir.

Mehmet Karahanlı, dizide pek çok insanın bildiğinin aksine bizzat Dünya'nın
düzenini değiştirmeyi planlayan bir amacı olan Tapınak Şövalyeleri'ni bertaraf
edip dünyada hâkim bir güç haline gelmekti ancak zaafı onu ele verdi. Tek zaafı
yıllar önce Aslan Akbey tarafından kaçırılan oğlu Efe Yakup Karahanlı, (Polat
Alemdar veya Ali Candan)'dır. Oğluna karşı olan zaafı onu bitirmiştir.

Irak Savaşı'nda Türkiye'de Meclisi etkileyip tezkereyi çıkartamadığı ve Tapınak
Şövalyeleri'ne destek vermediği için onlar tarafından öldürülmüştür. Onun ölümü
dünyada yeni bir sayfa açmıştır.

Kurtlar konseyinde soğuk tavırlı bir karakter olan Laz Ziya, Süleyman Çakır'ın
kayınpederidir. Konseyde Mehmet Karahanlı'dan sonra en potansiyel liderdir.
Konseyin en büyük gelir kaynağı olan silah ticaretini yürütmektedir. Konseyde en
sevdiği kişi Hüsrev Ağa'dır. Adından anlaşılacağı gibi Laz'dır ve koyu bir
Karadenizli'dir. Testere Necmi ile büyük bir husumeti vardır. Bu husumetin
nedeni ise, Testere Necmi ile Laz Ziya'nın kızı Meral birbirlerine aşıktırlar.
Kızı Meral'i öldürmeye çalışmışsa da duygusal davranıp onu öldürememiştir. Polat
Alemdar'la tanışmış ve damadı gibi sevmiştir. Silah kaçakçılığı yapan Ziya
Yılmaz konseyin güç kaybettiği dönemlerde işlediği bütün suçları ve çalıştığı
bütün yasa dışı örgüt ve kişilerin bulunduğu dosyayı devlete güvendiği için Doğu
Eşrefoğlu'na teslim etmesi nedeniyle hapse atılmış ve Nizamettin Güvenç
tarafından hapiste şişlenerek öldürtülmüştür. Laz Ziya öldükten sonra Kurtlar
Konseyi yıkılmıştır. Oy Asiye türküsünü çok sevmekle birlikte dizide sürekli bu
türküyü dinlemektedir. Gerçek hayatta Dündar Kılıç adlı mafya babası ile
özleştirilmektedir.

Süleyman Çakır kendisini Polat Alemdar'a tanıtırken şu sözü söylemiştir Yeraltı
Dünyası'nda Kılıç dışında kimseyi tanımaz, gözü dönerse baronu bile öldürür.
Kurtlar Konseyi içinde daha çok Şevki Gökdeniz, Cerrahpaşalı Halit ve Süleyman
Çakır gibi alt birimlerle ilgilendi. Kurtlar Vadisi hiyerarşisi içinde
yükselişini engellemeye çalıştığı Polat Alemdar'ı yok etmek için farklı
taktikler uygulamışsa da başarılı olamamıştır. Sefirler Masası Testere Necmi'nin
emrindedir. Süleyman Çakır'ı Cerrahpaşalı Halit'e öldürtmüştür.

Kurtlar Vadisi dizisinde Nişan Şirinyan tarafından canlandırılmış karakter.
Musevi kökenlidir. Konsey'in dış ilişkilerinden sorumlu üyesidir. Konseyin dış
politikasına yön vermektedir. Baron, dış ilişkiler ve ortaklıklarla ilgili her
konuda ona danışır. Samuel'in en önemli istihbarat kaynağı Mithat'tır.
Karahanlı'nın ölümü sonrası yeni baron olmak için çabalasa da başarılı
olamamıştır. Rus Ajanı Tilki Andrei'nin Polat Alemdar'dan adamlarına karşılık
Samuel'i öldürmesini istediği günlerde esrarengiz bir şekilde Tapınak
Şövalyeleri tarafından arabasının altına bomba koyularak öldürülmüştür.

Cerrahpaşalı Halit'in kardeşidir. Abisi Halit gibi psikopattır, Halit'e büyük
saygı duymaktadır. Memati, Süleyman Çakır'ın toplantısına davet edildiklerini
bildirmek için Cerrahpaşalıların mekanına gelmiş, Halit racon keserek toplantıya
kardeşi Metin'in geleceğini söylemiştir. Metin toplantıda Polat ve Çakır'a
hakaret etmiş Polat'a Sen kimsin lan racon kesiyorsun? demiş Polat da cevap
olarak Racon kesmiyorum kafa kesiyorum diyerek 37. bölümde Metin'in kafasını
kesmiştir.

Kurtlar Vadisi dizisinde Güray Kip tarafından canlandırılmış karakter. 45.
bölümde Memati kalbine bıçak saplayarak öldürür.

Kurtlar Vadisi dizisinde Engin Özsaylı tarafından canlandırılmış karakter. 45.
bölümde Abdülhey öldürür.

Kurtlar Vadisi dizisinde Ali Yaylı tarafından canlandırılmış karakter. 45.
bölümde Polat Alemdar öldürür.

Kurtlar Vadisi dizinde Erdal Cindoruk tarafından canlandırılmış karakter. 45.
bölümde Memati öldürür.

Kurtlar Vadisi dizisinde Latif Akgedik tarafından canlandırılmış karakter. 45.
bölümde Memati öldürür.



https://tr.wikipedia.org/wiki/Furkan_Palal%C4%B1

Furkan Palalı (d. 27 Ekim 1986, Konya), Türk oyuncu ve manken. 2011 yılında Best
Model of Turkey ve ardından da Best Model of the World seçilmesiyle adını
duyurmuştur. Fakat 2010'dan beri yer aldığı birçok ulusal ve uluslararası
defilede ve yine 2010 yılında Tuncay Özinel tiyatrosunda başlayan oyunculuk
kariyeriyle, tiyatro oyuncusu olarak Best Model of Turkey seçilen ilk manken
olmuştur.

1,5 yıl bu ajansta çeşitli organizasyonlarda yer alan ve birçok defile ve
katalog çekimi yapan Palalı aynı zamanda tek hedefi olan Best Model yarışması
için çalıştı. Sonra, 2011 Best Model of Turkey manken yarışmasına katıldı ve
birinci oldu. Böylece aynı yıl içerisinde Best Model of the World'e katılmaya
hak kazandı. Ardından katıldığı Best Model of the World yarışmasını da kazanan
Palalı, artık uluslararası camiada da tanınan bir isim oldu.

Küçük Sırlar'da "Aras" karakteri, Adını Feriha Koydum (Model-Konuk Oyuncu)
yapımlarında dizi oyunculuğu deneyimleri; Uyan Uyan Gazi Kemal (Şamdan Mehmet,
Doktor Zeki ve Rasuhi karakterleri) (2010-2011) ve Tetikçi (Delikanlı -
Başrol)(2011-2012) gibi tiyatro deneyimleri olmuştur. Tepebaşı Tiyatrosunda
Ferdi Merter'in yazıp yönettiği "Tetikçi" isimli oyunda 6 kez başrol olarak
sahne alan Palalı, tiyatro oyunlarına ara vermiştir. Ayrıca ATV' de
yayınlanmakta olan "Hayat Devam Ediyor" adlı diziye 17 Şubat 2012 tarihli 14.
Bölüm itibariyle katılan Palalı; oyunculuk başarısını kendi sesiyle
canlandırdığı "Giray" karakteri ile de sürdürmüştür.

Bu diziden birinci sezon finali olan 32. Bölüm itibariyle ayrılmış olan Palalı,
2012-2013 sezonu için baş rollerini Hazal Kaya, Tuğçe Kazaz ve Tardu Flordun ile
paylaşacağı, Adam Film tarafından ATV için hazırlanan "Son Yaz - Balkanlar 1912"
adlı dizi ile anlaşma sağlamıştır. Anılan dizinin ismi daha sonra ATV tarafından
"Son Yaz" olarak değiştirilmiş ve 1. bölüm 25 Eylül 2012 Salı günü
yayınlanmıştır.

Daha sonra MinT Yapım ile anlaşma sağlayan Furkan Palalı, Show TV için
hazırlanan "Aşk Emek İster" isimli dizide Ekin Türkmen ve Müge Boz ile birlikte
başrol olarak yer almış ve dizinin ilk bölümü 14 Nisan 2013 Pazar günü Show
TV'de yayınlanmıştır. Dizide işlenen konu şöyledir: "Varlıklı bir ailenin iyi
eğitim almış, en iyi okullarda okumuş, en güzel otomobillere binmiş oğlu,
okulunu bitirip yurda döner. Holdingde bir oda beklerken babası onu, “İşi en
alttan öğreneceksin” deyip fabrikasında işe başlatır... Kimliği gizli tutulan
genç veliaht, hayatının aşkını bu fabrikada bulur.''

Palalı Osman Sınav'ın yönettiği ve TRT 1'de yayınlanan Kızılelma dizisinde MİT
elemanı Murad Altay'ı canlandırmıştır. Dizi 2014 yılının Ocak ayında vizyona
girmiş ve 23 Ekim 2014 tarihinde yayınlanan 28. bölümü ile ekranlara veda
etmiştir.

Son olarak 15 Haziran 2016'da FOX TV'de başlayan No 309 dizisinde başrolü
oynamaktadır.



https://tr.wikipedia.org/wiki/Deizm

Deizm veya Yaradancılık, mantık ve doğal dünyaya dair gözlemlerin kaynağını
oluşturduğu; dinsel bilgiye dolaysız biçimde sadece akıl yoluyla ulaşılabileceği
ilkesini esas alan, bu sebeple vahiy ve esine dayalı tüm dinleri reddeden tek
Tanrı inancıdır.

İnanışın tanımlanmasında kullanılan doğal din ya da doğal inanç kavramları,
hiçbir aracı olmaksızın sadece akıl yoluyla kavranabilecek yalın bir Tanrı
inancını belirtir. Bu inancı benimseyen kişiye Deist denir. Deizm kavramı ilk
olarak 17. yüzyılda özellikle İngiltere’de kullanılmaya başlanmıştır. Deist
kavramı yazılı olarak belki de ilk kez Piere Viret'in İnanç ve İncil Öğretisi
Eğitimi (Instruction Chrétienne en la doctrine de la foi et de l'Évangile) adlı
1564 tarihli yapıtında kullanılmış olup; Pierre Bayle'nin Tarih ve Eleştiri
Sözlüğü adlı yapıtında Piere Viret maddesinde ilgili bölüm yeniden basılmıştır.
Terim Lâtince Tanrı anlamındaki Déus sözcüğünden türetilmiş ve özgür
düşüncelilerin Tanrı inancını belirtmede kullanılmıştır.

Evreni yaratan, işleyişi için doğa kanunlarını koyan, ayrıca insanlığa ve evrene
müdahalede bulunmayan; doğruları keşfetmeleri için insanlara akıl veren bir
Tanrıya duyulan inanç deizmi ifade etmektedir. Deistler genellikle bu doğrultuda
evreni Tanrı tarafından tasarlanan, hareketi başlatılan; dışarıdan müdahale
olmadan doğa kanunlarına uygun şekilde işleyen bir bütünlük olarak görme
eğilimindedir.

Kehanetlerin, mucizelerin, dinsel dogmaların, demagojilerin ve kaynağı ilahi
ilan edilen dinlerin reddinden dolayı peygamberler, kutsal kitaplar, sevap,
günâh, ibâdet, dua, vahiy, melek, cin, şeytan, cennet, cehennem, ahiret ve kader
gibi kavramların bu inanışta yeri yoktur. Belirli bir öncüsü, merkezi
bulunmaması sebebiyle deizmde ihtiyaç duyulan tek şey sağduyulu olmak ve her
şeyi akıl süzgecinden geçirmektir.

Deizmin temel inançları dışında bazı deistler ölümden sonra yaşama veya
reenkarnasyona inanabilir. Bununla birlikte deistlerin ruhun ölümsüzlüğüne dair
inançları hayli çeşitlidir. Ruhların Tanrı tarafından ölümden önceki
hayatlarındaki davranışlarına göre ödüllendirileceğine ya da cezalandırılacağına
veya sadece ruhun ölümsüzlüğüne inanan, ruhun ölümsüzlüğü konusunda agnostik
yaklaşım sergileyen ve ruhun ölümsüz olmadığını düşünen deistler vardır. Deist
yazarlar Yüce Varlık, İlahi Saatçi, Evrenin Büyük Mimarı ve Doğanın Tanrısı gibi
ifadeler kullanarak çeşitli şekillerde Tanrıya atıfta bulunmuştur.

Deizm, evrim teorisine karşı değildir. Deizme göre insan, Tanrı'nın oluşturduğu
kurallar çerçevesinde, daha ilkel canlıların evrimleşmesi sonucu oluşmuş
olabilir. Bir Yaratıcıya inanmak, o Yaratıcının, insanı aşama geçirmeksizin bir
anda yarattığı fikrine inanmayı gerektirmez. Evrim teorisine karşı ortaya atılan
akıllı tasarım görüşü deizmde bulunmak zorunda değildir.[kaynak belirtilmeli]

Deist düşüncenin eski zamanlardan beri var olduğu düşünülmektedir. Deizm
kelimesi ise; 17. yüzyılda özellikle İngiltere'de kullanılmaya başlanmıştır.
Doğal dine inanış 17. yüzyılda Avrupa'da bir devrim olmuş; birçok kültür bu
akıma destek vermiştir. Rönesans dönemindeki hümanist yaklaşım; Avrupa'nın
Klasik Roma ve Antik Yunan dönemindeki düşünceleri çalışmaya itmiştir. Mitoloji
üzerine yapılan araştırmalarda da; birçok dinin kendinden önceki dinlerden
örnekler alarak hikayelerde karakterlerin isimlerini değiştirerek kullandığını
ortaya çıkarmıştır. Bunun yanı sıra; eski dokümanların analiz edilmesi
doğrultusunda ve bilimin de sunduğu olgularla tarihte ilk defa Hristiyan
toplumlar tarafından İncil eleştirilmiştir. Yapılan araştırmalar doğrultusunda,
dünya tarihinin Kitab-ı Mukaddes'te anlatıldığından çok daha farklı olduğu
ortaya çıkmıştır.[kaynak belirtilmeli] 16. ve 17. yüzyılda Avrupalıların
Amerika, Asya ve Pasifik'i de keşfetmesinden sonra; aradaki farklılıklardan,
dini Nuh'tan geliş inancının bozduğuna inanılmıştır. Bu konuda Herbert; De
Religione Laici (1645) de şu sözleri yazmıştır: Birçok inanış ya da din, açıkça,
birçok ülkede uzun süredir vardı ve kesinlikle kanun koyucuların bahsetmediği
bir tane bile yoktu, Wayfarer'ın Avrupa'da bir tane bulması gibi, başka biri
Afrika'da, Asya'da ve bambaşka bir tanesi de Hindistan'da... Bu doğrultuda,
Hristiyanlığın birçok din arasındaki dinlerden biri olduğunun farkına varılmış
ve hiçbir şeyin bir dinin diğerinden daha iyi ya da daha doğru olduğunu
ispatlamayacağına inanılmıştır.

Bu akım, 17. yüzyılın ilk yarısında İngiliz düşünür Edward Herbert ile başladı
ve en yaygın olduğu ülke İngiltere'ydi. Cherbury’li Lord Herbert İngiliz
deizminin babası olarak kabul edilmekteydi. Onun takipçisi Charles Blount , bir
deist olduğunu açıkça beyan eden ilk düşünürdür ve ölümünden sonra yayınlanan
Summary Account of Deist’s Religion adlı eseri deist fikirlerin yayılmasında
hayli etkili olmuştur. Daha sonra John Toland, Christianity Not Mysterious ve
Matthew Tindal Christianity as Old as the Creation adlı eserinde deist fikirleri
açıklamış ve yaygınlaştırmıştır. O, bu eserinde doğal dinin Hıristiyanlıkla veya
daha geniş bir ifade ile vahyedilmis dinle aynı doğruluk ve mükemmelliğe sahip
olduğunu ve yine hem doğal din hem de vahyedilmiş dinin aynı amaca sahip olduğu
ve dolayısıyla onların ahlâki kurallarının da aynı olması gerektiğini ifade
eder.

Deizmin en ünlü temsilcilerinden olan John Toland, bir doğal din kültürünün
taslağını çizerek Pentheistikan adlı eserinde bunu izah etmiştir. Ona göre,
böyle bir kültürün rahibi bilim, kahramanları ise insanlık kültürünün
tarihindeki büyük yetiştiriciler olacaktı. Shaftesbury, deizm anlayışı
içerisinde yer alan bir düşünürdür. Ona göre din, insanın hayatının
yücelmesidir. Tanrıyı biz evren gibi kendi mükemmel eseri içerisinde
bulabiliriz; çünkü tabiat her yanı ile kendisine şekil vermiş olan büyük
sanatçının izlerini taşır, Onun bu engin dünya görüşünün temeli “güzellik”
idesine dayanır.

Fransız deistleri içindeki en önemli ve tanınmış sima olan Voltaire, Newton
fiziği ve tabiat kanunu fikrini esas alan bir doğal din anlayışını
savunmuştur.[kaynak belirtilmeli] Evrensel çekim kanunundan hareketle Newton
fiziğini yorumlayan Voltaire, Tanrı’nın sürekli yaratıcılığı inancı ile
evrendeki tabiî süreklilik fikri çeliştiği için deizme ulaşmıştır.

Rousseau ise Voltaire’in akılcı ve katı deizmini romantik ve esnek bir anlayışla
sürdürmüştür. Filozofa göre, insanda doğuştan mevcut olan iyilik ve adalet
duygusu sonradan kötülüğe ve eşitsizliğe dönüşebilmekte, ancak insanın
tabiatında var olan ışık ona yeniden yol gösterebilmektedir. Bu görüşler
Hıristiyanlığın doğuştan günahkar insan anlayışına ve dolayısıyla İsa’nın
kurtarıcılığı inancına aykırıdır; ayrıca kilisenin yol gösterici rolünün ve
ruhani otoritesinin yerine akli aydınlanmayı koymaktadır.

Rousseau ve Voltaire, deizm anlayışı içerisinde yer alan Fransız filozoflardır.
Özellikle Voltaire, Tanrı düşüncesinden başka her şey saçmadır, ” Tanrı
olmasaydı biz O'nu icat etmek zorunda kalacaktık, ama bütün tabiat O'nun
varolduğunu bize haykırmaktadır. ” demiştir. Rousseau’ya göre de din, yüksek bir
varlığın bizlere verdiği yüksek bir duygudan ibarettir.[kaynak belirtilmeli]

18. yüzyıl sonuna değin deizm, İngiliz, Fransız ve Alman aydınları arasında
egemen dinsel görüş durumuna gelmiş, sonraları Amerikalıların da dinsel
görüşlerinin biçimlenmesinde önemli rol oynamıştır. Amerika’daki deist
düşünürlerin arasında en önemlisi Thomas Paine'dir. Paine, Akıl Çağı adlı
eserinin ilk bölümünde açık bir şekilde Hıristiyanlığa, özellikle de kurtuluş
akidesi ve vahiy anlayışını eleştiriyor, Kitab-ı Mukaddes’teki vahiy, mucize,
ahlak, enkarnasyon ve evren hakkındaki bilgileri açıkça eleştirerek reddediyor
ve özellikle astronomi ilminin ortaya koyduğu evren telakkisiyle uyuşmazlığını
göstererek diğer deistler gibi bilime verdiği önemi gösteriyordu. İkinci bölümde
ise, doğal din anlayışını ortaya koyuyordu. Böylece Paine, birinci bölümde
yıkmaya çalıştığı vahye dayalı Hıristiyanlık yerine ikinci bölümde aklı esas
alan doğal din sistemini anlatmaya çalışıyordu. Kısaca Paine, Paul Blanshard’a
göre Amerika tarihinde en ünlü özgür düşünür olup dinleri eleştirmiş ve hem
Tanrıya hem de ölümsüzlüğe inanmıştır.

Dünya Deistler Birliği (World Union of Deists)’nin web sitesinde bu birliğe üye
olmak isteyenlerden önce Paine’ın bu eserindeki öğretileri kabul etmelerini şart
koşmaktadırlar.

Deist yazarlara bakıldığında genellikle benzer sebeplerden dolayı yüce bir
varlık sonucuna ulaştıkları gözlenmektedir.[kaynak belirtilmeli] Bunlar
sırasıyla aşağıda belirtilmiştir.

Kozmolojik Argüman: Bu argüman, ilk neden ve nedensellik kanıtıdır. Hiçbir şey,
nedensiz olarak meydana gelmez. Her şeyin bir nedeni vardır; her bir neden,
başka bir nedenin sonucudur. Yani var olan her şeye, kendisinden önce gelen bir
şey neden olmuştur. Bu nedenlere bakarak, ilk nedene kadar ineriz ve nedeni
bulunmayan Tanrıyı buluruz. Tanrı var olma nedeni bulunmayan temel tek
varlıktır. Uslamlamasıysa şöyledir:

Doğa Yasası Argümanı: Bu argüman teleolojik argümanın farklı bir biçimidir. Doğa
yasası argümanına göre doğada tutarlı ve tahmin edilebilir doğa yasaları olduğu
için, bu yasaları yürürlüğe koyan bir de yasa koyucu olması gerekir. Bu yasa
koyucu da yüce bir varlıktır. Uslamlamasıysa şöyledir;

Teleolojik Argüman: Ayrıca dizayn ya da tasarım argümanı da denir. Bu argüman
doğal dünyaya baktığımızda her şeyin kendi işlevini yerine getirecek şekilde en
ince ayrıntısına kadar düzenlenmiş ve ayarlanmış olduğunu göreceğimizi belirtir.
Bu da düzenleyen üstün bir varlığın kanıtıdır.

20. yüzyılda kuantum kuramının gelişmesiyle beraber fizik felsefesi belirleyici
bir güncellik kazanmış, evrenin doğasının belirlenirci mi yoksa belirlenemezci
mi olduğu çokça tartışılmış ve kuantum mekaniğinin farklı yorumları ortaya
atılmıştır. Önbilimsel nitelikte ortaya çıkan bu yorumlar daha sonra bilimsel
bilginin sentezlenmesine ve çeşitli teorilerin hem düşünce deneyleriyle hem de
yüksek enerjili parçacık hızlandırıcıların, dev teleskopların, dedektörlerin ve
uzay sondalarının kullanıldığı gözlem ve deneylerden elde edilen sonuçlarla
matematiksel formülasyonlara oturtarak ispatlamasına önayak olmuştur.

20. yüzyılda gelişen bilimsel keşifler (1915-genel görelilik kuramı,
1929-kırmızıya kayma, 1964-kozmik mikrodalga arka plan ışıması) ışığında
bildiğimiz evrenin Büyük Patlama ile bir başlangıcı olduğu kanıtlanmıştır.
Kuantum mekaniğinin çoğul dünyalar yorumuna göre gerçekliğin kendisi olarak tüm
kainat için tek ve evrensel bir dalga fonksiyonu mevcuttur. Bu evrensel dalga
fonkisyonu her şeyin dalga fonkisyonu olarak, bildiğimiz dünyamızdaki bütün
olasılıkları ve hatta bunun dışında evrilmesi olası bütün dünyaları
kapsamaktadır.

Deizmin iki ana formu vardır: Eski deizm ve modern deizm. Modern deistler eski
deizm inanışını, modern felsefe ile birleştirerek günümüz bilimiyle kullanmak
istemişlerdir. Bu doğrultuda da birçok yeni inanışın çıkmasına sebebiyet
vermiştir. Eski deizm inanışında; Tanrı ile kişisel bir diyalog yahut karşılaşma
mümkün gösterilirken günümüzde Tanrı'nın insanüstü olduğu ve Tanrı'yı anlamanın
insan mantığı sınırları içinde olmadığına inanılmıştır. Başka bir şekilde ifade
edilirse bu anlayışa göre Tanrı, Mutlak’tır; yaratılanlar ise görece ve
görelidir. Dolayısıyla, görece ve göreli hiçbir varlık Mutlak'la kıyaslanamaz,
oranlanamaz. Dolayısıyla, Mutlak, hiçbir şeyle, hiçbir tarzda, hiçbir yolda
ilinti ve kıyas kabul etmez. O’na hiçbir değer takdir edilemez. O Mutlak
olduğundan, görece ve göreli olan varlıkların sıfatlarıyla ifade edilemez.
Dolayısıyla, kıyasa ve oranlamaya dayalı anlayış ve kabullerine göre O'na
yakıştırılacak bir sıfat ne kadar yüksek düzeyli kabul edilirse edilsin ve ne
kadar ideal olursa olsun, O'nu ifade edemez.

Deizmde evreni bir ilk nedenin sonucu olarak evrensel kanunlar çerçevesinde
yaratan Tanrı'nın, sonrasında deterministik olarak gelişen olaylara müdahalede
bulunmadığına inanılmaktadır.

Deizmde evrene aşkın ve müdahale etmeyen Tek Tanrılı standart yalın deizm
konsepti hakimdir. Fakat her inanışta olduğu gibi deizmin de zamanla kendi
içinde farklılıklar oluşmuştur. Sonradan ortaya çıkan inançlar ya da akımlar
anlam karışıklığı oluşmaması amacıyla başlarına ek veya isim getirilerek ifade
edilir. Bunlar pandeizm, panendeizm, polideizm, Hristiyan deizmi, felsefi deizm,
bilimsel deizm, spritüel deizm, proses deizm, hümanist deizm, birleşik deizm
gibi deizmden türeyen ya da başka inançlarla birleştirilmiş alt dallardır.
Ayrıca amorian deizm, pagan deizmi gibi deizmin bazı küçük alt kategorileri de
mevcuttur.

Spritüel deizm içinde meditasyon, tefekkür, doğa ile birleşme, sezgi gibi
durumları barındırır. Onlar da diğer deistler gibi Tanrı'nın evrene müdahale
ettiği fikrini, dinsel dogmaları ve doğaüstü olayları reddetmektedir. Spritüel
deizm, genel ve manevi varlığı doğada hissedilebilir tarifsiz bir Tanrı inancı
içerir. Spritüel deistler sonsuz ödül, reenkarnasyon, karma vb. gibi inançlara
sahip olabilir.

Bu tür deistler literatürde "spiritüal fakat dinsel değil" ya da "spritüel fakat
dini yok" ifadesiyle tanımlanır.

Teizm, her şeyden önce bir tanrı veya tanrıların var olduğu kabulünün üzerine
kurulmuş bir düşünce yapısıdır. Teist görüşte, tanrı veya tanrılar
yaratılmamışlardır, olmuş ve olacak her şeyi bilirler, sonsuz kudrete
sahiptirler, zaman ve mekandan bağımsızdırlar, bilinen şeyler ile benzerlikleri
yoktur. Teizmde çoğunlukla tanrı veya tanrıların evrenin işleyişine müdahale
ettikleri inancı hakimdir.

Deist düşünceye göre de evren üstün, yüce bir varlık tarafından yaratılmıştır.
Deizmde, teizmin aksine, Tanrı'nın evrenin işleyişine müdahale etmediği fikri
hâkimdir.

Deistler araştırmalarda herhangi bir dine bağlı olmayanlar kategorisi altında
değerlendirilir. Dentsu'nun 2006 yılına ait verilerine göre nüfusun %3'ü
herhangi bir dine bağlı değildir. Bu kısım ateistler, deistler, agnostikler ve
hümanistlerden oluşmaktadır.

Bu araştırma sonucu deist nüfus hakkında kesin bilgi vermemektedir. 2005 yılı
Eurobarometer anketine ait veriler ise deist nüfus hakkında tahmin yapılmasına
imkan tanımaktadır. Ankete göre Türkiye nüfusunun %2'si herhangi bir dine mensup
olmayıp yaratıcı bir güce inanmaktadır.



https://tr.wikipedia.org/wiki/%C3%87atalca

Çatalca, yüzölçümü bakımından İstanbul'un en büyük ilçesidir. İstanbul'un batı
sınırında kurulmuş bir kent merkezidir.

1865 yılında, Tanzimat sonrası yapılan vilayet düzenlemelerinde Meclis-i İdare-i
Liva-yı Zabtiyye'ye bağlanan ilçe, 1924 yılında Mustafa Kemal Atatürk'ün emriyle
vilayet merkezi yapılmıştır. 26 Haziran 1926 tarihli kanunla tekrar ilçe haline
getirilerek İstanbul'a bağlanmıştır. Fatih Sultan Mehmet'in "bu şehri Allah'a
emanet ettim" dediği Çatalca, stratejik yönden çok önemli bir ilçedir.

Antik Çağ'da Trakya'ya adını veren Trak halkının topraklarında Doriscus
yakınlarında Ergiske (Ἐργίσκη)adıyla kurulmuş bir Yunan kolonisinin adı olup,
Bizans döneminde Metrai veya Metris, Osmanlı fethi öncesinde Rumlarca Hanice
olarak da adlandırılmıştır. Ergiske adının Yunan mitolojsinde Poseidon'Un oğlu
Ergiscus, Metris adının ise İskender'in generallerinden Ayametris ile ilişkili
olduğu ileri sürülmüştür.

İlçenin yüzölçümü 1.291 km2dir. Bu yüzölçümün büyük birçoğunluğu ormanlarla
kaplıdır. Sahil uzunluğu 135 km.dir. İl merkezine uzaklığı ise 55 km'dir.
Güneyde Büyükçekmece'ye, batıda ise Silivri'ye ve Tekirdağ iline komşudur.
Doğudaki komşuları, Avcılar, Küçükçekmece ilçeleri ile Gaziosmanpaşa'dır.
Yüzölçümü itibarıyla İstanbul'un en büyük ilçesidir. İlçenin Karadeniz kıyısında
kuzey kesiminde Yıldız Dağları'nın devamı olan ormanlarla kaplı yükseltiler yer
alır. Bunların güneyinde verimli ovalar başlar. İstanbul'un içme suyu ilçe
sınırları içindeki Durusu Gölü ve Büyükçekmece baraj gölünden sağlanır. Yıldız
Deresi başta olmak üzere Durusu Gölü'ne su taşıyan birçok irili ufaklı dere
vardır. Kent, güney batısında 330 metreye kadar yükselen ve Yıldız Dağları'nın
devamı olan tepelerin ova ile birleştiği alanda kurulmuştur. Önceleri sancak ve
vilayet iken 1926 yılında Çatalca Vilayeti kaldırılmış ve ilçe olarak İstanbul'a
bağlanmıştır. İlçe sınırları içinde on altısı merkez belediyeye bağlı olmak
üzere toplam kırk iki köy vardır.

İlçe ekonomisi hayvancılık, tarım ve sanayiye dayalıdır. Sanayi bitkisi olan
ayçiçeği, tarım sahalarında en fazla ekilen ürünlerdendir. Bunların dışında
arpa, kavun, karpuz ve çeşitli sebzeler diğer ürünler arasındadır. Çatalca
ilçesinde önemli ölçüde hayvansal gıda üretilir. Tereyağı, peynir ve yoğurt
bunların başlıcalarıdır. Çatalca ilçesindeki taş ocaklarından önemli ölçüde
grafit çıkarılmaktadır. Kent, birçok sanayi kuruluşuna sahiptir. Bunların
başlıcaları olan Harput Tekstil, Dünya Tekstil, Akdaş Tekstil ve çeşitli
gümrüklü depolama alanları Çatalca'nın önde gelen işletmeleri arasında yer alır.
Trakya Serbest Bölgesi Çatalca'da yer almaktadır. Ayrıca Çatalca'da 60 megawatt
gücünde 20 adet rüzgar türbinli elektrik santrali de bulunmaktadır.

Çatalca ilk çağ boyunca Metraj veya Matrai, Metron ve Metris şeklinde
anılmıştır. Bu adın neden verildiği kesin olmamakla birlikte bazı kaynaklara
göre Büyük İskender'in yaveri (genarellerinden) Ayametris tarafından kurulduğu
tahmin edilmektedir. Bu generalin Ayametris ismine atfen Metris, Metraj, Metron
veya Matrai denildiği çeşitli kaynaklarda bildirilmektedir. Bir başka kaynağa
göre Osmanlılar zamanında Matrai adı unutuldu yerine Çatalca denildi. Bu şehre
Çatalca adının verilmesinin asıl nedeni kurulduğu yer ile ilgilidir. Çünkü şehir
çatala benzeyen bir dağın eteğinde kurulmuştu. Gezgin Evliya Çelebi'ye göre ise
Çatalca'nın bir başka adı daha vardır. Bu isim de "Haniçe" Rumca bir kelime olup
Büyük İskender zamanında İstanbul'u onaran Kral Yağfur'un (Yekfur) kızı
Haniçe'nin yaylağı olması nedeni ile babası burada büyük bir kale yaptırarak
Rumca Haniçe adını vermiştir.[kaynak belirtilmeli] Fatih devrinde İstanbul
Kuşatması öncesi uzun süren direnişinden ve çetin savunmasından veya bir nevi
çetinlik hissedilmesinden dolayı "Çetince" adının verildiği de rivayet
edilmektedir. Zamanla da Çetince kelimesi Çatalca'ya dönüşmüştür.[kaynak
belirtilmeli]

Yaklaşık olarak 2500 yıllık bir tarihe sahip olan Çatalca bölgesinin ilk
yerleşimi M.Ö. 450 sene önce Romalılar zamanında şimdiki İnceğiz Köyünün
bulunduğu yerde olduğu söylenir. Fakat, bir süre sonra aslen Tatar ırkına mensup
olan kafilelerin Balkanlara akınları sırasında yakılıp yıkılmış ve bilahare
havuzlar mevkiinde akıncılar tarafından ikinci defa olarak inşa edilmiştir.

Bizans İmparatorluğu döneminin önemli bir yerleşim yeridir. Hatta İstanbul'un
kapısıdır. Bizans imparatorluğu döneminde birçok savaşlara sahne olmuştur. 375
yılında Macaristan'a gelen Hunlar, Balamir idaresinde devlet kurmuşlar.
Muncuk'un ölümünden sonra Atilla iktidarı tek başına ele alınca I. Balkan (441)
ve II. Balkan (447) seferlerine çıkmış bu seferlerinde Çatalca'dan geçerek
Büyükçekmece Gölü önlerine gelmiş ve Bizans'ı vergiye bağlamışlardır. Avrupa
Hunlarının bu hareketi Bizans Imparatoru Anastasius'u 507-511 yılları arasında
ilçemiz Çatalca'nın Karadeniz kıyısındaki Evcik İskelesi (Plajından)'nden
Silivri ilçesinin batısındaki Karıncaburnu'na kadar uzanan surları yaptırmak
zorunda kalmıştır. Bu surlar Çin Seddinden sonra Hunları durdurmak için yapılan
dünyanın ikinci büyük surudur. Ormanlık alandaki bölümü halen ayaktadır.
Bizanslılar döneminde yöre bol ağaçlık ve ormanlarla kaplı olması sebebi ile hem
bir av merkezi hem de İstanbul'un yakacak odun ihtiyacının karşılandığı yerdir.
Bizans döneminde İstanbul'un su ihtiyacını karşılamak için Gümüşpınar köyü
yakınlarında halen ayakta bulunan (Kurşun Germe ve Ballı Germe) bulunan su
kemerleri ile İstanbul'a su taşınmıştır. Günümüzde de İstanbul'un su ihtiyacının
büyük bölümü Çatalca havalisinden sağlanmaktadır.

Zamanında fetih edildiği çeşitli kaynaklarda özellikle I.H.Uzunçarşılı'nın
eserinde belirtilmektedir. Evliya Çelebi'de ise Yıldırım Bayezid zamanında ele
geçirildiği bildirilmektedir. Murad I zamanında fetih edildiğini güçlendiren
ifade, Lala Şahin Paşa Bulgarlar ve Sırplar ile Samakov'da savaşırken, Çatalca
ve havalisinde bazı kaleleri zapt eden Sultan Murad Makedonya Sırpları üzerine
kuvvet sevk etmiştir. I. Murad 1373 seferinde Çatalca taraflarına yürüyerek
İnceğiz ve Çatalburgaz kalelerine ve yine burada Polonya Kalesini aldı. Bu
ifadeden biz Evliya Çelebinin giriş bölümünde ifade edilen şehrin batı tarafında
yalçın kayalar üzerinde kalıntıları görünmektedir dediği kalenin Çatalburgaz
Kalesi olduğunu anlamaktayız.

Evliya Çelebi Yıldırım Bayezid'in burayı fethederek, kalesini yıkıp İstanbul'u
kuşatmaya gittiğini belirtmektedir. Sonun da sulh ile İstanbul içine 70 Müslüman
mahallesine 40.000 adamı barış ile yerleştirdiğini fakat, Timur'a yenilip ateşli
hummadan vefat edince Rumlar'ın bütün Müslümanları İstanbul'dan ve Çatalca'dan
sürgün edip Çatalca'yı ele geçirdiğini anlatmaktadır. Çatalca, Yıldırım
Bayezid'in çocukları arasındaki taht kavgaları döneminde Süleyman Çelebi
tarafından kendisine yardımcı olan Manuel II'ye bırakılmıştı. Musa Çelebi
Çatalca'yı tekrar almıştır. İsmail Hakkı Uzunçarşılı'nın Osmanlı Tarihi adlı
eserinde Musa Çelebi ile Mehmet Çelebi'nin Çatalca İnceğiz Köyü yakınlarında
savaştıkları Mehmet Çelebi'nin bu savaşı kaybettiğini ve bundan sonra İstanbul'a
yaralı olarak kaçıp Bizans'a sığındığını ve Anadolu'ya geçtiğini bildirmektedir.
Musa Çelebi'nin bu olaydan sonraki dönemde sert davranışları komutanların
kendisine cephe almasına ve Çelebi Mehmet'in sonraki dönemde mücadeleyi
kazanmasına sebep olmuştur. İşte bu sıralarda Çelebilerin tavizleri dolayısıyla
Çatalca Bizans'a geçmiş ve tekrar ele geçirilmesi ise ancak Mehmet II'nin
İstanbul üzerine yürüdüğü sırada zorlu bir kuşatmadan sonra gerçekleşebilmiştir.

Evliya Çelebi, Çatalca'nın, 1453 yılında, Fatih Sultan Mehmet Han'ın Edirne'den
İstanbul üzerine yürümesi sırasında, İstanbul'un fethinden 50 gün önce, 4 aylık
çetin bir direnişten sonra ele geçirildiğini bildirmektedir. Bu Çatalca'nın son
fethidir. Fatih Sultan Mehmet, Çatalca'yı zorlu bir mücadele ile ele geçirdikten
sonra, şehri Mihaloğlu Ali Bey'e bırakmış ve "Bu şehri Allah'a emanet ettim,"
diyerek İstanbul'u kuşatmaya gitmiştir. Fatih devrinde Topkapı Sarayı'nın
kapısıyla divanhanesinin nakışlarını yapan ve "Baba Nakkaş" diye şöhret bulan
Şeyh Mustafa'nın adına Çatalca'ya yakın Baba Nakkaş Köyü vardır. Bu köyün
hizmetinden dolayı Şeyh Mustafa'ya (Baba Nakkaş) bir kısım topraklarının dirlik
olarak verildiği bilinmektedir. Çatalca'nın en eski köylerindendir. İnceğiz ve
Kalfaköy'de Osmanlı dönemindeki en eski yerlerindendir. İnceğiz ve Kalfaköy
Camileri II. Bayezid dönemine tarihlenmektedir.

"Avcı" lakabı ile tanınan IV. Mehmet avlanmak üzere sık sık buraya gelmiş ve
kentte uzun süre kalmıştır. Bu olay Çatalca'nın gelişmesinde önemli bir
etkendir. Bu nedenle Çatalca'da Hünkar Sarayı ve bahçesi olduğunu Evliya
Çelebi'den öğrenmekteyiz. Bunun yanında birçok sarayın verlığından söz
edilmektedir. Avcı Mehmed'in uzun süre kaldığı dönemlerde İstanbul'dan sonra
devletin ikinci merkezi olduğunu görmekteyiz. Çatalca geçmiş dönemlerden beri
bazı Bizans hükümdarlarının ve Fatih döneminde av merkezi durumundadır.
Kalfaköy'de padişahların av köşkünden söz edilir, bunun yanında, Kalfaköy gibi
bir köy yerleşiminde hamam kalıntıları olması, burasının çeşitli Osmanlı
padişahlarınca avlak olarak kullanıldığını göstermektedir.

III. Selim döneminde Çatalca'nın önemli bir yer olduğunu görmekteyiz. III. Selim
Kabakçı Mustafa İsyanıyla tahttan indirilmek istendiği zaman tahttan ayrılmadan
önce kendisine Rumeli'ndeki Nizam-ı Cedid ordusunu İstanbul'a çağırması teklif
edilmiş. Bu teklife "olmaz, sonra Rus orduları Çatalca'ya gelir. " diyerek karşı
çıkmıştır. Bu Çatalca'nın o dönemdeki askeri önemini göstermektedir. Yine aynı
olaydan sonra Kabakçı Mustafa'nın Bu isyan sırasında İnceğiz yakınlarındaki
(Kabakça) mağaralarda saklanması dolayısıyla bu köyün ismi Kabakçı Mustafa'dan
dolayı Kabakça şekline dönüşmüştür.

Uzun bir süre Eyüb kadılğına bağlı bir nahiye olan Çatalca Tanzimat sonrası
yapılan vilayet düzenlemelerinde Meclis-i Idare-i Liva-yı Zabtiyye'ye
bağlanmıştır (1865). Daha sonra dört ilçenin bağlandığı mutasarrıflık olduğunu
görmekteyiz. 1895'te bağımsız bir sancak olup merkez nüfusu 5-6 bin, tüm nüfusu
60.000 civarındadır. 1908'de 1900 km kare yüz ölçümlü, 85.000 nüfus üç kazalı
birinci sınıf sancaktır. 1893'lerde mutasarrıfı Mustafa Cevad Bey, 1907'den
sonra mutasarrıfı Said Bey'dir. Şu andaki kaymakamı Yüksel Ayhan'dır. 1893'de
merkez kazadan başka iki kaza (B. Çekmece, Silivri) toplam üç kaza dört nahiye,
93 köyden oluşmuştur. 1907'de toplam üç kaza üç nahiye 95 köy 9 çiftliktir.
1911'de mutasarrıf Mahmud Celaleddin Bey toplam üç kaza, dört nahiye, 99 köy, 61
çiftlik.

İlk defa 1783'de Kırım'ın kaybı üzerine Kırım Tatarlarının bir kısmı Çatalca'nın
İzzettin köyüne yerleşmişlerdir.

Çatalca'nın gördüğü en zor günler Balkan Savaşlarının olduğu dönemdir. Bulgarlar
karşısında bozguna uğrayan Osmanlı ordusu son müstahkem mevkii olan Çatalca'ya 5
Kasım'da Nazım Paşa komutasında gelmiş, 19 Kasım'da Bulgarlarla burada savaşa
tutuşmuş Çatalca savaşı her ne kadar Bulgarların yenilgisiyle sonuçlanmışsa da 3
Aralık 1912'de Çatalca tren istasyonunda ateşkes antlaşması imzalanmış bu
antlaşmada da Bulgarlar murahhaslarının kurnazlığı ile masa başında
kazanmışlardır. Âlaiye (Alanya) taburunun baskına uğraması bu dönemdedir.
Bulgarlar bir tabur askerimizi, henüz yoldan yeni gelmiş bu redif (gönüllü)
birliğini biraz da kayıtsızlığımızdan yararlanarak ani bir süngü hücumuyla şafak
vakti baskınla şehit etmişledir. Hatta bu olayın olduğu sıralarda buraya gelen
ordu komutanı Mahmut Muhtar Paşa da yaralanmıştır. Türk kuvvetleri bu elim olayı
müteakiben Alaiye birliğinin intikamını almışlardır. 1913 Londra antlaşmasının
imzalanmasından sonra Balkan devletleri Bulgarlar' a saldırınca Türk kuvvetleri
de Midye (Kıyıköy) - Büyükçekmece sınırını geçmişler, Çatalca bu sırada
kurtulmuş fakat Bulgarlar çekilirken Çatalca'nın Müslüman mahallesini yakmışlar
bir tek Kaleiçi Mahallesi yakılmaktan kurtulmuştur. Bulgarların yenilgisini bir
sebebi de Osmaniye'den gelen redif taburunun getirdiği kolera, tifo vb.
hastalığının onlara da bulaşmasıyla büyük kayıplar vermelerindendir. Bugün
Balkan Savaşının en kanlı muharebelerinin geçtiği Çanakça, Dağyenice, Yazlıkköy
arasında kalan bu bölgede Âlaiye taburu anısına bir şehitlik bulunmaktadır. Son
dönemde Çatalca Kaymakamı Yüksel Ayhan'ın girişimleri ve hayırseverler
tarafından onarılmıştır. Bu topraklar için kanlarını ve canlarını veren aziz
şehitlerimiz Çatalca Kaymakamlığı ve Çatalca halkı tarafından her yıl törenlerle
anılmaktadır.

Mondros'un imzalanmasından sonra İstanbul ve çevresi İtilâf Devletleri
tarafından işgal edilince Doğu Trakyadaki işgal sınırı Çatalca yakınından
geçiyordu. İstasyon ve demir yolu Yunanların kontrolünde idi. Milli Mücadelede
Çatalca'nın önemli bir yeri vardır. Ankara'dan gelen telgraflar da bunu açıkça
görmekteyiz "Çatalcasız bir Trakya ve Milli Mücadele düşünülemez" deniliyor.
Çatalca Trakya'da Milli Mücadelede mühim rol oynamış Türk direniş kuvvetlerinin
üssü olmuştur. 17 Ocak 1913 günü İstanbul Üniversitesi konferans salonunda
yapılan Müdafaa-i Milliye Cemiyeti toplantısı sonradan kurulacak Trakya-Paşaeli
Müdafaa-i Heyet-i Osmaniyesi vb. cemiyetlere öncülük etmiştir. Çatalca ve
Çatalcalı vatanseverler bu Trakya Paşaeli Cemiyetinin çalışmalarına Lüleburgaz
ve Edirne kongrelerine İstanbul'un bütün engellemelerine rağmen katılmışlardır.
Yunan kaynaklarına göre Venizelos - General Françe De Esperey konuşmasında
Çatalca'ya kadar Trakya'nın işgali kararlaştırılmıştır. 14 Ocak 1919 günü
Hadımköyünden Kuleli Burgaz'a kadar bütün demir yolunun ve istasyonlarının
işgali bütün Trakya Rumları, bilhassa Çatalca Rumları arasında Yunanistan lehine
gösteriler yapılmasına yol açmıştır. Yunan Başbakanı Venizelos konuşmalarında
Edirne ve Çatalca da 600.000 Rum vardır diyerek bu işgale kılıf hazırlamıştır. O
devirdeki en güvenilir Osmanlı istatistiklerine göre Edirne vilayeti ve Çatalca
Sancağında 850.000 Türk'e karşı 286.137 Rum bulunduğunu görmekteyiz. Yazar
Tevfik Bıyıklıoğlu'na göre bu Rumları hepsi Grek değil, Trak, Hun, Avar, Peçenek
ve Koman (Kıpçak) Türkleri'nin Hıristiyanlaşanlardan olduğunu gösterir.
İskitlerle Trakların akraba olduklarını savunur. Mustafa Kemâl Paşa Milli
Misak'a, Trakya mebuslarını gayreti ile Batı Trakya'nın hukuki durumunun halkın
hür iradesi ile belirlenmesi esasını madde olarak koydurtmuştur. Bu Mustafa
Kemâl'in Trakya Milli Mücadelesine verdiği önemi göstermektedir. Milli Mücadele
sırasında buradaki Osmanlı askeri deposu Itilâf Devletleri kontrolünde idi
(Çatalca deposu 449.227 Alman Fişeği, 1000 Mavzer Fişeği). İstanbul ve
Çatalca'ya küçük Yunan müfrezelerinin yerleştirilmesi Rum çetelerini Türklere
karşı harekete geçirmiştir. İstanbul'un işgali üzerine I. Kolordu Kumandanı
Cafer Tayyar Eğilmez Paşa Doğu Trakya'nın İstanbul hükümeti ile ilişkisini kesti
ve seferberlik ilan etti. Fakat Çatalca mutasarrıfı (Fevzi Toker) Hadımköy deki
Yunan askerini ve İstanbul'un işgalinden şımaran Çatalca Rumlarının ayaklanması
ihtimalini ileri sürerek seferberlik emrini yerine getirmek istemiyordu. Zaten
bir süre önce Çatalca'ya yakın yerlerdeki askerler terhis edilmişti. Kolordu
kumandanı Tekirdağ ve Çatalca'daki yöneticilerin durumlarından memnun değildi.
Çatalca Mutasarrıfı Fevzi Toker Bey kolordu kumandanı ile İstanbul Hükümetinin
arasını bulmaya çalışmıştır, yazdığı 17 Nisan 1920 tarihli tezkerede telgraf
haberleşmesini açmasını bazı telkinlerle anlattıktan sonra ancak açıldığı
takdirde kongrelere katılacak üyelerin faaliyetine izin vereceğim demiştir. Bu
bir çeşit tehdittir. Fakat sonuçsuz kalmıştır. Edirne kongresinde özellikle
Çatalca'dan da temsilci olması istenmiş ve Cafer Tayyar Bey; "...vardır, merkez
heyetimiz beş livayı da temsil ediyor" diyor. Çatalca Livası (Sancağı) Hayreddin
(eski mebus), Halil Sadi (Çekmece eşrafından), Hasan Şevket (Çatalca)
katılmışlar ve merkez heyetine seçilmişlerdir. Yunan işgali sırasında Çatalca'da
186. Piyade Alayının 1. Taburu ve Makinalı Tüfek Bölüğü bulunmaktadır. Kolordu
bazı planlamalarla muharebe vaziyetine geçtiğini gizli emirle bildirmiştir.
Atatürk Anadolu'ya geçişinden sonra "Doğu Trakya ile ilgili hiçbir münakaşaya
girmeyin ve her türlü tecavüze karşı silahla savunun" demiştir. Çatalca
Rumları'na karşı Binbaşı Nidai Bey müfrezesi (200 kişilik milli müfreze)
Çatalca'ya gönderilmiş ve bu durum Büyük Millet Meclisi'ne Erkân-ı Harbiye-i
Umumiye Reisliğine 15 Haziran 1920 tarihli raporla bildirilmiştir. Erkân-ı
Harbiye-i Umumiye Reisliği bir süre sonra Yarbay Cemil Beyi Bulgaristan dönüşü
Çatalca Mıntıka Kumandanlığı'na tayin etmiştir. Yarbay Cemil Bey, Şakir Kesebir
ile işbirliği yaparak Çatalca İslam Cemaati teşkilatını canlandırmış ve milli
teşkilat için zemin hazırlamıştır. Çatalca hudut teşkilatı ve gizli teşkilat
Şakir Bey tarafından dikkatli ve gizli bir şekilde yapılmıştır. Bu gizli
teşkilatın üst düzey üyeleri, Çatalca eski Mebusu Hayreddin, Kurmay Yzb. Şerif,
Topçu Binbaşısı Sabri ve Jandarma Yüzbaşı Derviş Beylerdi. Doğu Trakya'ya
Çatalca'dan gizlice gazete ve risaleler dağıtılarak Yunanlara karşı mukavemet
arttırılmıştır. 1922 sonlarında Çatalca'dan Yunanlar üzerine akınlar
yapılmıştır. Bu akınlarla Mudanya Mütarekesine göre Türk jandarma taburları
henüz gelmeden Yunanların verebilecekleri zararlar en aza indirgenmiştir.
Yunanların götürmek istediği Türk rehineler de kurtarılmıştır, Murat Bey
(Kızanlıklı Murat Tunca) emrindeki tabur ile Türk köylerinin yağmasını
engellemiştir. Lozan barışına kadar Podima (Yalıköy) - Kalikratya (Mimarsinan)
hattı sınırlanmış fakat Türk idaresi yerleşmişti. 8 Ekim 1923'te Albay Tevfik
Erdönmez (Bknz.Milli Güvenlik Kurulu Genel Sekreterliği) komutasındaki birlikler
Çatalca'ya girince son İtilaf devletleri askerleri Çatalca'yı terk etmişler ve
bu suretle Çatalca T.B.M.M. Hükümetine ve Türkiye Cumhuriyeti'ne geçmiştir. Ali
Seyfi Tülümen'in, Ali Galib Beye gönderdiği 28 Teşrin-i Sani 1920 tarihli
mektubunun bir bölümünde "Trakya Türktür ve Trakya Türkleri ancak Türk bayrağı
altında mesut olabilirler..." demektedir. Milli mücadelenin kazanılması ve
cumhuriyetin ilanıyla Çatalca sakin ve huzurlu bir döneme girmiştir.
Cumhuriyetin ilk yıllarında Yunanistan ile yapılan nüfus mübadelesi gereğince bu
havalideki Rumlar Yunanistan'a göç ederek orada Nea (Yeni) Çatalca'yı kurmuşlar,
Yunanistan'dan ise çok sayıda Türk Çatalca ve havalisine gelerek merkeze ve
Rumların terk ettiği köylere yerleştirilmişlerdir. Hatta bu Yunanistan
Türkleri'nin gemi ile Mimarsinan limanına gelişinde bizzat Mustafa Kemal
Atatürk'ünde karşılamada bulunduğu ifade edilir. Yunanistan'ın Trakya'da fazla
Rum bırakmak istemesi üzerine T.B.M.M. Hükümeti Çatalca'yı 1924'te geçici olarak
il yapmış 26 Haziran 1926 tarihli yasa ile tekrar ilçe haline getirilerek
Istanbul'a bağlanmıştır. Çatalca'nın il yapılmasıyla Yunanistan'ın Istanbul ve
çevresinde fazla Rum bırakmak şeklindeki oyunu bozulmuştur. Çatalca cumhuriyet
döneminde gelişimini ve büyümesini sürdürmektedir. İstanbul'un kuruluşundan beri
İstanbul'a yakın önemli bir yer olması sebebi ile Çatalca tarihte askeri istila,
hareket ve birçok savaşlara sahne olmuştur. Çatalca'nın özellikle üç önemli
dönemde askeri bakımdan önemi görülmektedir. Bunlar sırasıyla Bizans, Osmanlı ve
Türkiye Cumhuriyeti dönemlerindedir.



https://tr.wikipedia.org/wiki/Mesut_%C3%96zil

Mesut Özil (d. 15 Ekim 1988; Gelsenkirchen), Türk asıllı Alman millî futbolcu.
Premier League takımlarından Arsenal'de forma giymektedir. Oyun Kurucu mevkinde
görev yapan oyuncu, 2006 yılından itibaren Almanya'nın genç millî takımlarında
millî takım kariyerine başlayan Özil, 2009 yılından bu yana ise Almanya Millî
Takımı'nda oynamaktadır. 2010 FIFA Dünya Kupası'nda turnuvanın en değerli
oyuncusuna verilen Altın Top Ödülü'ne aday gösterilmiştir. Özil, 2006 yılında
doğduğu şehrin bir takımı olan ve Bundesliga'da mücadele eden Schalke 04'e
transfer olarak profesyonel futbol kariyerine başladı. Ardından 2008 yılında bir
başka Bundesliga ekibi Werder Bremen'e transfer oldu. Almanya ile 2010 FIFA
Dünya Kupası'nda gösterdiği performans ile Ağustos 2010 tarihinde La Liga
takımlarından Real Madrid'e transfer oldu. 2013 yazında transfer döneminin son
gününde ise İngiliz takımlarından Arsenal'in kulüp tarihinde bir oyuncu için
ödediği en yüksek bonservis bedeli olan £42.500.000 karşılığında bu takıma
transfer oldu. Bu transferle birlikte tüm zamanların en pahalı Alman futbolcusu
oldu.

Devrek'in Hışıroğlu köyünden olan Mustafa ve Gülizar Özil çifti, işçi sıfatıyla
Almanya'ya 1970'li yıllarda göç ettiler. Mesut Özil'in kendisi gibi futbolcu
olan Mutlu adında bir ağabeyi ve iki kız kardeşi bulunmaktadır.

Mesut Özil, Türkiye Millî Futbol Takımı'nın daveti üzerine yaptığı açıklamada
"Kendimi bir Alman gibi hissediyorum" şeklindeki ifadesiyle bu teklifi geri
çevirerek Almanya Millî Futbol Takımı'nı tercih etmiştir. Bu kararı aldıktan
sonra futbolcunun resmi internet sayfası, yoğun hakaret mesajları geldiği
gerekçesiyle bir süre kapatılmıştır.

Küçükken mahallesinde "Maymun kafesi" diye adlandırılan; futbol sahasında gece
gündüz, karda yağmurda sürekli arkadaşlarıyla top oynayan Mesut, futbola 1995
yılında DJK Westfalia 04 Gelsenkirchen takımında başladı. Üç yıl bu takımda
oynadıktan sonra, DJK Teutonia Schalke-Nord takımına yazıldı. Bir yıl bu takımda
oynadıktan sonra, bir yıl da DJK Falke Gelsenkirchen takımında oynadı. 2000
yılında babası Rot-Weiss Essen alt yapısına yazdırdı. Almanya'nın köklü
takımlarından olan Rot-Weiss Essen, gençlere verdiği forma şansı ile
bilinmektedir. Öyle ki 16 yaşında, Mesut'u A Genç Takımları‘nda oynatmaya
başlattılar. Sonra o dönemde Alman İkinci Ligi‘nde oynayan A takımda oynatmak
için profesyonel sözleşme teklif ettiler. Ancak babası teklifi ret etti ve
oğlunu Schalke 04 takımının alt yapısına götürdü.

Schalke 04’ün gençler takımında bir yıl kadar top koşturduktan sonra ve Bayern
Münih‘i 2-1 yenerek gençlerde Almanya Şampiyonu olduktan sonra, o dönemde
Schalke 04 başkanlığını yürüten Gerhard Rehberg, Mesut Özil'i yakın dostu olan
Büyükçekmece Belediye Başkanı Hasan Akgün'e götürür. O tarihte Galatasaray
Başkanı Özhan Canaydın ile görüşüp futbolcuyu idmana götürmüş ancak yöneticiler
"Bu çocuk çok cılız. Solucan gibi. Bundan futbolcu olmaz. Denemeye bile gerek
yok." demiş. Bu sözünün üzerine Beşiktaş’ın kapısını çalmışlar ama onlar da
"Futbolcu tipi yok" diyerek benzer bir tavır sergilemiş. Bu yaşananlardan sonra
Fenerbahçe’nin yolunu tutmaya cesaret edememişler.. Türkiye macerası başlamadan
biten Mesut, 12 Ağustos 2006 tarihinde Schalke 04 ile profesyonel kontrat
imzaladı.

17 yaşında Bundesliga'da top koşturan Mesut'a en büyük destek aynı takımda
oynayan Altıntop kardeşlerinden gelmiştir. Kendi sözleriyle :

İlk maçında Eintracht Frankfurt karşısında 80. dakikada Hamit Altıntop'un yerine
oyuna dahil oldu ve sezonun ilk maçında 1-1 beraberliği yaşadı. Lincoln’ün ceza
almasıyla Bayer Leverkusen ve Bayern Münih maçlarında şans bulan ve bu şansı iyi
değerlendirerek göze girmeyi başaran Mesut, Schalke’de ilk sezonunda 7’si ilk on
birde olmak üzere toplam 19 maçta oynamayı başardı. İkinci yılında'da Lincoln’ün
Galatasaray’a transfer olmasıyla Schalke’de banko oynamaya başladı.

Daha sonraki aylarda Schalke'li yöneticilerle ters düşünce kadro dışı bırakıldı.
Aynı zamanda Schalke'den kovulma sebebi antrenmanlara Fenerbahçe formasıyla
gelmesinden dolayıydı. Schalke ile ipleri koparınca transfer teklifleri ard arda
gelmeye başladı ve Arsenal FC, VfB Stuttgart, Werder Bremen sıraya girdi. Yine
babasını dinleyen Mesut, ara transfer döneminin bitmesine saatler kala 3.3
milyon avro karşılığı Werder Bremen'e üç yıllık imza attı. Schalke macerasını
1,5 sezonda 30 Bundesliga maçıyla noktalamıştır.

2007-2008 sezonunun ara transfer döneminde Werder Bremen'e transfer olan Mesut,
yeni takımında forma numarası 11'di. Bundesliga'daki ilk golünü Nisan ayında 3-3
biten Karlsruher SC maçında, takımını 2-1 öne geçiren golü atarak kaydetmiştir.

2008-2009 sezonunda iyi bir performans sergileyen Mesut, İstanbul’da Fenerbahçe
Şükrü Saracoğlu Stadyumu'nda oynanan UEFA Kupası finali'nde Shakhtar Donetsk'e
karşı ilk onbirde yerini almıştır. Berlin'de oynanan DFB-Pokal Kupası'nda Bayer
Leverkusen'e attığı golle takımına şampiyonluğu getirdi. Werder Bremen ile
Bundesliga'da ikinciliği elde ederek, UEFA Şampiyonlar Ligi'ne katılmayı hak
etmiştir. Sezon sonunda Diego'nun Juventus'e transfer olmasıyla birlikte,
takımın dümenine geçen Mesut, kısa sürede taraftarın sevgilisi oldu ve yıldızı
Werder Bremen’de hızla parladı.

Nitekim 2009-2010 sezonu'nun ilk yarının en iyi futbolcusu seçilen Mesut,
takımıyla başarılı bir sezon geçirmiş, Bundesliga'da üçüncü olmuştur ve UEFA
Şampiyonlar Ligi'ne katılmayı garantilemiştir. Takımıyla gösterdiği performans
ile Almanya Millî Takımı'na 2010 FIFA Dünya Kupası'nı oynamak üzere çağrıldı.
Dünya Kupası’nda yıldızı parlayan futbolcu için Real Madrid takımı Werder
Bremen’e 15 milyon avro bonservis bedeli ödedi ; Mesut ise yılda 5 milyon
avro'dan 6 yıllık sözleşme imzaladı.

Werder Bremen forması altında çıktığı toplam 108 maçta 16 gol ve 55 asist
kaydetmiştir.

2010 FIFA Dünya Kupası'nda gösterdiği performans ile Werder Bremen'den Real
Madrid'e 15 milyon avro karşılığında transfer oldu. Ayrıca bu turnuvadaki
başarılı futbolu ile Altın Top ve Avrupa'da Yılın Futbolcusu ödüllerine aday
gösterilmiştir.

17 Ağustos 2010 tarihinde Santiago Bernabeu Stadı'nda düzenlenen imza töreninde
kendisini eflatun-beyazlı yapan yılda 5 milyon avro'dan 6 yıllık sözleşme
imzaladı. José Mourinho'nun ısrarı üzerine Real Madrid'e imza attığını belirten
genç futbolcu, imza töreninde

demiştir.Tıpkı Zidane gibi göçmen çocuğu olan Mesut için İspanyol basını Alman
Zidane diye bahsediyor. Mesut Madrid kariyerinde 10 numaralı formayı giymiştir..

3 Ekim 2010 tarihinde, 6-1 kazandıkları Deportivo La Coruña maçında ilk onbirde
maça çıkan Mesut La Liga'da ilk golünü kaydetmiştir. UEFA Şampiyonlar Ligi'nde
Milan'a karşı attığı ilk golünü eliyle hilal işareti yaparak Türkiye'ye
adadı.Real Madrid' de şuana kadar 129 kez çıktığı maçlarda 22 gol 65 asist
kaydetmiştir.

2 Eylül 2013 tarihinde Arsenal takımına transfer edilen Özil İspanyol kulübünün
kasasına en fazla para bırakan futbolcu olmuştur.

2 Eylül 2013 tarihinde Real Madrid'den 50 milyon euro karşılığında Arsenal'e
transfer olmuştur. Arsenal forması altında 11 numarayı giymektedir. 14 Eylül
2013 tarihinde

Real Madrid ile imzaladığı sözleşmenin yanı sıra Nike ile yıllık 150 bin avro ve
Nutella şirketi ile de yıllık 100 bin avroluk sponsorluk anlaşması imzaladı.

Millî Takım serüveni'ni Almanya ile başlayan Mesut, Almanya'nın genç
takımılarında toplam 27 maç oyanmış ve 9 gol kaydetmiştir. En büyük başarısı ise
İsveç’te yapılan Avrupa 21 Yaş Altı Futbol Şampiyonası finalinde İngiltere'ye
karşı oynanan final maçını bir gol, iki asist ile 4-0 kazanmakla olmuştur. Mesut
maçın adamı seçilmiştir.Millî takımda 43 maçta 14 gol 19 asist kaydetmiştir.

Almanya Millî Takımı ile Türkiye Millî Takımı arasında bir yıl süren bir seçimin
sonunda Almanya'yı tercih ettiğini Şubat 2009 tarihinde vurgulamıştır. Bu tercih
uzun süre polemik konusu oldu. Alman siyasetçiler ise bunun uyum açısından
önemli bir sinyal olduğunu belirttiler

Hamit Altıntop ise gelişmeyi "Mesut’un Almanya’yı seçmiş olmasının sebebi
ileride transfer piyasasındaki değeri daha büyük olacağından ve daha fazla para
kazanacağındandır" diye yorumladı.

İlk millî maçını 11 Şubat 2009 tarihinde Norveç Millî Takımı'na karşı
oynamıştır. 2010 Güney Afrika Dünya Kupası kadrosunda yer aldı ve millî takımda
ilk golünü Gana Millî Takımı'na atmıştır. Turnuva boyunca hep ilk onbirde sahaya
çıkan Mesut, Almanya ile dünya üçüncüsü oldu.Dünya Kupası boyunca gösterdiği
etkileyici performans neticesinde kupa sonrası Werder Bremen'den Real Madrid'e
transfer oldu..

8 Ekim 2010 tarihinde Almanya Millî Takımı ile Türkiye Millî Takımı arasında
oynanan maçta Almanya Türkiye'yi 3-0'la geçerken, Mesut maçın 79. dakikasında
kaydettiği gol sonrasında sevinmedi, yalnızca arkadaşlarının tebriklerini kabul
edip görev bölgesine yöneldi.

2014 FIFA Dünya Kupası'nda Almanya ile şampiyonluk yaşayan Mesut, turnuvada 1
gol 2 asist ile oynamıştır.

Mesut Özil, eğitimini Abitur'a kadar sürdürmüştür. Özil Almanya ile kazanılan
Dünya Kupası sonrasında kazandığı şampiyonluk primini Brezilyadaki 23 hasta
çocuğun ameliyat masraflarının karşılanması için bağışlamıştır. Bu davranışından
ötürü Laureus Medya Onur Ödülü'ne layık görülmüştür. Mutlu adında bir ağabeyi
Neşe ve Duygu adında iki kız kardeşi bulunmaktadır.



https://tr.wikipedia.org/wiki/Nesimi_%C3%87imen

1931 yılında Adana'nın Saimbeyli ilçesinde doğdu. Daha sonra tüm ailesiyle
birlikte Kayseri'nin Sarız ilçesine yerleşti ve bir köy ağasının yanında maraba
olarak çalışmaya başladı. Ağanın kızı Dilber'e aşık olunca, birlikte Kayseri'den
kaçıp Elbistan'ın Sevdili Köyü'ne yerleştiler. Anadolu Aleviliği'nin yoğun
yaşandığı bu bölgede uzun süre kaldıktan sonra İstanbul'a taşındı. İşçi olarak
Almanya'ya gitmek için çabaladı, fakat nefes darlığı olduğu için başaramadı ve
ailesiyle beraber Osmaniye'nin Kadirli ilçesine göç etti. Bu dönemde yazar Yaşar
Kemal ile tanıştı ve onun da yardımıyla bir fabrikada işe başladı. Greve çıkan
işçilerin başına geçince işten atıldı ve ailesinin geçimini sağlamak için
ozanlığa başladı. 1967 yılında Tunceli'de sergilenen bir Pir Sultan Abdal
oyununda oynayan ve deyişler söyleyen Nesimi, salonda olay çıkınca gözaltına
alındı ve bıyığının yarısı tek tek yolunmuş bir vaziyette serbest bırakıldı.
Ailesiyle birlikte Zeytinburnu'nda bir gecekonduya yerleşti. Evinde
konaklayanlar arasında Yaşar Kemal, Atıf Yılmaz, İlhan Selçuk, Behice Boran,
Mehmet Ali Aybar, Harun Karadeniz, Yılmaz Güney, Mahzuni Şerif, Aşık İhsani,
Emekçi ve Ali Özgentürk gibi isimler vardı.

Küçük yaşta türkü derlemeleri yapan Nesimi, topladığı folklor değerlerini radyo
arşivlerine kazandırdı. Hatayi, Pir Sultan Abdal ve diğer usta ozanların
nefeslerini söyleyerek kendisini tanıttı. Nefeslerini, türkülerini bağlama ile
değil, göğsünde taşıdığı cura eşliğinde söyledi ve cura çalmada ün kazandı.
Kendi yazdığı deyişlerini de okuyup söylemiştir.

2 Temmuz 1993 günü Sivas'ta, Madımak Oteli'nin yakıldığı ve 35 kişinin
öldürüldüğü Sivas Katliamı'nda hayatını kaybetti. Cenazesi İstanbul Karacaahmet
Mezarlığı'na defnedildi. Balet ve müzisyen Mazlum Çimen'in babasıdır.



https://tr.wikipedia.org/wiki/Almanya_Mill%C3%AE_Futbol_Tak%C4%B1m%C4%B1

Almanya Millî Futbol Takımı (Almanca: Die deutsche Fußballnationalmannschaft),
1908 yılından beri Almanya'yı uluslararası turnuvalarda temsil eden erkek futbol
takımıdır. 1900 yılında kurulan Almanya Futbol Federasyonu tarafından
yönetilmektedir.

1954 yılında İsviçre'de düzenlenen Dünya Kupası finalinde Macaristan'ı 3-2
yenerek tarihinde ilk defa Dünya'nın En Büyüğü olan Almanya, 1972 Avrupa
Şampiyonası ve 1974 Dünya Kupası'nda da mutlu sona ulaşan takımdır. 1980 Avrupa
Şampiyonası'nı da müzesine götüren Panzerler, 1990 yılında İtalya'da Dünya
Kupası'nda Arjantin'i yenerek 3. kez Dünya Şampiyonu oldular. 1996 yılında
İngiltere'de düzenlenen Avrupa Şampiyonası'nda yarı finalde İngiltere'yi,
finalde altın golle Çek Cumhuriyeti'ni deviren Almanlar son kupasını orada aldı.
2002 FIFA Dünya Kupası'nda finale kadar yükselen Panzerler finalde Brezilya'ya
yenilmekten kurtulamadı.

Evsahipliğini yaptığı 2006 FIFA Dünya Kupası'nda yarı finale kadar çıkan
Panzerler, yarı finalde İtalya'ya 2-0 yenilerek final şansını kaybetti.
Portekiz'nı 3-1 ile geçerek Dünya Üçüncüsü oldu.

Güney Afrika'da düzenlenen 2010 FIFA Dünya Kupası'nda yine yarı finale kadar
fırtınalı bir şekilde çıkan ve Arjantin 'e ve İngiltere'ye 4 atan Panzerler yarı
finalde İspanya 'ya 1-0 yenilmiş ve üçüncülük maçında Uruguay'ı 3-2 yenerek
üçüncü olmuştur.

Brezilya'da düzenlenen 2014 FIFA Dünya Kupası'nın final maçında Arjantin'i
uzatmalarda 1-0 mağlup ederek 4. Dünya Kupası şampiyonluğuna ulaştı. Almanya,
aynı zamanda, Amerika kıtalarında Dünya Kupası kazanan ilk Avrupa ülkesi oldu.
Yarı finalde ev sahibi Brezilya'ya karşı aldıkları 7-1 lik skor kupanın
unutulmaz maçlarından biri olmuştur.

Almanya'nın ulusal bir stadı bulunmamaktadır. Millî takım maçları ülkedeki
çeşitli stadyumlarda oynanır.

Millî takım maçları çoğunlukla Berlin Olimpiyat Stadı'nda yapmaktadır. Stadda
74.500 koltuk bulunmaktadır.



https://tr.wikipedia.org/wiki/Gareth_Bale

Gareth Frank Bale (d. 16 Temmuz 1989, Cardiff), Real Madrid ve Galler forması
giyen sağ kanat, kanatlar ve forvet arkası pozisyonlarında görev yapan Galli
futbolcu.

Cardiff şehrinde doğup büyümesine rağmen, Gareth Bale'in profesyonel kariyeri
İngiltere Championship takımlarından Southampton ile başlamıştır. Sadece iki
sezon Southampton'da oynadıktan sonra 2007'de Premier Lig ekiplerinden Tottenham
Hotspur'a transfer olmuştur. Bale hız, güç ve atletikliği ile bilinir. Sonradan
Real Madrid'e transfer olmuş ve bu transfer için verilen bonservis rekor
kırmıştır.

16 yaş 275 günlükken, 17 Nisan 2006 da Southampton adına ilk maçına çıktığında
Southampton takımı adına forma giyen en genç ikinci futbolcu (Theo Walcott'tan
sonra) oldu. Southampton'ın Millwall'ı 2–0 yendiği o karşılamanın tamamında
oynadı.6 Ağustos 2006'da Bale ilk golünü durumu 1-1'e getiren bir frikik golüyle
Derby County'e karşı attı. Maç 2-2 sonuçlandı.

2006-07 sezonunun ikinci maçında diğer bir frikik golünü St.Mary Stadı'nda
Coventry City takımına karşı attı. Bale'in "frikik uzmanlığı" ünü West Bromwich
Albion'e attığı golle daha da arttı. 16 Aralık 2006 itibariyle Bale Sunderland,
Hull ve Norwich City'e attığı birer golle gol sayısını beşe çıkardı.

Aralık 2006 da Carwyn James Ödülü olarak bilinen BBC11 Galler Yılın Genç
Sporcusu ödülünü kazandı. Daha sonra Tottenham'a transfer oldu.Burada 7 gole
ulaştı fakat esas olarak Inter'e 4-3 yenildikleri maçta dikkatleri üzerine
çekmiştir.

6 sene boyunca Tottenham Hotspurs'da forma giydi. Sol kanat dışında, sağ kanat
ve forvet arkası mevkiinde de oynadı. Üstün başarısı ile herkesin dikkatini
çeken Bale, 1 Eylül 2013 tarihinde 100 milyon euro bonservis ücretiyle Real
Madrid'e transfer olarak Cristiano Ronaldo'nun en pahalı futbolcu olma unvanını
elinden aldı. Transferi hem Tottenham hem de Real Madrid kulüplerinin resmi
sitesinden duyuruldu.

1 Eylül 2013 tarihinde Bale, Real Madrid ile 6 yıllık sözleşme imzaladı.
Transfer ücreti olarak Tottenham'a 100 milyon euro ödendi. Bale yaptığı ilk
açıklamada: Benim için Real Madrid'de oynamak büyük bir düştü ve gerçekleşti.
sözlerini kullandı.

14 Eylül 2013 tarihinde, Villareal ile yapılan lig maçında Real Madrid adına ilk
kez forma giydi. İlk golünü de bu maçta kaydetti. Fakat maç 2-2 berabere
sonuçlandı.

17 Eylül 2013 tarihinde, Galatasaray ile karşılaşan Real Madrid'de oyuna ikinci
yarı Isco'nun yerine girerek Real Madrid adına ilk kez UEFA Şampiyonlar Liginde
forma giymiş oldu. 5 Kasım 2013 tarihinde, Juventus ile karşılaşılan UEFA
Şampiyonlar Ligi maçındada Real Madrid adına ilk kez UEFA Şampiyonlar Ligi
golünü bu maçta attı. Maç 2-2 berabere sonuçlandı. Bale 2014 UEFA Şampiyonlar
Ligi final maçının uzatma dakikalarında bir gol atarak takımının kupayı
kazanmasına katkıda bulunmuştur.

11 Temmuz 2013 tarihinde EA Sports, küresel kapak yıldızı Lionel Messi ile
birlikte FIFA 14'ün İngiltere, İrlanda ve Ortadoğu ülkelerinde kapakta Gareth
Bale'nin olacağı açıklandı.



https://tr.wikipedia.org/wiki/Mario_G%C3%B3mez

Mario Gómez García (Almanca: ˈmaːʁioː ˈɡɔmɛs; d. 10 Temmuz 1985), Vfl
Wolfsburg'da ve Almanya millî takımında forvet olarak görev yapan İspanyol
asıllı Alman futbolcu.

Stuttgart'tan Bayern Münih'e 30-35 milyon € bonservisle transfer olan Gómez,
Márcio Amoroso'yu geçerek Bundesliga'da en yüksek bonservis ücretiyle transfer
olan futbolcu olmuştur. Daha sonra bu rekoru Mario Götze ve Javi Martínez
geçmiştir. Stuttgart ile 2006-07 sezonunda şampiyonluk yaşamıştır. O sezon 21
yaşında olan Gómez 14 gol atıp 7 asist yapmıştır ve Almanya'da Yılın Futbolcusu
seçilmiştir. 2015-16 sezonunun başında Beşiktaş'a transfer olmuş ve 33 maçta 26
gol atarak Beşiktaş'da bir sezonda en fazla gol atan yabancı oyuncu unvanını
Demba Ba ve Pascal Nouma'nın elinden almıştır. Aynı zamanda Bursaspor maçında
attığı golle Vodafone Arena'da ilk golü atan futbolcu olarak adını tarihe
yazdırmıştır. Ve o sezon gol kralı olmuştur.

Mario Gómez, futbol kariyeri boyunca Stuttgart, Bayern Münih ve Fiorentina'da 33
numaralı formayı giymiştir. Almanya Millî Takımında ise 23 numaralı formaya
giymektedir. Mario Gómez, forma numarası ile ilgili yaptığı açıklamada;

Profesyonel futbol kariyerine 8 Mayıs 2003'te Hamburger SV karşısında çıktı. 9
Mart 2009'da Chelsea ile oynanan Şampiyonlar Ligi maçında 10 dakika sahada
kaldı.2004-2005 sezonu'nda VfB Stuttgart II takımı'yla 24 maçta 15 kez forma
giydi. 2005-2006 sezonunda Gómez A takımda kalıcı olarak forma giydi. 17 Eylül
2005'te Mainz 05 - Stuttgart maçında ilk golünü attı ve Stuttgart o maçı 2-1
kazandı. 2005-2006 sezonunda 30 maça çıktı 6 gol attı. UEFA Kupası'nda da 2 gol
attı. 2007-08 sezonunda da DFB-Pokal (Almanya Kupası) kupasında 6 gol ile gol
kralı olmuştur.

2008-09 sezonu sonunda 35 Milyon Euro'ya Bayern Münih'e transfer oldu.
Bundesliga'da tarihinde 35 Milyon Euro ile en yüksek bonservis bedeli ödenen
futbolcu oldu.

Bayern Münih formasıyla, 2013'de UEFA Şampiyonlar Ligi şampiyonluğu sevinci
yaşayan Gómez 2 kez de 2009-10 ve 2012-13 sezonlarında Bundesliga şampiyonluğu
görmüştür. 2010 ve 2013 de DFB-Pokal ve 2010 ve 2012 yıllarında da Supercup
şampiyonlukları yaşayan Gómez, toplamda 7 kupa sevinci yaşamıştır.

2010-11 Bundesliga'da 28 gol atarak gol kralı olmuştur. 2012-13 sezonunda da
DFB-Pokal (Almanya Kupası) kupasında 6 gol atarak ikinci kez Almanya Kupası gol
kralı olmuştur.

Bayern Münih, yıldız golcüsü Mario Gómez’in Fiorentina’ya transferi konusunda
İtalyan kulübüyle 15 Milyon Euro karşılığında anlaştığını resmen duyurdu. Gómez,
Fiorentina ile 4 yıllık sözleşme imzaladı.

Mario Gómez, Fiorentina forması ile 2012-13 sezonunda da Coppa Italia (İtalya
Kupası) kupasında 4 gol atarak gol kralı olmuştur.

2015-16 sezonu öncesinde Beşiktaş ile görüşmeye başladı. Beşiktaş 29 Temmuz 2015
tarihinde, Mario Gómez'in transferi için görüşmelere başlandığını resmen
açıkladı. 30 Temmuz 2015 tarihinde Beşiktaş Mario Gomez'in transferi için
oyuncunun kulübü ve kendisiyle anlaşma sağlandığını KAP’a bildirdi, Beşiktaş'tan
Kamuyu Aydınlatma Platformu’na gönderilen açıklama şöyle:

Gomez, Beşiktaş formasıyla ligde ilk maçına 16 Ağustos 2015 tarihinde Mersin
İdman Yurdu deplasmanında Oğuzhan Özyakup'un yerine 74. dakikada oyuna dâhil
olarak çıktı. Siyah-Beyazlı formayla ilk gollerini ise Olimpiyat Stadında 13
Eylül tarihinde Başakşehir'e karşı oynanan 4. hafta maçında bulduğu iki golle
atmış oldu. Olimpiyat Stadında 27 Eylül'de rakip Fenerbahçe karşısında
Beşiktaş'ın iki sezon ve sekiz derbi maçı süren derbi galibiyeti hasreti son
bulurken başrolde attığı iki golle Gomez bulunuyordu. Gomez, Beşiktaş formasıyla
Avrupa'daki ilk golünü UEFA Avrupa Ligi grup aşamasında 22 Ekim tarihinde
Rusya'da oynanan Lokomotif Moskova deplasmanında atmıştır.Yine Mario Gomez,15
Mart tarihinde oynanan Trabzonspor-Beşiktaş erteleme maçında Süper Ligdeki 19.
Golünü atarak "Bir sezonda ligde en fazla gol atan yabancı oyuncu" olarak
Beşiktaş tarihine adını yazdırdı. 11 Nisan 2016'da Bursaspor'a karşı oynanan
Vodafone Arena'nın açılış maçının 21. dakikasında attığı gol ile bu stadın ilk
golünü atan futbolcu olarak tarihe geçmiştir.

1989-90 Sezonundan Beri En Golcü Beşiktaşlı Oyuncu Mario Gomez: bu sezon
Beşiktaş adına süper lig maçlarında 31.Haftalar itibariyle 24 gol kaydetti.
Alman oyuncu, 1989-90 sezonundan beri bir sezonda en çok lig golü atan
Beşiktaşlı oyuncu oldu.1989-90 sezonunda Feyyaz Uçar 28 golle gol kralı olmuş
sözü geçen sezon Beşiktaş şampiyon olmuştu. Mario Gomez son 24 sezonda Beşiktaş
JK adına lig derbilerinde 4 gol atan ilk oyuncu oldu.En son 1991/1992 sezonda
Mehmet Özdilek(Şifo Mehmet) lig derbilerinde 4 gol atmıştı.Mehmet Özdilek
1991-1992 Süper Lig Sezonu: BJK:1 - FB:0 (Zeki Önatlı), BJK:4 - GS:3 (Mehmet
Özdilek(2), Ali Gültiken, Sergen Yalçın), FB:2 - BJK:2 (Mehmet Özdilek(2),GS:0 -
BJK:1 (Turan Uzun) Şifo Mehmet'in gol attığı maçlar bu haliyle tarihteki yerini
aldı.Süper Lig 2015/2016 Hasan Doğan Sezonunda, Mario Gomez; BJK:3 - FB:2 (Mario
Gomez(2)Simon Kjaer(KK), BJK:2 - GS:1 (Mario Gomez, Gökhan Töre),FB:2 - BJK:0,
GS:0 - BJK:1 (Mario Gomez) maçlarında toplam 4 gol attı.

Süper Lig Hasan Doğan Sezonunu, Mario Gómez: 33 maçta (26 gol 6 asist)
istatistik ile gol kralı ve şampiyon tamamladı.

20 Temmuz 2016 tarihinde siyasi olaylar yüzünden Beşiktaş'ta forma giymeyeceğini
açıklamıştır.

Türkiye Profesyonel Futbolcular Derneğinin (TPFD) ikincisini düzenlediği PFD
ödüllerinde Süper Lig'de 2015-2016 sezonun en iyileri arasında yer aldı.

Yılın 11'i : Volkan Babacan, Gökhan Gönül, Simon Kjaer, Yalçın Ayhan, İsmail
Köybaşı, Edin Visca, Atiba Hutchinson, Oğuzhan Özyakup, Volkan Şen, Samuel
Eto'o, Mario Gomez

2016-2017 sezonunda, Mario Gomez Bundesliga takımlarından Wolfsburg transfer
oldu.

2005-2006 sezonunda Almanya U-21 takımına çağrıldı. Burada 6 maçta 1 gol attı.
2007'de ise Almanya Millî Futbol Takımı'na çağrıldı. Almanya Millî Futbol
Takımı'nda toplam 60 maçta 25 gol atma başarısını gösterdi.

Gomez, Riedlingen'de doğdu. Gomez, hem Almanya hem de İspanya çift vatandaşı
oldu. Millî takım tercihini Almanya'dan yana kullandı. Babası José "Pepe" Gómez
García İspanyol, annesi Christel Roth ise Almandır.

Mario Gómez, Alman Futbol Federasyonu'na başkaldırarak, eşcinsel futbolcuların
saklanmalarına gerek kalmadığını söylemiş ve eşcinsel futbolcuların haklarını
savunmuştur. Eşcinsel futbolcuların artık saklanması gerekmediğine inanan Gómez,
Almanya Dış İşleri Bakanı Guido Westerwelle ve Berlin Eyalet Başkanı Klaus
Wowereit'i örnek göstererek bunun bir tabu olmaktan çıkmasını gerektiğini ifade
etmiştir. Eşcinsel olup olmadığına dair tam bir açıklama yapmayan Alman
futbolcu, verdiği demeçte, :

9 yıldır birlikte olduğu Silvia Meichel'le Ekim 2012'de ilişkisini noktalayan
Gomez, Aralık 2012'den beri Alman manken Carina Wanzung ile birliktedir.



https://tr.wikipedia.org/wiki/Niki_Lauda

Andreas Nikolaus "Niki" Lauda (d. 22 Şubat 1949 Viyana, Avusturya) eski Formula
1 (F1) pilotu. Üç kez F1 Dünya Şampiyonu olmuştur.

Varlıklı bir ailenin çocuğu olarak doğan Lauda, ailesinin onaylamamasına rağmen
bir yarış sürücüsü olmuştur. 1971'de March takımına Formula 2 (F2) pilotu olarak
girmiş ve 1972'de March için hem F1 hem de F2'de yarışmıştır. 1973 yılında ise
BRM'ye girmiştir. BRM'deki takım arkadaşı Clay Regazzoni 1974'te Ferrari'ye
transfer olunca, Enzo Ferrari Clay'e Lauda'nın nasıl olduğunu sormuştur. Bu
Lauda'nın hayatındaki büyük değişimin başlangıcı oldu. Regazzoni Lauda'yı öven
ve destekleyen biçimde konuşunca Ferrari, Lauda'yı transfer etmeye karar vermiş
ve Lauda, Ferrari takımının pilotu olmuştur.

1976 sezonunda Almanya Nurburgring pistinde geçirdiği kazada arabasının yanması
sonucu yüzünün büyük bir kısmı ciddi yaralar almıştır. 1976 sezonunda birkaç
yarış kaçırdıysa da liderliğini sürdürmesine rağmen şampiyonluğu son yarıştan
çekilerek McLaren pilotu James Hunt'a kaptırmıştır.

1970'lere kötü bir başlangıç yapan Ferrari için 1974 yeniden dirilme yılıydı.
Takımın henüz pek tanınmayan Lauda'ya olan inancı meyvesini vermiş, Lauda takım
için yarıştığı ilk yarış olan sezonun ilk yarışı Arjantin Grand Prix'sinde
ikinci olmuştur. İlk Grand Prix (GP) zaferi sadece üç yarış sonra İspanya'da
meydana gelmiştir. Her ne kadar yılın önemli ismi olsa da mekanik dayanıksızlık
ve tecrübesizliğinin sonucunda o sezon toplamda altı pol pozisyonu ve iki GP
zaferi ile sezonu sürücüler şampiyonluğunda dördüncü sırada bitirmiştir.

1975 F1 sezonu Lauda için yavaş başlasa da ilk Dünya Şampiyonluğunu bu yıl
kazanmıştır. Toplamda ilk dört yarışta en iyi derecesi beşincilikken, sonraki
beş yarıştan dördünü kazanmış, yılın son yarışı olan ABD GP'sini de kazanarak
yılı şampiyonlukla bitirmiştir.

1976 yılının açılışında yarışlarında büyük başarı göstermiş, ilk altı yarıştan
dördünü kazanmış diğer ikisinde ise ikinci olmuştur. Yılın beşinci zaferi olan
İngiliz GP'sinde en yakın takipçisinden iki katı daha fazla puana sahipti.

Yılın bir sonraki yarışı olan Alman GP'sinde felaket patlak verdi ve yarışın
ikinci turunda yoldan çıkan Lauda'nın aracı toprak bariyerlere çarptıktan sonra
Brett Lunger'in aracıyla çarpıştı. Lunger'den farklı olarak kaza sonucunda Lauda
aracında sıkışmıştı ve araç alev aldı. Arturo Merzario ve Guy Edwards birkaç
dakika sonra olay yerine ulaşmış olsalar da Lunger ile birlikte Lauda'yı araçtan
çıkartamadan Lauda'da yanıklar oluşmuştu. Özellikle kafasına doğru ciddi
yanıkları vardı ve soluduğu sıcak toksik gazlar nedeniyle akciğerleri ve kanı
zarar görmüştü. Her ne kadar kazanın hemen sonrasında bilinci yerinde olsa da
daha sonra komaya girdi.

Lauda mucizevi bir şekilde kurtulmakla kalmadı, altı hafta (iki yarış) sonra
yarışlara döndü. Dönüşünün ilk yarışı olan İtalyan GP'sini dördüncü bitirdi.
Fakat yokluğunda McLaren pilotu James Hunt aradaki farkı kapatmıştı. Yılın
sonunda James Hunt sadece bir puan farkla Dünya Şampiyonu oldu.

Lauda'nın Ferrari ile olan iyi ilişkileri bu dönem yıpranmıştı. Her ne kadar
1977 sezonunu şampiyon olarak bitirse de sezonun sonunda Ferrari'den
ayrılacağını duyurmasıyla Ferrari onun yerine o dönem tanınmayan Gilles
Villeneuve'yi yarıştırmak isteyince Ferrari'yi erkenden terk etti.

1978'de Brabham'a katıldıktan sonra iki başarısız sezon geçirdi. 1979 Kanada
GP'sinde Brabham'ın sahibi Bernie Ecclestone'a hemen emekli olmak istediğini
belirtti ve girişimcilik yapmak üzere F1'den ayrıldı.

Fakat 1982'de F1'e geri döndü. McLaren ile yapılan başarılı bir testten sonra
1984'te Dünya Şampiyonu oldu.

1985'te Formula 1 kariyerini noktaladıktan sonra, kendi hava yolu şirketi olan
Lauda Air'e geri döndü. Daha sonra 1999'da şirket Austrian Airlines'a satıldı.

Lauda 2001-2002 yıllarında Jaguar Formula 1 takımını idare etmiştir. 2003'ün
sonlarında yeni bir hava yolu şirketi kurmuştur:

Son dönemlerde F1 Racing yarış dergisinde makaleler ve yorumlar yapmıştır.
Efsanevi pilot Michael Schumacher'in dönüşüyle ilgili onu en iyi kendisinin
anlayacağını söyleyen Lauda, bırakıp tekrardan geri dönmenin zor bir iş olduğunu
vurgulamış ve Schumacher'i daha üst sıralarda görmeyi dilemiştir.



https://tr.wikipedia.org/wiki/Breaking_Bad

Breaking Bad, Vince Gilligan tarafından tasarlanmış ABD drama televizyon
dizisidir. 50 yaşında, lisede kimya öğretmeni olan Walter White (Bryan
Cranston), maddi açıdan ailesinin gereksinimlerini karşılayabilmek için araba
yıkamacısında ek iş yapmaktadır ancak bir süre sonra ileri derecede akciğer
kanseri olduğunu ve çok kısa bir ömrünün kaldığını öğrenir. Dizide Walter White
ailesine para bırakabilmek için, uyuşturucu yaptığını bir rastlantı sonucu
öğrendiği eski öğrencisi Jesse Pinkman (Aaron Paul) ile birlikte metamfetamin
işine girer. Kimya konusunda çok başarılı işlere imza atmış öğretmen ile
uyuşturucu piyasasını iyi bilen eski öğrencisi, yüksek kalitede ve saflıkta
metamfetamin üreterek uyuşturucu ticaretine başlarlar. "Şimdiye dek, namusum ve
şerefim ile dürüst bir insan olarak yaşadım, ancak kanserden başka bir sonuç
elde edemedim." şeklinde düşünen Walter White'ın bundan sonraki geleceği,
yaşanan olay örgüsüyle birlikte sadece kendisini ve ailesini değil, beraberinde
tanıdığı/tanımadığı herkesin geleceğini değiştirecektir.

İlk bölümü 20 Ocak 2008 tarihinde yayınlanan dizi beş sezon devam etmiş son
bölümü 29 Eylül 2013 yayınlanmıştır. Breaking Bad güney aksanı kullanılan
kişilerce dile getirilen bir deyimdir ve cehenneme düşmek anlamına gelir.

Walter'ın ailesi, eşi Skyler (Anna Gunn) ve çocukların, Walter Jr. Flynn (RJ
Mitte) ve Holly (Elanor Anne Wenrich)'den oluşur. Dizide Skyler'ın kızkardeşi
Marie Schrader (Betsy Brandt), ve kocası Uyuştucu ile Mücadele İdaresi (DEA)
ajanı Hank (Dean Norris)'de, vardır. Walter'ın avukatı Saul Goodman (Bob
Odenkirk), Uyuşturucu kartelinin lideri Gustavo Fring (Giancarlo Esposito),final
sezonunda tanıtılan Todd Alquist (Jesse Plemons) ve Lidya Rodarte-Quayle (Laura
Fraser) dizide yer alan önemli karakterler arasındadır.

Breaking Bad tüm zamanların en başarılı televizyon dizilerinden bir tanesi
olarak kabul görür. Dizinin final bölümü ABD televizyonlarında kablolu
yayınlarda en fazla seyredilenler arasına girmiştir. Yapım 16 Emmy Ödülü, 8
Satellite Ödülü, 2 Altın Küre Ödülü, 2 Peabody Ödülü olmak üzere pek çok ödül
kazanmıştır. Başrol oyuncusu Bryan Cranston Emmy ödüllerinde dört kez drama
dalında en iyi aktör ödülüne layık görülmüştür. 2013 yılında Breaking Bad tüm
zamanların en yüksek reyting alan dizisi olma unvanı ile Guinness Dünya
Rekorları kitabına girmiştir.



https://tr.wikipedia.org/wiki/Ankara

Koordinatlar: 39°55′38″K 32°51′19″D﻿ / ﻿39.92725°N 32.85518°E﻿ / 39.92725;
32.85518

Ankara, Türkiye'nin bir ili, başkenti ve en kalabalık ikinci şehri. Nüfusu 2016
itibarıyla 5.346.518 kişidir. Bu nüfus, 25 ilçede,1433 mahallede bulunmaktadır.
İl genelinde nüfus yoğunluğu 209'dur.Coğrafi olarak Türkiye'nin merkezine yakın
bir konumda bulunur ve Batı Karadeniz Bölgesi'nde kalan kuzey kesimleri hariç,
büyük bölümü İç Anadolu Bölgesi'nde yer alır. Yüz ölçümü olarak ülkenin üçüncü
büyük ilidir. Etrafı Bolu, Çankırı, Kırıkkale, Kırşehir, Aksaray, Konya ve
Eskişehir illeri ile çevrilidir.

Ankara'nın başkent ilan edilmesinin ardından (13 Ekim 1923) şehir hızla gelişmiş
ve günümüzde Türkiye'nin ikinci en kalabalık ili olmuştur. Türkiye
Cumhuriyeti'nin ilk yıllarında ekonomisi tarım ve hayvancılığa dayanan ilin
topraklarının yarısı hâlâ tarım amaçlı kullanılmaktadır. Ekonomik etkinlik büyük
oranda ticaret ve sanayiye dayalıdır. Tarım ve hayvancılığın ağırlığı ise
giderek azalmaktadır. Ankara ve civarındaki gerek kamu sektörü gerek özel sektör
yatırımları, başka illerden büyük bir nüfus göçünü teşvik etmiştir. Cumhuriyetin
kuruluşundan günümüze, nüfusu ülke nüfusunun iki katı hızda artmıştır. Nüfusun
yaklaşık dörtte üçü hizmet sektörü olarak tanımlanabilecek memuriyet, ulaşım,
haberleşme ve ticaret benzeri işlerde, dörtte biri sanayide, %2'si ise tarım
alanında çalışır. Sanayi, özellikle tekstil, gıda ve inşaat sektörlerinde
yoğunlaşmıştır. Günümüzde ise en çok savunma, metal ve motor sektörlerinde
yatırım yapılmaktadır. Türkiye'nin en çok sayıda üniversiteye sahip ili olan
Ankara'da ayrıca, üniversite diplomalı kişi oranı ülke ortalamasının iki
katıdır. Bu eğitimli nüfus, teknoloji ağırlıklı yatırımların gereksinim duyduğu
iş gücünü oluşturur. Ankara'dan otoyollar, demir yolu ve hava yoluyla
Türkiye'nin diğer şehirlerine ulaşılır.

Bilinen tarihi en az 10 bin yıl öncesine, Eski Taş Çağı'na ulaşan Ankara, tarih
öncesinden günümüze dek pek çok medeniyeti barındırmıştır. Hititler,
Frigyalılar, Lidyalılar, Persler, Galatlar, Romalılar, Bizanslılar, Selçuklular,
Osmanlılar ve nihayet Türkiye Cumhuriyeti, il topraklarını kontrolleri altında
tutmuştur. Tektosagların ve Türkiye Cumhuriyeti'nin başkenti olan Ankara şehri
ve Frigyalıların başkenti Gordion, il sınırları içinde yer alır. Yıldırım
Bayezid'in Timurlenk'e yenik düştüğü Ankara Muharebesi Çubuk yakınlarında ve
Kurtuluş Savaşı'nın dönüm noktası olan Sakarya Muharebesi Polatlı yakınlarında
yapılmıştır.

İlin Batı Karadeniz Bölgesi'nde yer alan kuzey kesimleri haricindeki büyük kısmı
İç Anadolu Bölgesi'nde yer alır ve kara iklimine sahiptir. Şehirler dışındaki il
topraklarının büyük kısmı tahıl tarlalarıyla kaplı platolardan oluşur. İlin
çeşitli yerlerindeki doğal güzellikler korumaya alınmış, dinlenme ve eğlence
amaçlı kullanıma sunulmuştur. İlin adını taşıyan tavşanı, keçisi ve kedisi dünya
çapında bilinir, armudu, çiğdemi, yerel yemeklerden Ankara tavası ve
Kızılcahamam ve Beypazarı'nın maden suyu ise ülke çapında tanınır.

Frigya dili ve Yunancada Ἄγκυρα (telâffuz: Anküra), gemi çapası demektir. Bazı
efsanelere göre Ankara, Frig Kralı Midas’ın bir gemi çapası bulduğu yerdir.
Büyük İskender'in Doğu Seferi sırasında Anküra’ya MÖ 333'te geldiği kayıtlara
geçmiştir. 2. yüzyıla ait ve Ankara'daki Anadolu Medeniyetleri Müzesinde
sergilenen bazı paralarda gemi çapası figürü bulunmaktadır.

Frigler, Galatlar ve Romalılar tarafından Ἄγκυρα olarak bilinen şehrin adı,
Latin harfleri ile Batılı kaynaklara Ankyra ve Ancyra olarak geçti. Kentin adı,
Türklerin Anadolu'ya gelmesinden sonra Ankara, Engürü ve Engüriye olarak
değişime uğradı. Batı dillerine de Angora olarak geçti. 16. yüzyıla ait çeşitli
resmî Osmanlı evraklarında Ankara (انقره) adı geçmektedir.

Türkiye Cumhuriyeti devleti, 28 Mart 1930'da yabancı ülkelerden Türk şehirleri
için Türkçe adların kullanılmasını resmen talep etti. Bu tarihten sonra posta
idaresi Angora olarak adreslenmiş mektupları Ankara'ya ulaştırmadı. Böylece
zamanla Ankara adı evrenselleşti.

Ankara ilinde keşfedilmiş en eski tarih öncesi kalıntılar Eski Taş Çağına kadar
uzanmaktadır. Bu döneme ait çeşitli eserlere Gâvurkale, Ergazi, Lodumlu ve
Maltepe'de rastlanmıştır. Bunlar dışında Ankara'nın Polatlı ilçesinde, MÖ 3000
yıllarına ait insan yerleşmelerine rastlanmıştı.

Hint-Avrupalı bir kavim olan Hititler (MÖ 1660-1190), Anadolu'ya boğazlar
yoluyla gelmişlerdir. Hititlerin Anadolu’ya göç tarihleri, kesin olarak
bilinmemektedir. Ankara ve çevresinde Hitit dönemine ait yerleşkelerin
kalıntıları, Balıkhisar, Ballıkuyumcu, Bitik, Karaoğlan, Gâvurkale ve Külhöyük
höyükleridir. MÖ 2. bin yılın sonlarına doğru Hititlerin siyasal olarak çöktüğü
ve yerini Friglere bıraktığı görülmektedir.

MÖ 2. binyılın sonlarında bölgede, hızla büyüyen bir Frigya kasabası vardı. Frig
Krallığı'nın başkenti olan Gordion kentinin kalıntıları Polatlı'nın 29 kilometre
kuzeybatısında bulunmaktadır. Gordion, en parlak dönemini Frigya Kralı Midas
zamanında (MÖ 725-675) yaşamıştır. Ankara'da, Frigler dönemine ait kalıntılar
arasında bulunan Yumurtatepe Tümülüsü'nün bulunduğu yerin, kurulduğu dönemlerde
çok önemli bir yerleşim olmasa da stratejik bir noktada olduğu düşünülmektedir.
Frigler, MÖ 700'lü yıllarda Kafkaslardan gelen Kimmerler tarafından ortadan
kaldırıldı.

Tunç Çağı'nın sonlarında Frigler ile birlikte Anadolu'ya gelen ve Batı
Anadolu'da varlıklarını sürdüren Lidyalılar, Friglerin ortadan kalkmasını fırsat
bilerek bugünkü Ankara ilini de kapsayan Kızılırmak yöresini ele geçirdiler. MÖ
7. yüzyılda Anadolu'ya hâkim oldular ve 140 yıl hüküm sürdüler. Lidyalıların
sikkeyi icat ettikleri kabul edilir. Lidyalılar döneminde Anadolu'da ticaret
gelişmiş, tahıl üretimi, hayvancılık, zeytinyağı ve şarap üretimi ilerlemiştir.
Orta Anadolu'nun ana ulaşım yolu üzerinde bulunan Ankara ili toprakları da bu
gelişmelerden istifade etmiştir. Medler ve Perslerle savaşan Lidyalılar,
komşuları Ahameniş Pers Hükümdarı Kiros ile MÖ 547'de Kızılırmak kavsi içinde
yaptıkları savaşı kaybederek tarih sahnesinden silinmişlerdir.

Persler, MÖ 545'ten itibaren Anadolu'ya egemen olarak, Anadolu'daki Helen
kültürüne son verdiler. MÖ 5. yüzyılda Herodot, Pers İmparatorluğu'nun ordu,
ticaret ve posta hattı olarak kullanılan Kral Yolu'nun Ankara'dan geçtiğini
yazar. Kral Yolu, Efes'te başlıyor, Sardes şehrinden Lidya'ya, sonra Gordion,
Ankyra ve Kızılırmak'tan geçerek, Kapadokya üzerinden Kilikya'ya, oradan Fırat
ve Dicle nehirlerini geçip Asur'dan Susa kentine ulaşıyordu.

Ankara ili toprakları MÖ 334'te Makedonya Kralı Büyük İskender tarafından
Ahameniş İmparatorluğu'ndan alınana kadar; tarihi boyunca Frigler ve Hititler'in
haricinde Hattiler, Lidyalılar ve Ahamenişler egemenliğine girmiştir. MÖ 3.
yüzyılda Anadolu'ya gelen savaşçı bir kavim olan Galatların Tektosaglar boyuna
başkentlik etmiştir. Strabon, ünlü eseri Geographika’da, bugün merkezde bulunan
Ankara Kalesi'nin Tektosaglar tarafından inşa edildiğini söyler. Daha sonra
bölgede siyasal birliği kuran Roma İmparatoru Caesar Divi Filius Augustus, MÖ 25
yılında Ankara'yı ele geçirmiştir.

MS 395 yılında Roma İmparatorluğu ikiye bölününce Ankara Doğu Roma (Bizans)
sınırları içinde kaldı. Ancak il toprakları üzerindeki Doğu Roma hâkimiyeti
zaman zaman kesintiye uğradı. MS 654 yılında Müslüman Araplar kısa süreliğine
bölgenin kontrolünü ele geçirdiler. 833 ve 842 yıllarında Abbasi Halifesi
Mutasım ve Türk komutanı Afşin Ankara kentini kısa süreliğine ele geçirdi. 871
yılında Pavlikian mezhebinden Hristiyanlar Ankara kentinin kontrolünü yaklaşık
bir yıllığına ele geçirdi. Bu kesintilerden sonra her seferinde Doğu Romalılar
kenti geri alarak otoriteyi sağladı.

Ankara'nın Büyük Selçuklu İmparatorluğu'nun eline geçmesi, Malazgirt Meydan
Muharebesi'nden sonra 1073 yılına rastlar. 12. ve 13. yüzyıllarda Selçuklu
Sultanlarının da çabasıyla transit ticarette gelişme gösteren Ankara'nın
merkezi, önce Ahiler'e, ardından 1304'te göreli özerklik verilerek Osmanlı
İmparatorluğu'na bağlandı. İlin güneybatı ilçeleri bu dönemde
Germiyanoğulları'na bağlanırken, güneydoğu ilçeleri Karamanoğulları'na
bağlanmıştır. I. Murat zamanında kesin olarak Osmanlı topraklarına bağlanan
ilde, 1402 yılında Büyük Timur İmparatorluğu İmparatoru Timur ile Osmanlı
İmparatorluğu Padişahı Yıldırım Bayezid arasında Ankara Muharebesi yapıldı.
Yıldırım Bayezid'in savaşı kaybetmesi ve Timur'a esir düşmesi sonucu Osmanlı
Devleti, Fetret Devri denen bunalım ve iktidar boşluğu dönemine girdi. Ankara
Muharebesi'nde bölge büyük ölçüde harap olmuş, Anadolu birliğini yeniden kuran
II. Murat zamanında yeniden onarılmıştır. 1841 yılında Anadolu Eyaleti
kaldırılıp yerine vilayetler kurulunca il bir vilayet oldu. Ankara, Çorum,
Yozgat, Kayseri ve Kırşehir sancakları bu vilayete bağlandı. Ankara Vilayeti
1922 yılına kadar varlığını sürdürdü.

Osmanlı hâkimiyetinin sonlarına doğru Ankara 1917'de 3 gün süren büyük bir
yangın geçirmiş ve yangın 1900 kadar hanenin yanması ile sonuçlanmıştır.

Ankara ilinin Kurtuluş Savaşı'nda merkezî bir yeri olmuştur. 27 Aralık 1919'da
Ankara'ya gelen Mustafa Kemal, şehri Anadolu’daki direniş hareketinin yönetimi
olan Heyet-i Temsiliye'nin merkezi olarak seçti. Şehir, coğrafi olarak
Anadolu'nun ortasındaydı, demir yolu ile İstanbul'a ulaşılabiliyordu, Batı
Cephesine yakındı ve halkın millî mücadeleye olan desteği tamdı. İstanbul'un
İngilizler tarafından resmen işgalinden iki gün sonra, 18 Mart 1920'de,
İstanbul'da bulunan Meclis-i Mebusan kendini resmen feshedince, 23 Nisan 1920'de
Ankara'da Büyük Millet Meclisi kuruldu. Ankara ili, Türk-Yunan Savaşı'nın en
yoğun muharebesinin gerçekleştiği yer olmuştur. 1920 yazında Yunan birlikleri,
Ankara şehrini ele geçirmek amacıyla Sakarya nehri kıyılarına kadar ilerlemişti.
Ancak 23 Ağustos - 13 Eylül tarihleri arasında gerçekleşen Sakarya Meydan
Muharebesi sonucunda Yunan birlikleri püskürtüldü. Polatlı yakınlarında meydana
gelen zorlu muharebe Kurtuluş Savaşı'nın dönüm noktası olmuş, Mustafa Kemal
Atatürk ünlü "Hattı müdafaa yoktur, sathı müdafaa vardır. O satıh bütün
vatandır" sözünü bu sırada söylemiştir. Birkaç hafta sonra Fransa ile yapılan
Ankara Anlaşması ile, Türk-Fransız ihtilafı sona ermiştir. Kurtuluş Savaşı
sonucu toprakları üzerindeki egemenliğini kanıtlayan Türkiye, 1922 Lozan Barış
Konferansı ve 1923 Lozan Antlaşması ile uluslararası toplulukta millî
sınırlarını tescilledi ve bağımsızlığını onaylattı. Türkiye Büyük Millet Meclisi
13 Ekim 1923'te Ankara ilinin merkezi olan Ankara kentini başkent ilan etti.

Ankara, 1984 yılında çıkarılan 2972 sayılı kanun ve 195 sayılı kanun hükmünde
kararname sonucu İstanbul ve İzmir ile birlikte büyükşehir unvanı kazandı. Aynı
yıl çıkarılan 3030 sayılı kanun ile büyükşehir ve ilçe belediyeleri statüleri
netleşti. Başlangıçta beş ilçe Ankara Büyükşehir Belediyesinin sınırlarına dâhil
edildi. 2004 yılında çıkarılan 5216 sayılı kanun ile büyükşehir belediyesinin
sınırları valilik binası merkez kabul edilerek yarıçapı 50 kilometre olan
dairenin sınırlarına genişletildi. Bu sınırlar içinde kalan 16 ilçe, büyükşehir
ilçe belediyeleri hâline geldi. 2012 yılında çıkarılan 6360 sayılı kanun ile
2014 Türkiye yerel seçimlerinin ardından büyükşehir belediyesinin sınırları il
mülki sınırları oldu.

Ankara ili, doğuda Kırıkkale, kuzeydoğuda Çankırı, kuzeybatıda Bolu, batıda
Eskişehir, güneyde Konya, güneydoğuda Kırşehir ve Aksaray ile komşudur.

1355 kilometre uzunluğu ile, tamamı Türkiye toprakları üzerinde yer alan en
büyük nehir olan Kızılırmak ilin doğusunu, 824 kilometre ile Türkiye'deki en
büyük nehirlerden olan Sakarya Nehri ise, ilin batısını sulamaktadır. Sakarya
Nehri'nin kollarından Ankara Çayı, il merkezinden geçer. İlin güneyinde ise
1300 km² ile ülkenin en büyük ikinci gölü, %32,4 tuz oranıyla da dünyanın en
tuzlu ikinci gölü olan Tuz Gölü vardır. Ayrıca Tuz Gölü'nün de içinde bulunduğu
havza, Türkiye'nin en büyük kapalı havzasıdır.

Ovalık bir alanda kurulan ilin yüz ölçümünün yaklaşık %50'sini tarım
alanları, %28'ini ormanlık ve fundalık alanlar, %12'sini çayır ve
meralar, %10'unu ise tarım dışı araziler teşkil etmektedir. İlin en yüksek
noktası 2015 m yüksekliğindeki Elmadağ, en geniş ovası 3789 km²'lik yüz ölçümü
ile Polatlı Ovası, en büyük gölü yaklaşık 490 km²'lik yüz ölçümü ile Tuz
Gölü'nün il içindeki alanı, en uzun akarsuyu yaklaşık 151 km'lik uzunluğu ile
Sakarya Nehri'nin il içindeki bölümü, en büyük barajı ise 83,8 km²'lik yüz
ölçümü ile Sarıyar Barajı olup, il geneli itibarıyla 14 doğal göl, 136 sulama
göleti ve 11 baraj bulunmaktadır.

İlin güney ve orta bölümlerinde karasal iklimin soğuk ve kar yağışlı kışları ile
sıcak ve kurak yazları, kuzeyinde ise Türkiye'de Karadeniz iklimi nin ılıman ve
yağışlı halleri görülebilir. Karasal iklimin hâkim olduğu bölgelerde gece ile
gündüz, yaz ile kış mevsimi arasında önemli sıcaklık farkları bulunur. En sıcak
ay temmuz veya ağustostur. İldeki yerine göre ortalama en yüksek gündüz
sıcaklıkları 27-31° C'dir. En soğuk ay ise ocak ayıdır, en düşük gece
sıcaklıkları ildeki yerine göre ortalama -6 ila -1 °C arasındadır. Yağışlar en
çok aralık, en az temmuz veya ağustos ayında düşer. Ankara il merkezinde yıllık
ortalama toplam yağış 415 mm, yıllık ortalama toplam yağış, 60 cm (Kızılcahamam)
ila 35 cm (Şereflikoçhisar) arasında değişir. Son yılların en soğuk gecesini -22
ile 26 Ocak 2016'da gördü.

Ankara toprakları iki dağ kuşağı arasında sıkışmıştır. Faylara (kırık hatlara)
rastlanır. Ankara il sınırları içindeki alanın %30'u 1. ve 2. derece deprem
alanıdır. Son yüz yılda meydana gelen küçük şiddetli depremlerin çoğu Kuzey
Anadolu Fay Hattı ve yakın çevresinde veya başkentin güneydoğusunda Tuzgölü ve
Kırşehir fayı civarındadır. Bu dönemde meydana gelen 1944 Bolu-Gerede depremi ve
1938 Kırşehir depremi Ankara il sınırları içinde hasara yol açmıştır. Ankara
içinde meydana gelen en kuvvetli deprem, 6,1 büyüklüğündeki 2005 Balâ
depremidir.

Ankara'nın ormanlık bölgelerinde ayı, yaban domuzu, geyik gibi hayvanlar
bulunur. Kurt, tilki, porsuk, tavşan, kokarca, gelincik, sincap gibi kara
hayvanları ile keklik, çil, toy, turna, çulluk, güvercin, üveyik, bıldırcın gibi
kuşlar ilin hemen her yerinde bulunur. Bozkır bölgelerde atmaca, şahin ve kartal
gibi yırtıcı kuşlara rastlanır. Nehir ve göllerde sazan, alabalık, tatlı su
midyeleri, yengeç, kurbağa, kaplumbağa, karabatak, yaban ördeği, yaban kazı ve
su tavuğu gibi hayvanlar mevcuttur.

İlin adıyla anılan kedi, keçi ve tavşan meşhurdur. Ankara'nın simgesi durumunda
olan bu varlıklardan özellikle Ankara kedisi ve keçisi artık sadece Ankara'da
değil, dünyanın birçok ülkesinde de yetiştirilmekte ve hem şehrin hem de
Türkiye'nin tanıtımına katkıda bulunmaktadır.

Ankara topraklarının kuzey kısımları volkaniktir. Burada andezitik ve trakitik
kayalar, kuzeydoğuda granit türü kayalar, kuzeybatıda ise kireç taşları ve
kumtaşları görülür. İlin güney ve güneydoğu bölgeleri mezozoik (II. zaman)
oluşumlardan meydana gelir. Sakarya Nehri çevresinde Tersiyer, Polatlı civarında
Eosen, Tuz Gölü dolaylarında Neojen (III. zamanın son sistemi), çukur ve düz
alanlar ile akarsu boylarında Kuaterner oluşukları bulunmakadır. Başkent bölgesi
büyük ölçüde volkanik yüzey malzemesine sahiptir. İlin büyük bölümü kireç
taşlarından oluşmuştur, bu yüzden çok kireçli topraklarla kaplıdır. Akarsu
boylarında tarıma uygun alüvyon topraklarına rastlanır. Bu jeolojik yapıların
bazıları oluştukları döneme ait fosiller içerir ve o dönemlerin canlıları
hakkında fikir verir.

Neojen dönem oluşuklar fosil bakımından zengindir. Kızılcahamam'da Sinap
yakınlarındaki bir fosil yatağında Neojen memeli kalıntıları ve adını Ankara'dan
alan Ankarapithecus meteai adlı bir hominoid (insansı) türe ait fosil
keşfedilmiştir. Bu canlının evrimde insansılar ile insanların ortak atası olduğu
öne sürülmüştür.

Güneybatıda kalan Polatlı çevresindeki kireç taşları fosil açısından oldukça
zengindir. Bölgede, alt Paleosenden kalma sığ deniz bitkilerinin fosilleri
bulunmuştur. Çamlıdere'deki Taşlaşmış Ağaç Fosil Ormanı, Erken Miyosen’de (23–15
milyon yıl öncesi) gelişmiş olan çam ve meşe ağaçlarının bulunduğu karışık bir
ormanın fosil kalıntılarından oluşur.

Ankara'nın iklim şartları ve topoğrafik yapısı nedeniyle, ilde bitki örtüsü
olarak bozkır ve orman bulunur. Bozkır bölgelerde ağaç hemen hemen hiç bulunmaz,
bir tek akarsu kıyılarında iğde, söğüt ve kavak ağaçları bulunur. Bozkırda
genelde dikenli çalılar ve otlar vardır. Ayrık otu, geven, sorguç otu, üzerlik,
katırtırnağı, yabani arpa, püsküllü brom, yavşan otu, gelincik, papatya, hatmi,
kekik, sütleğen, ballıbaba, kuşburnu ve böğürtlen burada bulunan başlıca otlar
arasında sayılabilir.

2015 verilerine göre ilin %17,1'i ormanlarla kaplı olup, yüzölçümünün %9,6'sını
verimli ormanlar, %7,5'ini ise bozuk ormanlar oluşturmaktadır. Ormanlar başlıca
dağların kuzey yamaçlarında görülür, ayrıca bozkır ortasında korular da
mevcuttur. Ormanlarda en çok karaçam, ardıç ve yer yer meşe görülür. İlin
kuzeyine doğru iğne yapraklı ormanlar yaygınlaşır. Kuzey kesimlerde sarıçam
ormanları da görülmektedir. Ayrıca ilin kuzeyinde, Bolu il sınırına yakın yüksek
kesimlerde az miktarda da olsa köknar ormanlarına rastlanmaktadır. Nallıhan
ilçesinin kışların fazla sert geçmediği düşük rakımlı kesimlerinde ise yer yer
kızılçam ormanları bulunmaktadır. İlin güney kesiminde ormanlar daha az yer
tutmaktadır. Güney kesimde yer alan başlıca ormanlar Balâ ilçesinde yer alan
Beynam'da ve Küre Dağı'nda yer almaktadır.

Ankara'da 1362 bitki türü doğal olarak bulunmakta olup, bunların 268'i
endemiktir. Ankara çiğdemi, tükürük otu, peygamber çiçeği gibi türler yöreye
özgüdür. Familya düzeyinde en sık görülenler papatyagiller, baklagiller,
buğdaygiller, turpgiller, ballıbabagillerdir. İlin adıyla anılan Ankara armudu
ve Ankara çiğdemi, ayrıca Kalecik Karası olarak bilinen misket üzümü il dışında
da tanınır.

Ankara, 2004 itibarıyla, İstanbul ve Kocaeli'den sonra çevreyi en fazla kirleten
üçüncü ildir. Ankara'nın akarsuları ve bazı gölleri oldukça kirli durumdadır.
İlin akarsuları içinde en fazla kirlenmiş olanlar arasında Sakarya ve onu
besleyen Ankara Çayı ve Kızılırmak sayılabilir. Buna rağmen, sularının
arıtılmasından bu yana Kızılırmak Ankara şehrinin ihtiyacını kısmen
karşılamaktadır. Gölbaşı'ndaki Mogan ve Eymir göllerinde kirlilik yüzünden toplu
balık ölümleri olmuştur. Tuz Gölü'ndeki kirlilik de bölgenin ekolojisini
etkilemekte, gerek iklim değişikliği, gerek kaçak kuyular nedeniyle Tuz Gölü'nün
2015'e kadar kuruması beklenmektedir.

Hava kirliliği 1980 başlarında tehlikeli boyutlara ulaşmış olan Ankara şehri,
daha sonra düşük kaliteli kömür yerine doğal gaz kullanımının yaygınlaşması
sonucu, bugün orta derecede kirli bir havaya sahiptir. Yine Sincan ve Etimesgut
belediyeleri hariç tüm merkez belediyelerinin çöplerinin gönderildiği ve yakın
zamana kadar önemli bir çevre sağlığı sorunu teşkil eden Mamak Çöplüğü,
günümüzde ıslah edilmiştir. Atıklardan elektrik, gübre ve metan gazı
üretilmekte, çöplerde geri dönüşümü mümkün olan maddeler ise endüstriye ham
madde yapılmaktadır.

Ankara ili, Ankara şehrinin başkent olmasından sonra hızla kalabalıklaşmıştır.
Özel ve kamu sektörü yatırımları başkent ve yöresine yoğunlaşmış, bunun sonucu
ortaya çıkan çalışma olanakları büyük bir nüfus akımına yol açmıştır. Ekonomi,
sağlık ve eğitim altyapısının gelişmişliği, suç oranının düşük olması, kişi
başına kamu yatırımının ve kişi başına mevduatın yüksek olması gibi nedenlerin
göçü teşvik ediyor olması muhtemeldir. Cumhuriyet tarihi boyunca ilin nüfusu
ülke nüfusunun iki katı hızda artmıştır. Ankara'nın nüfusu hiçbir zaman tam
olarak hesaplanamaz. Memur ve öğrenciler ağırlıkta olduğu için net nüfus
bulunamaz. Tuik verilerine göre nüfusu 5 milyondan fazla iken gayriresmi nüfusu
8 milyondur. 1927 sayımında nüfusu 404 bin olan il Türkiye nüfusunun %3,2'sine
sahipken bugün 8 milyon nüfus ile bu oran %6,3'tür. 2007-2008 yılları arasında
ise nüfus artış hızı (%1,83), ülke nüfus artış hızının (% 1,32) birbuçuk katı
olmuştur. Bu büyümenin başını çeken Ankara kenti aldığı göçe rağmen, 2008'de
Ankara'da işsizlik oranı (%11,8) Türkiye genel işsizlik oranına (%11,0)
yakındır. İstihdam edilenlerin %72'si hizmetler, %26'sı sanayi, %2'si tarımda
çalışır (bu oranlar Türkiye için sırasıyla %49, %27 ve %24'tür).

Ankara'nın nüfusu 2016 yılı itibariyle 5.346.518 kişidir. İç Anadolu'da bulunan
ve nüfusları azalmakta olan Çorum ve Yozgat, Ankara'ya en fazla net göç veren
illerdir. İl nüfusunun tamamı il ve ilçe merkezlerinde yaşamaktadır. Ayrıca
15.608.868 kişilik İç Anadolu nüfusunun yaklaşık yarısı Ankara ilinde ikamet
etmektedir.

Ankara il nüfusu Türkiye geneline göre daha yüksek bir eğitim düzeyine sahiptir.
2008 verilerine göre, 15 yaş üstü okuma yazma oranı toplam il nüfusunun %88'ini
(erkeklerde %91, kadınlarda %86'sını) oluşturur, bu oran Türkiye için %83'tür
(erkeklerde %88, kadınlarda %79). Bu farklılık özellikle nüfusun üniversite
eğitimli kesiminde belirginleşir: üniversite ve yüksek okul mezunlarının toplam
nüfusa oranı Ankara'da %10,6, Türkiye genelinde ise %5,4'tür.

Ankara nüfusunun dörtte üçü hizmet sektöründe çalışır ve bu sektör ilin
gayrisafi hasılasında en büyük paya sahiptir. Sektörün bu kadar gelişmesinin
nedeni, göçle gelen nüfusa istihdam sağlayacak kadar büyük sanayinin
bulunmamasıdır.

İl, Türkiye gayrisafi millî hasılasının %9'una sahiptir. Ülkenin toplam vergi
gelirlerinin %12'si, bütçe gelirlerinin %12,3'ü buradan toplanır; buna karşılık
ilin ülke bütçesinden aldığı pay %6,4'tür. 2006 yılında Ankara bütçe vergi
gelirlerine 16,5 milyar TL, toplam bütçe gelirlerine de 21,1 milyar TL katkıda
bulunmuş, bütçeden ise 11,3 milyar TL pay almıştır. 2001 yılı itibarıyla
gayrisafi yurt içi hasılasının Ankara'ya düşen kısmının %45'i ticaretten, %23'ü
ulaştırma ve haberleşmeden, %14'ü devlet hizmetinden kaynaklanmaktaydı.

Pricewaterhouse Coopers’ın “Dünyada En Büyük Şehir Ekonomileri Hangileri ve Bu
2020 Yılında Nasıl Değişecek” raporuna göre dünyanın en büyük 100 kenti arasında
2005 yılında 94. olan kent, 2008'de 80. sıraya yerleşmiştir. İlin 2020 yılında
dünya kentleri sıralamasında 115 milyar $ gelirle 74. sıraya yerleşmesi
planlanmaktadır.

Brookings Institution ve JP Morgan'ın 2014 yılı baz alınarak oluşturulan,
ekonomide yükselen kentler sıralamasında Ankara 300 şehir arasında Xiamen'in
ardından 9. sırayı aldı. Ankara 2013'teki listede 38. sırada yer almaktaydı.
Aynı listede Türkiye'den İzmir 2, İstanbul 3 ve Bursa 4. sırada yer almıştır.

Ankara ilinde özel sektörün katma değer içindeki payı %85'in üzerindedir. İlin
sanayisi genel olarak küçük ve orta boylu işletmelerden oluşmaktadır.
Bunların %40'ı, savunma ve taşıt üretimi yapan büyük kuruluşların talep
gösterdiği makine ve metal alanında üretim yapmaktadır, bunun ardından gıda ve
tekstil sanayileri gelir. Üretim açısından en önemli sektörler, gıda (şeker, un,
makarna, süt, içki), taşıt, makine (tarım araçları, taşıt, traktör), savaş,
çimento ve dokumadır (yünlü dokuma, trikotaj, konfeksiyon). Ayrıca tarım
ilaçları, mobilya, şekercilik ve matbaacılık da önemlidir. Savunma sanayisi,
yazılım ve elektronik sektörlerinde Ankara Türkiye'de başta gelir.

Ankara'da üretimin büyük kısmı Sincan, Akyurt, Çubuk ve il merkezine yakın olan
İvedik ile Ortadoğu Sanayi ve Ticaret Merkezi (OSTİM) Organize Sanayi
bölgelerinde gerçekleşmektedir. OSTİM, Türkiye'nin en büyük küçük ve orta boy
sanayi üretim alanıdır.

2009'da Ekonomi ve Dış Politika Araştırmalar Merkezi tarafından hazırlanan bir
çalışmaya göre, en rekabetçi il Ankara'dır. Ankara, "rekabetçilik" endeksini
oluşturan alt endeksler arasında insani sermaye, yaratıcı sermaye ve sosyal
sermaye endekslerinde ilk sırada yer almıştır. Üniversite ve öğretim üyesi
sayısının yüksekliği, patent ve benzeri başvurular gibi faktörler Ankara'yı
özellikle yaratıcı sermaye endeksinde Türkiye'de birinci yapmaktadır.

Ankara ili genelinde toprakların %60'ı tarım alanı olarak kullanılır ve bu oran
Türkiye ortalamasının oldukça üzerindedir. En önemli tarla ürünleri buğday, arpa
ve şeker pancarıdır. Diğer önemli ürünler soğan, kavun, karpuz, domates, havuç,
armut, elma, vişne ve üzümdür. Tarla arazilerinin yaklaşık %24'ünde
buğday, %23'ünde arpa, kalanında ise diğer ürünler yetiştirilmektedir. Polatlı,
Türkiye’nin ikinci büyük "tahıl ambarı" olması dolayısıyla en aktif tahıl
borsalarından birine sahiptir.

Ankara rakım ve mera özellikleri açısından, küçükbaş hayvancılığa daha
elverişlidir. Hayvancılık il ekonomisinde önceleri önemli olan yerini giderek
kaybetmektedir. İlde koyun (ak ve karaman cinsi) ve sığır beslenir. Tavuk
yetiştiriciliği de önemli boyuttadır. Ankara keçisi olarak bilinen tiftik keçisi
sayısı 1970'lerdeki sayısının onda birinin altındadır ve korunması amacıyla,
günümüzde yetiştiricilerine ücret verilmektedir.

Ankara orman varlığı bakımından pek zengin değildir. Ancak, Türkiye çapında
mobilyacılık, döşemecilik gibi alanları kapsayan önemli düzeyde bir ağaç işleri
sektörü gelişmiştir.

Nallıhan'da Çayırhan Termik Santrali linyit (634 MW güçlü), Esenboğa termik
santrali ise fuel oil (54 MW) yakarak enerji üretir. Ayrıca, Sarıyar Barajı (160
MW), Hirfanlı Barajı (Evren) (128 MW) ve Kesikköprü Barajı (76 MW)
hidrolelektrik enerji üretir.

Ankara, Türkiye'nin madencilik potansiyeli fazla olan illerindendir. İlin
Beypazarı ve Nallıhan ilçelerinde Türkiye'nin en önemli linyit yataklarından
bazıları bulunur. Ayrıca Tuz Gölü ve çevresinde tuz çıkarılır. Türkiye'de
İzmir'deki Çamaltı Tuzlası'ndan sonra en fazla tuz çıkarılan yer, Tuz Gölü ve
çevresidir.

Ankara ilindeki müzelerin büyük çoğunluğu Ankara şehir merkezi sınırları
içerisinde kalır. İlde çeşitli kurumlarca işletilen 53 müze bulunmaktadır.

Kurtuluş Savaşı ve Cumhuriyet'in kuruluş yıllarına ait önemli eşyaları
Ankara'daki müzelerde bulmak mümkündür. I. Türkiye Büyük Millet Meclisi
binası'nda bulunan Kurtuluş Savaşı Müzesi, Anitkabir'deki Atatürk ve Kurtuluş
Savaşı Müzesi, II. TBMM Binası'ndaki Cumhuriyet Müzesi, Devlet Mezarlığı Müzesi
bu tarihî müzelerin başlıcalarıdır. Bunların yanı sıra İsmet İnönü ve Mehmet
Akif Ersoy'un evleri de birer müze olmuştur. Ankara'nın başkent olmasından
dolayı doğal olarak Türkiye'nin ilk belli başlı müzeleri (Etnografya Müzesi,
Devlet Resim ve Heykel Müzesi gibi) Ankara'da oluşturulmuştur. Çeşitli devlet
kuruluşları da başkentte bulunmaları nedeniyle müzelerini burada kurmuşlardır,
Ziraat Bankası Müzesi, Türk Hava Kurumu Müzesi, Maden Tetkik Arama Kurumu'nun
Tabiat Tarihi Müzesi gibi. Yakın yıllarda kurulan ODTÜ Bilim ve Teknoloji
Müzesi, Feza Gürsey Bilim Merkezi, Çengelhan Rahmi Koç Müzesi, Ulucanlar Cezaevi
Müzesi gibi yeni müzelerle Ankara'nın müze seçenekleri zenginleşmektedir.

1997'de "Avrupa'da Yılın Müzesi" seçilen Anadolu Medeniyetleri Müzesi, ziyaretçi
sayısı bakımından Türkiye'de onuncu, Ankara'da birincidir. Müzede Paleolitik
Çağ'dan günümüze Anadolu'nun arkeolojik hazineleri sergilenir.

Ankara şehri dışındaki en önemli müze, Kral Midas'ın tümülüsünün de bulunduğu
Polatlı'daki Gordion Müzesi'dir. Bu müzede bölgede keşfedilmiş, Tunç Çağı ve
Frigya döneminden kalma arkeolojik eserler sergilenmektedir.

İlde birçok arkeolojik alan vardır. Buralarda keşfedilmiş kıymetli eserler
Anadolu Medeniyetleri Müzesi ve ODTÜ Bilim ve Teknoloji Müzesi'nde
sergilenmekte, yapılar da ziyarete açık tutulmakta, Ahlatlıbel, Etiyokuşu,
Karaoğlan ve Kocumbeli höyüklerinde taş ve bronz çağlarından yapıtlar bulunur.
Hititlerden kalan çeşitli kalıntılar arasında Balıkhisar, Ballıkuyumcu, Bitik,
Karaoğlan, ve Külhöyük höyükleri ve Gâvurkale taş oymaları sayılabilir. Yine
Ankara Kalesi, Galatlar zamanında inşa edilmiş ve sonraki yüzyıllar boyunca
çeşitli medeniyetlerce kullanılmıştır.

Başkentte Roma döneminden kalan önemli kalıntılar vardır. Roma Hamamı 3.
yüzyılda Septimius Severus'un oğlu Roma İmparatoru Caracalla tarafından Sağlık
Tanrısı Asklepios adına yapılmıştır. MÖ 2. yüzyılda Frigya tanrısı Men adına
yapılmış olan Augustus Tapınağı zamanla yıkılmıştır. Bugün kalıntıları bulunan
tapınak ise son Galatya hükümdarı Amintos'un oğlu kral Pilamenes tarafından Roma
İmparatoru Caesar Divi Filius Augustus adına bir bağlılık nişanesi olarak
yaptırılmıştır. Jülian Sütunu, 362 yılında Roma İmparatorluğu İmparatoru
Julian'ın Ankara ziyareti onuruna dikilmiştir. Başkent dışında, Kalecik'teki
Kalecik Kalesi Romalılardan kalmadır. Bir dağın içine oyulan Güdül'deki
mağaralar ise ilk Hristiyanların Romalılardan saklandığı çok katlı bir yerleşim
yeridir.

Ankara ilinde Selçuklular ve Osmanlılardan kalma pek çok eser vardır.
Yenimahalle ilçesindeki Selçuklu yapısı Akköprü, Anadolu Selçuklu Sultanı I.
Alaeddin Keykubad zamanında yaptırılmıştır. Alaaddin Camii, Ankara Kalesi içinde
yer alır ve 1178 tarihlidir. Samanpazarı'nda bulunan Arslanhane (Ahi Şerafettin)
Camii 13. yüzyılın başında yapılmıştır.

Osmanlı dönemine ait önemli eserler arasında 15. yüzyıldan kalma Hacı Bayram
Camii, Karacabey Camii , Kurşunlu Han kervansarayı ve 16.yüzyıldan kalma Cenabi
Ahmet Paşa Camii sayılabilir. Osmanlı son dönem mimari özelliklerini taşıyan
Ankara Kaleiçi, Beypazarı, Ayaş, Güdül'deki tarihi evler korumaya alınmıştır.

Ankara yöresinin geleneksel halk müziğinin başlıca telli çalgısı bağlama,
başlıca nefesli çalgıları çeşitli düdük ve kaval tipleri, başlıca vurmalı
çalgıları da davul ve defdir.

Sosyal ortama bağlı olarak çeşitli halk müziği gelenekleri vardır; Divan sazı
adı verilen yaylı bir sazla çalınır, başka çalgı olmaz. "Efe başı" denen yaşlı
ve iyi saz çalan kişi ortaya oturur, daha az tecrübeli olanlar onun etrafında
bir halka oluştururlar. Efe başı grubu idare eder, onu ardından herkes sırayla
çalardı. Divanların özelliği tasavuffi bir hava içinde çalınır, terbiye edici,
ibret verici türküler söylenir, oyunlar oynanırdı. Bunun ardından Kırat,
Muhabbet havaları, Zil Havaları, Oyun Havaları ve Bozlak ve Ağıtlar gelirdi.
Divanların sonunda bir Cezayir havası olurdu. Bunlardan Kırat, kahraman bir atın
hikâyesini işleyen türkülerdir. Bozlaklar içli ve ince duygulu şarkılardır. Aşk,
ölüm, isyan, üzüntü gibi duygular, doğaçlama olarak, vezinsiz söylenir. Ağıtlar
ise üzüntülü ve acılı konuları işler. Topluluğun cinsine göre Muhabbet veya
Oturaklar da olurdu. Muhabbet, yaşlı kimselerin oluşturduğu içkili topluluklarda
çalınırdı. Saz parçaları rasında topluğun en yaşlısı konuşur, geçmiş öyküler ve
fıkralar anlatır. Oturaklar, daha çok delikanlılar ve bekâr erkekler tarafından
yapılır. Para ile tutulan kadınlar içki ve meze servisi yapar, oyun havaları
başlayınca kadınlar ortaya çıkıp oynarlar.

Ankara halk oyunları zeybekler ve düz oyunlar olmak üzere iki bölümde incelenir:

Zeybekler, yiğitlik ve mertlik teması üzerine kurulu oyunlardır. Sazla oynanır
ve ağır bir melodisi vardır. En az iki kişi tarafından oynanır. Zeybek
oyunlarında dikkat edilecek husus, oyunun vermiş olduğu karakteristik hava ve
melodiye göre jest ve figürleri ayarlamaktır. Yani duruş, kasılış ve poz zeybek
oyununun gösterişini ortaya koyar. Zeybek oyunlarının başlıcaları, Ankara
zeybeği, mendil zeybeği, Karaşar zeybeği, Seymen zeybeği, Seymen alayı ve
Yağcıoğlu zeybeğidir.

Oyun havaları eşliğinde oynanan Ankara düz oyunlarının ahengi farklı, ritmi
yumuşaktır. Sazın sesi bazen hareketli, bazen duygulu, bazen de coşkuludur. Düz
oyunların figürleri ayak oyunlarıyla süslenmiştir ve birbirine çok benzer. Hepsi
saz eşliğinde ve grup halinde oynanır. Bu oyunların en meşhurları, misket,
fidayda (hüdayda), mor koyun, yandım şeker, name gelin, sabahî, yıldız, çarşamba
ve Arap oyunudur.

Eski Ankara evlerinde aşhane veya ayşene de denilen mutfak, evin en büyük
kısmını meydana getirirdi. Mutfakta çork denilen bir ocak ve tandırın yanı sıra,
iki katlı, müsandere denilen bir kiler bulunurdu. Mutfağın bir köşesine yakmak
üzere odun istif edilirdi. Yemek genellikle mutfakta yere serilen sofralarda
yenirdi. Mutfak eşyaları da yöreye has isimlerle adlandırılırdı. Örneğin fıçıya
bodu, sofra bezine boğ, bıçağa eğri, oklavaya oklağaç, rafa terek, tepsiye
tıngır denirdi.

Günümüzde çağdaş mutfaklar ve adlar yaygınlaşmakla birlikte, eski Ankara
mutfağına has birçok yemek ve tatlı hâlâ yaşatılmaktadır. 2008'de yapılan bir
araştırmaya göre, 93 çeşit yöresel yemek, tatlı ve içecekleri ile Ankara ili,
Gaziantep ve Elâzığ'dan sonra üçüncü en zengin mutfağa sahiptir. Bunların
arasında, dutmaç ve miyane gibi çorbalar; Ankara tavası, alabörtme, calla,
ilişkik, sızgıç, siyel, siyer, bici, pıtpıt pilavı, mucirim köftesi, tohma,
şirden dolması, papaç, yalkı, carcıran, göter, kaile, topaç, cızlama, öllüğün
körü gibi yemek ve hamur işleri; karga beyni, köyter, omaç, perçem, tiltil
helvası, zerdali boranası ve Beypazarı yöresine ait 80 katlı baklava gibi
tatlılar ile bazlamacın, gizleme, çerpit, kartalaç, kömbe, kete, saçkıran, şerit
ve yarımca gibi ekmekler sayılabilir.

İlde geleneksel hale getirilen birçok şenlik vardır. Bunlar içinde en önemlisi
kısaca Beypazarı Festivali olarak bilinen Uluslararası Tarihi Evler, El
Sanatları, Havuç ve Güveç Festivali'dir. Bu şenliğe Türkiye'den ve dünyadan
birkaç kent katılır. Şenlik her yıl ekim ayında gerçekleştirilir.

İldeki bir başka şenlik, Kızılcahamam ilçesinde düzenlenen Kültür ve Su
Festivali'dir. Geleneksel hale getirilen bu şenlik, her yıl ağustos ayında
gerçekleştirilir.

Prof. Dr. Leyla Karahan'ın Anadolu Ağızlarının Sınıflandırılması adlı
çalışmasına göre Türkçenin Ankara ilinde kullanılan şivesi Batı Anadolu ağızları
içindedir ve Balâ, Haymana, Niğde, Şereflikoçhisar, Çubuk, Kalecik, Kırıkkale,
Kızılırmak, Çorum, Yozgat, Kırşehir, Nevşehir, Kayseri, Şarkışla, Gemerek
bölgelerinde konuşulan ağız ile aynı alt sınıftadır.

Ankara, Türkiye dışından gelen turistlerin çok tercih ettiği bir il değildir.
Türkiye'ye gelen yabancıların sadece %1,5'i (2007'de 383 bin kişi) Ankara
Esenboğa Havaalanı'ndan giriş yapar. Bunların çoğu mayıs-eylül döneminde gelir
ve %38'i Alman vatandaşıdır.

Ankara ilinde arkeolojik sitlere ilgi duyanlar için yabancı gezi rehberlerinde
öncelikle görülmesi önerilen yer Anadolu Medeniyetleri Müzesi'dir. Başkent'in
Ulus semtinde Ankara Kalesi, Anadolu Medeniyetleri Müzesi, Ankara Etnografya
Müzesi, Roma harabeleri (Augustus Tapınağı ve Julian Sütunu) gibi pek çok
turistik yer bulunur. Modern Türkiye'nin tarihi ile ilgilenenler için Anıtkabir
ve eski TBMM binası turist kitaplarında sık önerilen yerlerdir. Başkent
dışındaki başlıca turistik yerler Beypazarı'nın geleneksel evleri ve
Gordion'dur.

Yurt içi turizmi bakımından, başta kültür turizmi olmak üzere, kent merkezi ve
çevresinde kongre turizmi, Elmadağ çevresinde kış turizmi, Kızılcahamam, Ayaş,
Çubuk ve Haymana çevresinde kaplıca turizmi ile Güdül'deki Tuluntaş Mağarası'nda
mağara turizmi gerçekleştirilmektedir. Anıtkabir başta olmak üzere birçok müze
ve anıt ile Beypazarı ve Kızılcahamam'daki tarihî evler yurt içi turizmine
katkıda bulunmaktadır. Ayrıca Evren ilçesi, Hirfanlı Baraj Gölü kıyısında sahip
olduğu sahille Ankara ve çevre illere alternatif bir su ve doğa tatili imkânı
sunmaktadır.

2008'de Anıtkabir 6 milyon kişi tarafından (%7'si yabancı), Anadolu
Medeniyetleri Müzesi de 290 bin kişi (%60'ı yabancı) tarafından ziyaret
edilmiştir.

İlin Süper Lig'de bulunan 2 spor takımı vardır: Gençlerbirliği ve Osmanlıspor.
İlin takımlarından MKE Ankaragücü, Gençlerbirliği ve 19.209 kişilik Ankara 19
Mayıs Stadyumu'nu, Osmanlıspor 20.000 kişilik Osmanlı Stadyumu'nu
kullanmaktadır. MKE Ankaragücü, Hacettepespor, Keçirörengücü, Bugsaşspor, Spor
Toto 2. Lig'de yer almaktadır.

İl merkezi, İstanbul'da düzenlenen 1959 Avrupa Basketbol Şampiyonası'ndan sonra
Türkiye'de düzenlenen ikinci Avrupa Basketbol Şampiyonası'na 2001 yılında ev
sahipliği yapmıştır. Bu şampiyonada Türkiye Millî Basketbol Takımı,
Yugoslavya'nın ardından ikinci olmuştur. İlde bulunan basketbol takımları,
Türkiye Basketbol Ligi'nde TED Ankara Kolejliler ve Türk Telekom Basketbol
Takımı, Türkiye Bayanlar Basketbol Ligi'nde Çankaya Üniversitesi Spor Klübü'dür.
Bu takımlardan Türk Telekom Basketbol Takımı, üç kez Cumhurbaşkanlığı Kupasını,
iki Kez Türkiye Kupasını kazanmıştır. 2010 yılında inşa edilen Ankara Arena Çok
Amaçlı Basketbol Kompleksi 2010 Dünya Basketbol Şampiyonası'na ev sahipliği
yapmıştır.

Ankara Gençlik ve Spor İl Müdürlüğü, il çapında çeşitli amatör spor faaliyetleri
düzenler. Atletizm, cimnastik, bisiklet, buz pateni, eskrim, judo, tekvando,
karate, hentbol, binicilik, güreş, bisiklet, yüzme gibi dallar için çeşitli
tesisler il merkezinde mevcuttur. Elmadağ'da kayak tesisleri, diğer ilçelerde de
çeşitli spor salonları ve tesisleri bulunmaktadır.

Kasım 2015 Türkiye genel seçimleri sonucu Türkiye Büyük Millet Meclisi'nde
Ankara'yı temsil eden 32 milletvekilinden 16'sı Adalet ve Kalkınma Partisi, 11'i
Cumhuriyet Halk Partisi, 4'ü Milliyetçi Hareket Partisi, 1'i Halkların
Demokratik Partisi ne aittir. 3 Temmuz 2014'te Yüksek Seçim Kurulu, en son nüfus
verilerine dayanarak bir sonraki seçimler için Ankara'nın çıkaracağı
milletvekili sayısını 32 olarak belirlemiştir. Genel seçimlerde Ankara'nın
oyları iki seçim bölgesine ayrılarak sayılmaktadır.

Ankara'nın 25 ilçesi vardır.  2014 Türkiye yerel seçimleri sonuçlarına göre
ildeki 25 ilçeleden 21'i Adalet ve Kalkınma Partisi tarafından yönetilmektedir.
Yine 2014 seçimlerine göre iki ilçe Cumhuriyet Halk Partisi, iki ilçede
Milliyetçi Hareket Partisi tarafından yönetmektedir Ankara Büyükşehir Belediyesi
ise Adalet ve Kalkınma Partisi tarafından yönetilmektedir.

Ankara ili, Osmanlı İmparatorluğu'nun çökmesine kadar Ankara vilayeti sınırları
içindeydi. 13 Ekim 1923'te Ankara şehrinin Türkiye'nin başkenti olmasının
ardından ilde nüfus hızla artmaya başlamış ve buna bağlı olarak yıllar içinde
ilin idari yapısı değişime uğramıştır. Çankaya 1936 yılında Ankara Merkez
ilçesinden ayrılmış ve yeni bir ilçe haline gelmiştir. 1953 yılında Altındağ
ilçesi kurulmuştur. Etimesgut, 1968 yılına kadar kaza olarak kalmış, daha sonra
Ankara şehrine ait bir mahalleye dönüştürülmüş, 1990 yılında ise ilçe yapılmış
ve belediye teşkilatı kurulmuştur. 1983'te bir grup yeni ilçe daha oluşmuştur:
Evvelden Altındağ ilçesine ait olan Keçiören, Çankaya'ya bağlı bir mahalle olan
Mamak, 1923'ten beri bir kaza olan Gölbaşı ve daha evvel bir kaza olan Sincan.
Bu ilçelerden Sincan, 1988'de Ankara Büyükşehir Belediyesi sınırları içine
alınarak metropol ilçe konumuna getirilmiştir. Evvelden birer kasaba olan
Kahramankazan (1987'de), Akyurt (1990'da) ve Pursaklar (2008'de) Ankara ilinin
yeni ilçeleri olmuştur.

Bu süreç içinde Ankara iline bağlı olan bazı bölgeler de ilden kopmuştur. 1989'a
kadar ile bağlı olan Kırıkkale ilçesi, 1989'da ve 3578 sayılı yasa gereğince
ayrı bir il olmuştur. Ankara ili Şereflikoçhisar ilçesine bağlı bir kasaba olan
Ağaçören 1989'da çevresindeki köylerle birlikte bir ilçe olup Aksaray iline
bağlanmıştır.

Genelkurmay Başkanlığı ve Türk Silahlı Kuvvetlerine bağlı Kara, Hava, Deniz ve
Jandarma Komutanlıkları başkent Ankara'da bulunur.

Ankara il sınırları içinde üç önemli hava üssü vardır: Akıncı, Etimesgut ve
Güvercinlik. Hava Kuvvetlerine bağlı olan Akıncı'da üç jet filosu, Etimesgut'ta
ise hava ulaşım uçakları konuşlanmıştır. Güvercinlik üssünde başlıca
helikopterler bulunur, Kara Kuvvetleri, Jandarma ve Genel Kurmay'a bağlı Özel
Hava Grup Komutanlığı tarafından paylaşılır. Ahlatlıbel'deki radar üssü, Türk
hava sahasındaki sivil ve askerî hava trafiğini izlemekte kullanılır.

Bunun dışında Ankara'da kayda değer (tümen ve üstü) bir muharebe birliği yoktur,
ancak hava ve kara kuvvetlerine ve jandarma teşkilatına bağlı çeşitli idari,
lojistik ve eğitim birimleri yer alır. Bunların bazıları: Kara Kuvvetlerine
bağlı Kara Harp Okulu, Muhabere Elektronik Bilgi Sistemler (MEBS) Okulu, Kara
Havacılık Okulu (Güvercinlik), Zırhlı Birlikler Okulu ve Eğitim Tümen
Komutanlığı (Etimesgut); ve Beytepe'de Jandarmaya bağlı Jandarma Eğitim
Komutanlığı ve Jandarma Okullar Komutanlığı sayılabilir. Ayrıca ilde çeşitli
askerî hastaneler vardır, bunların en önemlisi Gülhane Askerî Tıp Akademisi'dir.

Eğitim ve öğretim açısından Türkiye'nin önemli merkezlerinden biri olan
Ankara'da 150'den fazla ilk ve orta dereceli okul ile halk eğitim merkezi
vardır. Ayrıca yirmi üniversite ve bir harp okulu hizmet vermektedir. Bu
üniversitelerde il genelinden öğrencilere eğitim verildiği gibi, il dışından ve
öğrenci değişim programları ile yurtdışından gelen öğrencilere de eğitim
verilmektedir.

Ankara'da bulunan üniversitelerin bir bölümü Türkiye'nin, bir bölümü, Avrupa'nın
ve dünyanın en önemli üniversiteleri arasında gösterilir. Ayrıca Ankara'nın 15
yaş ve üzeri nüfusunun %12,6'sı üniversite mezunu, %1,2'si yüksek lisans
mezunu, %0,5'i ise doktora mezunudur.

Türk Silahlı Kuvvetleri'ne hizmet veren eğitim kuruluşlarından Kara Harp Okulu,
karacı muvazzaf subay ihtiyacını karşılar. Keçiören'deki Gülhane Askeri Tıp
Akademisi, Türk Silahlı Kuvvetlerine bağlı askerî hekim yetiştiren bir tıp
fakültesi ve 1600 yataklı bir eğitim hastanesinden oluşur. Gölbaşı'ndaki Polis
Akademisi ise, emniyet teşkilatına eleman yetiştirmek amacıyla dört yıllık
lisans eğitimi verir.

Ankara ekonomisinde sanayinin payının artmasına paralel olarak yeni teknoloji
üretimi de gelişmektedir. Ankara'daki üniversiteler, teknokentler, TÜBİTAK
(Ulusal Elektronik ve Kriptoloji Enstitüsü ve Savunma Sanayi Araştırma
Geliştirme Enstitüsü), Türk Silahlı Kuvvetleri'nin vakıfları, Ar-Ge birimleri ve
diğer kuruluşları, Ulusal Bor Araştırma Enstitüsü (BOREN), Türkiye Atom Enerjisi
Kurumu çeşitli konularda araştırma yapmaktadır. Ankara ili, 2007'de yapılan 248
patent başvurusu ile, Türkiye'de İstanbul'dan (787 başvuru) sonra ikinci
durumdadır.

Ankara'daki çeşitli üniversitelerin sanayi ile işbirliği için oluşturmuş olduğu
6 teknokent vardır. Bunlar üniversitelerde yapılan keşif ve icatların
ticarileştirilmesi için Ar-Ge çalışmalarının yapıldığı yerlerdir. Türkiye'de
2009 yılı itibariyle faal durumdaki 19 teknoparkın bünyesinde en çok Ar-Ge
kuruluşu bulunduran ilk dördünün içinde ODTÜ Teknokent, Bilkent Cyberpark ve
Hacettepe Teknokent yer almaktadır.

Ankara'dan yapılan bilimsel yayın sayısı (1981-2006 dönemi için) tüm Türkiye'den
yapılan yayın sayısının %34'ü ile (64 bin yayın) Türkiye'de iller arasında
birinci sıradadır. Bu yayınların yaklaşık %90'ı üniversite kaynaklıdır
(Hacettepe Üniversitesi, Ankara Üniversitesi ile Orta Doğu Teknik Üniversitesi).
Bilimsel yayın faaliyeti olan diğer Ankara kuruluşları TÜBİTAK, Türkiye Atom
Enerjisi Kurumu, Maden Tetkik ve Arama Genel Müdürlüğü, ASELSAN ve ROKETSAN'dır.

İl içinde karayolu, demiryolu ve havayolu ile ulaşım yapılmaktadır. Ayrıca
başkent Ankara'da gelişmiş bir toplu taşımacılık sistemi şehir nüfusunun ulaşım
ihtiyacını karşılar, toplu taşımacılık altyapısına rağmen ve belki ildeki refah
seviyesinin bir göstergesi olarak, Ankara nüfus başına motorlu taşıt sayısında
100 kişiye 18 otomobil ile Türkiye'nin birinci ilidir.

İl merkezinin kuzeyinde yer alan Esenboğa Uluslararası Havalimanı havayolu ile
giriş çıkışı sağlayan en önemli noktadır. Esenboğa'dan Türkiye'nin hemen her
iline, ayrıca Avrupa, Amerika ve Uzak Doğu'nun çeşitli şehirlerine uçmak
mümkündür. 2006 yılında tamamen yenilenip kapasitesi ve işlevi
çağdaşlaştırılmıştır. Havalimanını kent merkezine bağlayan yol da tamamen
yenilenmiş ve yeni geçitler devreye sokulmuştur. Havayolu ile kente ulaşmanın
bir başka yolu da ordunun hizmetindeki Etimesgut Askeri Havalimanıdır. Bu
havalimanı sivil uçuşlara kapalı olsa da, gerektiğinde alternatif olarak
kullanılmaktadır. Akıncı, Etimesgut ve Güvercinlik hava alanları, askerî
amaçlarla kullanılmaktadır.

Ankara ili, başkente gidip gelen motorlu vasıta trafiğini kaldırabilmek üzere
modern bir karayolu ağına sahiptir. Başkenti çevreleyen O-20 çevre yolu,
şehirlerarası trafiğin şehir trafiğini aksatmadan geçmesini sağlar. O-20 başka
otoyollara bağlanarak başkentin ilin ve ülkenin diğer kentlerine ulaşımını
sağlar. Bunlardan O4 otoyolu (Avrupa E-yolları sistemine göre E89), başkenti
İstanbul'a bağlar, O20 (E90) ise başkenti Adana'ya bağlar. İl içindeki diğer
devlet yollarının hemen hepsi Ankara şehrine bağlıdır. Ankara şehrini diğer
büyük şehirlere bağlayan karayolları arasında D200 (E90) (Bursa - Eskişehir -
Ankara), D750 (E90) (Ankara - Aksaray - Adana), D200 (E88) (Ankara - Elmadağ),
O-4 (E89) (Zonguldak - Aksaray - Ankara - Kızılcahamam - Gerede), D200 (E88)
(Eskişehir - Sivrihisar - Ankara - Kırıkkale - Yozgat - Sivas) bulunur. İl
içindeki diğer devlet yolları ise D750 (Tarsus- Pozantı - Aksaray - Ankara -
Kahramankazan - Gerede), D765 (Çankırı - Kalecik - Kırıkkale), D260 (Polatlı -
Haymana - Balâ), D140 (Beypazarı - Nallıhan), D695 (Polatlı - Akşehir).

İl içinde ilçeler arası ulaşımı sağlayan birçok otobüs firması hizmet
vermektedir. İl merkezinde bulunan Ankara Şehirlerarası Terminal İşletmesi
(AŞTİ) Avrupanın en büyük otobüs terminalleri arasında yer alır. AŞTİ'nin
Ankaray ile bağlantısı vardır.

Ankara ilinden geçen iki demiryolu vardır. Bunlardan birincisi Ankara şehrini,
batıda Sincan ve Polatlı üzerinden Eskişehir'e, doğuda Irmak ve Boğazköprü
üzerinden Kayseri'ye bağlar. İkinci bir hat Irmak'ı Çankırı üzerinden Karabük ve
Zonguldak'a bağlar. Tren yolu ile giriş çıkışta en önemli yer TCDD Ankara
Garı'dır. Burası aynı zamanda ülkenin doğusu ile batısının ayrıldığı noktadır.
Halihazırda ülkenin dört bir yanına ve banliyölere buradan tren seferleri
düzenlenmektedir. Eskişehir üzerinden Ankara kentini İstanbul'a bağlayacak olan
hızlı tren projesi'nin Ankara - Eskişehir kesimi 2009'da hizmete açılmıştır.

İl merkezinde kent içi ulaşımda en yoğun taşımacılık metro ile yapılmaktadır.
EGO Genel Müdürlüğü tarafından işletilen Ankara metrosu günde yaklaşık 150.000
yolcu taşır. Metro ağında halihazırda Metro ve Ankaray adı altında iki ayrı
taşıma sistemi çalışmaktadır. Ankaray Metroya göre daha hafif bir raylı
sistemdir. Şu an inşaatı süren iki adet metro ağı vardır.

TCDD tarafından sağlanan banliyö treni hizmeti başkenti Kayaş ve Sincan kentleri
ve aradaki istasyonlara bağlar.

Başkent ve çoğu ilçe merkezinde günlük ulaşımda belediye tarafından işletilen
otobüsler çalışır. Ayrıca belediyenin özel sektöre ücret karşılığı verdiği özel
halk otobüs hatları vardır. Halk arasında bu servisler sıkıntıya yol açsa da
belediye bu hizmet anlayışından vazgeçmemektedir. Dolmuşlar hemen her kentte
bulunan bir diğer toplu taşımacılık alternatifidir.

Ankara ilinde devlet, askeri, üniversite ve özel hastaneler tarafından sağlık
hizmetleri verilir. İlde 2014 itibarıyla 41 tane Türkiye Cumhuriyeti Sağlık
Bakanlığı'na bağlı, 10 üniversitelere bağlı, 4 askerî, 2 resmî, 36 özel, 1
belediye hastanesi olmak üzere toplam 94 hastane ve 9 ağız ve diş sağlığı
merkezi bulunmaktadır. Türkiye'de en çok üniversite hastanesi olan il
Ankara'dır. En büyük hastaneler arasında Ankara Üniversitesi İbni Sina Hastanesi
(2000 yataklı), Gülhane Askeri Tıp Akademisi (1600 yataklı), Hacettepe Hastanesi
(1000 yataklı), Ankara Numune Hastanesi (1109 yataklı), Ankara Hastanesi (678
yataklı) sayılabilir. Dünyanın en büyük göz hastanesi Dünyagöz Ankara Hastanesi
de Ankara'dadır.

Kızılcahamam, Haymana, Beypazarı, Ayaş, Güdül, Kahramankazan, Çubuk ve
Çamlıderede bulunan kaplıcalar ve içmeceler termal tedavi amaçlı için
kullanılır.

Hidroelektrik enerji sağlayan barajların yanı sıra, Ankara'da içme suyu ve
sulama suyu sağlayan barajlar da bulunmaktadır. Bunlardan Çubuk-1 Barajı,
Çubuk-2 Barajı, Bayındır Barajı, Kesikköprü Barajı ve Çamlıdere Barajı içme suyu
sağlar, Asartepe Barajı sulama suyu sağlar, Kurtboğazı Barajı ise hem içme hem
sulama suyu sağlar. Bu su kaynakları büyüyen şehrin ihtiyacını karşılamaya
yetmediği için, 2008'de Kızılırmak'tan da başkente su getirilmeye başlanmıştır.
Yeni baraj inşaat projeleri görüşülmektedir.

Önemli kentsel yeşil alanlar arasında başkentteki Atatürk Orman Çiftliği,
Altınpark, Esertepe Parkı, Gençlik Parkı sayılabilir (daha çok ayrıntı için bkz.
Ankara'da parklar ve yeşil alanlar). Eğlence parkı Harikalar Diyarı 1 milyon 300
bin m²'lik alanıyla Avrupa'nın en büyük kentsel parkıdır. Diğer modern eğlence
alanları arasında Etimesgut'taki Göksu Parkı ve Keçiören'deki "Aqua Park"
sayılabilir. Elmadağ Kayak Merkezi, kış aylarında kayak yapma olanağı sağlayan
tesislere sahip olup, korunmuş tabiat alanları arasında Kızılcahamam'da Soğuksu
Millî Parkı, Bâlâ'da Beynam Ormanları ve Çamkoru Tabiat Parkı bulunmaktadır.
Diğer korunan alanlar arasında Nallıhan ilçesindeki Nallıhan Davutlar Kuş
Cenneti, Hoşebe Mesire Yeri (Ardıç Ormanları), Anıt Ağaç (Kaba Ardıç), Yaban
Koyunu Yerleştirme Sahası, Yaban Hayatı Geliştirme Sahası ve Asarlık Tepeler
Tabiat Anıtı vardır.

İlin çeşitli yerlerindeki mesire alanları, piknik ve dinlenme olanakları sunar.
Bâlâ'daki Kesikköprü barajında piknik alanları, yüzme ve kayık gezinti
olanakları, Beynam Ormanlarında da piknik alanları, çocuk parkı, restoran ve
benzeri olanaklar temin edilmiştir. Çubuk'taki Çubuk-2 Barajı da doğal
güzellikleri ile popüler bir ziyaret yeridir. Etimesgut'taki Göksu Parkı ve
Atatürk Orman Çiftliği de birer dinlenme, piknik ve gezi alanıdır, Göksu
parkında çeşitli modern spor ve rekreasyon tesisleri bulunmaktadır. Gölbaşı
ilçesindeki Mogan Parkı ve Gölü ile Eymir Gölü, başkente yakın bir mesire ve
turizm bölgesi sayılır. Eymir Gölü'nde bisiklete binmek, yürüyüş yapmak ve
oradaki restaurantlardan yararlanmak mümkündür. Kızılcahamam'daki Soğuksu Parkı
bir diğer mesire parkıdır. Nallıhan'daki ardıç ormanlarında Hoşebe mesire yeri
bulunmaktadır. Beypazarı Eğriova Yaylası'ndaki mesire yerinde göl ve orman
manzaraları bulunur ve ziyaretçilerin doğa sporları, doğa yürüyüşleri, izcilik
faaliyetleri yapması mümkündür. Çamlıdere'deki Aluçdağı mesire yeri, Aluçdağ
Festivali ve yağlı güreşleri ile bilinir.

Resmen mesire yeri olarak tanımlanmamış olmakla beraber, ilin çeşitli
yerlerindeki vadi ve yaylalar doğa yürüyüşleri, kamping, su olan yerlerde
balıkçılık gibi faaliyetlere olanak sağlamaktadır. Kamp ve karavan etkinlikleri
için Soğuksu Millî Parkı, Çubuk-Karagöl Orman İçi Dinlenme Yeri, Bayındır
Barajı, Eğriova Yaylası ve Benli Yaylası uygundur.

Şablon:Ayrıca Ankara'nın 40 tane kardeş kenti vardır. İzmir Caddesi'nde
Ankara'nın 2003 yılına kadarki kardeş kentleri için bir anıt bulunmaktadır.



