https://hsb.wikipedia.org/wiki/Zjedno%C4%87ene_staty_Ameriki

Zjednoćene staty Ameriki (jendźelsce United States of America) su po
wobydlerstwje najwjetši stat w Sewjernej Americe. Wone so z 50 zwjazkowych
statow z cyłkownje 317 milionami wobydlerjow zestaja. Zwjazkowa stolica je
Washington blisko wuchodneho pobrjoha, najwjetše město wšak New York City.
Zjednoćene staty Ameriki płaća wot kónca zymneje wójny a rozpadźe Sowjetskeho
zwjazka jako jenička zwostawaca supermócnarstwo na swěće.

Jich brjohi wobdawataj Atlantiski ocean z wuchoda a Ćichi ocean ze zapada. Stat
Alaska leži w sewjernym dźělu kontinenta a je ze sewjera wot Sewjerneho
polarneho morja wobdata. Alaska so wot Azije kontinenta přez Beringowy přeliw
wotdźěluje. K najwjace znatym połkupam słuša Florida na juhu kraja, kotraž
Mexiski golf wot Atlantiskeho oceana wotdźěluje. W sewjeru mjezuja Zjednoćene
staty z Kanadu a na juhu z Mexikom. Floridaski přeliw wotdźěluje kraj wot
skupiny kupow Bahamow a wot Kuby. Najwyša hora je Denali (prjedy Mount McKinley,
6195 m) w Alasce, najdlěša rěka je Missouri, kotryž twori z Mississippijom
štwórty najdlěši rěčny system na swěće.



https://hsb.wikipedia.org/wiki/N%C4%9Bmska

Němska (němsce Deutschland, hamtsce Bundesrepublik Deutschland, Zwjazkowa
republika Němska) je w Zakładnym zakonju konstituowany federalny srjedźoeuropski
stat, kotryž wobsteji ze 16 Zwjazkowych krajow. Zwjazkowa republika je
swobodniski-demokratiski a socialny prawny stat a woznamjeni najmłódšu formu
němskeho narodneho stata. Stolica Němskeje je Berlin.

Němska je sobuzałožer Europskeje unije (EU) kaž tež jeje na wobydlerstwo
najbohatši kraj a twori ze 17 dalšimi statami EU měnowu uniju, europasmo. Wona
je čłon UNO, OECD, NATO, G7 a G20. Zwjazkowa republika Němska płaći jako
politisce wliwapołny stat w Europje a je často pytany partnerski kraj na
globalnej runinje.

Po nominalnym nutřkokrajnym bruttoprodukće je Němska najwjetše ludowe
hospodarstwo Europy a štwórte najwjetše swěta. W lěće 2012 běše wona třeći
najwjetši ekstportowy a importowy stat. Indeks za čłowjeske wuwiće liči Němsku k
jara wysoko wuwitym krajam.

Němska mjezuje na dźewjeć susodne kraje (Danska w sewjeru; Nižozemska, Belgiska
a Luxemburgska w zapadźe; Francoska w juhozapadźe; Šwicarska a Awstriska w juhu;
Čěska a Pólska we wuchodźe), na Sewjerne a Baltiske morjo w sewjeru a w juhu na
hory Alpy. Němska leži w měrnym klimowym pasmje, liči z 80 milionami
wobydlerjemi k husće wobsydlenym statam a płaći mjezynarodnje jako kraj z třećej
najwyšej ličbu připućowarjow.

Z něhdźe 3,4 milionami wobydlerjemi na 892 km² je Berlin najwjetše město kaž tež
kulturelne a medijowe srjedźišćo kraja. Dalše wulkoměsta su Hamburg (1,7 mil.
wobydlerjow), Mnichow (1,4 mil. wobydlerjow), Köln (1 mil. wobydlerjow) a
Frankobrod nad Mohanom (0,7 mil. wobydlerjow).

Wot 7. oktobra 1949 do 3. oktobra 1990 wobsteještej dwaj němskej stataj: Němska
zwjazkowa republika a Němska demokratiska republika.

Wustawa a tuž prawizniski a politiski fundament Zwjazkoweje republiki je
Zakładny zakoń, kotryž bu dnja 23. meje 1949 přiwzaty. Najwyše wustawowe organy
Němskeje su Zwjazkowy sejm a Zwjazkowa rada (legislatiwa), Zwjazkowe knježerstwo
z kanclerom (eksekutiwa) a Zwjazkowe wustawowe sudnistwo (judikatiwa). Hłowa
stata je Zwjazkowy prezident, kotryž w poprawnym zmysle njeje čłon eksekutiwy.

Tuchwilu knježi na zwjazkowej runinje wulka koalicija z CDU, CSU a SPD pod
kanclerku Angelu Merkel.

Hač k znowazjednoćenju němskeju statow wobsteješe Zwjazkowa republika Němskeje z
11 zwjazkowych krajow. W lěće 1990 so pjeć nowych krajow, Braniborska, Durinska,
Mecklenburgsko-Předpomorska, Sakska a Saksko-Anhaltska, přidruži.



https://hsb.wikipedia.org/wiki/Europa

Europa je poměrnje mały kontinent, dokładnje prajene žadyn samostatny kontinent,
ale dźěl dwójneho kontinenta Eurazija, wobstejaceho z Europy a Azije. Jenož
Awstralija je mjeńša.

Europa mjezuje z Aziju na wuchodźe, ze Srjedźozemskim morjom na juhu a z
Atlantiskim oceanom na zapadźe. Hranica mjez Europu a Aziju njeje jasnje
definowana, najpopularniša w němskorěčnym konteksće je pak definicija Philipa
Johana von Strahlenberga, po kotrejž tworja horiny Ural, rěka ze samsnym mjenom,
Kaspiske morjo a Manyčowa nižina sewjernje Kawkaza europsku mjezu we wuchodźe.
Porno tomu podawa so w jendźelsko- a francoskorěčnym rumje husćišo Kawkaz sam
jako hranica.

Cyłkownje ma Europa přestrjeń wot něhdźe 10,5 milionow kwadratnych kilometrow a
je tuž druhi najmjeńši kontinent. Najsewjerniši dypk europskeje twjerdźizny leži
na połkupje Nordkinn w Norwegskej (70° 54′ N), najjužniši Punta de Tarifa w
Španiskej (36° N) a najzapadniši Cabo da Roca w Portugalskej (9° 30′ W).
Zdalenosć wot Urala k Atlantiskemu oceanej je wokoło 6000 km, wot Norwegskeje do
Španiskeje wokoło 3800 km. Najwyša hora kontinenta je po powšitkownej definiciji
europskich mjezow Mont Blanc (4.810 m) w francoskich Alpach. Wobhladuje-li so
pak hłowny hrjebjeń Kawkaza jako hranica, je Elbrus (5.642 m) najwyši dypk.
Najdlěša rěka je Wolga we wuchodnej Europje a najwjetši jězor Ladogaski jězor
blisko Pětrohroda.

Wjace hač 90 procent europskich wobydlerjow rěči indoeuropske rěče, předewšěm
słowjanske, germanske a romaniske. Tež grjekšćina, albanšćina, baltiske a
keltiske rěče kaž tež Romani słušeja k indoeuropskej skupinje. Druhu najwjetšu
rěčnu swójbu Europy tworja Uralske rěče. K tomu słušeja hłownje finšćina,
estišćina a madźaršćina jako europske hamtske rěče kaž tež samiske rěče w
Skandinawiskej a wšelakore mjeńšinowe rěče w Ruskej.

W europskim dźělu Turkowskeje je turkowšćina a w Kazachstanje kazachšćina jako
turkskej rěči z hamtskimaj rěčomaj. Na wuchodnej kromje kontinenta je
kalmykšćina jenička mongolska rěč, kotraž je w Europje domoródna. Na kupje Malta
je z maltašćinu semitiska rěč z hamtskej rěču. Pochad baskišćiny, kotraž so w
Španiskej a Francoskej rěči, dotal njeje znaty.

Křesćanstwo a islam stej najwažnišej europskej nabožinje – wokoło 75 %
Europjanow su křesćenjo (předewšěm katolscy, protestantiscy a ortodoksni) a
něhdźe 8 % su muslimojo, kiž su zwjetša w Ruskej žiwi (25 mil.), ale tež w
europskej Turkowskej (6 mil.), w Bosniskej a Hercegowinje (2,2 mil.) a w
Albanskej (2 mil.). K tomu přińdu dźensa hišće muslimscy migranća a potomnicy
migrantow, předewšěm w Francoskej (5,5 mil.) a Němskej (4 mil.) kaž tež w
Zjednoćenym kralestwje a Italskej.

Wokoło 17 procent Europjanow su bjezkonfesionelni, wosebje w Estiskej, Čěskej,
Nižozemskej, Ruskej a wuchodnej Němskej a powšitkownje skerje w městach.

Najwjetše města Europy su Moskwa (10,4 mil.), London (7,4 mil.), Istanbul (6,9
mil.), Pětrohród (4,8 mil.) a Berlin (3,5 mil. wobydlerjow).

Wjetšina europskich krajow je čłon Europskeje rady. 28 krajow je čłon Europskeje
Unije.



https://hsb.wikipedia.org/wiki/Geografiske_koordinaty

Z geografiskimi koordinatami (geografiskej šěrokosću a dołhosću) hodźi so
połoženje dypka na zemi wopisać. Zemja rozdźěluje so při tym do 360 dołhostnikow
a 180 šěrokostnikow. Dołhostniki běža přez sewjerny a južny čop, šěrokostniki
paralelnje k ekwatorej.

Stopnjowa syć zemje je mysleny koordinatny system na zemskim powjerchu z
prawokutnje křižowacymi so dołhostnikami a šěrokostnikami. Słuži geografiskemu
wobličenju pozicije, to rěka, postajenju swójskeho stejnišća. Šěrokostniki liča
so při tym wot ekwatora sem, čopaj ležetej pola 90° sewjerneje resp. južneje
šěriny, dołhostniki liča so wot samowólneho nuloweho meridiana na wuchod a
zapad, hač do po 180°. Postajenje nuhelow je napřećiwo sytemej kulowych
koordinatow zwučenemu w matematice.

Do spočatka 20. lětstotka su w rozdźělnych krajach rozdźělne nulowe meridiany z
wašnjom byli (na př. Ferrowy meridian wot El Hierro a Pariski meridian), dźensa
so swětodaloko Greenwichowy meridian (hwězdarnja w Londonje) wužiwa.

Při dokładnym wobličenju pozicije je trjeba wobkedźbować, zo zemja kula njeje,
ale přibližnje elipsoid, štož móhło přesunjenja městnow wo hač k 20 km
wuskutkować. Tež móža geografiske koordinaty, po kraju, rozdźělne poćahowe
systemy měć, kotrychž referencne elipsoidy su regionalnemu polu ćežitosće
(Geoid) přiměrjene. Mjezynarodnje so dźensa zwjetša World Geodetic System 1984
(WGS84) wužiwa.

We 18. a 19. lětstotku wurunowachu geodeća wjetše regionalne wotchilenja
zemskeje podoby wot idealneho elipsoida přez to, zo woni we wotpowědowacych
kónčinach wobličachu najlěpje přizamkowacy elipsoid, zo so k zemskemu powjerchej
we wotpowědnych kónčinach derje "přilěhowaše". Srjedźišćo tajkeho elipsoida
njekryješe so z masowym srjedźišćom zemje, wobwjertna wóska wšak běše paralelnje
k zemskej wósce. Koordinatny system je porno druhim tajkim elipsoidam
"přesunjeny" a "zhibnjeny". Tak nastachu dźesatki geodetiskich systemow
(poćahowych systemow za karty). Z wuwiwanjom satelitoweje nawigacije dyrbješe so
swětodaloko jednotny system wutworić, nětčiši WGS84.

W zemskich abo mórskich kartach, kotrež bazuja nimale přeco na prjedawšich
systemach, móhło podaće we wopačnym poćahowym systemje (na př. zapisowanje
GPS-pozicije) zmylk tójšto stow metrow zawinować, jeli referencny elipsoid (tež
kartowy datum, poćahowy system) podaća njeje samsny kaž tón karty. Tohodla ma so
při dokładnych koordinatnych podaćach (hrube prawidło: lěpše hač 1 km abo lěpše
hač 1 łukowa mjeńšina) poćahowy system přidać.

Dokładniše poziciske podaća su trěbne w lětarstwje a nawtice. Tu podawaja
geografisku šěrokosć a dołhosć w stopnju a łukowych mjeńšinach, na př. Zugspitze
Lat = 47° 25’ N abo sewjerneje šěrokosće, Lon = 010° 59’ E abo wuchodneje
dołhosće.

W krajměrjenstwje su dokładnosće na centimetry požadane – tohodla njedosaha
podaće w łukowych sekundach, dokelž jedna łukowa sekunda (1″) přibližnje 31 m
(sěrokostne podaće) resp. 20 m (dołhostne podaće w Europje) wotpowěduje. W
Němskej je so dotal połoženje krutych dypkow na milimetry dokładne jako
koordinata Gauß-Krüger, poćahowane na Besselowy elipsoid podało, resp. na
kónčinach NDR, wot 1950ych lět, poćahowane na elipsoid Krassowski. Wot 1990ych
lět přewjedźe so přestajenje na UTM-koordinaty w ETRS89-systemje, poćahowane na
GRS80-elipsoid.

Přirodne koordinaty (astronomiska šěrokosć φ a astronomiska dołhosć λ) dadźa so
přez astronomiske wobličenje pozicije zwěsćić. Poćahuja so na woprawdźity lotowy
směr při měrjenskim dypku. Elipsoidiske koordinaty (B, L – tež geodetiske
koordinaty mjenowane) poćahuja so na směr normale wužiwaneho referencneho
elipsoida. Diferenca mjez lotowym směrom a elipsoidowej normalu je zwjetša
mjeńša hač 10″ a mjenuje so lotowe wotchilenje. Zwjetša njeběži ani lotowy směr
ani elipsoidowa normala přez srjedźišćo zemje.

Jeli so jenož snadne žadanja na dokładnosć stajeja, na př. při zwobraznjenjach
kartow w jara małych měritkach, přibližuje so zemske ćěleso za zjednorjenje přez
kulu. W tutym padźe wotpowědujetej geografiska šěrokosć a dołhosć kulowym
koordinatam. Jenož potom je šěrokosć nuhelow w srjedźišću zemje mjez ekwatorom a
pytanym dypkom.

Rozdźělenje na stopnje jako rozdźělenje połneho nuhela kruha do 360° dźe na
astronoma Hypsikles z Alexandrije („Anaphorikos“, 170 př.Chr.n.) a Hipparch z
Nikaia (190–120 př.Ch.n.) wróćo.

Hižo Klawdius Ptolemeus wužiwaše w swojim dźěle Geographike Hyphegesis wokoło
150 po Chr.n. stopnjowu syć z dołhostnikami a šěrokostnikami. Jeho nulowy
meridian běše hač do 19. lětstotka zwjetša wužiwany Ferro-Meridian přez najbóle
zapadny zemski dypk, kotryž běše tehdom znaty. Dla wjele přemałeje kalkulacije
zemskeho wobjima (na wšě 30.000 km město 40.000 km) njewotchileja jeho podaća k
geografiskej dołhosći wo 18°3', ale w srjedźnej Europje wo wjace hač 24° wot
toho, kotryž so na Greenwich poćahuje. Jeho podaća wo šěrokosći leža z
njejasnych přičinow nad korektnymi. Z jedneje strony hodźi so k přesnadnemu
zemskemu přerězkej Ptolemeusa, z druheje strony so dybjało, při jeho přemało
wobličenym wotstawku mjez słóncom a zemju, 1210 zemskich radiusow ze stawa
słónca, na přemały stopnjowy wotstawk wot ekwatora sćěhować.

Po zasowotkryću jeho dźěła Geographike Hyphegesis a jeho přełožka do łaćonšćiny
w zažnym 15. lětstotku so stopnjowy system Ptolemeusa spěšnje předoby.

Duarte Pacheco Pereira (1469–1533) polěpši antikne měrjenske metody za globalnu
nawigaciju zakótwjenu w Acorach. Z rozdźělenjom zemjekule do španiskeje a
portugalskeje hemisfery w zrěčenju wot Tordesillasa z lěta 1494 doby zaso
etablěrowana stopnjowa syć politiski wuznam.

W lěće 1634 je so na El Hierro jako najbóle zapadna z Kanariskich kupow nulowy
meridian přez Faro de Orchilla postajiło a hakle wot lěta 1884 předoby so w
Jendźelskej meridian wot Greenwicha zwučeny wot lěta 1738 přećiwo druhim
narodnym nulowym meridianam.

Nouvelle Triangulation de la France, kotraž dźe na měrjenja wot Jacques Cassini
a Jean Dominique Comte de Cassini z časa do 1793 wróćo, wotmě so w běhu
metrifikacije (přestajenje wšěch relewantnych měrow na meter jako standard).
Nulowy meridian běži přez Paris, tak zo „Old Royal Observatory“ w Greenwichu
leži pola 2° 20′ 14,025″ W (NTF), podaty w nowostopnjach. To wopřija tež
decimalne rozdźělenje stopnjoweje měry do nowostopnjow, grades (nouvelle),
dźensa po zakonje jako Gon (1 połnonuhel = 400 nowostopnjow).

Mjeztym zo meridian w Greenwichu je so předobył, sta so kutowa měra Gon a
rozdźělenje do 400° z geodetiskim standardom w srjedźnej Europje. Kružne
rozdźělenje do 360° rozumi so dźensa často jenož wobmjezowane jako
terestristiske stopnjowe rozdźělenje (stopnjowa syć).



https://hsb.wikipedia.org/wiki/Franco%C5%A1%C4%87ina

Francošćina (francosce français, la langue française) je romaniska rěč. Jako
prěnja rěč je wona 128 mil. ludźimi. Francošćina je jedna z 20 oficialnych rěčow
Europskeje unije, nimo toho je pódla Jendźelšćiny a němčiny tež dźěłowa rěč EU.

¹ Při nětčišim wurjekowanju fonem /ɲ/ zbližujo se [nj]. ² Fonem /ŋ/ je nastał
před relatiwnje krótkim časom, přez wupožčowanje jendźelskopochadnych słowow.
Wón druhdy so /ɲ/ wurjekuje. ³ Po rěčniku, [ʁ] so móže narunować přez [ʀ] abo
[r]. Tajke zwuki su alofony. 4 /ɥ/, /w/ a /j/ woprawdźe njejsu konsontanty; wone
su aproksimanty (tež połkonsonanty abo połwokaly).

² Rozeznawanje mjez /ɛ/ a /ɛ:/, kaž w słowomaj mettre (meti) kaj maître (šef) so
we Francoskej zhubi, ale wjace eksistuje w Kanadźe. We Francoskej, rozeznawanje
nastupa traće, ale w Kanadźe je jara rozdźěl kajkosće.

We francošćinje je konjugacije. Werby wariěruja po gramatiskej wosobje, modusu a
času. Su tři skupiny werbow (a dwaj pomocnej werbaj).



https://hsb.wikipedia.org/wiki/Pr%C4%9Bnja_sw%C4%9Btowa_w%C3%B3jna

Prěnja swětowa wójna wjedźeše so wot 1914 do 1918 w Europje, Bliskim wuchodźe,
Africe, wuchodnej Aziji a na swětowych morjach a sebi něhdźe 17 milionow
smjertnych woporow žadaše. Wójna započinaše so po atentaće w Sarajewje z
wójnskim připowědźenjom Rakusko-Wuherskeje Serbiskej 28. julija 1914 a skónči so
11. nowembra 1918 z přiměrom w Compiègne, kotryž dobyće mocow Triple-Entente a
zwjazkarjow woznamjenješe. Hłowni wobdźělnicy wójny běchu Němska,
Rakusko-Wuherska, Osmaniske mócnarstwo a Bołharske carstwo na jednej stronje kaž
tež Třeća francoska republika, Wulka Britaniska a Britiski imperij, Ruske
kejžorstwo, kralestwo Serbiskeje, Belgiska, kralestwje Italskeje a Rumunskeje,
Japanske kejžorstwo a USA na tamnej stronje. 40 statow[A 1] wobdźělichu so na
hač do teje doby najwobšěrnišej wójnje w stawiznach – cyłkownje běchu přibližnje
70 milionow ludźi wobrónjeni.

Při atentaće w Sarajewje 28. junija 1914 so rakuski naslědnik na trónje,
arcywójwoda Franc Ferdinand wot čłonow ilegalneje rewolucionarneje organizacije
Mlada Bosna morješe, kotraž w zwisku z oficielnymi instancami Serbiskeje steješe
respektiwnje so z nimi do zwiska staješe. Hłowny motiw běše wuswobodźenje
Bosniskeje a Hercegowiny wot rakusko-wuherskeho knjejstwa ze zaměrom
zjednoćenstwa južnych Słowjanow pod wjednistwom Serbiskeje.

Za postupowanje přećiwo Serbiskej, štož móžeše Rusku na plan zwołać, pytaše
Rakuska z misiju Hoyos (Alexander Hoyos, 1876–1937) škit přez Němske kejžorstwo.
Kejžor Wilhelm II. a kancler Theobald von Bethmann Hollweg slubištaj
Rakusko-Wuherskej spočatk julija 1914 bjezwuměnitu podpěru a wupisachu z tym tak
mjenowany blankošek. Z pokročowanjom julijskeje krizy staješe Rakusko-Wuherska
po třoch tydźenjach 23. julija ultimatum na kralestwo Serbiskeje. W nim kazaše
sebi wot Serbiskeje mj. dr. sudniske přepytowanje wobdźělnikow komplota wot 28.
junija, zwisowace ze žadanjom, zo so kejžorsko-kralowske organy při tym
wobdźěleja. Tuto so wot serbiskeho knježerstwa, posylnjene wot ruskeho
připrajenja wojerskeje podpěry w konfliktowym padźe, jako njepřijimajomne
pomjeńšenje suwerenity wotpokaza. Ruske wot panslawizma sobupostajowace stejišćo
so přez statny wopyt Francoskeje w Pětrohrodźe (20. do 23. julija) skrući,
kotraž z francosko-ruskej aliancu Ruskej w padźe wójny z Němskej podpěru
garantowaše.

Dnja 28. julija 1914 připowědźi Rakusko-Wuherska kralestwu Serbiskeje wójnu.
Zajimy wulkomocow a němske wojerske plany (Schlieffenowy plan) dachu lokalnu
wójnu z wobdźělenjom Ruskeje (wójnske připowědźenje Němskeje wot 1. awgusta
1914) a Francoskeje (wójnske připowědźenje Němskeje wot 3. awgusta 1914)
eskalěrować. Politiske konsekwency Schlieffenoweho plana – wuhibujo so
francoskich twjerdźiznow mjez Verdunom a Belfortom nadpadnychu němske wójska
Francosku ze sewjerowuchoda a zranichu při tym neutralitu Belgiskeje a
Luxemburgskeje – bě wobdźělenje Wulkobritaniskeje, garantijoweje mocy Belgiskeje
z přisłušnymi dominionami (britiske wójnske připowědźenje wot 4. awgusta 1914).

Postup Němskeje so w septembrje při Marne zahaći, mjez nowembrom 1914 a měrcom
1918 fronta w zapadźe sprostny. Dokelž so Ruska hač k Oktoberskej rewoluciji
1917 a separatnemu měrowemu zrěčenju w Brjest-Litowsku dale na wójnje we
wuchodźe wobdźěli, běše Němska dołhi čas přećiwo planam w dwufrontowej wójnje. K
typiskim znamjam wojowanja bu zakopowa wójna a materialowe bitwy z wulkej škodu
při snadnym dobyću krajiny. To potrjechi na přikład Bitwu wo Verdun, Bitwu při
Somme, Bitwy při Soči w dźensnišej Słowjenskej a štyri Flandernske bitwy. Jako
wosebite stopjenja eskalacije płaća płunowa wójna, njewobmjezowana wójna z
podnurjakami – kotraž wuskutkowa 1917 zastup USA přećiwo srjedźnym mocam – a w
zwisku z wójnskim jednanjom stejacy genocid Armenjanow w Turkowskej.

Ruski wustup z wójnskeho jednanja po separatnym měrje z Bolšewikami zmóžni drje
ofensiwu Němskeje w nalěću 1918, ale tež tuta zwosta na kóncu bjez wuspěcha.
Falowace zastaranje přez britisku mórsku blokadu, rozpad zwjazkarjow a wuwiće na
zapadnej fronće za čas stodnjowskeje ofensiwy aliěrowanych wjedźeše k
posudźowanju němskeje wojerskeho wjednistwa, zo bu němska fronta njedźeržomna.
Dnja 29. septembra 1918 informowaše Najwyše wójskowe wjednistwo přećiwo wšěm
dotalnym wozjewjenjam němskeho kejžora a knježerstwo wo bjezwuhladnym połoženju
wójska a sebi přez Ericha Ludendorffa ultimatiwnje žadaše přiměrske jednanja
přewzać. Mócnarski kancler Max von Baden poprosy 4./5. oktobra 1918 aliěrowanych
wo přiměr. Z flotowym rozkazom wot 24. oktobra 1918 chce mórske wójnske
wjednistwo w zmysle „čestneje smjerće“ dotal wobeńdźenu rozsudnu bitwu z
britiskej Grand Fleet pytać, zbudźi pak spjećowanje namórnikow, kotřiž w
přiběracej ličbje přikazy zapowědźa a jako sćěh Nowembersku rewoluciju wubudźa.
Dnja 11. nowembra 1918 naby přiměr w Compiègne płaćiwosć. Měrowe wuměnjenja so w
lětach 1919 do 1923 w Pariskich předměšćanskich zrěčenjach, do kotrychž tež
Versailleske zrěčenje liči postajowachu. Přěhrawarske mocy móžachu jeničce
Bołharsku konstituciju dowójnskeho časa zdźeržeć, Osmaniske mócnarstwo a
Rakusko-Wuherska rozpadnyštaj, w Ruskej so carstwo powali, w Němskej kejžorstwo.

Prěnja swětowa wójna tworješe zakład za fašizm w Italskej kaž tež
nacionalsocializm w Němskej, bu z tym pak tež k předchadnikej Druheje swětoweje
wójnje. Zasudźenjow, kotrež Prěnja swětowa wójna budźeše, a sćěhow hač do
najmłódšeje zašłosće dla płaći wona jako „prakatastrofa 20. lětstotka“. Z njej
skónči so doba (wysokeho) imperializma a započinaše so hač do dźensnišeho
trajace rozestajenje prašenja wójnskeje winy. Tež na kulturnym polu twori Prěnja
swětowa wójna cezuru. Remarqueowe wjelekróć wuznamjenjene frontowe dožiwjenja w
zakopach, mrěće masow a nuzowy přewrót wšědneho dnja tež ciwilneho wobydlerstwa
změni měritka a perspektiwy wuměłcow a spisowaćelow nic jenož w
porewolucionarnych towaršnosćach Sowjetskeho zwjazka a Weimarskeje republiki.

Ze serbskich kulturnych prócowarjow padnychu Jan Rječka, Franc Kral-Rachlowc,
Hajno Jordan a Jurij Delenk.



https://hsb.wikipedia.org/wiki/P%C3%B3lska

Pólska (pólsce Polska) je srjedźoeuropski stat mjez Baltiskim morjom a
Karpatami. Stolica a najwjetše město je Waršawa.

Oficielna rěč w Pólskej je pólšćina, su pak tež někotre mjeńšinowe rěče
oficielnje připóznate, kaž na přikład kašubšćina, němčina a běłorušćina.

Mjezuje z Němskej na zapadźe, z Čěskej a ze Słowakskej na juhu, z Ukrainu na
juhowuchodźe, z Běłoruskej na sewjerowuchodźe, z Ruskej, Litawskej a Baltiskim
morjom na sewjeru.

Najwyša hora je Rysy w horach Tatry (2499 m nad normalnej nulu), a najniše
městno su Żuławy Wiślane (1,8 m pod normalnej nulu).

Wot kónca Druheje swětoweje wójny słušeja tež wuchodne kónčiny Łužicy k Pólskej.

Andrzej Duda je wot 7. awgusta 2015 jako naslědnik Bronisława Komorowskeho z
prezidentom Pólskeje. Komorowski bě naslědnik Lecha Kaczińskeho (Prawo i
Sprawiedliwość), kotryž 10. apryla 2010 přez spad lětadła smjertnje znjezboži.
Wot lěta 2007 tworješe liberalno-konserwatiwna strona PO a jeje koaliciski
partner, pólska ludowa strona PSL knježerstwo. Spočatnje pod ministerskim
prezidentom Donaldom Tuskom a wot 2014 z ministerskej prezidentku Ewa Kopacz. Po
wólbach w oktobrje 2015 přewza PiS z načolnej kandidatku Beatu Szydło tež pólske
knježerstwo.

Spočatki Pólskeje namakaja so w času knježerstwa Mieszka I.. W lěće 966 je so
Pólska z křesćanskim krajom stała. Prěni kral Pólskej běše w lěće 1025 Bolesław
Chrobły.

Wot 1385 tworješe Pólska hromadźe z Litawskej uniju, kotraž mjenowaše so tež
Rzeczpospolita Obojga Narodów („Republika dweju narodow“).

W lěće 1795 rozdźěli so Pólska mjez Pruskej, Ruskej a Rakusko-Wuherskej a
eksistenca jako njewotwisny stat přesta za wjace hač 120 lět. Hakle po prěnjej
swětowej wójnje a rozpadźe Rakusko-Wuherskeje a ruskeho carstwa dósta swoju
njewotwisnosć wróćo.

Za čas druheje swětoweje wójny zhubi Pólska wjace hač 5,6 milionow wobydlerjow,
štož wotpowěduje 16 % dowójnskeho wobydlerstwa. Wot 1945 do 1989 bě pod wliwom
Sowjetskeho zwjazka z komunistiskej Ludowej republiku (Polska Rzeczpospolita
Ludowa, PRL).



https://hsb.wikipedia.org/wiki/Po%C5%82obske_p%C4%9Bskow%C4%8Diny

Połobske pěskowčiny (čěsce Labské pískovce abo Děčínská vrchovina, němsce
Elbsandsteingebirge) su hłownje z pěskowca wobstejace srjedźne horiny při hornim
běhu Łobja w Sakskej a sewjernej Čěskej. Wone so rozpřestrěwaja na přestrjeni
700 km² a sahaja do wysokosće wot 723 metrow. Němski dźěl mjenuje so husto
Sakska Šwica, čěski dźěl je znaty jako Čěska Šwica (České Švýcarsko).

Najwyši wjeršk Połobskich pěskowčin je Děčínský Sněžník (Hoher Schneeberg) z
722,8 metrami na čěskim boku. Najwyša hora w sakskim podźělu je Wulki
Zschirnstein (561 m).

Połobske pěskowčiny rozpřestrěwaja so při woběmaj brjohomaj Łobja mjez čěskim
městom Děčín (Dźěćin) a sakskim Pěrnom. Sewjerna hranica horin běži někak přez
města Pěrno, Hohnstein, Zebnicu, Chřibsku a Česku Kamenicu.

W Połobskich pěskowčinach nadeńdźetej so narodnej parkaj Sakska Šwica (93,5 km²)
a Čěska Šwica (79 km²). Dalše 530 km² na woběmaj bokomaj hranicy płaća jako
krajinoškitowe pasmo (LSG).

Typiske za krajinu Połobskich pěskowčin su taflowcy, hłuboke, wuske wudrjeńcy a
wysočiny.

Połobske pěskowčiny su powostanki sedimentow něhdyšeho morja, kotrež
wupřestrěwaše so na tutym městnje w krydowej dobje před něhdźe 95 milionow
lětami. Na městnje dźensnišich pěskowčin namakaše so tehdy mórska wužina mjez
Čěskej žłobinu a sewjeroněmskej nižinu. Na wuchodźe běše Zapadosudetska kupa z
[[Łužiske horiny|Łužiskich horin, Jizerskich horin a Kyrkonošow a na zapadźe
Srjedźoeuropska kupa z Rudnych horin, Šmrěčin a Šumawy. W tutym přeliwje
nastachu sedimentowe wotkładowanja, kiž běchu hač do 550 metrow sylne. Přez
nastate horiny přełama Łobjo jako docyła jenička rěka z Čěskeje žłobiny.



https://hsb.wikipedia.org/wiki/Indiska

Indiska je wulki njewotwisny stat w južnej Aziji na indiskim subkontinenće. Je
zwjazkowa republika z 28 zwjazkowymi statami a sydom zwjazkowymi teritorijemi.
Indiska je multietniski kraj a z wjace hač 1,25 miliardami wobydlerjow druhi
najwjetši stat swěta po wobydlerstwje. Tež po přestrjeni słuša k dźesać
najwjetšim krajam.

W lěće 1947 sta so Indiska njewotwisna wot Zjednoćeneho kralestwa, wostanje pak
čłon Commonwealtha.

W hindišćinje rěka kraj Bhārat, mjeno w europskich rěčach pochadźa wot rěki
Indus.

Mjezuje z Pakistanom na sewjerozapadźe, z Chinskej a z Nepalom na
sewjerowuchodźe a z Bangladešom na wuchodźe. Na sewjeru je Himalaja přirodna
hranica kraja, w juhu wobdawa Indiski ocean strony. Susodne kraje w oceanje su
Sri Lanka a Malediwy.

W Indiskej so wjace hač 400 rěčow rěči. Wjetšina Indičanow rěči indoariske rěče.
Wot tych je Hindi najwažniša. Na juhu Indiskeje so drawidske rěče rěča, na
přikład Tamilšćina. 21 rěčow je oficielnje připóznate. 72% su Indoariske rěče.
25% su Drawidske rěče.

Druhe w Indiskej wužiwane rěče su Awstro-aziske rěče kaž Santali a
Tibeto-burmaske rěče kaž Manipuri.

Wjedro na subkontinenće je prěnjorjadnje wot dešćoweho časa (monsuna) wotwisne.
Wón započina kónc meje při pobrjoze Kerale w juhozapadźe Indiskeje połkupy a
ćehnje w běhu přichodneho połdra měsaca do sewjerowuchodneho směra přez kraj.

Wosebje w pralěsowych kónčinach w sewjerowuchodźe a w Bengalskej nižiny móže w
tutym času k ćežkim powodźenjam přińć, a při kromje Himalaje njejsu wotwalenja
hory zrědka. Spočatk septembra je sewjer přewažnje bjez dešća, ale traje dalšej
měsacaj doniž so tež mróčele na južnym Dekkanje a w Kerali njezminu.

Wuchodny pobrjóh Andry Pradeša a Tamil Nadu kaž tež južna Kerala dožiwja mjez
oktobrom a decembrom dla sewjerozapadneho monsuna hišće druhi dešćowy čas.



https://hsb.wikipedia.org/wiki/Berlin

Berlin (serbsce tež Barlin) je stolica a samostatny zwjazkowy kraj Němskeje. Z
wokoło 3,3 milionami wobydlerjemi na 892 km² je wone po wobydlerjach najwjetše
město kraja. Berlin je jedne wot politiskich, kulturelnych a medijowych
srjedźišćow Europy. Wón je dospołnje wot Braniborskeje wobdaty. Přez Berlin
běžitej rěce Sprjewja a Habola. Nimo toho namaka so na měšćanskim teritoriju
wjele jězorow a lěsow. Prěni raz naspomni so město w lěće 1244, měšćanski dźěl
"Cölln" pak hižo w lěće 1237.

W běhu stawiznow běše Berlin stolica a rezidencne město Braniborskeje, Pruskeje
a wot 1871 Němskeho mócnarstwa. Po lěće 1949 běše wuchodny dźěl města faktisce
ze stolicu Němskeje demokratiskeje republiki. Mjez 1961 a 1989 běše město přez
Berlinsku murju dźělene. Po přewróće a němskeho znowazjednoćenju w lěće 1990 bu
Berlin zaso cyłoněmska stolica a pozdźišo tež sydło knježerstwa, zwjazkoweho
prezidenta, zwjazkoweho sejma, zwjazkoweje rady kaž tež wjele ministerstwow a
wulkopósłanstwow.

Mjeno Berlin bu najskerje wot słowjanskeho słowa brlo/berlo wotwodźene a
woznamjenja z kóncowku -in telko kaž „město w bahnje“. Po legendźe pochadźa
mjeno wot Berlinskeho woponoweho zwěrjeća, mjedwjedźa, štož je pak ludowa
etymologija. We woprawdźitosći bu woponowe zwěrjo wot mjena wotwodźene.



https://hsb.wikipedia.org/wiki/Kirnitzsch

Kirnitzsch (čěsce Křinice, němsce prjedy tež Kirnischt) je prawy přitok Łobja w
sewjernej Čěskej a Sakskej. Wot cyłkownje 45,3 kilometrow běži 14,9 km w Čěskej
a 30,4 km w Němskej.

Wona wužórli so we Łužiskich horinach w Šluknovskim wuběžku na samym sewjeru
Čěskeje zapadnje wjeski Studánka na teritoriju města Warnoćicy a běži potom
hłownje do zapadneho směra přez městačko Krásná Lípa. Za wjesku Kyjov zastupi do
wuskeje, hłubokeje wudrjeńcy mjez skałami Połobskich pěskowčin (Čěskeje Šwicy).
Tam twori rěčka na wósom kilometrach – hač do něhdyšeje hraničneje wjeski
Hinterdittersbach – statnu hranicu mjez Němskej a Čěskej. Na němskim boku wjedźe
statna dróha 165 (Zebnica–Žandow) přez Kirnitzschowy doł. W Žandowje běži rěka
přez Kurowy park nimo kliniki a wuliwa so naposledku wosrjedź města do Łobja.

Wuska wudrjeńca rěki je na woběmaj bokomaj hranicy woblubowane wulětnišćo. Mjez
Lichtenhainskim wodopadom a Žandowom jězdźi wot lěta 1898 tramwajka, kotraž
słuži předewšěm turistam.

Wot srjedźowěka hač do 20. lětstotka wužiwachu Kirnitzsch za pławjenje drjewa z
hustych lěsow Čěskeje a Sakskeje Šwicy do Žandowa. Wokolina na woběmaj brjohomaj
rěčki njebě krajiny dla na nadróžnu syć přizamknjena, tak zo bě rěka jenički puć
za transportowanje drjewa. Najwažniši woteběrar drjewa bě Sakski kralowski dwór
w Drježdźanach, přetož měješe krajny knjez (kurwjerch a pozdźišo kral) předprawo
na pławjenje w Sakskej Šwicy kaž tež na čěskej stronje mjezy. W Kirnitzschowej
wudrjeńcy stwarichu wjacore přepławy, zo bychu polóžili pławjenje. Hakle
pozdźišo nastachu tež puće a skónčnje dróha.



https://hsb.wikipedia.org/wiki/Shetlandske_kupy

Shetlandske kupy (jendźelsce Shetland Islands, šotisko-gelsce Sealtainn) su k
Šotiskej słušacy archipel w sewjernym Atlantiku mjez Wulkobritaniskej,
Norwegskej a Ferejskimi kupami. Stolica a ze 7.500 wobydlerjemi najwjetše
sydlišćo je Lerwick na hłownej kupje Mainland. Najwjetše kupy nadeńdu so na
arealu wot 120 króć 80 kilometrow mjez 59. a 61. šěrinowym stopjenjom a tworja
tuž najsewjerniši dźěl Britiskich kupow. Wot cyłkowneje přestrjenje wot 1426 km²
wučini hłowna kupa Mainland něhdźe dwě třećinje.

Klima na Shetlandskich kupach je wobwliwowana wot Golfoweho pruda a přez cyłe
lěto chětro chłódna a włóžna (1000 mm spadkow). Sněh w zymje je zrědka, lětne
temperatury docpěja zdźěla wjace hač 15 stopnjow. Wichory, sylny dešć a mła su
huste.

Shetlandske kupy su wobsydlene z 3. lěttysaca do Chrystusa a pokřesćanšćichu so
w 10. lětstotku pod Wikingerami, kiž mjenowachu je Hjaltland. Wot 12. hač do 15.
lětstotka běchu zwjetša pod norwegskej kontrolu; w lěće 1469 přińdźechu do
Šotiskeje.



https://hsb.wikipedia.org/wiki/Kyriliski_alfabet

Kyriliski alfabet (tež cyriliski) je alfabet, kotryž so wužiwa zwjetša – ale nic
jenož – wot słowjanskich rěčow, z kotrychž je rušćina najbóle rozšěrjena.
Kyrilišćinu wužiwaja nimo toho wjele mjeńšinowych rěčow Ruskeje kaž tež
ukrainšćina, běłorušćina, bołharšćina, kazachšćina, makedonšćina, mongolšćina a
serbišćina (nimo łaćonšćiny).

Wot přistupa Bołharskeje do Europskeje Unije je kyriliski alfabet jedyn z třoch
oficialnych alfabetow w EU.

Za čas Sowjetskeho zwjazka wužiwaše so kyrilišćina tež w uzbekšćinje,
turkmenšćinje, kirgišćinje a azerbajdźanšćinje, kotrež wužiwachu prjedy zwjetša
arabske a dźensa łaćonske pismo. W Uzbekistanje płaći kyriliske pismo hišće
paralelnje k łaćonskemu.

Alfabet bu pomjenowane po Cyrilu (Кирилъ/Κύριλλος) ze Sołuna, kiž wšak njeje jón
wunamakał, ale město toho glagolitiski alfabet ("glagolica"), předchadnik
kyriliskeho.

Dokładny wunamakar alfabeta je njeznaty. Je pak wěsty, zo wuwiwaše so alfabet w
9. a 10. lětstotku w Bołharskej po modelu grjekskeho. Nimo toho přidachu so za
někotre w grjekšćinje njeznate słowjanske zwuki tež glagolitiske pismiki, na
přikład Ш (Š) a Ж (Ž).



https://hsb.wikipedia.org/wiki/Ju%C5%BEny_Tirol

Južny Tirol (němsce Südtirol, italsce Alto Adige, Sudtirolo, hamtsce Autonome
Provinz Bozen – Südtirol) je najsewjerniša prowinca Italskeje a twori hromadźe z
prowincu Trient awtonomny region Trentino-Južny Tirol. Wot lěta 1972 ma Južny
Tirol daloko sahace prawa samozarjadnistwa. W Alpach ležacy kraj ma něhdźe
520.000 wobydlerjow; hłowne město je Bozen (Bolzano). Hač do lěta 1920 słušeše
Južny Tirol jako južna połojca tirolskeho hrabjanstwa k Rakuskej.

Wobydlerstwo zestaji so z 62 % němskorěčnych a 23 % italskorěčnych
Južnotirolčanow. Něhdźe 4 % wobydlerjow su Ladinojo – hłownje w Dolomitach.
Južny Tirol ma přestrjeń 7.400 kwadratnych kilometrow, štož wotpowěduje poł
přestrjeni Łužicy.

Južny Tirol słuša k najbohatšim regionam Italskeje a cyłeje Europskeje unije.
Přez kraj wjedźe europska transitowa ruta přez Brennerowy přesmyk, jedyn z
najwažnišich přechodow přez Alpy, kotryž zwjazuje Němsku a Awstrisku z Italskej.

Južny Tirol wobsteji ze 116 gmejnow, z kotrychž maja wósom status města. Jeničke
wulkoměsto je Bozen. Po ličbje wobydlerstwa najwjetše gmejny su:



https://hsb.wikipedia.org/wiki/Jan_Arno%C5%A1t_Smoler

Jan Arnošt Smoler (němsce Johann Ernst Schmaler; * 3. měrca 1816 we Łuću; † 13.
junija 1884 w Budyšinje) bě serbski filolog, spisowaćel a nakładnik. Wón běše
jedyn z wusahowacych prócowarjow serbskeho narodneho wozrodźenja w 19.
lětstotku.

Jan Arnošt Smoler narodźi so 3. měrca 1816 we Łuću, kotrež so 1978 za
Bjerwałdsku jamu wotbagrowa. Za čas Smolerja, štož bě krótko po Wienskim
kongresu běše to serbska wjeska pruskeje Hornjeje Łužicy. Jeho nan Korla Jan
Smoler, kotryž so we wutrobje pak dale za Saksku horješe, běše tam wučer.
Smolerjec swójba přesydli so w lěće 1821 do Łaza, hdźež nan wučerstwo přewza a
jako ewangelski kantor skutkowaše.

Młody Jan Arnošt Smoler wopyta tam šulu, prjedy hač nan jeho w starobje 14 lět
do Sakskej na gymnazij do Budyšina pósła. Dokelž so tam jenož w němskej rěči
wukubłowaše, wuprosy sebi Smoler wot rektora dowolnosć swojich serbskich
towaršow (mjez druhimi tež Wanaka a Wjelana) w serbšćinje wuwučeć. W tutym času
zběraše při pućowanjach po cyłej Łužicy hižo ludowe pěsnje, powěsće, bajki a
přisłowa. Přez wukaz pruskeho ministra njemóžachu pruscy poddanojo hižo w Lipsku
na uniwersiće studować. Tuž zahaji po złoženju matury 1836 studij bohosłowstwa
na uniwersiće we Wrócławju, kotryž přisłušeše tehdy k Pruskej.

We Wrócławju bě hromadźe z Łužičanom Gustavom Adolphom Röslerjom, pozdźišim
zapósłancom Frankfurtskeje narodneje zhromadźizny, w lěće 1838 Akademiske
towarstwo za łužiske stawizny a rěče załožił a sta so po času tež z jeho
předsydu. Přez towarstwo nawjaza Smoler wuski kontakt z Purkynjom, štož jemu puć
k słowjanskej literaturje a druhim słowjanskim wučencam wotewri. Nimo pólšćinje
nawukny tam tež čěsku rěč a po jeju přikładźe towarstwu hišće w lěće załoženja
naćisk noweje serbskeje ortografije předpołoži. Za čas studija słyšeše tež
čitanja wo němskim ludowym spěwje pola Hoffmanna von Fallerslebena (1798–1874),
kotryž wučeše tam na profesurje za němsku rěč a literaturu.

Přez prózdninske pućowanja po Łužicy, kaž mjez druhim tež w lěće 1840 z ruskim
slawistom a ludowědnikom Srjeznjewskim swoju zběrku ludowych pěsni stajnje
wudospołnješe. Ze znošenjenymi pěsničkami požada so Smoler w lěće 1838 na myto
wo najlěpšu zběrku hornjo- a delnjołužiskich narodnych pěsni Hornjołužiskeje
towaršnosće wědomosćow w Zhorjelcu. Dokelž nochcyše, zo towarstwo zběrku wuda,
pozdźišo myto njepřiwza. Hromadźe z němskim sekretarom towarstwa Leopoldom
Hauptom, kotryž běše so tohorunja wo myto prócował, wuńdźe w 1841/43 w Grimmje
sławna dwuzwjazkowa zběrka Pjesnički hornych a delnych Łužiskich Serbow.
Pěsnički zwostachu pak hłownje dźěło Smolerja, za kotrejež wudaće so wot
pruskeho krala Bjedricha Wylema IV. ze złotej medalju počesći.

Po studiju, kotryž zakónči w lěće 1840, pytaše Smoler za přistajenjom jako
domjacy wučer prjedy hač so z duchownym stać chcyše. Dokelž pak we Łužicy ničo
njenamaka, přiwzaše hižo městno w Hornjej Šleziskej. W samsnym času pak
přebywaše we Wrócławju pruski kral z jeho wyšim ceremonijowym mištrom
Stillfriedom (potomnik čěskeho rodu Stojměrow-Stillfriedow a pozdźišo hrabja
Alkantara), kotryž sebi wot Smolerja někotre němske přełožki zhotowić daše. Wón
namjetowaše jemu, dokelž běše so na Wrócławskej uniwersiće runje profesura za
słowjanske rěče załožiła, zo by so pola krala za stipendij zasadźił jeli by
słowjanske rěče studował. Nawróćiwši so do Wrócławja, hdźež běše domjacy wučer
pola Purkynja, studowaše Smoler jako stipendiat pruskeho krala wot 1841 do 1844
słowjansku filologiju pola Čelakovskeho.

Za Jordanowy časopis Jutnička, kotryž so hač do junija 1842 jenož poł lěta
wudawa, zdoby wón Zejlerja jako redaktora. Časopis wudawaše so wot toho časa pod
mjenom Tydźenska Nowina. Zhromadnje z Warkom přełoži čěski Wothłós pěsni ruskich
wot Čelakovskeho (originalny titul „Ohlas písní ruských”) do serbšćiny. Běše to
scyła prěni přełožk słowjanskeje rěče, kotryž w knižnej formje wuńdźe. Smoler
organizowaše po namjeće Kocora serbske spěwanske swjedźenje. Prěni spěwanski
swjedźeń wotmě so 1845 w „Třělerni” w Budyšinje.

Jan Arnošt Smoler spěchowaše a podpěrowaše w času narodneho hibanja załoženje
mnoho towarstwow, kaž na přikład w Bukecach, Njeswačidle abo Minakale. Jako čłon
1848 załoženeho budyskeho towarstwa Bjesada skutkowaše w prěnim serbskim
dźiwadle sobu. W čěskej činohrě „Rohowin Štyrirohač” wot Václava Klimenta
Klicpery (přełožena wot Ćěsle a Dučmana) hraješe Smoler rólu rychtarja.

Hižo w lěće 1845 běše po přikładźe „Matice české”, kotraž z pjenježnych
přinoškow knižki za čěski lud wudawaše, a „Matice Srpske” załoženje Towarstwa
Maćicy Serbskeje zahajił. Dokelž so wustawki hakle 1846 wot sakskeho
ministerstwa a 1847 wot pruskeho knježerstwa wobtwjerdźa, załoži so Maćica
Serbska hakle w lěće 1847 w Budyskim lokalu „K winicy”. W lětach 1847 do 1852
běše Smoler prěni redaktor Časopisa Maćicy Serbskeje. Wón přesydli so za krótki
čas do Lipska, štož běše w času předměrca, přez poměrnje liberalne nałožowanje
censury sakskeho stata, centrum opozicionelneho nowinarstwa w Němskej. Tam
skutkowaše jako korektor w nakładnistwje Brockhaus a soburedaktor Jordanoweho
časopisa Jahrbücher für slawische Literatur, Kunst und Wissenschaft, kiž měješe
w tu- a wukraju mjez rěčespytnikami wulki wuznam. W lěće 1848 doda poslednim
politisku přiłohu Slavische Rundschau, kotryž nětko doskónčnje w Budyšinje bydlo
redigowaše a w swójskim nakładnistwje wudawaše.

Zdobom přewza Smoler srjedź lěta 1848 wot Handrija Zejlerja redaktorstwo
Tydźenskeje Nowiny. W lěće 1850 přewza tohorunja nakładnistwo, rozšěrješe wobsah
a přemjenowa je na Tydźenske Nowiny. Dalše přemjenowanje sćěhowaše 1854 na
Serbske Nowiny, kotrež potom hač do lěta jeho smjerće wuda. Pod jeho wjednistwom
wuwiwachu so na politiski organ a přisporješe so ličba abonentow.

Jan Arnošt Smoler załoži w lěće 1851 serbske nakładnistwo a kniharnju w
Budyšinje, kotrež 1863 zhromadnje z Pjechom na serbsko-słowjanske knihikupstwo
Schmaler & Pech rozšěrješe a kotrež so 1869 wot Pjecha do Lipska přepołoži.

Z přetorhnjenjemi a změnjenymi titulemi wuńdźechu jeho Jahrbücher hač do lěta
1868 – mjez 1852 a 1856 wudawaše w swójskim nakładnistwje zaso Jahrbücher für
slawische Literatur, Kunst und Wissenschaft z přiłohu Slavische Bibliographie,
mjez 1862 a 1864 wudawaše Zeitschrift für slavische Literatur, Kunst und
Wissenschaft z přiłohomaj Slavische Bibliographie a Slavische Novitäten, w
lětomaj 1865 a 1866 Slavisches Centralblatt a wot 1867 do 1868 Centralblatt für
slavische Literatur und Bibliographie.

W jeho nakładnistwje wuńdźe wot 1860 tež literarny časopis Łužičan, kotryž přez
dlěši čas tež redigowaše, w lětach 1878 do 1881 tohorunja młodoserbska
kontrahentka Lipa Serbska a wot 1882 z wobojich zrostły časopis Łužica.

W lěće 1872 postaji so Smoler jako naslědnik Rychtarja na předsydu Maćicy
Serbskeje. Na hłownej Maćičnej zhromadźiznje 1861 so wobzamkny, zo so towarstwo
wo natwar swójskeho domu prócuje. Hačrunjež so při tym zadołži, je Smoler na
swój riziko w lěće 1873 za Maćicu Serbsku ležownosć z kólnju při Lawskich
hrjebjach kupił, kotraž słužeše spočatnje hłownje jako biblioteka. Mjez druhim z
pomocu pjenježnych srědkow słowjanskich přećelow zarjadowaše na ležownosći
tuteho „Maćičneho domu” 1875 serbsku ćišćernju a zahaji pozdźiši nowotwar
Serbskeho domu. Jan Arnošt Smoler běše wot 1862 tež čłon Hornjołužiskeje
towaršnosće wědomosćow w Zhorjelcu a wot jeje załoženja w lěće 1880 sobustaw
Maśicy Serbskeje.

Smoler skedźbni w času byrgarskeje rewolucije 1848 Roberta Bluma, kotryž běše
čłon Frankfurtskeho předparlamenta a kotrehož znaješe z Lipšćanskeho towarstwa
Redeübungsverein na situaciju Słowjanow w Němskej. W lisće pisaše wo poměrach,
kotrež so „narodnej bjezprawnosći” bližachu a wuprosy sebi wot njeho zasadźenje
pola Frankfurtskeje narodneje zhromadźizny za polěpšenje. Dnja 31. meje 1848
wobzamkny narodna zhromadźizna w rezoluciji, zo prawa njeněmskeje ludnosće w
Němskej dospołnje připóznaje. Peticiju, z kotrejž so Serbja 1848 na sakske
knježerstwo wobroćichu a sebi konkretne přesadźenje sakskeho šulskeho zakonja z
lěta 1835 žadachu, knježerstwo dospołnje wotpokazać njemóžeše. Sakske
knježerstwo zwoli do někotrych ze žadanjow wo runoprawosć rěče a kultury na
cyrkwinskim a nabožnym polu, na sudnistwach a zarjadach. Tak přizwoli so mjez
druhim do wuwučenja w serbskej rěči na Budyskim gymnaziju a na wučerskim
wustawje, kaž tež do wudawanja serbsko-němskich wučbnicow. Smoler sta so w lěće
1850 z prěnim wučerjom serbšćiny Budyskeho gymnazija, spisaćelom serbskich
wučbnicow a serbskim tołmačerjom na Budyskim sudnistwje. Hižo po někotrych
lětach běše so Smoler wot wuwučowanja wuwjazał, štož so ze słabej přičinu
wobkrućowaše, zo njemóžeše dla jězbow do Ruskeje wučbu prawidłownje přewjesć a
zo běše swoje zastojnstwo bjez dowola wopušćił.

Po tym zo běše rakuske wójsko Słowjanski zjězd w Praze porazyło, přebywachu
mnoho Słowjenjo, kaž pólski basnik a spisowaćel Roman Zmorski (1824–1867), jeho
přećel Teofil Lenartowicz (1822–1893, pólski basnik), Hipolit Terlecki
(1806–1890, teologa z Wołynskeje), Mato Topalović (1812–1862, chorwatski měšnik
a spisowaćel) w Budyšinje. Hdyž běše so politiski njeměr rozpušćił, so nimale
wšitcy zaso do domizny wróćichu. Zmorskeho, kotryž pak dlěši čas w Budyšinje
zwosta, znaješe Smoler hišće z Wrócławja a wudawaše 1851 jeho emigrantski
časopis Stadło.

Smoler bě přiwisnik teorije słowjanskeje wzajomnosće. Za Serbow sebi wočakowaše
wosebje pozbudźenje a spěchowanje přez kontakty a wuměnu z druhimi słowjanskimi
ludami. Haješe zwiski k narodnym prócowarjam a spisowaćelam we wšěch
słowjanskich kónčinach, ale wosebje do Ruskeje. W zwisku z pjenježnymi ćežemi
swojich narodnych předewzaćow přewjedźe Smoler wot 1859 wjacekróć jězby do
Ruskeje, zo by tam financielne srědki zběrał, štož so jemu pak jenož mało
poradźi.

W lěće 1867 přizamknyštaj so Smoler a serbski lěkar Dučman na Słowjanskim
zjězdźe do Moskwy, na kotrymž so tež čěskej politikarjej Palacký a Rieger
wobdźělištaj. W Carskojim Sele, lětnej rezidency ruskeho kejžora, běštaj tež
Serbaj w delegaciji, kotrejž kejžor Aleksander II. awdiencu skićeše. W Moskwje
wopytachu wobdźělnicy zjězda potom etnografisku wustajeńcu.

Dalše jězby do Ruskeje slědowachu 1873 a do Pólskeje a Ruskeje w lětach 1881 do
1883, hdźež spisa awtobiografiji. Tam přełoži a wudospołni tež Historije
słowjanskich literaturow Pypina a Spasowicza (1829–1906). Přez jeho jězby do
Ruskeje běše Smoler přeco zaso srjedźišćo kedźbnosće w němskich nowinach a
zjawnosći. Wón so wočorni a jemu so wumjetowaše panslawizm w Serbach šěrić, tak
zo so na wonkowny ćišć tež wot předsydstwa Maćicy wuwjaza a na čestneho předsydu
na čas žiwjenja pomjenuje.

Jan Arnošt Smoler woženi so 3. awgusta 1851 z Amaliju Němcec ze Židowa
(1832–1868). Jeju najstarša dźowka Ludmila (* 23. awgusta 1851) woženi so 1878 z
gymnazialnym wučerjom Čochom z kotrymž so zhromadnje do Ruskeje přesydli, syn
Jan (Iwan) Jarosław (* 2. apryla 1865) wupućowaše tež do Ruskeje a Marko Smoler
běše nakładnik a redaktor Serbskich Nowin. Dalše dźěći (Wladimir, Stanisław a
Olga) hižo zahe zemrěchu. W lěće 1868 zemrě Smolerjej mandźelska. Přez
intensiwne jězby do wukraja Smoler ćělnje jara ćerpješe a tak so hišće raz z
Ernestinu Heinzelmannec (1829–1903) woženi. Jan Arnošt Smoler zemrě 13. junija
1884 w Budyšinje. Smolerjec row namaka so na Budyskim Hrodźišku.

Za jeho zasłužby wo słowjanske rěče spožči so Smolerjej w lěće 1862 wot ruskeho
cara komturny křiž ruskeho rjada swj. Hany. Dźiwajo na serbske naležnosće,
wotpokaza wšelake powabne powołanja na słowjanske uniwersity, kaž na přikład
1862 na „Szkołu Głównu” we Waršawje. Hižo w lěće 1883 spisa Alfons Parczewski
biografiju wo Smolerju.

W zwisku z jeho sylnym angažementom za serbski narod a prócowanjom wo kulturnu
awtonomiju Serbow, płaći Jan Arnošt Smoler jako zbudźer serbow. Ze předstajenym
„analogiskim” prawopisom (štož woznamjeni, zo je po přikładźe čěskeje a pólskeje
ortografije stworjeny), połoži zakład za wutworjenje serbskeje spisowneje rěče.
Zasadźeše so we wšelakorych rěčnych přiručnikach, kaž w knize Mały Serb, jeho
pěsničkach abo w Němsko-Serbskim słowniku wo přesadźenje prawopisa. W zasadach
so tutón prawopis tež dźensa hišće wužiwa.

Jeho hłowna twórba Pjesnički hornych a delnych Łužiskich Serbow hodźi so do
rjada druhich etnografiskich zběrkow w słowjanskich krajach zarjadować. W tutym
času na přikład tež spisowaćel Kollár słowakske a w basnik Erben čěske ludowe
pěsnje znosyštaj. Twórba Smolerja wuznamjeni so přez swoju mnohostronskosć
etnografiskich informacijow a wuwjedźenjow, tak zo běše tež pola Grimmec bratraj
připóznawana. Ze zběrku połožeše Smoler zakład za serbsku ludowědu a pohnuwaše
rjad dalšich serbskich, słowjanskich a němskich naslědnikow k zběranju ludowych
spěwow.

W lěće 1922 stwori Praski rězbar Vladimír Bretschneider gipsowu bustu Smolerja,
kotraž so w žurli něhdyšeho Serbskeho domu při Lawskich hrjebjach wustaji a so
dźensa w Serbskim muzeju w Budyšinje namaka. Składnostnje jeho 150tych
narodninow so w Budyšinje při Lubijskej dróze pomnik Smolerja wot Budyskeho
rězbarja Rudolfa Enderleina (1908–1985) poswjeći. Při tym so Enderlein po wšěm
zdaću na bustu Bretschneidera powoła. W tutym wopomnjenskim lěće so w NDR
tohorunja listowej znamce wudaštej. Na jednej so portret Smolerja pokaza a na
druhej je nowy Serbski dom w Budyšinje při Póstowym naměsće zwobraznjeny. Naćisk
k tomu tworitaj wuměłcaj Jan Hansky a Gerhard Stauf (1924–1996).

Dźensa nosy Budyska domowinska župa mjeno Jana Arnošta Smolerja. We Łazu pěstuje
so namrěwstwo Jana Arnošta Smolerja a Handrija Zejlerja w Domje Zejlerja a
Smolerja, kotryž je wot 1994 w něhdyšej wjesnej šuli, hdźež běše Smoler za čas
swojeho dźěćatstwa žiwy. We Wojerecach je dróha po Smolerju pomjenowana.

W Budyšinje so 1991 Smolerjec kniharnja přez Ludowe nakładnistwo Domowina znowa
załoži. Je to jenička kniharnja z dospołnym sortimentom aktualneje serbskeje
literatury a z wobšěrnym poskitkom antikwariskich knihow.



https://hsb.wikipedia.org/wiki/Pornografija

Pornografija je direktne zwobraznjenje čłowjeskeje seksualnosće resp. splažneho
wobchada ze zaměrom, wobhladarja seksualnje rozhorić. Formy zwobrazowanja su
předewšěm teksty, zynkonošaki, wobrazy a filmy.

„Pornografija“ je ze starogrjekskeho wotwodźene kumštne słowo, kotrež bu
zestajene z πόρνη (porne, „kurwa“) a γραφειν (graphein, „pisać“). Z antiki je
jenož jedyn přikład za wužiwanje tuteho słowa znaty, a to jako πορνογράφος
(pornographos) za awtorja abo molerja, kotryž so po wobsahu zaběra z
prostitutkami.

Wopřijeće pornografija w dźensnišim woznamje pochadźa wot němskeho filologa
Karla Otfrieda Müller, kotryž pytaše wokoło 1830 so hodźace pomjenowanje za
wjacore wuměłske twórby, kiž bě namakał pola wuhrjebowanjow w Pompeji a měješe
za jara njehorne. W lěće 1850 wozjewi jendźelsku knihu wo Pompejskich wobrazach
a wunjese słowo tak do jendźelšćiny.

Pornografiske zwobraznjenja, tež eksplicitne předstajenja splažnych organow,
běchu hižo w starowěku znate. W starym Romje mějachu tajke motiwy na sćěnowych
wobrazach, w starej Grjekskej na wazach. Tež w druhich kónčinach swěta ma
pornografija dołhu tradiciju, kaž na přikład na keramice w Peruwje abo na
starych templach w Indiskej. Moderny koncept pornografije - zwjazany ze
zakazanym a z tabuami - hač do wiktorianiskeje doby w 19. lětstotku
njeeksistowaše.

Wuwiće nowych medijow wjedźeše hižo bórze k wužiwanju tutych za pornografiski
wobsah. Po wunamakanju fotografije w 19. lětstotku běchu to fota z
pornografiskimi motiwami, kotrež wostachu w Němskej hišće hač do kónca 1940tych
lět zakazane. Z wuwićom filma so rozšěrichu móžnosće pornografije, přez to zo bě
wotnětka móžno, zwobraznjeć seksualne jednanja direktnje w žiwych wobrazach.
Prěnje pornografiske filmy nastachu w prěnim lětdźesatku 20. lětstotka a so
pokazowachu w specielnych „pornowych kinach“. Wuwiće wideokasety w 1970tych
lětach wuskutkowaše razantny rozmach pola rozšěrjenja pornografije. Na jednym
boku zmóžnjowaše to tuńšu produkciju filmow, na druhim boku priwatny konsum
pornografiskich filmow přez wuwiće wideotekow a wideorekorderow.

Cyłkowna pornografiska branža stawaše so w druhej połojcy 20. lětstotka z
hospodarskim faktorom, kotryž ma po podaćach britiskeho časopisa The Economist
oficialny zdawkowany wobrot wot wjace hač 20 miliardow € wob lěto.

Internet stawaše so po lěće 2000 anonymnosće a nastajnostneho poskićenja dla ze
srjedźišćom rozšěrjenja pornografije. Internetowa pornografija so namaka w
zakonsce njewěstej conje, dokelž njeda so tam efektiwnje zwoprawdźić škit
młodźiny a přesćěhowanje njedowolenych wobsahow, kaž na přikład pornografije z
dźěćimi, kotraž je mjeztym skoro wšudźe na swěće zakazana. Pornografiske strony
wučinja wulki podźěl cyłkowneje ličby webstronow.

Poskićenje internetoweje pornografije so wuskutkowaše na ličbu wumocowanjow w
Zjednoćenych statach mjez 1998 a 2005. Tutón zwisk bě wosebje sylny pola muskich
młodostnych w starobje 15-19 lět. Awtor studije ma podhlad, zo staj internetowa
pornografija a wumocowanje substitutaj, potajkim to jedne narunanje druheho.

Rozšěrjenje pornografije na webstronach je w Němskej škita młodźiny dla
oficialnje zakazane. Někotre strony sej kazaja zapodawanje čisła kreditoweje
karty abo personalneho wupokaza, štož pak po němskim prawodawstwu dosahace
njeje.

Z nastaćom tak mjenowaneho Web 2.0 přińdźeše w 2000tych lětach k postupej
amaterskeje pornografije, kotraž bu ironisce tež pomjenowana jako Porn 2.0 abo
Demokratizacija pornografije. Hač do toho produkowaše so pornografija předewšěm
profesionalnje a komercialnje, wotnětka bě pak cyle jednorje móžno, swójske
wideja na platformy kaž YouPorn nahrać a swětadaloko rozšěrić. Wužiwanje tych
platformow je w Němskej wězo zakazany za małolětnych, njeda so pak kontrolować.

Husto wužiwane wopřijeće „softporno“ njeje eksaktnje definowane. Najbóle
wopřijeće woznamjenje to, štož je tež jako erotiske filmy znate, potajkim filmy
z relatiwnje naročnym jednanjom a dialogami. Erotiske filmy, kotrež k
pornografiji njesłušeja, na přikład stejaty penis abo wotewrjenu waginu zwjetša
njepokazaja.

Tak mjenowany seksowy film je filmowa družina, w kotrejž so zwjetša seksualne
jednanja předstaja. Na rozdźěl wot hardcore-filmow bu pak splažny akt jenož
simulowany a njebuchu splažne organy pokazane. Tuž smědźa so w Němskej tež w
telewiziji wusyłać, wšak jenož w nocy.

Pod hesłom Hardcore abo Porno rozumi so eksplicitne zwobraznjenje seksualnych
aktiwnosćow, při čimž su splažne organy we wotewrjenosći widźomne a hraja tak
rjec „hłownu rólu“.

Tematisce sćěhuje wjetšina za heteroseksualny publikum stworjenych
hardcore-filmow samsnemu standardnemu programej, kotryž je so poněčim nastał. To
wobsahuje ertny wobchad, waginalny wobchad we wšelakorych dźerženjach a skoro
přeco skónčnu ejakulaciju mjezwoči, na ćěło abo do huby žonskeje akterki. To so
wospjetuje - jeli trjeba - wjacekróć z rozdźělnymi akterami. K tomu často
přińdźa analny wobchad a lesbiske seksualne jednanja. Wokoło scenow namaka so
druhdy krótke jednanje, kotrež ma pak zwjetša jenož alibi-funkciju.

Filmy ze stajnym jednanjom njejsu wuwzaće, ale tež nic prawidło. W někotrych
filmach inscenuja na přikład casting, pozdatne studentske partyje abo orgije w
backstage-wobłuku rockowych koncertow. Časte su tež sceny, w kotrychž so muscy
akterojo na dróze na žony wobroću a nju k spontanemu seksej „přerěča“. Episody z
pornografiskimi zwobraznjenjemi bjez wobłukoweho jednanja woznamjenja so jako
Gonzo.



https://hsb.wikipedia.org/wiki/Kentucky

Kentucky (hamtsce Commonwealth of Kentucky) je US-ameriski zwjazkowy stat,
kotryž leži zapadnje Appalachow. Ma něhdźe 4,3 miliony wobydlerjow na přestrjeni
wot 104.000 kwadratnych kilometrow. Stolica je Frankfort.

Stat mjezuje na sewjeru z Indianu a Ohiom, na sewjerowuchodźe ze Zapadnej
Virginiju, na wuchodźe z Virginiju, na juhu z Tennesseejom a na zapadźe z
Missourijom a Illinoisom. Sewjernu hranicu twori Ohio River. Najwyša hora je
Black Mountain (1263 m).

Kentucky bě najprjedy dźěl Virginije a přiwza so dnja 1. junija 1792 jako 15.
stat do unije. Ma přimjeno The Bluegrass State. Statne mjeno je indianskeho
pochada a woznamjenja telko kaž „łuka, łučina“.

Najwjetšej měsće stata su Louisville (597.000 wob.) a Lexington (296.000).
Statna stolica Frankfort ma jenož 25.000 wobydlerjow. Něhdźe 15 procentow
wobydlerstwa maja němskich prjedownikow.

Kentucky je srjedźišćo produkcije ameriskeho whiskeyja a sydło znatych
předewzaćow kaž na přikład Jack Daniels abo Jim Beam.



https://hsb.wikipedia.org/wiki/Kazachstan

Kazachstan (kazachsce Қазақстан, rusce Казахстан) je wulki nutřkokrajny stat w
srjedźnej Aziji, mały dźěl jeho teritorija zapadnje rěki Ural słuša tež k
Europje. Stolica je Astana, hačrunjež je Almaty najwjetše město.

Kazachstan leži mjez Kaspiskim morjom a rěku Ural na zapadźe a horami Altaja na
wuchodźe w srjedźoaziskej stepje. Na juhu nadeńdu so Aralski jězor, rěčina
Syrdarje, pusćina Kyzylkum a wuběžki horin Tienšan, na sewjeru rěka Irtyš a
Zapadosibirska nižina. Najwyši wjeršk je Chan Tengri w Tienšan ze 7010 metrami.

Po přestrjeni je Kazachstan dźewjaty najwjetši stat na swěće. Na sewjerozapadźe
a sewjerje mjezuje z Ruskej, na wuchodźe z Ludowej republiku China, na juhu su
jeho susodźa Kirgizistan, Uzbekistan a Turkmenistan, na juhozapadźe jón wody
Kaspiskeho morja wobdawaja. Kaspiski pobrjóh ma cyłkownu dołhotu wot 1894
kilometrow.

Wot 1936 do 1991 bě Kazachstan jako socialistiska sowjetska republika dźěl
Sowjetskeho zwjazka. Wot njewotwisnosće steji prezident Nursultan Nazarbajew na
čole stata. W lěće 1997 je so sydło knježerstwa a parlamenta z Almaty do Aqmola
w srjedźišću Kazachstana přepołožiło. Lěto pozdźišo přemjenowa so Aqmola do
Astana („stolica“).

Statnej rěči stej do turkskich rěčow słušaca kazachšćina a rušćina, při čimž so
rušćina wot 85 % wobydlerjow wobknježi, kazachšćina pak jenož wot 62 %.



https://hsb.wikipedia.org/wiki/Egyptowska

Egyptowska (arabsce مصر / Misr) je arabska republika z nimale 90 milionami
wobydlerjow w sewjerowuchodnej Africe, při čimž słuša połkupa Sinai hižo do
Azije. Stolica a najwjetše město je Kairo.

Egyptowska wobsteji z lěta 1922 jako njewotwisny stat, je pak kolebka jedneje z
najstaršich wysokich kulturow čłowjestwa, na čož swětoznate pyramidy hač do
dźensnišeho dopominaja. W běhu tak mjenowaneho „Arabske nalěćo“ bu dołholětny
prezident Hosni Mubarak w rewoluciji powaleny.

Kraj mjezuje na zapadźe z Libyskej, na juhu ze Sudanom a na sewjerowuchodźe z
Israelom. Na sewjeru twori pobrjóh Srjedźneho morja (arabsce البحر الأبيض
المتوسط al-bahhr al-abyadd al-mutawasitt) přirodnu hranicu, na wuchodźe pobrjóh
Čerwjeneho morja (arabsce البحر الأحمر al-bahhr al-ahhmar). Połkupa Sinai
zwjazuje Egyptowsku z Arabskej.

Přez kraj běži z juha do sewjera Nil, najdlěša rěka na swěće, kotraž so z deltu
do Srjedźneho morja wuliwa. Nimo płódneje doliny Nila wobsteji Egyptowska
zwjetša z nimale njewobsydleneje pusćiny Sahara.



https://hsb.wikipedia.org/wiki/Pakistan

Pakistan (oficielnje Islamska republika Pakistan) je wot lěta 1956 islamska
federatiwna republika, kotraž leži w južnej Aziji. Po Indoneskej jedna so wo
kraj z druhim najwjetšim islamskim wobydlerstwom na swěće.

Na juhowuchodźe mjezuje z Indiskej, na sewjerowuchodźe z Chinskej, na
sewjerozapadźe z Afghanistanom, na juhozapadźe z Iranom a na juhu z Arabskim
morjom. Pakistanska stolica je w sewjeru ležacy Islamabad, najwjetše město a
hospodarski centrum pak Karači při pobrjoze w juhu. Najwyši wjeršk kraja a
zdobom druhi najwyši cyłeho swěta je K2 (8.611 m), kotryž so w Himalaji blisko
chinskeje hranicy namaka. Najwuznamniša rěka je z Tibeta pochadźacy Indus,
kotryž słuži powodźowanju wulkeho dźěla pakistanskeho ratarstwa.

Pakistan bu w lěće 1947 hromadźe z Indiskej njewotwisny wot Zjednoćeneho
kralestwa. Hač do lěta 1971 wobsteješe ze Zapadneho Pakistana, kotryž
wotpowěduje dźensnišemu teritorijej, a Wuchodneho Pakistana, kotryž bu po wójnje
jako Bangladeš njewotwisny.



https://hsb.wikipedia.org/wiki/%C4%8Cesk%C3%A1_L%C3%ADpa

Česká Lípa (serbsce tež Čěska Lipa; němsce Böhmisch Leipa) je wjes a gmejna na
juhu Łužiskich horin w sewjernej Čěskej, 90 kilometrow sewjernje Prahi a 50
kilometrow zapadnje Libereca. Je zarjadniske sydło wokrjesa Česká Lípa w
Libereckim kraju a nadeńdźe so nad rěčku Ploučnice.

Přez město wjedźetej železniskej čarje Bakov nad Jizerou–Habrachćicy a
Děčín–Česká Lípa. Nimo toho leži Česká Lípa při awtobusowych linijach z Prahi do
Rumburka a Warnoćic.

Sydlišćo Lípa dósta w lěće 1381 měšćanske prawa. 1850 sta so z wobwodnym městom
a zdobom ze železniskim křižowanišćom na sewjeru Rakusko-Wuherskeje.

Po Druhej swětowej wójnje załožichu dnja 2. decembra 1945 na gymnaziju w Čěskej
Lipje docyła prěnje serbske gymnazialne rjadownje, kiž přesydlichu so pozdźišo
do Warnoćic a Libereca.

Widźenja hódne su něhdyši Awgustinski klóšter, kotryž bu w lěće 1627 wot
Wallensteina załoženy a słuži dźensa jako muzej, kaž tež Měšćanske torhošćo,
cyrkej Marje Madleny z 13. lětstotka a stare židowske pohrjebnišćo.



https://hsb.wikipedia.org/wiki/Serbja

Serbja (tež Serbjo, delnjoserbsce Serby, łaćonsce Surbi, Surabi resp. Sorabi,
němsce Sorben) su zapadosłowjanski lud, kotryž je w Němskej žiwy. Tradicionelna
domizna Serbow stej Delnja a Hornja Łužicy w zwjazkowymaj krajomaj Braniborska a
Sakska, tak mjenowany serbski sydlenski rum.

Eksistujetej dwě spisownej rěči: hornjoserbšćina a delnjoserbšćina. Nimo toho
wužiwaja so někotre narěče, kaž na přikład slepjanska. Hornjoserbšćina steji
čěšćinje a słowakšćinje blisko, akutnje wohrožena delnjoserbšćina skerje
pólšćinje. Dźensa je ličba rěčnikow mjez 20.000 a 30.000 a cyłkowna ličba Serbow
wokoło 60.000. W Hornjej Łužicy bydli 40.000 Serbow, wosebje mjez Budyšinom,
Kamjencom a Wojerecami. Tamni su w Delnjej Łužicy žiwi, a to mjez Grodkom,
Choćebuzom a Błótami.

Žro hornjoserbskeje kónčiny, hdźež je serbšćina wšědna rěč w zjawnosći, su
wosebje katolske gmejny Chrósćicy, Pančicy-Kukow, Njebjelčicy, Ralbicy-Róžant a
Worklecy kaž tež dźěle přimjeznych gmejnow Bóšicy, Njeswačidło, Hodźij a města
Kulow. Dalši centrum je Radwor. W Delnjej Łužicy tajki stabilny rěčny teritorij
wjace nimamy. Wjetšina rěčnikow delnjoserbšćiny pak namakamy w gmejnach mjez
Choćebuzom a Błótami, na přikład w Bórkowach, Běłej Górje-Bělinje, Hochozy abo
Janšojcach.

Hišće we wosomdźesatych lětach 19. lětstotka słušachu wulke kónčiny južnje a
wuchodnje Budyšina (hač do Korzyma, Lubija a Mužakowa), kaž tež južnje a
sewjernje Choćebuza k serbskorěčnemu teritorijej. Tež wuchodnje Łužiskeje Nysy,
w dźensnišej Pólskej běchu hač do 20. lětstotka Serbja žiwi. Stawizniski centrum
jich kultury bě Žarow (dźensa Żary). Serbska ludnosć w tym regionje bu pak po
druhej swětowej wójnje kaž Němcy wućěrjena. Zbytk bu polonizowany.

Warianta hornjoserbšćiny bu hač do 20. lětstotka tež w małym sydlišću Serbin w
Texasu rěčana, kotrež běše so w 1850tych lětach wot serbskich wupućowarjow
załožił. Dźensa je w tamnišej šuli domizniski muzej zaměstnjeny, kotryž wo
stawiznach Serbow w Zjednoćenych statach informuje. Pola ludličenja 2000 poda
nimo toho w Pennsylvaniskej 157 wosobow „Lusatian“ („łužisce“) jako maćeršćinu.

Dalše serbske sydlišća běchu we wšelakorych kónčinach Awstralije. Wot 1848 hač
do 1860 wupućowaše něhdźe 2000 Serbow do kontinenta.

Prawa Serbow su zasadnje garantowane přez wustawje zwjazkoweju krajow (Sakska:
Art. 6, Braniborska: Art. 25) a Serbskaj zakonjej (Sakska: SächsSorbG,
Braniborska: SWG). Na zwjazkowej runinje su serbske prawa zakótwjene předewšěm w
protokolowej noticy Zjednoćenskeho zrěčenja z lěta 1990 kaž tež w dalšich
zakonjach, mjez druhim wo wosobowych mjenach (MindNamÄndG) a sudniskej rěči
(GVG).

Wot zwjazkoweju krajow Sakskeje a Braniborskeje kaž tež wot zwjazka připóznata
zastupjerka serbskich zajimow je Domowina – Zwjazk Łužiskich Serbow. Serbja
nimaja krute městna w parlamentach, w legislaturnej periodźe 2014–19 su pak
štyri serbscy zapósłancy w sakskim krajnym sejmje (ministerski prezident Tilich,
Kozel, Mikławšk, Šiman), štož je wjace hač podźěl Serbow na wobydlerstwje. W
zwjazkowym sejmje je jedna serbska zapósłanča (Marja Michałkowa hač do wólbow
2017).

Při woběmaj krajnymaj sejmomaj zastupuje Rada za serbske naležnosće serbske
zajimy. Tuta so w Braniborskej wot lěta 2015 přez demokratiske wólby postaja, w
Sakskej woli ju krajny sejm. Wokrjesy a někotre města a gmejny maja
społnomócnjeneho za serbske naležnosće abo tež serbske přirady, kotrež zastupuja
serbske zajimy w zarjadnistwje.

Wo financowanje serbskich institucijow stara so Załožba za serbski lud,
instrument zwjazka a wobeju krajow, z kotrymž so finančne srědki rozdźěla.
Hłowny gremij załožby je załožbowa rada, w kotrymž maja Serbja šěsć wot 15
hłosow. Serbskich zastupjerjow postajeja gremije Domowiny.

Wjetšina dźensnišich rěčnikow hornjoserbšćiny je katolskeje konfesije.
Prěnjotnje bě wjetša ličba Serbow hišće w 19. lětstotku ewangelsce (86,9 % w
lěće 1900), jenož Serbja w Kamjenskim wokrjesu běchu přewažnje katolscy
(88,4 %). W Delnjej Łužicy pak wučinješe podźěl protestantow w tym času wjace
hač 99 %. Dla spěšnišeho zhubjenja rěče a identity pola ewangelskich Serbow (w
Hornjej a Delnjej Łužicy) je poměr dźensa nawopak.

Serbska chorhoj bu w lěće 1842 najprjedy přispomnjena. Po pansłowjanskim
kongresu w lěće 1848 w Praze dósta swoje dźensniše barby. Serbska hymna je
„Rjana Łužica“.

Kaž w zańdźenosći pěstuja so serbsko-čěske a serbsko-pólske styki tež dźensa. W
Pólskej a Čěskej eksistujetej towarstwje (Společnost přátel Lužice a Towarzystwo
Polsko-Serbołużyckie), kotrejž pěstujetej čěsko-serbske resp. pólsko-serbske
přećelstwo. Společnost přatel Lužice wudawa samo časopis – Česko-lužický
vestnik. Mjez Serbami a dalšimi słowjanskimi ludami wobsteja tohorunja wuske
styki. W Serbiskej wěnowaše tak mjenowany projekt Rastko Serbam cyłu
elektronisku biblioteku: http://www.rastko.org.rs/rastko-lu/index_l.html, přez
kotruž móhli so zajimcy w serbiskej rěči wo Serbach informować. Projekt bu wot
profesora Predraga Pipera z Běłohródskeje uniwersity připrawjeny. W tutej
elektroniskej bibliotece nańdźe čitar serbiske přełožki wuznamnych serbskich
spisowaćelow kaž Jurja Kocha, Jěwu-Marju Čornakec, Kita Lorenca, Jurja Brězana
atd. K tomu skići elektroniska biblioteka Rastko informacije wo stawiznach, rěče
a wuměłstwje Serbow.



https://hsb.wikipedia.org/wiki/Korla_Awgust_Jen%C4%8D

Korla Awgust Jenč (němsce Carl August Jentsch; * 8. oktobra 1828 w Čornjowje, †
15. měrca 1895 w Palowje) bě serbski ewangelski farar, bibliograf, literarny
stawiznar a organizator serbskeho studentskeho žiwjenja.

Narodźi so jako syn wićežneho kublerja w Čornjowje pola Bukec a wopytowaše wot
1841 do 1848 gymnazij w Budyšinje, hdźež přisłušeše Jana Arnošta Smolerjowemu
towarstwu Societas Slavica Budissinensis, kotrehož starši bě wot 1847. Wot 1848
do 1851 studowaše w Lipsku ewangelsku teologiju a nawjedowaše dlěši čas tamniše
Serbske prědarske towarstwo. Nimo toho steješe na čole wšostudentskeho towarstwa
Lipa Serbska a měješe wulke zasłužby při załoženju Choćebuskeho gymnazialneho
towarstwa Łužyca w lěće 1849.

We Łužicy skutkowaše wot 1853 do 1855 jako domjacy wučer w Barće a wot 1855 hač
do swojeje smjerće w lěće 1895 jako farar w Palowje.

Dopisowaše prawidłownje do Časopisa Maćicy Serbskeje, Tydźenskeje Nowiny,
Serbskich Nowin, Bramborskeho Serbskeho Casnika a němskorěčneho Sächsischer
Volkskundler. Popularnowědne přinoški historiskeho razu wozjewi we Łužičanu. Z
jeho pjera je tež prěnje wažne popularnowědomostne dźěło w serbšćinje, Zelenska
a jeje wobydlerjo (Budyšin 1850/53). Na nabožinskim polu staraše so wo
nowowudaće serbskeje biblije.

Korla Awgust Jenč haješe kulturnu wzajomnosć mjez Hornjej a Delnjej Łužicu a
spěchowaše narodne hibanje Delnich Serbow. Tak prócowaše so mjez druhim wo
přewjedźenje spěwnych swjedźenjow w Delnjej Łužicy. W Budyšinje staraše so za
natwar Maćičneje knihownje, Maćičneho archiwa a Serbskeho muzeja.

Jenč bě wot 1847 čłon Maćicy Serbskeje a dźěłaše wot 1853 w jeje wuběrku sobu.
Wot 1856 bě pismawjedźer starožitnostneho wotrjada Maćicy.



https://hsb.wikipedia.org/wiki/Cvikov

Cvikov (němsce Zwickau) je městačko pod Łužiskimi horinami na sewjeru Čěskeje,
něhdźe dźesać kilometrow wot sakskeje hranicy a 35 kilometrow zapadnje Libereca.
Słuša k wokrjesej Česká Lípa w Libereckim kraju (Liberecký kraj).

Městačko nadeńdźe so pod Zelenym vrchom (586 m) w dolinje rěčki Boberský potok a
při krajnej dróze 13 (Nový Bor–Liberec).

Susodne gmejny su Mařenice na sewjeru, Kunratice a Velký Valtinov na wuchodźe,
Brniště, Velenicy, Zákupy a Svojkov na juhu kaž tež Sloup, Radvanec a Svor na
zapadźe.

Cvikov nasta při wikowanskim puću Stareje Lipjanskeje dróhi, kotraž wjedźeše ze
srjedźnych Čechow přez Čěsku Lipu a Cvikov do Žitawy w Hornjej Łužicy. W lěsu
sewjernje Cvikova nadeńdu so powostanki hroda Milštejn, natwarjeneho w 13. abo
14. lětstotku, zo by škitał dróhu přez horiny. Prěnjej naspomnjeni Cvikova
samoho pochadźatej z lětow 1346 a 1352, hdyž naspomništej so kamjentny móst a
wosadna cyrkej. W lěće 1391 dósta Cvikov měšćanske prawa.

W Třicećilětnej wójnje dóńdźe 1632 k ćežkim wobškodźenju města. Mjez druhim
wupalištej radnica a piwarnja. Po morowej epidemiji lěta 1680 wudyri burski
zběžk, při čimž wojowachu něhdźe 1200 zběžkarjow z 20 wjeskow na Zelenej horje
(Zelený vrch) blisko města dwaj dnjej dołho přećiwo wójsku generala Piccolomini.
1775 dóńdźe dla hłodoweje nuzy znowa k zběžkej.

Wot 1886 wjedźeše železniska čara ze Svora do Cvikova, kotraž bu w lěće 1905 hač
do Jablonné podlěšena a hač do lěta 1986 wužiwana. Wokoło 1900 wuwiwaše so
Cvikov k stejnišću tekstilneje, barboweje a škleńcoweje industrije.



https://hsb.wikipedia.org/wiki/Alexander_Ahrens

Alexander Ahrens (* 19. januara 1966 w Zapadnym Berlinje) je němski jurist,
sinologa a bjezstronski politikar na komunalnej runinje. Wot 21. awgusta 2015 je
wón z wyšim měšćanostu Budyšina.

Ahrens studowaše wot 1985 do 1990 w Berlinje sinologiju a po tym prawiznowědu.
Druhi studij wobzamkny z druhim juristiskim statnym eksamenom. Po zakónčenju
studija dźěłaše w Chinskej jako zawodowy jurist za wulke němske industrijne
předewzaća. Po 2002 absolwowaše w Němskej dalše wukubłanje jako fachowy
prawiznik za dawkowe prawo a dźěłaše zdobom hižo wot lěta 2000 jako samostatny
prawiznik w Berlinskej kencliji. Wot 2007 do 2012 bě samostatny financowy
planowar pola MLP AG w Berlinje. 2008 přećahny do Budyšina.

Za wólby Budyskeho wyšeho měšćanosty w lěće 2015 bě Ahrens jako bjezstronjan ze
zhromadnym kandidatom SPD, Lěwicy a wobydlerskeho zwjazka BBBz. Po tym, zo
měješe hižo w prěnim přechodźe najwjace hłosow, doby w druhim přechodźe z 48,1 %
hłosow nad kandidatom CDU, Matthiasom Knaakom (35,3 %) a sta so tuž z
naslědnikom dołholětneho měšćanosty Christiana Schramma.

Hižo wot lěta 2014 je Ahrens čłon dohladowanskeje rady BBB (Wobdźělenskeho a
zawodoweho towarstwa Budyšina). Wot apryla 2016 je jako zastupjer Zwjazka
sakskich městow a gmejnow z čłonom załožboweje rady Załožby za serbski lud.



https://hsb.wikipedia.org/wiki/Kytlice

Kytlice (němsce Kittlitz) su wjes a gmejna w sewjernej Čěskej, sydom kilometrow
sewjernje Noweho Bora. Słuša k Děčínskemu wokrjesej Wusčanskeho kraja (Ústecký
kraj). Gmejna wobsteji z wjesnych dźělow Dolní Falknov, Falknov, Hillův Mlýn,
Kytlice a Mlýny.

Kytlice leža při hornim běhu rěčki Kamenice we Łužiskich horinach a su dospołnje
wobdate wot horow a lěsow. Znate wjerški we wokolinje su Stožec (6 km
sewjerowuchodnje), Jedlová (6 km sewjernje) a Klíč (4 km juhozapadnje). Přez
Kytlice wjedźe železniska čara Děčín–Jedlová.

W Kytlicach wotměwachu so husto serbske prózdninske, treningowe a chórowe lěhwa
kaž tež wjacore olympiady serbskeje rěče.

Wjeska Kittelwitz nasta hakle w 1750tych lětach na zahonach kubła něhdyšeje
škleńčernje Falkenau. Barokna cyrkej swj. Antoniusa bu wot 1777 do 1782
natwarjena. Wjes bě hłownje wot škleńčerstwa žiwa a měješe w lěće 1900 hižo
tysac wobydlerjow. W samsnym času wuwiwaše so k woblubowanemu wulětnišću. Po
Druhej swětowej wójnje spadny ličba wobydlerstwa wo dwě třećinje a škleńčerstwo
w Kytlicach zhiny.



https://hsb.wikipedia.org/wiki/Kyrkono%C5%A1e

Kyrkonoše (čěsce Krkonoše, němsce Riesengebirge, pólsce Karkonosze) su najwyše
horiny Čěskeje kaž tež Šleskeje. Wupřestrěwaja so při čěsko-pólskej mjezy a ma
při wjeršku Sněžki wysokosć wot 1602 metrow. Horiny maja subalpiny charakter z
hórskimi jězorami a nahłymi skłoninami. Kyrkonoše su najwyši dźěl Sudetow a
běchu hač do lěta 1945 najwyše srjedźne horiny w Němskej – sto metrow wyše hač
Čorny lěs – a woblubowane wulětnišćo.

W bliskosći horinskeho hrjebjenja, blisko Špindlerův Mlýn, nadeńdźe so při
južnym boku Kyrkonošow žórło Łobja. Znaty je tež Łobjowy wodopad w bliskosći
žórła. Přez Kyrkonoše běži hłowny europski wódny rozwod mjez Sewjernym a
Baltiskim morjom, přetož wuliwaja so spadki na južnej stronje do Łobja, wone na
sewjernej stronje pak do Wódry. Při wuchodnym kóncu horin wužórli so rěka Bobr.

Tež zwonka Kyrkonošow znate su powědki wokoło hobra „Rübezahl“ (čěsce Krakonoš),
kiž ma w horinach swoju domiznu.

Kyrkonoše běchu hač do srjedźowěka njewobsydlene. Potom natwarichu šlescy
knježićeljo w sewjernym předkraju horin namjezne hrody, zo bychu móhli
wobstražować swoju hranicu. Wokoło tych hrodow zasydlichu so frankowscy, sakscy
a durinscy sydlerjo. W lěće 1288 załoži so Jelenia Góra jako prěnje město. Wažnu
rólu hraješe w slědowacych lětstotkach hač do Třicećilětneje wójny hórnistwo.
Najprjedy wudobywachu předewšěm drohokamjenje a pozdźišo tež rudu.

Na čěskim boku zahajichu wobsydlenje wo wjele pozdźišo, hakle kónc 18.
lětstotka. Tule běchu kolonisća z alpskeho regiona prěni wobydlerjo. Po Druhej
swětowej wójnje bu němske wobydlerstwo na woběmaj stronomaj wusydlene – ze
Šleskeje hłownje do wuchodneje Němskeje a tež do Łužicy, z Čechow hłownje do
ameriskeho, ale tež do sowjetskeho wobsadźenskeho pasma.

Wažne města w Kyrkonošach a jich wokolinje su Jelenia Góra, Karpacz, Szklarska
Poręba a Kowary na pólskim boku kaž tež Harrachov, Vrchlabí, Špindlerův Mlýn,
Pec pod Sněžkou a Trutnov w Čěskej.



https://hsb.wikipedia.org/wiki/%C5%81u%C5%BEiske_horiny

Łužiske horiny (čěsce Lužické hory, němsce Lausitzer Gebirge) su srjedźne horiny
na juhowuchodźe Hornjeje Łužicy a na sewjeru Čěskeje, mjez Połobskimi
pěskowčinami (Čěskej Šwicu) na zapadźe a Jěšćedom na wuchodźe. Łužiski podźěl
tworja Žitawske horiny. Na sewjeru rozpřestrěwaja so Łužiske hory (němsce
Lausitzer Bergland), na juhozapadźe přizamkuja so Čěske srjedźne horiny. Kónčina
steji w Čěskej jako ChKO Lužické hory pod přirodoškitom. W Němskej płaća
Žitawske horiny wot lěta 2007 jako přirodny park. Najwyši wjeršk Łužiskich horin
a zdobom sakskeho dźěla Łužicy je Łysa (793 m).

Łužiske horiny słušeja jako dźěl zapadnych Sudetow k Čěskim namjeznym horinam,
kaž Kyrkonoše, Rudne horiny a Šumawa.

Wjetšina najwyšich wjerškow we Łužiskich horinach nadeńdźe so na hłownym
hrjebjenju, tak nimo Łysy tež Pěnkavčí vrch (Finkenkoppe, 792 m), Hvozd
(Hochwald, 750 m) a Studenec (Kaltenberg, 736 m). Markantnej horje Jedlová
(Tannenberg, 774 m) a Klíč (Kleis, 760 m) stejetej trochu zboka južnje hłowneho
hrjebjenja. Podoba tutych najwyšich horow pokazuje, zo su bjez wuwzaća
wulkaniskeho pochada.

Ze starodawna wjedźe jenož mało pućow přez huste lěsy Łužiskich horin. W
srjedźowěku běštej najwažnišej z tutych Čěskich šćežkow Stara Praska dróha a
Stara Jablonska dróha. Čara Stareje Praskeje dróhi přez Stožecké sedlo wužiwa so
zdźěla hač do dźensnišeho za dalokodróhu z Łužicy do Prahi.

Jenička železniska čara, kotraž přeprěkuje Łužiske horiny, je Bakov nad
Jizerou–Habrachćicy, wotrězk něhdyšeje Čěskeje sewjerneje železnicy. Wona wužiwa
přesmyk pod horu Jedlová pola Rybniště.



https://hsb.wikipedia.org/wiki/Woda

Woda je chemiska wjazba, kotraž je njeparujomna za wšěch žiwochow na zemi. Wona
pod normalnymi wuměnjenjemi je kapalny při temperaturach mjez 0 °C a 100 °C. Pod
škrějnym dypkom bywa kruta maćizna, a to lód. Nad warjenskim dypkom bywa para.

Woda wobsteji z wodźika a kislika w poměrje 2:1. Wona wobsahuje w drobnych
mnóstwach ćežku wodu.

Tři štwórćinow powjerch zemje su přikryte přez wulku kopicu wody, oceany.
Cirkulacija wody mjez oceanami a powětrom zwjetša kreěruje wjedro.

Wjele maćiznow so móže we wodźe rozpušćeć, při tym rozpušćomnosć wotwisuje wot
maćizny a temperatury. Rozpušćomnosć płunow wotewza z přiběracej temperaturu,
mjeztym zo rozpušćomnosć selow přiběra z přiběracej temperaturu.

Woda je jara jednora chemiska wjazba. Jeje formula je H2O. To woznamjenja, zo
molekul wody ma 2 atomaj wodźika, a 1 atom kislika. Temperatura, při kotrejž
woda bywa lód, je 0 Celsius pod normalnym atmosferiskim ćišćom; temperatura, při
kotrejž woda so wari, definuje 100 Celsius při normalnym (morjoniwownym)
atmosferiskim ćišćom. Wona je jenička substanca, kotraž so ćehnje, hdyž bywa
lód.

Nimo „normalneje“ woda eksistuje tež tak mjenowana „połćežka woda“, „ćežka woda“
(deuteriumowy oksid) a „přećežka woda“ (tritiumowy oksid). Při ćežkej a
přećežkej wodźe normalny wodźikowy atom (protium, symbol H) so přez jeju ćežkej
izotopaj deuterium abo tritium naruna. Při połćežkej wodźe, jedyn wodźikowy atom
so přez deuterium naruna.

Ćežka woda so wot wšědneje wody we fyzikalnych a chemiskich kajkosćach
rozeznawa, na př. ma wyši škrějny dypk, warjenski dypk a je husćiša. Na bazy
wulkeje masoweje diferency mjez protiumom a deuteriumom a tritiumom, (kotrejž
matej dwójnu a trójnu masu), kinetiski izotopowy efekt je jara akutny. Dla
narunanja normalneje wody při chemiskich substancach runowahowe reakcije změnja,
štož móže na př. k ćěłoškódnym sćěham w čłowjekowym ćěle wodźić.

Wodowy molekul wobsteji z dweju wodźikoweju atomow a jedneho kislikoweho atoma.
Geometrisce wodowy molekul je kutny a wotpowěduje VSEPR-teoriji, AB2E2-typej.
Dwaj atomaj wodźika a dwaj poraj elektronow su přesunjenej do róžkow
předstajeneho tetraedra. Nuhel, kotryž dwaj O-H-wjazbaj začinitej, je 104,45°.
Nastanje dla wulkeje potrjeby na rumje swobodnych porow elekronow daloko
idealneho tetraedroweho nuhela (~109,47°). Dołhosć O-H-wjazbow je něhdźe 95,84
pikometrow.

Woda je najnuzniša substanca za wšěch žiwochow, dokelž ma wjacore rědke kajkosće
kotrež su jara wažne za žiwjenje. Je dobra rozpušćadło, a ma sylnu powjerchowu
napjatosć. Čerstwa woda je najhusćiša při 4 °C; jeje hustosć wotewza, hdyž
mjerznje abo so zhrěje. Kaž stabilny molekul w našej atmosferje, hra wažnu rólu
jako absorbowadło ultrawioletneho promjenjenja. Dokelž woda ma wysoku specifisku
ćopłotu kotraž stabilizuje klimu na cyłym swěće.

Woda je jara dobre rozpušćadło, a rozpušćuje wjace družinow substancow, kaž
wšelake sele a cokory, a wolóžuje swoje chemiske wzajomne skutkowanje, kotrež
pomha kompleksne matabolizmy. Najebać toho, někajke substancy so njederje měšeja
z wodu, inkluziwnje wolijow a hydrofobnych substancow. Bańkowe membrany wužiwaja
tutu kajkosć z by starosćiwje kontrolowali wzajomne skutkowanje mjez swojimi
wobsahami a eksternymi chemiskimi wěcami. To bu tróšku wot powjerchoweje
napjatosće wody wolóžowane.

Wodowe kapki su stabilne dla sylneje powjerchoweje napjatosće wody. So móže
widźeć tute hdyž tróšku wody bu kapana na njerozpušćomny powjerch kaž škleńcu.
Woda so do kapkow zwjazuje. Tuta kajkosć je trěbna za rostlinowu transpiraciju.

Na powjerchu zemje so nahromadźuje wodowe masy běžace dele — na př. rěčki a rěki
— a stajace na wěstym niwowje — na př. jězory, morja, a oceany.

Dokelž woda je trěbna za čłowjekowe, zwěrjatkowe a rostlinowe žiwjenje, jeje
disponujomnosć ma wulku wažnosć sociusku a politisku. Pódlanska mapa pokaza přez
čerwjenu barbu kraje, kotrež kóždolětnje wobsedźeja mjeńše hač 500 m³
wobnowjeneje wody na wšeho wobydlerja. Žołta barba pokaza disponujomnosć mjez
500 a 1700 m³. Dokelž někotre rěki, kotrež su wažne za wodowe zastaranje (na př.
Jordan, Kolorado), přeprěkuja krajowe hranicy, su móžne mjezykrajowe konflikty
wo pitnej wodźe.



https://hsb.wikipedia.org/wiki/William_Shakespeare

William Shakespeare (křćeny 26. apryla 1564 w Stratford upon Avon; † 3. meje
1616 runje tam) bě jendźelski dramatikar, basnik a dźiwadźelnik. Jeho komedije a
tragedije słušeja k najwuznamnišim a najhusćišo předstajenym dźiwadłowym krucham
swětoweje literatury. Shakespearowy cyłkowny wupłód wobjimuje 38 dramow, 154
sonetow a episke hrónčka.

Jeho wuznam za spisownu rěč je w cyłym swěće připóznaty. Hromadźe z Homerom
płaći jako najwuznamniši spisowaćel literarnych stawiznow a z 2 do 4 miliardami
předatych eksemplarow najwuspěšniši awtor wšěch časow. Wjacore kruchi buchu tež
hižo w serbskej rěči předstajene. Charakteristiska je mnohotosć jeho rěče, wot
najnišeje wobchadneje rěče hač k najwyšej dwórnej rěči.

Nimo pisanja bě Shakespeare wuspěšny dźiwadłowy předewzaćel w Londonje a mějićel
tamnišeho Globe Theatre.

K najznaćišim Shakespearowym krucham słušeja tragedije „Romeo a Julia“ (Romeo
and Juliet, 1595), „Hamlet“ (Hamlet, Prince of Denmark, wokoło 1601), „Kral
Lear“ (King Lear, 1605) a „Macbeth“ (1608) kaž tež komedije kaž „Štožkuli
chceće“ (Twelfth Night or What You Will, 1601), „Són lětnjeje nocy“ (A Midsummer
Night’s Dream, 1595/96) a „Skludźenje so spjećowaceje“ (The Taming of the Shrew,
1594).



https://hsb.wikipedia.org/wiki/T%C5%A1adow_(Grodk)

Tšadow (němsce Stradow, prjedy serbsce tež Střadow) bě delnjołužiska wosadna
wjes sewjerozapadnje Grodka, kotraž bu w lěće 1984 wotbagrowana za brunicowu
jamu Wjelcej-juh. Wjes bě typiski dróhowc z ryćerskim kubłom při krajnej dróze z
Grodka do Drjowka a měješe na kóncu 312 wobydlerjow.

Prěnje historiske naspomnjenje wsy pochadźa z lěta 1346. W lěće 1954
njebozowachu prěni raz za brunicu a 1962 započa jeje wudobywanje. 1983 dyrbjachu
posledni Tšadowčenjo swoju domiznu wopušćić. Wjetšina z nich přećahny do Grodka.
Dnja 1. januara 1984 přeńdźe gmejnski teritorij do Grodka. Na městnje něhdyšeje
nawsy nadeńdźe so wot lěta 2002 wopomnjenski kamjeń.

Po statistice Arnošta Muki měješe Tšadow w lětomaj 1884/85 350 serbskich a 23
němskich wobydlerjow, štož wotpowěduje serbskemu podźělej wot 94 %. W tym času
mějachu jenož hišće šěsć razow wob lěto serbsku božu słužbu a spowědź, hačrunjež
něhdźe 30 wobydlerjow docyła němsce njerozumichu. Arnošt Černik zwěsći w lěće
1956 za Tšadowsku gmejnu serbskorěčny podźěl wot jenož hišće 3,7 %.

K Tšadowskej wosadźe słusaštej wjesce Radojz a Rajc. Filialna cyrkej bě w
mjeztym runje tak wotbagrowanym Klěšniku.



https://hsb.wikipedia.org/wiki/Rostliny

Rostliny (Plantae) tworja swójski swět znutřka domena žiwochow z bańkowym jadrom
a bańkowej membranu (Eukaryoty). Po dźensnišich trochowanjach eksistuje něhdźe
500.000 rostlinskich družinow. Z nimi so zaběra wědomostnje disciplina botaniki.

Historisce so je definicija zapřijeća rostlina přeměniła. W tu wužiwanej
systematice po Adl et al. so rostliny z twjerdźowymi rostlinami (embryophyta) na
jednu runinu sadźa. K rostlinam so liča mochi a žiłowe rostliny.

Rostliny so přez změnu generacijow wuzběhuja, při kotrejž so haploida seksuelna
a diploida wegetatiwna generacija wotměnjuje (heterofaziska změna generacijow).
Při recentnych rostlinach su wobě generaciji kóždy króć rozdźělnje formowane
(heteromorfiski změna generacijow). Při mochach dominuje haploidy gametofyt,
mjeztym zo při žiłowych rostlinach diploida sporofyt dominuje.

Seksuelna generacija, gametofyty, wutwori specielne, wjacebańkowe seksualne
organy, kotrež wot wjacorych sterilnymi bańkami su wobdate. Muske organy su
anteridije a žónske archegonije. Jejkowe bańki zawostawaja w archegonijach a so
tu wopłodźuja. Při krytosymjenjakach su gametofyty a z tym tež anteridije a
archegonije ekstremnje redukowane.

Sporofyt so najprjedy jako wjacebańkowy embryo załoži, kotryž na maćerskej
rostlinje zawostawa a so wot teje zežiwja. Často předstaja měrny stadij.
Sporofyt je přeco wjelebańkowy.

Rostliny su kaž wšě zastupnicy Chloroplastida, ke kotrym słuša, nimale
bjezwuwzaćnje fotoawtotrofne: To rěka, sam zhotowjeja k rosćenju a žiwjenju
nuzne organiske maćizny z pomocu słónčneho swětła přez fotosyntezu
(fototrofija). Při tym wužiwaja jako žórło za wuhlik bjezwuwzaćnje Wuhlikowy
dioksid (awtotrofija). Njeawtotrofiske zastupnicy su přeco wotwodźene formy. To
su někotre mykotrofne rostliny, kotrež heterotrofnje wot hribow su žiwe (na př.
někotre orchideje, Corsiaceae, Burmanniaceae) kotrež su w běhu ewolucije jich
chlorofyl zhubili, a někotre heterotrofne połne přižiwniki na druhich rostlinach
(na př. Rafflesiaceae, někotre Orobanchaceae a Convolvulaceae).

Bazalne ćělesa šwikacych prućikow wobsedźa charakteristisku wjeleworštowu
strukturu z mikrotubulijow ale tež zakótwjenje w cytoskeleće. Mitoza je
wotewrjena, za čas dźělenja bańkow so fragmoplast twori. Pyrenoidy zwjetša
faluja.

Dalše znamjenja, kotrež tež wjele druhich zastupjerjow nadrjadowanych taksonow
charofyta abo chloroplastida wobsedźa, su chloroplasty z chlorophyll a a b jako
fotosynteizskej pigmentaj a karotinoidy jako akcesoriske pigmenty, škrob jako
rezerwny polysaccharid a bańkowe sćěny ze celulozy. Wutrusowa sćěna wobsahuje
sporopolenin, sporofyty tworja kutikulu.

Nimo toho móžeja rostliny hromadu ale we wobłuku korjenjow tež z hribami,
bakterijemi a druhimi mikroorganizmami komunikować. Komunikaciske procesy
zawěsćuja zum einen disponujomnosć přihódnych wutkow ale tež krótkodobnu,
srjedźnodobnu a dołhodobnu koordinaciju a organizaciju wot rosćenskich a
wuwiwanskich procesow we wšěch jich detailowych krokach.

Po aktualnej systematice eukaryotow wot Adl a.d. (2005) njesłušeja zastupjerjo
zelenych algow a tež čerwjenych algow, kotrež buchu dołho k rostlinam ličene,
wjace k plantae. Potajkim wotpowěduja plantae embryofytam, wopřijmu tuž mochi a
žiłowe rostliny.

Přiwuznosć rostlinow ze zelenymi algami so je dla zhromadnych fotosyntezowych
pigmentow a polysacharidow dołho měniła. Někotre zelene algi kaž swěčnikojte
algi tworja tež jich jejkowym bańkam zawalowacu włokninu. Přirunanja sekwencow
DNA pokazowachu po tym tež, zo Characeae su najbliše žiwe přiwuzne rostlinow.
Kladogram wupada na slědowace wašnje:

Druhdy zastupowany nahlad, bychu wjacore pochadowe linije rostlinow z algow
eksistowali, bu hižo přez morfologiske studije jako njeprawdźepodobny spóznaty,
a so dźensa lědma wjace zastupuje a so tež přez molekularnobiologiske studije
njepodeprěje.

Recentne (njewotemrěne) zastupnicy rostlinow tworja štyri jasnje mjez sobu
rozdźělene skupiny. Tute su po morfologiskich ale tež po molekularbiologiskich
studijach monofyletisce: jatrowe mochi, lisćowe mochi, rohowe mochi a žiłkowe
rostliny. Pozicija tutych štyrjoch skupinow mjez sobu hišće njeje doskónčnje
wujasnjena. W zańdźenosći běchu wšelake namjety (přir. Systematik der Moose),
tola slědowacy kladogram jako prawdźepodobne poměry přiwuznistwa we wotrysach so
pokaza:

Rohowe mochi bychu potajkim sotrowa skupina žiłkowych rostlinow byli. Nimo
molekularbiologiskich studijach pokazuja tež wjacore rohowym mocham w přirunanju
k druhim mocham charateristiske přiznamjenja na blisku přiwuznosć k žiłkowym
rostlinam: sporofyty rohowych mochow su relatiwnje wulke, dołho žiwe a
fotosyntetisce aktiwne, tuž relatiwnje samostatne. Z tym maja srjedźnu poziciju
mjez druhimi mochami z jich wot gametofyta wotwisowacym sporofytom a žiłkowymi
rostlinami z jich dospołnje njewotwisnym sporofytom.

Za bóle detailny přehlad wo rostlinstwje, hlej de:Systematik des Pflanzenreichs.

Při zapřijeću fosilnych rostlinow, kotrež na bazy žiłkowych rostlinow steja,
bywa horjeka přestajene zwobraznjenje tróšku bóle komplikowane. Drje njejsu
fosilne mochi ze zažnowěka rostlinow znate, přećiwo tomu su znate někotři
zastupjerjo zažnych žiłkowych rostlinow. Tute buchu w zažnym 20. lětstotku pod
zapřijećom Psilophyta zjednoćene. Tuta skupina so wopokazowaše pak hižo skoro
jako jara heterogena. Banks je tutu skupinu do třoch skupinow Rhyniophyta,
Trimerophytophyta a Zosterophyllophyta rozpačił. Kenrick a Crane pokazowaštaj
pak w lěće 1997, zo znajmjeńša wobě prěnjej skupinje stej kumštnej. Zastupjerjo
wobeju poslednjeju skupinow słušeja k Eutracheophytam, mjeztym zo zastupjerjo
Rhyniophyta jara bazalnje steja. Kenrick a Crane nastaještaj sćěhowacy
kladogram:

Mjez mochami (njejsu zwobrazowane) a žiłkowymi rostlinami (klada 2) su tuž hišće
někotre skupiny wotemrěnych rostlinow.

Polysporangiofyty (1) wobsahuja cyłkowny horjeka zwobrazowanu kladu a wobsahuja
wšě twjerdźowe rostliny, kotrež so k jednej skupinje mochow njeliča. Jich
zhromadne wotwodźene přiznamjenja (synapormorfije) su: rozhałuzowane sporofyty z
wjacorymi sporangijemi; sporofyt je njewotwisny gametofyta. Archegonije su do
gametofytow zapušćene, to pak tež rohowe mochi přitrjechi.

K zastupjerjam polysporangiofytow słušeja jako najbóle bazalna skupina
Horneophytopsidy z Horneophyton. Jedna izolowana stejaca družina je Aglaophyton
major. Wostatni zastupjerjo (klada 2) słušeja k žiłkowym rostlinam
(Tracheobionta), kotrychž bazalna skupina su Rhyniopsida.

Rostliny běchu za dołhi čas pódla zwěrjatow a mineralow jedyn třoch přirodnych
swětow. Hišće Carl von Linné rozrjadowaše swój Systema naturae wotpowědnje tomu.
Tež Ernst Haeckel inkludowaše do swojich Plantae hriby, lišawy, cyanobakterije,
ale tež rozdźělne skupiny algow. Mjeztym zo botanika so dale ze wšěmi tutymi
skupinami zaběra, bu definicija rostlinow pozdźišo na te twjerdźowe rostliny a
zelene algi zamjezowana, kotrež so přez chlorofyle a a b, škrob jako rezerwne
polysaccharidy a celulozu w bańkowej sćěnje wuzběhuja. Dźensa so rostliny
wšelako definuja: někotre systemy zapřijimaja zelene algi do rostlinow, druhe
systemy, tak tu wužiwany, zjimaja žiwochow z horjeka mjenowanymi přiznamjenjemi
w Chloroplastida a wobmjezuja rostliny na twjerdźowe rostliny.

Wužiće rostlinow započa w zažnym času čłowjeka ze zběranjom. Dźensa so rostliny
za čłowjeske wužiće přewažnje jako kulturne rostliny plahuja (ratarstwo).
Hraničny pad je wužiće drjewa z lěsow.

Zežiwjenje čłowjeka bazuje praktisce dospołnje na rostlinach, pak přez direktnu
konsumciju, pak indirektnje přez konsumciju rostliny žerjacych zwěrjatow abo
zwěrjacych produktow. Najwjetši wuznam swětodaloko jako wužitne rostliny maja
pšeńca, rajs, majs a běrny. Wot wulkeho mnóstwa kultiwowanych wužitnych
rostlinow njese jenož małke mnóstwo hłownu ćežu čłowjeskeho zežiwjenja (zakładne
zežiwidła).

Tradicionelnje so rostliny k rozdźělnym zaměram za čłowjeske wužiwanje
předźěłaja. Rostliny su najwažniši zakładny material k zhotowjenju drasty. Wone
so k wjelorakim gratam předźěłaja. Rostliny, wosebje drjewo, su njeparujomny
twarski material.



https://hsb.wikipedia.org/wiki/R%C5%AF%C5%BEov%C3%A1

Růžová (němsce Rosendorf) je wjes a gmejna w Połobskich pěskowčinach na sewjeru
Čěskeje, 9 kilometrow sewjerowuchodnje Děčína. Leži na wysočinje mjez markantnym
Růžovskim vrchom (693 m) na wuchodźe a Łobjowej wužłobinu na zapadźe. Při
sewjernej hranicy gmejnskeho teritorija nadeńdźe so wudrjeńca rěki Kamenice.
Růžová słuša k Děčínskemu wokrjesej Wusčanskeho kraja (Ústecký kraj).

Gmejna wobsteji z wjesneju dźělow Kamenická Stráň (Kamnitzleiten) a Růžová.
Susodne gmejny su Janov a Hřensko na sewjeru, Jetřichovice na wuchodźe, Srbská
Kamenice a Bynovec na juhu kaž tež Arnoltice a Labská Stráň na zapadźe.

Dwurjadny lěsny łanowc załoži so prawdźepodobnje kónc 12. lětstotka při Čěskej
šćežce z Budyšina do Dźěćina a naspomni so k prěnjemu razej w lěće 1352 jako
wosada Rosndorf. Wot 1710 do 1712 bu katolska cyrkej swj. Pětra a Pawoła
natwarjena; 1864 natwari so neoromaniska ewangelska cyrkej swj. Wjacsława,
kotraž sta so 1875 z wosadnej cyrkwju. Po Druhej swětowej wójnje bu němske
wobydlerstwo wuhnate a wjes přemjenowana. Katolska cyrkej w lěće 1988 wotpali,
bu pak do lěta 2000 renowěrowana.



https://hsb.wikipedia.org/wiki/Praha

Praha (hamtsce Hłowne město Praha; čěsce Hlavní město Praha) je stolica a
samostatny wobwod Čěskeje. Leži při rěce Wołtawa a je z wokoło 1,18 milionami
wobydlerjemi na 496 km² po wobydlerjach najwjetše město a kulturelne kaž tež
ekonomiske srjedźišćo kraja. W lěće 2000 bě Praha jedna z dźewjeć kulturnych
stolicow Europy.

Wokolina města je ze starodawna husće zasydlena. Wot 6. lětstotka su Słowjenjo w
tamnišich kónčinach žiwi. Po natwarjenju dweju hrodow přez Přemyslidow w 9. a
10. lětstotku přińdźechu židowscy a němscy wikowarjo do kraja. Wokoło 1230
stawaše so Praha z rezidencnym městom kralestwa Čechi a w 14. lětstotku jako
rezidencne město Swjateho romskeho mócnarstwa ze kulturnym srjedźišćom
srjedźneje Europy. W Praze załoži so w lěće 1348 prěnja uniwersita srjedźneje a
wuchodneje Europy. Přez lětstotki běše Praha multikulturne město, w kotrymž
zetkachu so čěske, němske, židowske a dalše kultury. Tak mjenowane „Złote město“
je hač do dźensnišeho harmoniskeho, předewšěm barokoweho a gotiskeho raza.

Tež za Serbow bě Praha jako stejnišćo Serbskeho seminara, kubłanišćo serbskich
katolskich duchownych a skutkowanišćo towarstwa Serbowka, uniwersitne město a
wot lěta 1918 jako stolica susodneje Čěskosłowakskeje resp. Čěskeje wažny
kulturny a politiski centrum.



https://hsb.wikipedia.org/wiki/M%C4%9Bsto

Město je wjetše, wobmjezowane sydlišćo při křižowanišću wobchadnych pućow ze
swójskej zarjadniskej a zastaranskej strukturu. Z tym je nimale kóžde město
zdobom centralne městno. Města su – porno wsam – poměrnje wulke, husće
wobsydlene sydlišća, kotrež dóstachu swój status w europskej tradiciji zwjetša
přez spožčenje měšćanskich prawow kaž na přikład prawo wikow, prawo
samopostajenja, swobodu byrgarjow a prawo na wobhrodźenje. W Němskej su města
přeco tež gmejny, zwjetša z wosebitymi funkcijemi.

W hornjoserbšćinje wužiwa so zapřijeće město tradicionelnje za Budyšin jako
historiske srjedźišćo Hornjeje Łužicy.

Po wulkosći hodźa so wšelakore měšćanske typy rozeznawać, mjez druhim krajne
města, městačka, wulkoměsta a milionowe města. Po stawizniskich kriterijow
rozeznawaja so na přikład hansowe města, industrijne města, rezidencne města,
satelitowe města abo planowe města.

Wuwiće městow pospěši so wosebje z industrializaciju 19. a 20. lětstotka. Tak
bydleše w lěće 1800 jenož štwórćina němskeho wobydlerstwa w městach, mjeztym zo
wučini podźěl měšćanow w lěće 2005 85 %. W Němskej je cyłkownje 2063 městow, z
nich 76 wulkoměstow z cyłkownym wobydlerstwom wot 26 milionow. Štyri města maja
wjace hač milion wobydlerjow, a to Berlin, Hamburg, Mnichow a Köln. W cyłej
Europje je 72 milionowych městow.

Najstarše město na swěće je Jericho, kotrež měješe hižo w 7. lěttysacu do
Chrystusa wjace hač 3000 wobydlerjow.

Z wulkim wotstawkom najwjetše město Łužicy je Choćebuz z nimale 100.000
wobydlerjemi, kotryž běše hač do lěta 2011 tež jeničke wulkoměsto regiona. Druhe
najwjetše je Zhorjelc z něhdźe 55.000 wobydlerjemi, na třećim městnje steji
Budyšin z 40.000 wobydlerjemi. Žarow w pólskim dźělu je z 38.000 wobydlerjemi na
štwórtym a Wojerecy (33.000) na pjatym městnje.

Nimo toho je tež wjele poměrnje małych łužiskich městačkow, kaž na přikład Kulow
(5800 wobydlerjow), Mužakow (3600), Picnjo (4300), Šěrachow-Korzym (6400) a
Wóspork (3200).



https://hsb.wikipedia.org/wiki/M%C4%9Br%C4%87in_Nowak-Njechor%C5%84ski

Měrćin Nowak-Njechorński (němsce Martin Nowak-Neumann) (* 13. junija 1900 w
Njechornju; † 6. julija 1990 tež tam) bě serbski moler, grafikar, publicist a
spisowaćel.

Po wuchodźenju ludoweje šule we Worcynje kubłaše so w dalokostudiju na polu
molerstwa. 1919 měješe prěnju předawansku wustajeńcu w Zhorjelcu, kotrejež
financielne dochody jemu pomhachu, studij na Lipščanskej wuměłskej akademiji
zahajić. 1920 studowaše potajkim wuměłstwo w Lipsku, 1921–1923 w Drježdźanach.
Tam budźi so jeho zahorjenosć za serbstwo, kiž jeho tež pohnuwaše, swoje studije
w słowjanskim wukraju pokročować. Z tutoho časa sem zaběraše so wosebje z
motiwami słowjanskeje mytologije. Podawaše so 1923 do Prahi, hdźež mjez druhim
pola Maxa Švabinskeho studowaše a hač do 1927 wosta. 1927–1929 bě student na
wuměłskej akademiji we Waršawje. Wot 1929 do 1933 bě z redaktorom Serbskich
nowin. Z politiskich přičin bu 1933 z powołanja pušćeny. Dyrbješe jako wojak we
Wehrmachće słužić. Wróćiwši so z ameriskeje wójnskeje jatby bu w lěće 1947 ze
šefredaktorom Noweje doby, wot 1950 hač 1969 tež Rozhlada. Po tym zo so w lěće
1969 na wuměnk poda, bě jako swobodnje tworjacy moler a spisowaćel žiwy.

Měrćin Nowak-Njechorński bu dwójce z Wótčinskim zasłužbowym rjadom NDR, z
Narodnym mytom NDR, z Mytom Ćišinskeho a z rjadom Hwězda přećelstwa ludow
wuznamjenjeny.

Nowak bu na Hrodźišćanskim ewangelskim kěrchowje pochowany. Na samsnym městnje
nadeńdźetej so tež rowaj jeho mandźelskeje Marty a jeho maćerje. Ródny dom w
Njechornju bu zjawnosći w juniju 1999 jako muzej přepodaty.



https://hsb.wikipedia.org/wiki/Jakub_Jan_J%C3%B3zef_W%C3%B3ski_z_Baerenstamma

Jakub Jan Józef Wóski z Baerenstamma (němsce Jakob Johann Joseph Wosky von
Bärenstamm; * 26. julija 1692 w Chrósćicach; † 3. decembra 1771 w Budyšinje)
běše wot 1743 hač do jeho smjerće dekan tachantskeho kapitla swj. Pětra w
Budyšinje a japoštołski prefekt Drježdźansko-Mišnjanskeho biskopstwa we
Łužicomaj. Wóski běše přeni Budyski dekan, kiž biskopsku swjećiznu dósta.

Jakub Wóski narodźi so do serbskeje swójby zamóžiteho, katolskeho bura Jurja
Wóskeho w Chrósćicach. Wón wopyta wjesnu šulu w Chrósćicach a šulu tachantskeho
kapitla w Budyšinje. Wóski wukubła so wot 1707 do 1714 na gymnaziju w Chomutovje
a studowaše po tym teologiju na uniwersiće w Praze, hdźež běše chowanc Serbskeho
seminara. Dnja 25. julija 1718 bu wón w Praze k měšnikej swjećeny. Po tym
skutkowaše najprjedy jako kapłan a domjacy wučer w Čěskej. Tehdyši dekan
Budyšina Jan Freišlag ze Šmidentala wotwoła Wóskeho 1724 zaso do wótčiny, hdźež
sta so z wikarom w Budyšinje a 1725 z druhim kapłanom w Chrósćicach. Tam měješe
po Šimonowej załožbje zastaranje Róžanta. Po tym, zo zemrě 1726 farar w
Pfaffendorfje so Wóski tam powoła. W lěće 1730 přesadźi so Wóski do Lubanja,
hdźež běše prěni wicepropst a spowědnik knježnow. W lěće 1734 wuzwoli so Wóski
na čestneho kanonika Budyskeho tachantstwa, skutkuje pak hišće w Lubanju. Hakle
1738 wróći so jako šolastikus do Budyšina, hdźež běše potom tež pokładnik
tachantstwa a kantor.

Dnja 4. apryla 1743 wuzwolichu jeho kapitularojo na doporučenje Bjedricha
Awgusta III. (1696–1763) jako naslědnika zemrěteho Jana Freišlaga ze Šmidentala
na dekana Budyskeho tachanstwa swj. Pětra. Kejžor Swjateho romskeho mócnarstwa
němskeho naroda Korla VII. pozběhny Jakuba Wóskeho 1744 z přimjenom „de
Baerenstamm“ do zemjanstwa. Na nastork Wóskeho, kotryž měješe z Bjedrichom
Awgustom III. tež spěchowarja, spožči jemu bamž Benedikt XIV. dwě lěće pozdźišo
pontifikalije, tak zo smědźeše nětko infulu nosyć a firmowanja abo měšnisku
swjećiznu wudźělić. Tute prawo zwosta tež wšitkim naslědnikam Budyskeho
tachantstwa.

W zwisku z natwarom Drježdźanskeje Dwórskeje cyrkwje swjeći Wóski 1751 pobóčnej
wołtarjej a měješe prěnju božu mšu w cyrkwi. Wóski bu na titularneho biskopa
Pergamuma pomjenowany, štož poćahuje so na zhubjene biskopstwo antikskeho města
Pergamon w tehdyšej cyrkwinskej prowincy Efezu a wuswjeći so 19. meje 1753 w
Praze na biskopa.[A 1] Wóskeho zaja 3. decembra 1771 boža ručka w Budyšinje.

Wóski wutwari, zdźěla tež z pomocu katolskeje kurwjerchowskeje swójby,
dušepastyrstwo w Budyskim dekanaće a spěchuje intensiwnje česćownosć k swj.
Benej. W lětach 1768 do 1772 natwari ze swojeho zamóženja farsku cyrkej we
Wotrowje, kotraž so swj. Benej wuswjeći. Nimo toho da Wóski cyrkwje w
Šěrachowje, Njebjelčicach, Chrósćicach, Radworju a Ralbicach, kotrehož wosadu
1754 tež załoži, natwarić abo přetwarić.



https://hsb.wikipedia.org/wiki/Spla%C5%BEny_wobchad

Splažny wobchad (tež splažny akt, koitus, přilěhwo, wulg. tež zlěhanje) je we
wuskim zmysle seksualne zjednoćenje cycakow, při kotrymž so erigowany muski
penis zadobywa do žónskeje waginy, potajkim waginalny wobchad. Dźensa wužiwa so
zapřijeće dźeń a bóle tež za druhe seksualne praktiki, kotrychž zaměr njeje
jenož rozpłodźowanje. Wobchadnorěčnje mjenuje so splažny wobchad tež krótko jako
seks, štož pak eksaktne njeje, dokelž ma tute zapřijeće šěrši woznam.

Pola wobeju splahow móže přez splažny wobchad k orgazmej (wjerškej rozbudźenja)
přińć, kotryž je pola mužow w normalnym padźe zwjazany z ejakulaciju. Waginalny
splažny wobchad z wupławjenjom symjenja je zwjetša wuměnjenje za přirodne
płodźenje potomnikow. Woprawdźite wopłodźenje žónskeje jejkoweje bańki přez
musku symjentnu bańku stawa so wěsty čas (druhdy něšto dnjow) po splažnym
wobchadźe w ćěle žony.

W tradicionalnym moralnym systemje mnohich kulturow a nabožinow je splažny
wobchad jenož w mandźelstwje mjez mužom a žonu dowoleny.



https://hsb.wikipedia.org/wiki/Mik%C5%82aw%C5%A1_%C5%BDur

Mikławš Žur (němsce Nicolaus Sauer; * 13. měrca 1859 we Worklecach, † 15.
decembra 1932 w Budyšinje) bě serbski duchowny při Budyskim tachantstwje a awtor
nabožinskich spisow kaž tež dźiwadłowych hrow.

Narodźi so jako syn Worklečanskeho žiwnosćerja a dźěłaše po ludowej šuli
najprjedy jako kruwar pola bura w Zejicach. W lětomaj 1873/74 wopytowaše
Katolski wučerski seminar w Budyšinje a wot 1874 do 1881 bě chowanc Serbskeho
seminara w Praze. W tym času wopytowaše tamniši němskorěčny Małostronski
gymnazij. 1881/82 wotsłuži swoju wojersku słužbu w Budyšinje a nawróći so po tym
do Prahi, zo by tam studował teologiju. Po nawróće do Łužicy bě 1885/86
najprjedy z kapłanom w Budyšinje a wot 1886 do 1895 z administratorom w
Radworju. 1895/96 bě kapłan při Drježdźanskej Dwórskej cyrkwi a wot 1896 z
fararjom w Radworju. W lěće 1903 přewza farske městno při Serbskej cyrkwi w
Budyšinje. Wot 1912 hač do swojeje smjerće w lěće 1932 bě Žur šolastik w
Tachantskim konsistoriju a bu 1921 pomjenowany na prelata.

Mikławš Žur bě čłon Praskeje Serbowki a w lětomaj 1884/85 jeje starši. W lěće
1885 załoži časopis Łužiski Serb a bě wobě lěće jeho wuchadźenja hłowny
redaktor. W lětach 1904–06, 1908/09 a 1914–16 bě z redaktorom Katolskeho Posoła.
Nimo toho spisa tři nabožinske knižki za dźěći a štyri krótke wjeselohry. Jako
Radworski administrator namjetowaše nowotwar Cyrkwje swj. Marije, kralowny
róžowca.

Wot lěta 1882 bě čłon Maćicy Serbskeje a wot 1908 do 1932 jeje sektretar. Po
smjerći Jakuba Skale sta so 1925 z předsydu Towarstwa Cyrila a Metoda.



https://hsb.wikipedia.org/wiki/Kr%C3%A1sn%C3%A1_L%C3%ADpa

Krásná Lípa (němsce Schönlinde) je městačko we Łužiskich horinach na sewjeru
Čěskeje, juhozapadnje Rumburka a zapadnje Warnoćic. Słuša k Děčínskemu wokrjesej
Wusčanskeho kraja (Ústecký kraj).

Krásná Lípa nadeńdźe so při hornim běhu rěčki Kirnitzsch (čěsce Křinice) při
přechodźe mjez Łužiskimi horami a Połobskimi pěskowčinami. Susodne gmejny su
Staré Křečany na sewjeru, Rumburk na sewjerowuchodźe, Varnsdorf na wuchodźe,
Rybniště a Chřibská na juhu kaž tež Doubice na zapadźe.

Přez Krásnu Lípu wjedźe železniska čara Bakov nad Jizerou–Ebersbach. W měsće
namaka so regionalny muzej Čěskeje Šwicy.

Wjes załoži so njedaloko 1339 zničeneho hrodu Krásný Buk při starym wikowanskim
puću mjez Čechami a Hornjej Łužicu a naspomni so k prěnjemu razej w lěće 1361.
Bě tehdom hižo jedna z mało wosadnych wsow na teritoriju knjejstwa Tolštejn, ke
kotremuž słušeše hač do lěta 1573. W druhej połojcy 19. lětstotka wuwiwaše so
Schönlinde do jednoho ze srjedźišćow tekstilneje industrije w Sewjernych Čechach
a dósta jako tajke w lěće 1870 měšćanske prawa. 1910 měješe nimale 7000
wobydlerjow. Po kóncu Druheje swětoweje wójny bu němskorěčne wobydlerstwo
wusydlene, tak zo je ličba wobydlerstwa dźensa wo wjele niša.

Schönlinde bě ródne město sakskeho stawiznarja a archiwarja Karlheinz Blaschke
(* 1927).



https://hsb.wikipedia.org/wiki/Jan_Karlo_Fryco_Swora

Jan Karlo Fryco Swora (němsce Johann Carl Friedrich Zwahr; * 14. awgusta 1818 w
Tšadowje, † 15. junija 1884 w Ranju) bě delnjoserbski farar, kěrlušer a wudaćel
słownika.

Narodźi so jako syn Tšadowskeho fararja Hanza Jura Swory a studowaše po
zakónčenju Choćebuskeho gymnazija w Berlinje teologiju. Po studiju njenamaka
farske městno w Serbach, tak zo sta so najprjedy z wučerjom pola Dabita Boguwěra
Głowana w Berlinskim wustawje za zanjerodźene dźěći. Pozdźišo skutkowaše jako
pomocny farar w Choćebuzu a kubłar w tamnišej syrotowni. Wot 1857 do 1884 bě z
fararjom w Ranju.

W lěće 1847 wuda ze zawostajenstwa swojeho nana delnjoserbsko-němski słownik z
předsłowom, dodawkom a němskim registrom ze swójskeho pjera. Nimo toho pomhaše
fararjej Robertej Bergerjej w Choćebuzu při wudaću němskorěčneho časopisa Der
Spreewälder Bote. Do Bramborskeho Serbskeho Casnika dopisowaše wjele
kulturnostawizniskich a nabožinskich nastawkow. Z jeho pjera su tež někotre
serbske spěwy a kěrluše kaž tež přełožki w zběrkomaj 20 bibliskich bildkow ze
serbskimi nowymi kjarlušami (Barmen 1860) a Serbske arije za našu lubu młoźinu
(Chośebuz 1867).



https://hsb.wikipedia.org/wiki/Alojs_Andricki

Alojs Andricki (němsce Alois Andricki, tež Aloys Andritzki; * 2. julija 1914 w
Radworju; † 3. februara 1943 w koncentraciskim lěhwje Dachau) bě serbski
katolski duchowny a martrar Mišnjanskeho biskopstwa. Wón běše wurazny přećiwnik
nacionalsocializma a zamorduje so w Dachauskim koncentraciskim lěhwje. Andricki
bu 2011 jako prěni Serb zbóžnoprajeny. Jeho wopomnjenski dźeń je 3. februar.

Alojs Andricki, syn wučerja Jana Andrickeho a Madleny (rodź. Cyžec) a bratrowc
Mikławša Andrickeho, narodźi so 1914 jako štwórte ze šěsć dźěći w Radworju. Třo
bratřa (Jan, Gerat a Alfons) studowachu tohorunja teologiju. Najmłódši bratr
Alfons, kotryž přisłušeše jezuitskemu rjadej, padny jako wojak w druhej swětowej
wójnje. Sotra Marta (1922–2016) bydleše hač do swojeje smjerće w ródnym
Radworju.

Andricki wopytowaše 1921 ludowu šulu w Radworju, hdźež běše jeho nan šulski
nawoda. Po štyrjoch lětach změni wón na Budysku Katolsku wyšu a natwarjacu šulu,
hdźež maturu z wuznamjenjenjom złoži. Wot 1934 do 1937 studowaše na
filozofisko-teologiskej akademiji w Paderbornje a zastupi po tym do měšniskeho
seminara w Smochćicach. Dnja 30. julija 1939 wuswjeći biskop Petrus Legge Alojsa
Andrickeho w Tachantskej cyrkwi w Budyšinje na měšnika. Swoju primicu woswjeći
wón 6. awgusta 1939 w domjacej wosadźe w Radworju.

Jako šuler běše Andricki sobustaw a mjez 1931 do 1933 starši gymnazialneho
towarstwa Włada. W Radworju wutwori so 1933, po tym zo sportowe zjednoćenstwo
Sokoł swoju dźěławosć zastaji „Radworska katolska hólčina“. Mjez 1933 a 1934
běše Alojs Andricki prěni nawoda hólčiny, kotraž měješe młodostnych nabožnje a
narodnostnje kubłać a sportowsce hromadźe zwjesć. Za čas swojeho studija wuzwoli
so wón 1936 na redaktora a staršeho serbskeho studentskeho časopisa Serbski
student.

W lěće 1939 nastupi Andricki kapłanstwo při Drježdźanskej Dwórskej cyrkwi, hdźež
wukonješe předewšěm nadawki dušepastyrja za młodostnych, prefekta Drježdźanskich
kapałnikow a prezesa Drježdźanskeje Kolpingoweje swójby. Swojeje sprawnosće,
wotpokazowaceho wustupowanja napřećo nacionalsocialistiskej ideologiji w
zjawnosći a serbskeho pochada dla, běše dušepastyr Andricki NSDAP a statnym
organam njepřijomny. Andricki a dalši kapłanojo předstaja z Drježdźanskej
młodźinu 5. januara 1941 Oberufersku hru wo Jězusowym narodźe („Oberuferer
Weihnachtsspiele“) w Drježdźanskej Dwórskej cyrkwi. Při dalšim předstajenju 12.
januara 1941 w Pěrnom kontroluje Gestapo hru, na čož sćěhowachu wótre
rozestajenja.

Wotpowědnje swojemu měšnistwu prócuje so kapłan Andricki, najebać njepřihódnych
wuměnjenjow za čas přebywanja w lěhwje, wo wědomje křesćanske zmyslenje a
žiwjenje. Hromadźe z druhimi duchownymi studowaše prawidłownje Swjate pismo a
wutwori z nimi liturgiski kruh. Andricki přizamknje so skupinje měšnikow
Schönstattskeho duchowneho hibanja a zezna załožerja hibanja Josefa Kentenicha,
kotryž so 13. měrca 1942 do Dachauskeho farskeho bloka zapokaza. W decembru 1942
wudyri hubjenych hygieniskich wuměnjenjow dla tyfus pola njedozežiwjenych w
lěhwje. Krótko po hodźoch lěta 1942 schori tež Alojs Andricki, přizjewi so pak
hakle 19. januara w rewěrje chorych. W tutym času ležeše hromadźe z Hermannom
Scheipersom w barace za chorych na brjušny tyfus. Próstwu wo spožčenju swjateho
woprawjenja na smjerć choremu Andrickemu wotpokaza hladar jatych a jeho na to z
injekciju zajědojći. Andricki zahiny w starobje 29 lět.

Zbóžnoprajenje Alojsa Andrickeho zahaji biskop Joachim Reinelt z informatiwnym
procesom 2. julija 1998 na putniskej Božej mši w Róžeńće. Po tym zo so proces na
płoninje biskopstwa 2001 zakónči, přepoda vatikanski postulator jurist Andrea
Ambrosi 6. meje 2003 w Drježdźanach biskopej poziciju wo martrarstwje, „Positio
super martyrium“. Dnja 10. decembra 2010 zdźěli kongregacija za zbóžno- a
swjatoprjenje w Romje, zo je proces zbóžnoprajenja wotzamknjeny. Hižo 5.
februara 2011 běchu so w swjedźenskim procesionje smjertne powostanki duchownych
Alojsa Andrickeho, Bernharda Wenscha a Aloysa Scholzy wot Stareho katolskeho
kěrchowa do Katedrale swjateje Trojicy (katolska Dwórska cyrkej) přenjesli,
hdźež so popjelnicy na martrarskim wołtarju namakaja. Swjatkownu póndźelu 13.
junija 2011 bu Alojs Andricki w pontifikalnej Božej mši, kotrejž slěduja wjace
hač 2000 wěriwych, před katedralu zbóžnoprajeny. Z tym je Andricki prěni zbóžny
Serb a zdobom prěni zbóžny rodźeny Saksa.

Na prěnjej Schadźowance po druhej swětowej wójnje, kotraž wotmě so jutry 1946 w
Radworju, počesćichu serbscy studenća swojeho něhdyšeho staršeho z wopomnjenskej
taflu při cyrkwi. Při Kukowskim hrodźišću připrawichu 1984 serbscy młodostni
křiž, kotrehož napismo złoži so na primicny wobraz Alojsa Andrickeho. Wot tutoho
časa je hrodźišćo zdobom zetkanišćo katolskeje młodźiny. W samsnym lěće připrawi
so tež při ródnym domje Andrickeho w Radworju koporowy relief grafikarja Wernera
Juzy jako wopomnjenska tafla. W zwisku z přihotowanjemi jeničkeho zjězda
katolikow w NDR, so w februaru 1987 w Drježdźanach dróha po Andrickim pomjenowa,
ale tež w Budyšinje a Radworju stej dróze po nim pomjenowanej. W Drježdźanskej
Katedrali swjateje Trojicy a wot lěta 1993 tež w Dachauskim muzeju stej tafli k
wopominanju Alojsa Andrickeho připrawjenej.

Radworska katolska pěstowarnja nosy mjeno „Dom Alojsa Andrickeho“ a w
delnjošleskim Rząsiny je zakładna šula wot lěta 2005 po Alojsu Andrickim
pomjenowana. K wopominanju Alojsa Andrickeho dari Radworska farska wosada zwón,
kotryž so 4. februara 1990 wuswjeći a jako šesty zwón na cyrkwinej wěži
připrawi. Dokelž měješe wona brach w materialu, so wona zwonkownje identisce
znowa złije. W Radworčanskej kapałce, hdźež namaka so tež Njeswačanska madona,
je wot lěta 2010 wokno z jeho podobiznu. Při wołtarju je popjeł třoch martrarjow
Alojsa Andrickeho, Bernharda Wenscha a Aloysa Scholzy zaměstnjeny, kotryž so ze
Stareho katolskeho kěrchowa w Drježdźanach wuwza. Lipšćanska Katolska studentska
wosada woli 2013 Alojsa Andrickeho jako patrona za nowu kapałku na tamnišej
Harkortowej dróze.

Zhromadnje z towarstwom „Münchner-Platz-Komitee e. V.“ wěnowaše Drježdźanska
załožba „Stiftung Sächsische Gedenkstätten zur Erinnerung an die Opfer
politischer Gewaltherrschaft“ wopomnjenski dźeń Spomnjenja woporow
nacionalsocializma 27. januara 1998 Alojsej Andrickemu a čěskej žurnalistce
Milenje Jesenskej.

W lěće 1967 wuda Marja Kubašec literarnu biografiju Alojs Andricki, w kotrejž
bój wojowarja, martrarja přećiwo fašizmej a wo dostojny přichod čłowjeka
skicuje. Kniha wuńdźe 1979 a 1999 w Ludowym nakładnistwje Domowina znowa.

We wuměłskej widejowej instalaciji Andricki. Wuznaće rozestaji so Sonja Toepfer
na eksperimentelne wašnje ze žiwjenjom Alojsa Andrickeho. Prapředstajenje filma,
kotryž so w nadawku biskopstwa Drježdźany-Mišno zdźěła běše 18. januara 2011 w
Drježdźanach.

Składnostnje stotych posmjertnych narodninow Alojsa Andrickeho předstajitaj
Budyske Němsko-Serbske ludowe dźiwadło a Serbski ludowy ansambl 12. apryla 2014
prapremjeru serbskeje hudźbneje dramy Chodźić po rukomaj Jěwy-Marje Čornakec a
Ulricha Pogody.



https://hsb.wikipedia.org/wiki/Ukraina

Ukraina (ukrainsce Україна, starše serbske mjeno Wukrajina) je wulki stat we
wuchodnej Europje a jedna z republikow nastatych po rozpadźe Sowjetskeho zwjazka
w lěće 1991. Wona je najwjetši kraj, kotryž leži dospołnje w Europje.

Kraj mjezuje z Ruskej na wuchodźe, z Moldawskej a Rumunskej na juhozapadźe, na
zapadźe z Madźarskej, Słowakskej a Pólskej a na sewjerje z Běłoruskej. Južnu
hranicu twori Čorne morjo. Nimo ukrainšćiny so předewšěm na wuchodźe a juhu
kraja wjele rusce rěči. Wuchod a juh stej tuž kulturno-politisce, na rozdźěl wot
zapadneho krajneho dźěla, bóle na Rusku orientowanej.

Wot lěta 2014 wobhladuje Ruska połkupu Krim jako dźěl swojeho teritorija. Dźěle
wuchodoukrainskeju oblasćow Donjeck a Luhansk su wot seperatistow wobsadźene,
kiž chcedźa so zesamostatnić.

Prěnje historiske naspomnjenje mjena Ukraina je z lěta 1187. Wosebje w
historiskich pólskich a ruskich žórłach 18. a 19. lětstotka bě pak husće tež
mjeno wuchodneho dźěla Małorus (малоросіяни) wužiwane, kotrež jewi so tež w
serbskej literaturje do druheje swětoweje wójny.

Ukraina wobsteji z 24 oblastow, awtonomneje republiki Krim a dweju městow ze
specialnym statusom (Sewastopol a hłowne město Kijew). Najwjetše města su Kijew,
Charkiw a Dnipro.



https://hsb.wikipedia.org/wiki/Kislik

Kislik (tež oksygenij) je chemiski element, kotryž ma wósom protonow w jadrje.
Ličba neutronow wotwisuje wot izotopa. Najčasćišo je chemisce zwjazany, dokelž
je jara reaktiwny. Jeho chemiski symbol je O (łaćonski: Oxygenium, wot grjek.
ὀξύς oxys „wótry, kisały“ a γεν- gen- „zhotowić“).

Kislik je bjezbarbny, njewonjaty a bjezsłodowy płun. Jako element so zjewi
nimale jenož w molekularnej formje, a to jako O2, ale tež O3 (ocon).

Je jedyn z hłownych wobstatkow zemskeje atmosfery, ale tež wustupuje jako
wobstatk silikatow w kamjenjach.

Šwed Carl Wilhelm Scheele a Jendźelčan Joseph Priestley stej element kislik
wokoło lěta 1775 wotkryłoj. Francoz Lavoisier je wono oxygen mjenował (grjeksce
oxys: kisilina ; a grjeksce gignomai: činju)

Za wjele žiwochow kislik je njeparujomny za jich dychanje. Ale tež eksistuja
žiwochi, kotřiž njetrjebaja kislik, předewšěm při jednobańkowcach.

Zelene rostliny, wšelake algi, ale tež někotre jednobańkowcy płodźa jón přez
rozpačenje wot wody. Rostliny a algi potrjebuja za to swětło słónca. To rěka
fotosynteza.



https://hsb.wikipedia.org/wiki/Jan_Bohuw%C4%9Br_Mu%C4%8Dink

Jan Bohuwěr Mučink (němsce Johann Traugott Mutschink; * 12. decembra 1821 w
Njechanju, † 24. januara 1904 w Zemicach) bě serbski ludowy spisowaćel, wučer a
domiznowědnik. Słušaše srjedź 19. lětstotka k załožerjam swětneje serbskeje
wuměłstwoweje prozy a pisaše pod pseudonymom „Horisław“.

Narodźi so w Njechanju pola Lubija jako syn chěžkarja a nadrózneho dźěłaćerja
Jana Mučinka a jeho žony Hańže, rodźeneje Eiseltec. Po ludowej šuli w Dažinje,
hdźež bě Korla Awgust Mosak-Kłosopólski jeho sobušuler, móžeše so z chudych
wobstejnosćach pochadźacy Mučink z podpěru sakskeho knježerstwa při
Krajnostawskim wučerskim seminarje w Budyšinje wukubłać dać. Tam bě w samsnej
šulerskej generaciji kaž na přikład Korla Awgust Kocor, Michał Domaška, Jan
Wjela-Radyserb, Michał Rostok a Jan Bartko. Po zakónčenju seminara dósta wot
lěta 1842 najprjedy městna jako pomocny wučer w Klukšu, Barće, Bolborcach a
Njeswačidle. 1845 sta so z wučerjom noweje šule w Zemicach. Po 45-lětnej
dźěławosći jako Zemičanski wučer poda so 1890 na wuměnk.

Roman Herta Bohumile Šretroveje z lěta 1965 tematizuje mjez druhim wuske
přećelstwo mjez Janom Bohuwěrom Mučinkom a Hertu Wićazec.

Mučink słuša k aktiwnym młodym serbskim wučerjam doby narodneho wozrodźenja. W
lěće 1843 jima so Mučink k prěnjemu razej słowo w nowinach a podpěraše w
nastawku serbske narodne hibanje, kotremuž porokowachu němscy liberalisća
pozdatne panslawistiske prócowanja k lěpšemu Ruskeje. W swojej replice mjenowaše
město toho zbudźenje serbskeje kultury jako zaměr hibanja. W lěće 1847 słušeše k
załoženskim čłonam Maćicy Serbskeje. W rewoluciskimaj lětomaj 1848 a 1849
skutkowaše jako zapisowar burskeju towarstwow w Njezdašecach a Stachowje. Dla
swojeho 1849 wozjewjeneho pisma „Ribowčenjo abo politiske powědančko z nětčišich
časow“ steješe pod wobkedźbowanjom sakskich zarjadow dla „sylnych demokratiskich
tendencow“. 1850 wozjewi so dalše powědančko „Hród na Zhorjelskej horje
Landskrónje“, kotrež so runje tak ze strony wyšnosće kritizowaše, na čož
namołwichu jeho k zdźerženju za powołanje wučerja trěbneje loyality a
neutrality.



https://hsb.wikipedia.org/wiki/Frido_M%C4%9Bt%C5%A1k

Frido Mětšk (* 4. oktobra 1916 w Annabergu jako Alfred Mietzschke, † 9. julija
1990 w Budyšinje) bě serbski spisowaćel, stawiznar, přełožowar a wudawaćel.

Frido Mětšk wopytowaše wot 1927 do 1936 Křižny gymnazij w Drježdźanach a nawukny
hišće do studija ze zajima za serbski pochad swojeje maćerje awtodidaktisce
delnjoserbšćinu. Wot 1937 do 1940 studowaše klasisku filologiju, stawizny a
slawistiku w Hali a Jenje. W swojej disertaciji zaběraše so pod titulom Heinrich
Milde (1676–1739), ein Beitrag zur Geschichte der slawistischen Studien in Halle
z wědomostnohistoriskej temu ze slawistiskej relewancu. Po krótkim času jako
wučerski referendar bě wot 1941 do 1945 z wojakom w Druhej swětowej wójnje. Po
nawróće ze sowjetskeje wójnskeje jatby w lěće 1949 sta so na próstwu Oty Wićaza
z direktorom runje załoženeje Serbskeje wyšeje šule w Budyšinje. Za serbsku
wučbu spisa sam material wo serbskich stawiznach.

Wot lěta 1955 dźěłaše Mětšk jako wědomostny sobudźěłaćer Instituta za serbski
ludospyt a wot lěta 1959 bě z nawodu Serbskeho kulturneho archiwa a wěnowaše so
jeho wutwarej na serbski centralny archiw. W lěće 1960 dósta Frido Mětšk Myto
Ćišinskeho. 1964 habilitowaše na Berlinskej Humboldtowej uniwersiće wo
Kurmarkowsko-serbskim distrikće w Braniborskej wot 16. do 18. lětstotka.

Hromadźe z mandźelskej Ludmilu – dźowku Arnošta Holana a sotru Lubiny Holanec –
měještaj dwě dźěsći, Wandu a Jura.



https://hsb.wikipedia.org/wiki/FUDforum

FUDforum je swobodna softwara za internetne forumy, prěnjotnje wutworjena wot
Advanced Internet Designs Inc., kotraž so nětko wot wužiwarskeho zhromadźenstwa
wudźeržuje. Mjeno "FUDforum" je skrótšenka za Fast Uncompromising Discussion
forum. Je z druhej forumowej softwaru přirunujomna. FUDforum je jara přiměrjomny
a ma wulku ličbu funkcijow w přirunajo z druhimi forumami .

FUDforum běži na wjele dźěłowych systemach, kotrež programowansku rěč PHP
podpěruja, mjez nimi Unix, Linux a Windows. Zo by daty składował, FUDforum
MySQL, Oracle, PostgreSQL abo SQLite wužiwa. Powjerch bazuje na XHTML z CSS,
jQuery a AJAX, zo by bóle fleksibelny wužiwarski powjerch poskićił interface.

Kod je pod licencu GNU General Public License dopušćeny a internetne sydła móža
softwaru bjez płaćenja licencneho popłatka wužiwać.

Rozšěrjenje Mediawiki a modul Drupal CMS steji za integraciju FUDforum k
dispoziciji. FUDforum hodźi so tež ze systemami kaž DokuWiki a eGroupWare
integrować (nic z eGroupware wersija 1.6).



https://hsb.wikipedia.org/wiki/Srbsk%C3%A1_Kamenice

Srbská Kamenice (němsce Windisch Kamnitz) je wjes a gmejna při južnej kromje
Połobskich pěskowčin w sewjernej Čěskej, blisko města Česká Kamenice. Słuša k
Děčínskemu wokrjesej Wusčanskeho kraja (Ústecký kraj). Přez wjes pod horu
Růžovský vrch (619 m) běži rěčka Kamenice, prawy přitok Łobja. Dwurjadny lěsny
łanowc nadeńdźe so w Čěskej Šwicy w dole rěčki Kamenice mjez wuliwomaj rěčkow
Bynovecký potok a Chřibská Kamenice.

Susodne gmejny su Růžová na sewjeru, Jetřichovice na sewjerowuchodźe, Janská na
juhowuchodźe, Huntířov na juhu a Bynovec na zapadźe.

Prawdźepodobnje běše na městnje dźensnišeje wjeski při Čěskej (Łužiskej) šćežce
hižo wokoło lěta 1015 słowjanske sydlišćo, kotrež mjenowaše so wendisch abo
windisch. Čěsce přełoži so tute stare mjeno ze słowom Srbský – serbski.

Dźensniša wjes nasta potom po lěće 1300 w běhu němskeje kolonizacije a prěnje
pisomne naspomnjenje jako Slavica Kamenicz („Słowjanska Kamjenica“) pochadźa z
lěta 1352. Wot 1772 do 1776 natwari so barokna cyrkej swj. Wjacsława.

Dnja 26. januara 1972 wubuchny nad Srbskej Kamenicu juhosłowjanske lětadło DC-9
lětanskeho towarstwa JAT, při čimž wumrě 27 pasažěrow. Oficielnje jednaše so wo
atentat chorwatskich teroristow, prawdźepodobniši je pak wottřělenje přez
powětrowe wobrónjene mocy.



https://hsb.wikipedia.org/wiki/Rumburk

Rumburk (němsce Rumburg) je město při Mandawje na samym sewjeru Čěskeje při
sakskej hranicy. Ma něhdźe 11.000 wobydlerjow a słuša k Děčínskemu wokrjesej
Wusčanskeho kraja (Ústecký kraj).

Susodne městačka su Jiříkov na sewjeru, Habrachćicy-Nowe Jěžercy za němskej
hranicu na sewjerowuchodźe, Wodowe Hendrichecy na wuchodźe a Krásná Lípa na
juhozapadźe.

Rumburk je wažne železniske křižowanišćo Šluknovskeho wuběžka a leži při čarach
Bakov nad Jizerou–Habrachćicy (wot 1869), Rumburk–Zebnica (wot 1905) a
Rumburk–Mikulášovice.

Sydlišćo je so prawdźepodobnje hižo do lěta 1298 při starym wikowanskim puću
podłu Mandawy załožiło. Prěnje pisomne naspomnjenje małeje wosady pochadźa pak z
lěta 1346. Lěto pozdźišo dósta Ronberg měšćanske prawa. W běhu Třicećilětneje
wójny zniči so w lěće 1627 wulki dźěl města.

Po Druhej swětowej wójnje bě Rumburk nimo Warnoćic a Čěskeje Lipy jedne ze
srjedźišćow Serbow w Čěskej.



https://hsb.wikipedia.org/wiki/Mali

Mali je nutřkokrajny stat w zapadnej Africe. Je njewotwisny wot Francoskeje wot
lěta 1960, tak mjenowaneho Afriskeho lěta.

Po wojerskim puču w stolicy Bamako a jednobóčnej deklaraciji wo njewotwisnosći
sewjera kraja (Azawad) steji kraj w lěće 2013 snano před šćěpjenjom. 11. januara
2013 je so Opération Serval, zasadźenje francoskich wobrónjenych mocow za
podpěranje wójska Maliskeho knježerstwa započała.

Mali je nutřkokrajny stat w zapadnej Africe z přestrjenju 1.240.192 kwadratnych
kilometrow, z kotrychž 20.002 km² na wody přińdźe. Leži we wulkokrajinje Sudan
kaž tež w Sahelu a dźěli so swoju 7243 kilometrow dołhu krajnu hranicu ze sydom
susodnymi statami; na sewjerowuchodźe a na sewjer z Algeriskej (1376 kilometrow
dołhosće), na sewjerozapadźe z Mawretanskej (2237 kilometrow), na wuchod z
Nigerom (821 km) a na juhowuchodźe z Burkina Faso (1000 kilometrow). Z Malijom
hranicuja nimo toho Senegal (419 kilometrow) na zapad, Gineja (858 kilometrow)
na juhozapadźe a Słonowinowy pobrjóh (Côte d'Ivoire, 532 kilometrow) na juh.
Wyše Nigeroweho koła leži pusćina Sahara, kotraž dwě třećinje krajneje
přestrjenje pokrywa.

Maliska ludnosć zestaja so z něhdźe 30 rozdźělnych ludstwow. Maja rozdźělne rěče
a kultury a su zhromadnje žiwe do dalokeje měry woměrje.

Hłowne ludstwo su Bambara, kotřiž tworja nimale třećinu (32 %) wobydlerjow.
Politisce nawodni su Malinke, hačrunje tworja jenož 6 procentow ludnosće.
Tohorunja kruće zasydleni rólnicy su Senufo z 12 procentow, Soninke z
9 procentow, Songhai z 7 procentow a Dogon. Jako nomadźa abo połnomadźa su žiwi
wosrjedź kraja předewšěm Fulbe, kotřiž 14 procentow ludnosće kraja tworja, nimo
toho Tuareg a Mawrojo. Dalše skupiny su Minianka, Bozo, Khassonké, Bobo a
Dioula. W bywšej francoskej koloniji je hišće dźensa něhdźe 6000 Francozow žiwe.

Hišće před hamtskej rěču francošćina, kotraž so jako druha rěč wot wokoło 10 %
ludnosće wužiwa, je Bambara (40 procentow rěčnikow) najbóle rozšěrjena rěč.
Hačrunjež něhdźe 80 procentow wobydlerjow, inkluziwnje tych, kotřiž ju jako
druhu rěč wužiwaja, Bambaru wobknježa, je francošćina jenička hamtska a wučbna
rěč. Na Bambarje krajne mjeno Mali „wodosłon“ woznamjenja. Dalše rěče su
dogonowe rěče, Fulfulde, Songhai-rěče, Soninke, Senufo-rěče a Tamašek. Arabšćina
ma předewšěm w nabožnym konteksće wulki wuznam. Wot wjele Maličanow so wjacore z
tutych rěčow rozumja.

Sunitiski islam malikitiskeje prawniskeje šule je z něhdźe 90 procentami najbóle
rozšěrjena nabožina ludnosće w Maliju. Muslimojo su předewšěm na sewjeru žiwi;
sufistiske bratrowstwa wulki wliw wukonjeja.

Na juh praktikuje něhdźe jedyn procent ludnosće animistiske nabožiny. K tutym
nabožinam so najwjace přisłušnikow narodow Bobo, Senufo a Dogon wuznawa.
Katolikojo a protestanća maja jenož dwaj procentaj podźěl. Bywša kolonialna móc
Francoska měješe katolski raz.

Mali mějachu hač do wojerskeho puča w měrcu 2012 za mjenje bóle poradźeny
přikład demokratizacije w Africe, je wšak jedyn z najchudźišich a najmjenje
wuwitych krajow swěta. Statna forma kraja je semiprezidialna republika we formje
semiprezidentoweho knježerstwoweho systema. Kóžde pjeć lět wolena narodna
zhromadźizna wopřimuje 147 zapósłancow a knježi ze stolicy Bamako. Sejmowy
prezident je wot lěta 2007 Dioncounda Traoré. Z přez 100 opoziciskich stronow je
14 w sejmje zastupjene.

21. měrca 2012 so w Maliju wojerski puč wotmě. Rěčnik pučistow Amadou Konaré
wopodstatni statny přewrót z njekmanosću prezidenta, wot srjedź januara 2012
trajacy zběžk Tuareg-rebelow Narodneho hibanja za wuswobodźenje Azawada (MNLA) w
regionje Azawada na sewjer kraja pod kontrolu dóstać. Za nawjedowarja pučistow
maja stotnika wobrónjenych mocow Malija Amadou Sanogo. Po zdobywanju
prezidentoweho palasta w Bamaku deklarowachu pučisća knježerstwo za powalene.
Wustawu su za njepłaćiwu deklarowali, za apryl planowanu prezidentstwowu wólbu
su šmórnyli a wšě dotalne statne institucije zawrěli. Wjacorych ministrow su
zajeli. Prezidenta Amadou Toumani Touré su za wotsadźeneho deklarowali; jemu
poradźi so hromadźe z lojalnymi wojakami ćěkańca.

Rada bjezstrašnosće UN, Afriska unija a zwonkowna spółnomócnjena EU Catherine
Ashton zatamachu statny přewrót a napołožichu wojerskej junće sankcije;
EU-komisija připowědźi, swoju wuwićowu pomoc za Mali na chwilu zastajić. 1.
apryla 2012 připowědźi Sanogo, zo by wustawa zaso płaćiwa była a zo bychu so
„swobodne, wotewrjene a demokratiske wólby“ zmóžnili. 6. apryla 2012 zwoli
Sanogo do wobłukoweho dojednanja ze Zapadoafriskim hospodarskim zjednoćenstwom
(ECOWAS) za přepodaće mocy ciwilnemu knježerstwu. Maliski sejmowy prezident
Dioncounda Traoré měł přechodne prezidentstwo přewzać a w běhu 40 dnjow nowe
wólby organizować, ECOWAS pak kónči swoje sankcije. Zo by tutón krok zmóžnił,
wozjewi tež prjedawši prezident Touré 8. apryla swój wotstup.

Mjeztym wobsadźichu Tuareg-zběžkarjo MNLA wšě města regiona Azawad na sewjer
kraja a deklarowachu 6. apryla 2012 jednobóčnu njewotwisnosć Azawada.

Hačrunjež pučisća su knježerstwowe naležnosće přepodali, je jich dalša róla
njejasna. 16. apryla zajachu wojacy prjedawšeho ministerskeho prezidenta Modibo
Sidibé, 17. apryla předsydu a wuhlady mějaceho prezidentstwoweho kandidata
strony Union pour la république et la démocratie (URD) Soumaila Cissé.

17. apryla zdźěli statna telewizija, Cheick Modibo Diarra budźe přechodne
knježerstwo jako ministerski prezident nawjedować. Diarra dźěłaše hač do kónca
2011 za Microsoft jako předsyda za wobchodny wobwod Afrika. Měješe wotpohlad, za
prezidentstwowu wólbu kandidować, kotraž poprawom bě planowany za 29. apryla
2012.

Mjez januarom a julijom 2012 ćekny přez 250.000 Maličanow dla politiskeje
njestabilnosće, njewěsteje situacije a hubjeneho přistupa k žiwidłam a wodźe do
susodnych krajow Burkina Faso, Mawretanska a Niger. Nimo toho bě w samsnej dobje
wokoło 105.000 nutřkownych ćěkancow na sewjer a wokoło 69.000 nutřkownych
ćěkancow na juh Malija.

Spočatk oktobra 2012 pomjenowa UNO něhdyšeho italskeho ministerskeho prezidenta
Romano Prodi za społnomócnjenca za sahel. Rada bjezstrašnosće UN přiwza 12.
oktobra 2012 rezoluciju, w kotrejž sej wobchowanje statneje jednoty Malija žada.
Wojerski bój ECOWAS poča so jewić. ECOWAS chcyše 3.300 ludźi zasahnjenskich
jednotkow pósłać, Europska unija planowaše zasadźenje 200 wuwučowarjow z
wobdźělenjom Zwjazkoweje wobory. Po zajeću přez militerow 10. decembra 2012
deklarowaše Modibo Diarra 11. decembra rano w připowědźenju w statnej telewiziji
swój wotstup a wotstup swojeho cyłkowneho kabineta. Samsny dźeń je prezident
Traoré Django Sissoko za interimneho premjerneho ministra pomjenował. Rada
bjezstrašnosće UN podpěra w swojej rezoluciji 20. decembra 2012 wojerski bój
susodnych statow. Tutón bój njemóžeše so snadź do septembra 2013 započeć.
Mjeztym postupowachu wójska sewjera k juhej.

11. januara 2013 započa wojerska operacija maliskeho wójska z mjenom Opération
Serval, podpěrana wot francoskich jednotkow, přećiwo islamistiskim rebelam,
kotřiž ze sewjera postupowachu.

Mali běše wot 11. lětstotka hač do wokoło 1600 islamske wulkomócnarstwo, kotrež
je so pozdźišo wot ludow Mossi a Fulbe dobyło a rozdźěliło. 1893 sta so z
dobyćom města Timbuktu pod mjenom Francoski Sudan z koloniju Francoskeje. 4.
apryla 1959 zjednoćištej Francoski Sudan a Senegal znutřka Communauté française
k Mali-federaciji, kotraž docpě 20. junija 1960 swoju njewotwisnosć wot
Francoskeje. Dla diferencow mjez nawodnymaj politikarjomaj wobeju dźělow kraju,
Modibo Keïta a Léopold Sédar Senghor, złama federacija hižo 20. awgusta samsneho
lěta, a 22. septembra 1960 deklarowaše bywša kolonija Francoski Sudan pod mjenom
Republika Mali formelnje swoju samostatnosć. Tutón dźeń płaći w Maliju wot toho
jako narodny swjaty dźeń.

Po njewotwisnosći bě mali jednostronski stat, w lěće 1968 pučowaše so general
Moussa Traoré k mocy, 1991 přińdźe po njeměrach k demokratiskim reformam a k
přiwzaću wustawy. 1992 bu Alpha Oumar Konaré za prezidenta wuzwoleny.

Kraj ma wot lěta 1992 demokratisku wustawu. Hłowa stata bě wot 8. junija 2002
statny prezident Amadou Toumani Touré, ale wólbne wobdźělenje bě z wokoło
30 procentami jara małe. Statny prezident je so po wustawje najprjedy na pjeć
lět direktnje wot luda wuzwolił a 29. apryla 2007 znowa wuzwolił. Po wotstupje
ministerskeho prezidenta Modibo Sidibé 30. měrca 2011 sta so z bjezstronskej
Cissé Mariam Kaïdama Sidibé prěni raz žona ze šefowku knježerstwa w Maliju.

Na sewjer Malija přińdźe w zańdźenosći husćišo ke konfliktam z tam domoródnymi
nomadami, Tuaregami, kotrež po wobydlerskej wójnje w Libyskej znowa wudyrichu.
Po puču w Maliju w měrcu 2012 dobychu wobrónjene jednotki Tuaregow hač do
spočatka apryla wšě města w regionje Azawad a proklamowachu samostatny stat.

Hišće w lěće 2003 wučini podźěl ludnosće z mjenje hač jednym US-dolarom dochodow
na dźeń 73 procentow. Po druhich podaćach bě w lěće 2005 na 36 procentow
ludnosće pod hranicu chudoby žiwe. Korupcija je daloko rozšěrjena.

Najwažnišej eksportowej krajej stej Chinska, kotraž třećinu wuwozow Malija
woteběra, a Pakistan (wok. 10 procentow). Najwažnišej importowej krajej stej
Francoska (wok. 15 procentow) a Senegal (wok. 10 procentow). Zemski wolij je
najwažiniša importowa twora. Najwažniše eksportowe twory su wudźěłki hórnistwa
(wok. 75 %), bałma (10 %) a žiwe zwěrjata (5 %).

Wulka mošeja w Djenné je jedne z najwjetšich hlinjanych twarjenjow swěta a liči
k najsławnišim twarjenjam Afriki. W lěće 1998 je so zhromadnje ze starym městom
Djenné wot UNESCO za swětowe kulturne herbstwo deklarowała. Přistup je
njemuslimam zakazany. Kónć junija 2012 su čłonojo islamistiskeje skupiny Ansar
Dine mjez druhim mawsolej sufistiskeho swjateho Sidi Mahmud zapusćili, kotryž k
swětowemu herbstwu UNESCO słuša. Wobrónjenych konfliktow dla je komitej
swětoweho herbstwa UNESCO pusćinowe město Timbuktu z jeho hlinjanymi mošejemi
kaž tež narowny pomnik Askia do toho na čerwjenu lisćinu wohroženeho swětoweho
herbstwa stajił.



https://hsb.wikipedia.org/wiki/M%C4%9Bsa%C4%8Dk

Měsačk (łaćonsce: Luna) je jenički přirodny satelit zemje, a pjaty najwjetši
satelit w słóncowym systemje.

Přerězna distanca mjezy srjedźišćomaj zemje a měsačka je 384.403 km, něhdźe
třicećikróćny přeměr zemje. Přeměr měsačka je 3.474 km, tróšku wjace hač štwórć
přeměra zemje. To woznamjenja, zo wolumen měsačka je něhdźe 2 procentaj wolumena
zemje, a přićahliwosć grawitacije na jeho powjerchu něhdźe 17 procentow tuteje
zemje. Měsačk trjeba za dospołny wobběh wokoło zemje 27,3 dnjow (orbitowa
perioda), a periodowe chabłanja w geometriji systema zemja-měsačk-słónco su
zamołwite za měsačkowe fazy, kotrež so kóžde 29,5 dnjow (synodiska perioda)
wospjetuja.

Měsačk je jeničke njebjeske ćěleso, ke kotrymž ludźo pućowachu, a na kotrymž
ludźo přizemjachu. Prěni kumštny objekt, kotryž je grawitaciji zemje wućekny a
blisko měsačka nimo lećeše, běše Luna 1 Sowjetskeho zwjazka; prěni kumštny
objekt, kotryž trjecheše powjerch, běše Luna 2; a Luna 3 činješe prěnje fota ze
zemje njewidźomneho boka měsačka. Tute podawki su so w 1959 wotměli. Prěnja
swětnišćowa łódź, kotraž wuspěšnje mjechko přizemi, běše Luna 9, a prěnja
swětnišćowa łodź bjez pilota, kotraž měsačk woblěći, běše Luna 10, wobě w lěće
1966. Projekt Apollo ze Zjednoćenych statow Ameriki běše jenička dotalna misija
z wobsadku, za čas šěsć přizemjenjow mjez 1969 a 1972. Wuslědźenje měsačka přez
ludźi skónči so z kóncom Projekta Apollo, hačrunjež někotre kraje plany
připowědźichu, ludźi abo roboterowe swětnišćowe łodźe k měsačkej pósłać.

Eksistuja rozdźělne teorije wo pochadźe měsačka. Wón je nic jenož mjeńši hač
zemja, ale jara hinak. Zemja ma skalny powjerch z kapalnej wodu a jadro z
kapalneho železa, štož skutkuje, zo zemja je magnetiska, měsačk wšak je cyle
skalny. Faluje jemu powjerchowa woda, powětr, žiwjenje, magnetosfera a
kontinenty. Wón je cyle mortwy swět bjez změnow, wothladajo wot wliwow
meteoritow.

Dokelž wón je tak hinak, njeje měsačk jasnje na samsne wašnje kaž zemja nastał.
Tuchwilu najbóle popularna teorija praji, zo zemja, hdyž je młoda była, bu přez
wulki asteroid rozšćěpjena a z wulkeho krucha skały by měsačk nastał. Wšako
měsačk je kaž skalny dźěl zemje. Samo nětko so měsačk jara pomału wot zemje
wotsaluje.

21. julija 1969: astronawtaj Neil Armstrong a Buzz Aldrin ze Zjednoćenych statow
Ameriki přizemištaj na měsačku a běštaj prěnjej čłowjekaj, kotrajž druhi swět
wopytaštaj. Cyłkownje 12 ludźi přizemichu za čas tutoho a pjeć slědowacych lětow
hač do lěta 1972.

Wot zemje hodźi so widźeć, kaž měsačk kóždy měsac štyri fazy přeběži. Fazy
měsačka rěkaja: młody měsačk, přiběracy měsačk, połny měsačk a woteběracy (tež:
stary) měsačk. Měsačk zawinuje přiliw a wotliw na zemi.

Dla někotrych geometriskich a orbitowych fenomenow tutón bok njeje cyle
konstantny, je móžne widźeć wot zemje něhdźe 55 procentow měsačkoweho powjercha.
Zbytk bě absolutnje njeznaty hač do 7. oktobra 1959, hdyž sowjetska sonda Luna 3
pósła prěnje fota zadnjeho boka. 10. nowembra 1966 sonda Lunar Orbiter wot
Zjednoćenych statow Ameriki 1 pósła prěnje wobrazy, z wyšej kwalitu, z
wokołoměsačkoweho orbita.

Najwjetši dźěl antikskich towarstwow měchu měsačk jako bóh (Selene w grjekskej
mytologiji, Luna w romskej mytologiji), a aktualni nowopohanojo praktikuja kult
wo jón jako aspekt změnjaceje bohowki. Dokelž je druha najbóle widźomne
njebjeske ćěleso a jeho fazow dla měsačk je baza wjacorych kalendrow, kaž tutón
Židow a moslemow. W někotrych rěčach wšědny dźeń (póndźela) je po měsačku
mjenowany, kaž na př. němsce Montag. W alchimiji a při woponach měsačk so z
kowom slěbro asociěruje.



https://hsb.wikipedia.org/wiki/%C4%8Corna_Hora

Čorna Hora (tež Čornohórska abo Montenegro, čornohórsce/serbisce Црна Гора, Crna
Gora) je njewotwisny stat w zapadnym dźělu Balkanskeje połkupy w juhowuchodnej
Europje. Leži w Dinariskich horinach při Jadranskim morju. Stolica a najwjetše
město Čorneje Hory je relatiwnje mała Podgorica.

Čorna Hora běše mjez 1918 a 2006 z dźělom Juhosłowjanskeje a bu 3. junija 2006
po wothłosowanju zaso njewotwisny. Je z čłonom Zjednoćenych narodow a
zastupowanski kandidat Europskeje unije a NATO.

Čorna Hora mjezuje ze Serbiskej w sewjeru, Kosowom na wuchodźe, Albanskej w juhu
a z Chorwatskej a Bosniskej a Hercegowinu w zapadźe. Najwyši wjeršk kraja je Zla
Kolata (2.534 m nad normalnej nulu), kotraž so namaka w horinach Prokletije při
albanskej hranicy. Durmitor je druhe wysoke horiny w kraju a sławny turistiski
cil. Njedaloko Durmitora namaka so žłobina rěki Tara, kotraž płaći jako
najhłubša w cyłej Europje.

Turistisce wuznamne su pak předewšěm kónčiny při Jadranskim morju, wosebje Boka
kotorska (Kotorski zaliw).



https://hsb.wikipedia.org/wiki/Wysokos%C4%87_nad_m%C3%B3rskej_h%C5%82ad%C5%BAinu

Wysokosće nad přerěznej mórskej hładźinu słuža k podaću wysokosćow geografiskich
objektow, předewšěm wysokosćow zemskeje powjeršiny (krajina, twarjenja,
wobchadne puće). Nulowy niwow so při tym z pomocu přerězneje mórskeje hładźiny
definuje.

Jasne poćahi k rjadowanju wysokosćow su na přikład při kraje přesahowacym twarje
kanalow, wódnych pućow, dróhow, tunlow abo mostow wažne. Z pomocu geodezije móža
tute na milimeter definowane być. Wotwisnje wot kraja abo tež wot konkretneho
pada nałožowanja so wšelake metody wobličenja wysokosćow a wšelake poćahowe
wysokosće wužiwaja. Někotre systemy maja při tym jenož regionalny wuznam (na
přikład helgolandska nula) abo poćahuja so kaž wienska nula na, wot rěčneho
pegela wotwodźene wysokosće. We 18. a 19. lětstotku so konkretna wysokostna
definicija zwjetša na cyły statny teritorij rozšěri. Dźensa so spyta tute
definicije w přiběracym měrje zjednotnić – w Europje na přikład w European
Vertical Reference System (EVRS).

Za poćahowe wysokosće krajoweho wuměrnistwa so husto definowany přerězk
pobrjožneho pegela abo dypk geodetiskeho datuma w nutru kraja jako nulowy dypk
wobkedźbuje. Wažny přikład za tajku wysokostnu definiciju w Europje je wysokosć
Amsterdamskeho pegela, kotryž so 1684 zawjedźe. Z postajenjom nuloweho dypka
systema poćahoweje wysokosće su daty wysokosćow wot chabłanja mórskeje hładźinje
njewotwisne. Na wotwisnosć wot stawa wody dopomni jenož hišće słowo pegel w
pomjenowanju. Přikład za referencowy dypk w nutru kraja je něhdyši němski
normalny wysokostny dypk z lěta 1879 w Berlinje.

W Němskej wužiwany system poćahoweje wysokosće so w poslednich lětach husćišo z
pomocu geometriskeje niwelacije postaješe. Wysokosće poćahuja so na Amsterdamski
pegel a so jako wysokosće nad normalnej wysokostnej nulu pomjenuja.



https://hsb.wikipedia.org/wiki/Ruanda

Ruanda (w kinyarwandźe, francosce a jendźelsce Rwanda) je husće wobsydleny
nutřkokrajny stat při Kiwuskim jězorje we wuchodnej Africe. Mjezuje z Ugandu na
sewjeru, z Tansaniju na wuchodźe, z Burundijom na juhu a z Demokratiskej
republiku Kongo na zapadźe. Stolica je Kigali, kotryž so w srjedźišću małeho
kraja při rěce Kagera nadeńdźe.

W Ruandźe knježi wysokosće dla miła, włóžna klima z přerěznymi temperaturami
wokoło 18 °C bjez wulkich přeměnjenjow. Dešćowaj časaj staj wot septembra do
decembra (umuhindo) a wot februara do spočatka junija (itumba). Najwyše městno
tak mjenowaneho „kraja tysac kopcow“ je wulkan Karisimbi (4.519 m) při kongoskej
hranicy na sewjerozapadźe Ruandy. Ruanda je tež žórlišćo najdlěšeje rěki swěta;
najwjetši přitok Nila, rěka Kagera, je najwažniša rěka w kraju.

Ruanda je nimo toho předewšěm znata za najhórše ludomordarstwo po druhej
swětowej wójnje, kotrež je so stało w lěće 1994.

Hačrunjež ženje z britiskej koloniju njebě, přisłuša Ruanda wot lěta 2009
Commonwealthej.



https://hsb.wikipedia.org/wiki/Mozilla_Firefox

Mozilla Firefox [moʊˈzɪlə ˈfaɪɹfɑks], krótko tež jenož Firefox mjenowany, je
swobodny webowy wobhladowak Mozilla-projekta. Wón so w septembru 2002 wozjewi a
słušeše w septembru 2013 ze swětowym wičnym podźělom wot něhdźe 18 procentow k
třom najčasćišo wužiwanym webowym wobhladowakam. Wot wersije 31.0 wuńdźe Firefox
tež oficielnje w hornjoserbšćinje.

W lěće 2004 rozsudźichu so wuwiwarjo programoweje zběrki Mozilla Application
Suite, zo swoju strategiju změnja. Přičina běše mj. dr. rozsud firmy Apple swój
wobhladowak Safari na druhim techniskim zakładźe wuwiwać.

Mjeztym zo běchu wuwiwarjo suity Mozilla najprjedy wotpohladali, po móžnosći wšě
wažne internetne funkcije kaž webowy wobhladowak, e-mejlowy program, adresnik a
HTML-Editor w jednym programowym pakćiku (Mozilla Application Suite) zjednoćić,
so tola wšitke programowe komponenty k samostatnym programam wuwichu. Tute měli
so přez spěšniše startowanje, snadniše wućeženje składowaka a krótši ličenski
čas wuznamjenić.

Funkciju weboweho wobhladowaka přewza Mozilla Firefox. Z e-mejloweje komponenty
nasta program z mjenom Mozilla Thunderbird, HTML-editor bu k programej Nvu dale
wuwity a skónčnje nasta kalendrowy program Mozilla Sunbird, kotryž jako jenička
mjez tutymi nětčišimi samostatnymi programami standardny wobstatk suity Mozilla
njeběše, ale jenož programowe rozšěrjenje, kotrež dyrbješe so přidatnje
instalować.Wot 2005 so nowa suita programow pod mjenom SeaMonkey dale wuwiwa.

Kaž Mozilla Application Suite wužiwa Firefox tak mjenowanu Gecko Rendering
Engine, modul za zwobraznjenje HTML-stronow a na XML bazěrowanu rěč XUL za
wuhotowanje grafiskeho powjercha.

Firefox skići móžnosć, zo by so přez šaty (jendźelsce themes) optisce přiměrił a
přez rozšěrjenja (jendźelsce extensions) z dalšimi funkcijemi wudospołnił. Z
rozšěrjenjemi móža so na přikład wabjenja blokować, phishing wotwobarać, myšowe
gesty abo nastroje za webowych wuwiwarjow dodać. Někotre z rozšěrjenjow
eksistuja oficielnje abo njeoficielnje z hornjoserbskim přełožkom. Firefox
podpěruje Tabbed Browsing, štož woznamjeni zwobraznjenje wjacorych webowych
stronow na registrowych rajtarkach (jendźelsce tabs) jedneho wokna. Nimo toho je
RSS we formje dynamiskich zapołožkow móžno. Tute zapołožki aktualizuja so při
startowanju wobhladowaka a hodźa so kaž rjadowaki wužiwać. Wužiwar widźi tuž
stajnje aktualne zapiski powěsćoweje strony abo webloga na jedyn pohlad.

Firefox steji za dźěłowe systemy Microsoft Windows (wot Windows XP), Linux, OS/2
(tež eComStation) a Mac OS X k dispoziciji. Po podaćach zhotowjerja poruči so za
Windows/Linux Intel Pentium 4, kotryž SSE2 podpěra, 512 MB RAM a 200 MB składa
na krutej tačeli. Werzije za Mac sej Intel x86-procesor a tohorunja 512 MB RAM a
200 MB składa na krutej tačeli žadaja.

Po zwadźe mjenow dla mjez Debianom a Mozillu wo wuměnjenjach wužiwanja za marki
wot Mozilla dósta Firefox w Debianje mjeno Iceweasel. Druhe produkty Mozilla
dóstachu tohorunja nowe mjena, kotrež so wšě z Ice započinaja.



https://hsb.wikipedia.org/wiki/Lis%C4%87ina_wotbagrowanych_wsow_we_%C5%81u%C5%BEicy

Lisćina wotbagrowanych wsow we Łužicy wobsahuje wsy, wjesne dźěle a kolonije w
Hornjej a Delnjej Łužicy, kotrež buchu za wudobywanje brunicy we Łužiskim a
Hornjołužiskim rewěrje, ale tež za twar rěčnych zawěrow dospołnje abo zdźěla
dewastěrowane.

Prěnja wjes, kotraž bu wotbagrowana, běše Nowy Lubuš blisko Wojerec w lěće 1924.
Wjetšina dewastěrowanych wsow ležeše w serbskim sydlenskim rumje.

Cyłkownje so dotal wjac hač 80 wjeskow a wjesnych dźělow dospołnje a 30 wsow
zdźěla wotbagrowachu. Energijowy koncern LEAG planuje hač do lěta 2042
wotbagrowanje Wótšowaša, Grabka a Kerkojc za Janšojsku, Prožyma a dźěla Wjelceja
za Wjelcejsku kaž tež Rownoho, Miłoraza a Mułkec za Wochožansku jamu.

Po kóncu wudobywanja buchu brunicowe jamy rekultiwěrowane resp. z wodu
pjelnjene. Wjetšina tych nowych jězorow přisłuša Łužiskej jězorinje; wjacore
buchu po wotbagrowanych wsach pomjenowane, kaž na přikład Parcowski jězor.

Přispomnjenja: 1) Kisylk a Kołpin zhromadnje 2) staw z lěta 2001 3) staw z lěta
19934) Zasrjew a Žarnow zhromadnje



https://hsb.wikipedia.org/wiki/Biskopicy

Biskopicy (němsce Bischofswerda) su wulke wokrjesne město w sakskej Hornjej
Łužicy. Pjate najwjetše město Budyskeho wokrjesa je wot hórkow, horow a lěsow
wobdate. Wone je w sewjeru přez Butrowu horu (Butterberg), w sewjerowuchodźe
přez měšćanski lěs, we wuchodźe přez Klóštersku horu (Klosterberg), w
juhowuchodźe přez Baldrijančansku (Belmsdorfer Berg) a Stiebitzberg, w juhu přez
Rüdenberg a w juhozapadźe přez Napoleonowy kamjeń (Napoleonstein) wobmjezowane.
Přez město běži rěčka Wjazońca (Wesenitz).

Znate němske přimjeno města Schiebock pochadźa wot serbskeho při boku
(wikowanskeje dróhi).

Prěnje naspomnjenje předleži z lěta 1227 wot biskopa Bruna II. z Mišnja.
Městačko bu pak hižo w 12. lětstotku wot tohorunja mišnjanskeho, po mjenje pak
njeznateho biskopa na městnje staršeho serbskeho sydlišća załožene. Wuchadźišćo
bě na jednym boku kupowa ležownosć wosrjedź hatow, žumpadłow, wodźičkow a rěkow,
na druhim boku dobry zwisk do Budyšina a Stołpina. 1559 poda so město pod
knjejstwo sakskeho kurwjercha.

Přez Biskopicy běži železniska čara Drježdźany–Zhorjelc a zdobom započina tam
čara do Wjazońcy, čehoždla je Biskopičanske dwórnišćo wažne přestupnišćo mjez
Drježdźanami, Budyšinom a Žitawu. Něhdyša železniska čara Kamjenc–Biskopicy je
wot lěta 1998 zawrjena (wot lěta 2004 su kolije wottorhane).



https://hsb.wikipedia.org/wiki/Sakska

Sakska (němsce Sachsen) je zwjazkowy kraj na wuchodźe Němskeje. Hłowne město su
Drježdźany, po ličbje wobydlerjow najwjetše pak Lipsk. Kaž hižo za čas
Weimarskeje republiki mjenuje so Sakska oficielnje „swobodny stat“.

Jako jedyn z pjeć krajow na teritoriju Němskeje demokratiskeje republiki bu
Sakska w lěće 1952 do wobwodow rozdźěleny. Po znowazjednoćenju lěta 1990 stwori
so z něhdyšeju wobwodow Kamjenica a Drježdźany, najwjetšeho dźěla Lipšćanskeho a
južneho dźěla Choćebuskeho wobwoda znowa kraj Sakska, kotryž so wot wokrjesneje
reformy lěta 2008 do 10 wokrjesow a třoch bjezwokrjesnych městow rozrjaduje.

Sakska leži na juhowuchodźe Němskeje w srjedźnej Europje. Mjezuje z Braniborskej
na sewjeru, z Pólskej na wuchodźe, z Čěskej na juhu, z Bayerskej na juhozapadźe,
z Durinskej na zapadźe a ze Saksko-Anhaltskej na sewjerozapadźe. Najwyša hora
Sakskeje je Šmrěčnik, kotryž so w Rudnych horach blisko čěskeje hranicy namaka.
Tež zwonka sakskich mjezow je Sakska Šwica při Łobju znata jako woblubowane
wulětnišćo.

Tři najwjetše města Sakskeje a zdobom jeničke wulkoměsta su Lipsk, Drježdźany a
Kamjenica. Dalše města z wjace hač 50.000 wobydlerjemi su Šwikawa (91.000),
Pławno a Zhorjelc.

Wot znowazałoženja Sakskeje lěta 1990 knježi w zwjazkowym kraju CDU we
wšelakorych konstelacijach. Hač do lěta 2004 móžeše sama knježerstwo tworić,
2004–09 knježeše we „wulkej koaliciji“ ze SPD, 2009–14 hromadźe z FDP a wot
nazymy 2014 znowa ze SPD. Dotalni ministerscy prezidenća Sakskeje běchu Kurt
Biedenkopf (1990–2002), Georg Milbradt (2002–08) a Stanisław Tilich (wot 2008).

W šestym sakskim krajnym sejmje je pjeć stronow: CDU, Lěwica, SPD, AfD a Zwjazk
90/Zeleni. Wone wobsadźa cyłkownje 126 sydłow. Poslednje wólby běchu dnja 31.
awgusta 2014; přichodne budu w lěće 2019.

Wot 2009 do 2014 knježeše koalicija z CDU a FDP pod ministerskim prezidentom
Stanisławom Tilichom. Po wotchada FDP z krajneho sejma stej CDU a SPD koaliciske
zrěčenje podpisałoj. Hižo mjez 2004 a 2009 knježeše w Sakskej tak mjenowana
wulka koalicija.



https://hsb.wikipedia.org/wiki/Lima

Lima je stolica južnoameriskeho Peruwa a z wulkim wotstawkom zdobom najwjetše
město w kraju. Nadeńdźe so při brjoze Ćicheho oceana nad rěku Río Rímac na
zapadźe Peruwa. Centrum města leži 160 metrow nad mórskej hładźinu, mjeztym zo
sahaja so měšćanske dźěle hač do wysokosće wot 1000 metrow. W měsće samym bydli
na přestrjeni wot 2672 kwadratnych kilometrow něhdźe dźewjeć milionow
wobydlerjow. Hromadźe ze susodnym přistawnym městom Callao ma metropolowy region
(Área Metropolitana de Lima) wjace hač 10 milionow wobydlerjow.

Lima je wažne wobchadne křižowanišćo kaž tež najwuznamniši hospodarski a
kulturny centrum Peruwa z uniwersitami, wysokimi šulemi, muzejemi a twarskimi
pomnikami. Stare město słuša wot lěta 1991 do swětoweho herbstwa UNESCO.

Město leži w tropiskim klimowym pasmje a ma horcu pusćinowu klimu. Přerězna
temperatura přez lěto leži pola 18° C. Dla zymneho Humboldtoweho pruda w
Pacifiku je wjedro wosebje mjez meju a oktobrom husto młowojte.



https://hsb.wikipedia.org/wiki/Jakub_Lorenc-Zal%C4%9Bski

Jakub Lorenc-Zalěski (* 18. julija 1874 w Radworju; † 18. februara 1939 w
Berlinje) bě serbski spisowaćel a antifašistiski publicist. Wón płaći jako
najwuznamniši serbski spisowaćel mjezywójnskeje doby. Jeho wnuk je Kito Lorenc.

Jakub Lorenc wotrosće jako šeste wot dźewjeć dźěći Radworskeje serbskeje swójby.
Wot 1887 wopytowaše katolski tachantski seminar w Budyšinje a wot 1889 němski
Małostronski gymnazij w Praze. W běhu jeho swojeho praskeho časa bě z chowancom
Serbskeho seminara a ze sobustawom praskeje Serbowki.

Wot lěta 1891 nawukny pola swojeho bratra w Čornjowje powołanje hajnika. Po
wojerskej słužbje we Worcynje dźěłaše wot 1897 jako hajnik w zapadnej Němskej –
daloko wot Łužicy. Hakle krótko po kóncu prěnjeje swětoweje wójny nawróći so pod
zaćišćom serbskeho narodneho hibanja do domizny a kupi rězak w tehdy pruskim
Slepom, kotryž ležeše blisko dwórnišća při železniskej čarje Berlin–Zhorjelc.

Dla dochodow z rězaka móžeše připódla jako swobodnje skutkowacy spisowaćel
dźěłać. Hromadźe z Janom Skalu wudawaše w susodnej gmejnje Běła Woda dwurěčny
Serbski dźenik. W lěće 1924 bě ze sobuzałožerjom a hač do jeje zakaza w lěće
1933 z předsydu Serbskeje ludoweje strony kaž tež sobuiniciator Serbskeje
ludoweje rady. Přez swój angažement w Zwjazku narodnych mjeńšin w Němskej
wobdźěli so 1925 na europskim kongresu mjeńšinow w Genfu.

Jako narodnje wědomy Serb bu po přewzaću mocy přez nacionalsocialistow
přesćěhowany a tež krótkodobnje zajaty. Nimo toho běše jemu zakazane, dale pisać
a so na politiskich zarjadowanjach wobdźělić. Jeho dom bu přepytowany a
listowanje kontrolowane.

Dla chorosće přesydli w lěće 1938 k dźowce do Berlina, hdźež lěto pozdźišo
wumrě.

Za čas swojeho wukubłanja wozjewješe 1892 pod pseudonymom Zalěski cyklus
hońtwjerskich powědančkow w časopisu „Łužica“.

Po nawróće do Łužicy pisaše předewšěm bajki, powědančka a romany. Mjez 1924 a
1934 běše z předsydu Koła serbskich spisowaćelow. Wjedźeše literarne listowanje
mjez druhim z Mikławšom Andrickim, z kotrymž běše wusce spřećeleny. W lěće 1931
wozjewjena kniha „Kupa zabytych“, kotraž bě hižo mjez 1918 a 1924 nastała, płaći
jako měznik moderneho serbskeho powědarskeho wuměłstwa. W lětomaj 1932 a 1933
spisany romanowy fragment „W putach wosuda“ ma awtobiografiske rysy a wosta
njedokónčeny.



https://hsb.wikipedia.org/wiki/Irak

Irak (hamtsce Irakska republika) je njewotwisny stat w juhozapadnej Aziji abo na
Bliskim wuchodźe w starej Mezopotamiskej. Jeho susodźa su na juhu Kuwait a
Sawdi-Arabska, na zapadźe Jordaniska, na sewjerozapadźe Syriska, na sewjeru
Turkowska a na wuchodźe Iran. Na samym juhu ma Irak přistup k Persiskemu golfej.
Na sewjeru Iraka nadeńdźe so Awtonomny region Kurdistan, kotryž ma swójski
parlament a kurdišćinu jako hamtsku rěč. Stolica je Bagdad.

Dźensniši Irak nasta w lěće 1920 z třoch osmaniskich prowincow Bagdad, Basra a
Mossul. Wot 1921 do 1958 bě z kralestwom a po wojerskim puču wot 1958 z
republiku. Mjez 1979 a 2003 knježeše Saddam Husein jako diktator. Pod jeho
knježerstwom wjedźeše Irak wójnu přećiwo Iranej (1980–88, z podpěru Sowjetskeho
zwjazka a Zjednoćenych statow), Kuwaitej (1991) kaž tež dwójce přećiwo
mjezynarodnej koaliciji pod wjednistwom Zjednoćenych statow (1991 a 2003). Wot
kónca Huseinoweho knježerstwo knježi w někotrych kónčinach Iraka byrgarska
wójna. Wot 2014 su kónčiny na sewjerozapadźe kraja pod kontrolu tak mjenowaneho
„Islamskeho stata“.



https://hsb.wikipedia.org/wiki/Hawaii

Hawaii je US-ameriski zwjazkowy stat, kotryž wobsteji z 2400 kilometrow dołheho
rjećaza kupow wosrjedź Ćicheho oceana, něhdźe 6000 kilometrow wot kaliforniskeho
pobrjoha. Ma něhdźe 1,4 miliony wobydlerjow na přestrjeni wot 28.000 kwadratnych
kilometrow. Stolica a z 337.000 wobydlerjemi zdobom najwjetše město je Honolulu
na třećej najwjetšej kupje Oʻahu. Hawaii słuša do kulturneho ruma Polyneziskeje
a hawaiišćina je polyneziska rěč a jako tajka přiwuzna na přikład z maorišćinu.

Stat Hawaii wobsteji z wósom wjetšich a mnoho mjeńšich kupow wulkaniskeho
pochada. Najwyši dypk je wulkan Mauna Kea („Běła hora“) na najwjetšej kupje
Hawai'i (4.205 m), kotraž je zdobom najwyša hora na zemi, wot podmorja ličene
(něhdźe 10.000 m).

Hawaii přiwza so hakle 21. awgusta 1959 jako 50. a dotal posledni stat do unije
a ma přimjeno Aloha State po znatym hawaiiskim postrowjenju. Prjedy bě Hawaii z
njewotwisnym kralestwom a potom wot 1894 do 1898 z republiku. W lěće 1898 bu wot
Zjednoćenych statow anektowany.

W lěće 2008 rěčeše 75 % wobydlerstwa doma jenož jendźelsce. Najwjetše mjeńšinowe
rěče běchu Tagalog (5,4 %, japanšćina (5 %) a Ilokano (4 %). Jenož 1,7 % –
wokoło 24.000 ludźi – rěčeše hawaiisce; hawaiišćina je pak nimo jendźelšćiny z
druhej hamtskej rěču.



https://hsb.wikipedia.org/wiki/Sewjeroatlantiski_zwjazk

Sewjeroatlantiski zwjazk (jendźelsce North Atlantic Treaty Organization – NATO a
francosce Organisation du Traité de l’Atlantique Nord – OTAN) je mjezynarodna
organizacija, kotraž Sewjeroatlantiske zrěčenje, wojerski zwjazk mjez 28
eurposkimi a sewjeroameriskimi statami, přesadźi. Sydło Sewjeroatlantiskej rady,
hłowneho organa NATO, je wot 1967 w Brüsselu. Po wotzamknjenju
Sewjeroatlantiskeho zrěčenja 4. apryla 1949, běše sydło mjez 1949 do 1952
najprjedy we Washingtonje, D.C. a po tym wot 16. apryla 1952 do 1967 w Parisu.

NATO ma tučasnje 28 sobustawow. Dwanaće załožerske staty, kotrež zwjazkej wot
1949 přisłušeja su Belgiska, Danska, Francoska, Islandska, Italska, Kanada,
Luxemburgska, Nižozemske kralowstwo, Norwegska, Portugalska, Zjednoćene staty
Ameriki a Zjednoćene kralestwo. W lěće 1952 přistupištej Turkowska a Grjekska a
1955 přistupi Zwjazkowa republika Němskeje k NATO. Španiska je so zwjazkej 1982
přizamknyła a 1990 so Sewjeroatlantiski zwjazk na cyłu Němsku rozšěri.

W zwisku z wuchodnym rozšěrjenjom NATO přizamknu so Čěska, Pólska a Madźarska
zwjazkej. Po tym přistupichu 29. měrca 2004 Estiska, Letiska, Litawska,
Słowakska, Słowjenska, Bołharska a Rumunska k NATO. Albanska a Chorwatska
přistupištej 1. apryla 2009 Sewjeroatlantiskemu zwjazkej.



https://hsb.wikipedia.org/wiki/Mad%C5%BAarska

Madźarska (madźarsce Magyarország; do lěta 2012 hamtsce Republika Madźarska,
Magyar Köztársaság) je nutřkokrajny stat w srjedźnej Europje. Stolica a
najwjetše město je Budapest při Dunaju.

Madźarska mjezuje ze Słowakskej na sewjeru, z Awstriskej na zapadźe, ze
Słowjenskej na juhozapadźe, z Chorwatskej a ze Serbiskej na juhu, z Rumunskej na
juhowuchodźe a na wuchodźe kaž tež z Ukrainu na sewjerowuchodźe.

Najwjetšej wodźiznje Madźarskeje stej rěka Dunaj, kotraž běži ze Słowakskeje
přez Madźarsku dale do Serbiskeje a jězor Błótoń (madźarsce Balaton),
woblubowane dowolnišćo tež za wukrajnych turistow.

Z wokoło 1,69 milionami wobydlerjemi na 525 km² je Budapest najwjetše město a
tež kulturelne a ekonomiske srjedźišćo kraja. Druhe wulke města su Debrecen
(205.000 wobydlerjow), Miskolc (180.000 wobydlerjow), Szeged (165.000
wobydlerjow), Pécs (160.000 wobydlerjow) a Győr (130.000 wobydlerjow).

Hamtska rěč Madźarskeje je madźaršćina. Připóznate mjeńšinowe rěče su mjez
druhim słowakšćina na sewjeru, chorwatšćina na zapadźe kaž tež němčina a
serbišćina.



https://hsb.wikipedia.org/wiki/Litaw%C5%A1%C4%87ina

Litawšćina (litawsce lietuvių kalba) słuša do skupiny baltiskich rěčow. Je to
hamtska rěč Litawskeje, hdźe ju rěči wokoło 2,9 mil. ludźi, w susodnych statach
a we swěće je to potom něhdźe 1,1 mil. ludźi.

Litawšćina pochadźa z dialektowych kónčinow indoeuropskeje prarěče, kotrymž
Słowjanske a Germaniske rěče so w cyłku tež přiliča. Snadź bě dlěša trana rěčna
jednota prabaltiskeje rěče a prasłowjanskeje rěče. Z baltiskich rěčow eksistuje
nimo Litawšćina jenož hišće letišćina. Rozdźělenje Letišćiny a Litawšćiny jedyn
wot druheho so za zažny srjedźowěk (7./8. Jh.) datuje. Wot přiwuzneje mortweje
stareje prušćiny su znajmjeńša njesnadne pismowe pomniki. Litawšćina so přez
wjele wobchowanych starožitnych gramatiskich formow wuzběhuje, kotrež so zdźěla
tež w sanskriće abo w druhich starych indoeuropskich rěčach zaso namakaja. Žana
druha žiwa, w Europje rěčaca rěč je bliža z indiskej hałuzu indoeuropskich rěčow
přiwuzna hač Litawšćina.

Přichad Baltow w dźensnišim sydlerskim teritoriju so do třećeho lěttysac před
Christusom datuje. Přepytowanje wot mjenow wodźiznow je pokazało, zo baltiski
sydlerski teritorij so je něhdy wot Wisły hač Moskwy a Kiewa wupřestrěł – wězo
smě so wot ćeńkeho wobsydlenja wuchadźeć. Baltiske ludy buchu tu pozdźišo wot
ekspandowacych Słowjanow asimilowane.

Mindaugas je w srjedźowěku litawski stat załožił. Wo róli Litawšćiny w tutym
staće je mało znata. Jako spisowna rěč je wuchodosłowjanska rěč słužiła, tak
mjenowana kencliska Słowjanšćina, w Kyrilici, wězo nabohaćena z litawskim
wokabularom.

Litawski alfabet bazuje na łaćonskim alfabeće, ale ma někotre přidate pismiki a
diakritiske znamješka.

Při najwjetšich konsonantach je palatalizacija woprawdźe fonemiska. Na
nimale-minimalnych porow njefaluje, na př. anglų /ˈɑːŋɡɫuː/ „Jendźelčanow (Gen.
Pl.)“ porno anglių /aŋʲˈɡʲlʲuː/ „wuhlow (Gen. Pl.)“; woprawdźite minimalne pory
so tola wobmjezuja zmjeńša na gramatiske fenomeny, na př. sunkus /sʊŋˈkʊs/
„ćežki (Nom. Sg. m.)“ porno sunkius /sʊŋʲˈkʲʊs/ „ćežke, ćežcy (Akk. Pl. m.)“.
Přikład za leksikaliski woprawdźity minimalny por /ʒ/ – /ʒʲ/ je žodo /ˈʒoːdoː/
„wón wupraji“ porno žiodo /ˈʒʲoːdoː/ „wón někoho hubu wočini“.

Před /ı/ a /iː/ móžeja jenož palatalizowane konsonanty stać. Njefonemiska je
palatalizacija nimo toho při /f/, /x/ a /ɣ/, dokelž tute zwuki jenož w cuzych
słowach wustupuja. Ličba cuzych słowow jednory njedosaha, zo by minimalne pory k
dispoziciji stajiła.

Nimo na słownych fugach móžeja mjez dwěmaj wokalomaj pak jenož palatalizowane
pak jenož njepalatalizowane konsonanty stać. Na kóncu słowa jenož
njepalatalizowane konsonanty wustupuja, chibazo, při wotpowědnym słowje dźe wo
krótku formu słowa, kotrež na tutym městnje wobsedźi palatalizowany konsonant.
Přikłady za to su infinitiwy, při kotrychž w wobchadnej rěči často we wuzwuku
stejacy i faluje, na př. /æıtʲ/ město /ˈæɪtʲɪ/ „hić“. Nimo toho eksistuja tež
někotre słowa, při kotrych dołhe formy zestarjene wupadaja, na př. /dʲeːlʲ/
město /ˈdʲeːlʲæɪ/ „dla“ abo /gaːlʲ/ resp. /ɡaːlʲˈbuːtʲ/ město /ˌɡaːlʲɪ ˈbuːtʲɪ/.

Na słownych fugach abo sam na mjezysłownych hranicach móžeja pak jenož spěwne
pak jenož njespěwne konsonanty na so sćěhować; jeničke wuznaće wutworja /m/,
/n/, /l/, /r/ a /ʋ/, kotrež jako posledni konsonant skupiny tež po njespěwnym
konsonanće móžeja stać. Na př.: /ˈtʲrʲiːs/ „tři“ + /ˈdaːlʲiːs/ „dźěle (Nom.
Pl.)“ = [tʲrʲiːzˈdaːlʲiːs].

Hačrunjež to jako wopačne njepłaći, da so zwjetša alweolarne a postalweolarne
frikatiwy abo afrikaty nic direktnje za sobu artikuluja. Artikulaciske městno
sćěhuje z poslednjeho tutych konsonantow. Na př.: /ˈlʲæɪs/ (zdónk wot leisti
„lassen“) + /tʲʃʲæʊ/ (kóncowka konjunktiwa) = [ˈlʲæɪʃʲtʲʃʲæʊ]; /ıʃ/ (předwěšk
„wu-; z-“) + /sʲuːsʲtʲɪ/ „posyłać“ = [ɪˈsʲuːsʲtʲɪ] „wotpósłać“.

Na poslednim přikładźe móžeja widźeć, zo geminacija samo na słownych fugach
njewustupuje.

Někotre werby słuša k jednej ablawtowych klasow. Ale nic wšě werby maja tajke
zwukowu změnu.



https://hsb.wikipedia.org/wiki/Kurt_Krje%C5%84c

Kurt Krjeńc (němsce Kurt Krenz; * 7. julija 1907 w Malešecach, † 23. nowembra
1978 w Budyšinje) bě serbski komunist a dołholětny předsyda Domowiny.

Krjeńc narodźi so jako syn Malečanskeho skałarja a wuknješe we Wulkej Dubrawe
powołanje pórclinoweho tružerja. Hižo 1923 zastupi wón do KPD a bě tež aktiwnje
w Serbskim Sokolje. 1933 bu Krjeńc nachwilnje w koncentraciskim lěhwje Hohnstein
(Sakska Šwica) zajany. Po druhej swětowej wójnje bě Krjeńc najprjedy wokrjesny a
pozdźišo wobwodny sekretar KPD resp. Zjednoćeneje socialistiskeje strony
Němskeje; wot 1949 hač do jeho smjerće tež zapósłanc Ludoweje komory NDR za SED.

Skónc 1950 rozsudźi so wobwodne wjednistwo SED za Krjeńca jako naslědnik
předsydy Domowiny Pawoł Nedo, kotryž bě zwjazk łužiskich Serbow wot 1933 hač do
zakaza 1937 a znowa wot 1945 nawjedował. Nedo bu 1951 do Drježdźan přesadźeny a
Krjeńc jako přiwisnik SED předsyda. Pod nim wjednistwom bu organizacija
přestrukturowana a do systema NDR zawjazana. Posrědkowanje socializma pola
Serbow bě wot toho hłowny cil Domowiny.



https://hsb.wikipedia.org/wiki/Kito_Albin

Kito Albin (němsce Christian Albin; * 25. julija 1802 w Jasenju, † 11. julija
1888 w Gorjenowje) bě delnjoserbski ewangelski farar a spisaćel nabožinskich
spisow.

Narodźi so jako syn bura w mjeztym wotbagrowanym Jasenju pola Grodka a
wopytowaše gymnazij w Choćebuzu. Potom studowaše w Hali nad Solawu ewangelsku
teologiju. Wot 1828 do 1884 skutkowaše při Gorjenowskej cyrkwi, najprjedy jako
pomocny a wot 1833 jako hłowny farar. 1884 poda so na wuměnk.

W lěće 1850 słušeše Albin k załožerjam Serbskeho towarstwa za Delnju Łužicu, w
kotrehož nadawku přełoži srjedźowěkowsku němsku stawizničku Źiwne tšojenje tego
bogego Heinricha (Chośebuz 1850), štož płaći jako jedyn z prěnich pospytow
wudawanja swětneje prozy w delnjoserbšćinje. 1863 wozjewi w němskorěčnej nowinje
Der Schulfreund někotre delnjo- a hornjoserbske přisłowa z namołwu, tute we
wučbje sobu wobkedźbować. 1868 bě wobdźěleny při wudaću delnjoserbskeje biblije.
Jako rukopis zawostaji wobšěrnu chroniku Gorjenowskeje wosady a zběrku swojich
prědowanjow.



https://hsb.wikipedia.org/wiki/Kambod%C5%BAa

Kambodźa (hamtsce Kralestwo Kambodźa; khmer: ព្រះរាជាណាចក្រកម្ពុជា, Preăh
Réachéanachâk Kâmpŭchéa) je njewotwisne kralestwo w juhowuchodnej Aziji. Stolica
a zdobom najwjetše město je Phnom Penh při Mekongu, jednej z dźesać najdlěšich
rěkow na swěće. Kraj słuša k najchudšim krajam w regionje.

Zakład Kambodźe běše srjedźowěkowske mócnarstwo Kambuja mjez 9. a 15.
lětstotkom, kotrehož powostanki kaž na přikład swjatnišćo Angkor Wat słušeja
dźensa k swětowemu herbstwu UNESCO. Po njewotwisnosći Kambodźe wot Francoskeje
slědowachu lětstotki byrgarskeje wójny a surowe knjejstwo „Čerwjenych khmer“ wot
1975 do 1979, w kotrymž zamordowachu něhdźe 2 milionaj wobydlerjow.

Kambodźa leži na Indochinskej połkupje při sewjerowuchodnym pobrjoze
Thailandskeho zaliwa. Mjezuje z Laosom na sewjerowuchodźe, z Vietnamom na
wuchodźe a z Thailandskej na sewjerozapadźe. Na juhozapadźe twori 443 kilometrow
dołhi pobrjóh Thailandskeho zaliwa přirodnu hranicu. Do Kambodźe słuša nimo toho
64 kupow.

Wosrjedź kambodźaskeje wužłobiny, na třoch bokach wot horinow wobmjezowaneje,
leži wulki a niłki jězor Tonle Sap, kiž přeměnja swoju wulkosć wot 2.500 km² w
suchim počasu na něhdźe 20.000 km² w dešćowym počasu.

Najwyši dypk Kambodźe je wjeršk hory Phnom Aural (1813 m) w Kardamomskich
horinach.



https://hsb.wikipedia.org/wiki/Jurij_Ch%C4%9B%C5%BEka

Jurij Chěžka (pseudonymaj Hórčanski, Ludomil; * 22. julija 1917 w Hórkach, †
1944 w Juhosłowjanskej) bě prěni zastupjer moderneje poezije dwaceteho lětstotka
w serbskej literaturje.

Jurij Chěžka narodźi so 22. julija 1917 w Hórkach jako třeće ze šěsć dźěći do
swójby skałarja a twarca studnjow Mikławša Chěžki. Jeho mać Hana, rodźena
Delenkec, pochadźa z Haslowa a bě znata jeje njewšědneho powědarskeho talenta
dla. W knižce Pawoła Neda „Wopyt pola bajkarki“ (Budyšin 1957) bu jej pomnik w
ludowědnej literaturje stajeny. Nan znjezboži smjertnje jako běše Jurij runje 14
lět stary a Chěžkec swójba bědźeše so po tym jara z nuzu a chudobu.

Po połpjata lěće na šuli w Chrósćicach wopytowaše Jurij Chěžka Arcybiskopski
gymnazij w Praze, hdźež bě z chowancom katolskeho internata. Wuwučowanska rěč bě
čěšćina. W serbšćinje wukmanješe serbskich chowancow Mikławš Krječmar na
kónctydźenskich zhromadźiznach 1931 wobnowjeneje „Serbowki“.

1936 debitowaše Jurij Chěžka z prěnimi poetiskimi probami w „Serbskim studenće“.
W maturitnych prózdninach lěta 1937 napisa wón zběrku z 23 basnjemi pod titulom
„Na puću za druhej domiznu“. Zběrka je so jako rukopisny zešiwk wuchowała a
wobsahuje jadro jeho noweje serbskeje poezije.

Štwórć lěta po zakazu „Serbskich Nowin“ w lěću 1937 wuńdźe prěnje čisło
„Gmejnskeje heje“ („organ towarstwa serbskich studowacych w Praze“) z Jurjom
Chěžku jako zamołwitym redaktorom. W dźewjeć čisłach časopisa namakaja so
poslednje jeho basnje.

Po maturje bě so na Karlowej uniwersiće na studij bohemistiki a germanistiki a w
pódlanskim předmjeće sorabistiki zapisał. Katedra za serbsku rěč, literaturu a
kulturne stawizny bě so jako prěnja sorabistiska katedra w lěće 1933/34
załožiła. Profesuru bě dóstał dr. Josef Páta.

Po wobsadźenju Čěskosłowakskeje dnja 15. měrca 1939 zaja Gestapo Chěžku a
přewjeze jeho do přepytowanskeje jatby do Drježdźan. Wobhladniwje pak bě z časom
wšón pisomny material schował a tuž jeho po měsacu zaso pušćichu, zo bychu jeho
štyri njedźele na to do wójska sćahnyli. Z jeho štyrilětneho wójnskeho časa su
so zachowali někotre listy z fronty, kotrež je Mikławšej Krječmarjej do Prahi
napisał. Mjez 13. a 17. oktobrom 1944 dezertowaše z Wehrmachty w bliskosći
juhosłowjanskich městow Kraljevo, Kruševac a Kragujevac a na njeznate wašnje
zahiny.



https://hsb.wikipedia.org/wiki/Jakub_%C5%BDur_(1821)

Jakub Žur (němsce Jacob Sauer; * 9. septembra 1821 na Horje, † 5. julija 1887 w
Pozdecach) bě serbski farar a narodny kaž tež socialny prócowar.

Narodźi so jako syn kublerja na Horje pola Jaseńcy a bě wot 1834 do 1846 chowanc
Serbskeho seminara w Praze, hdźež wopytowaše do 1842 němskorěčny Małostronski
gymnazij. Wot 1842 do 1846 studowaše teologiju. Po nawróće do Łužicy skutkowaše
najprjedy jako katechet a kapłan při Budyskej Tachantskej cyrkwi a wot 1851
zdobom wučer nabožiny při Katolskim wučerskim seminarje. Wot 1861 do 1887 bě z
fararjom w němskim Šěrachowje a wot 1886 tež kanonik Budyskeho tachantstwa.

Žur staraše so wo polěpšenje socialneho połoženja chudoby. Załoži tkajernju,
hdyž spadowaše domjace tkalcarstwo a poskići na te wašnje 700 ludźom dźěło.
Chcyše załožić wustaw za chudych, k čemuž pak dla jeho njenadźiceje smjerće hižo
njedóńdźe. W lěće 1849 swjećeše w Drježdźanskej Dwórskej cyrkwi prěnju serbsku
božu mšu za katolskich Serbow w krajnej stolicy. 1869 wuda němske spěwarske za
Šěrachowsku wosadu.



https://hsb.wikipedia.org/wiki/Franc_J%C3%B3zef_I.

Franc Józef I. (němsce Franz Joseph I., madźarsce I. Ferenc József; * 18.
awgusta 1830 na hrodźe Schönbrunn pola Wiena jako Erzherzog Franz Joseph Karl
von Österreich, † 21. nowembra 1916 runje tam) bě wot lěta 1848 hač do swojeje
smjerće wosrjedź Prěnjeje swětoweje wójny předposledni kejžor
Rakusko-Wuherskeje. Z knježerstwowej dobu wot nimale 68 lět knježeše dlěje hač
kóždy druhi z Habsburgskeje dynastije. Zdobom bě kral Čechow a japoštołski kral
Madźarskeje.

Franc Józef knježeše wot lěta 1851 absolutistisce a centralistisce. Poražce w
Sardiniskej wójnje (1859) a Němskej wójnje (1866) donućištej jeho k wurunanju z
Wuherskej a k přetwarjenju jednotneho kejžorstwa Rakuskeje do dwójneje
monarchije z dweju awtonomneju połojcow.

Pod Francom Józefom posylništej so zwjazk z nowym Němskim mócnarstwom pod
wjednistwom Pruskeje a konflikt z Ruskej. Napjeća na Balkanskej połkupje a
předewšěm mjez Rakusko-Wuherskej a Serbiskej kaž tež nadhódnoćenje swójskich
wojerskich mocow wjedźeše w lěće 1914 do Prěnjeje swětoweje wójny.

Smjerć Franca Józefa płaći jako započatk kónca Rakusko-Wuherskeje w nazymje
1918. Nachwilny naslědnik Franca Józefa bě jeho bratrowy wnuk Korla I., bratrowc
1914 zamordowaneho trónoweho naslědnika Franca Ferdinanda.



https://hsb.wikipedia.org/wiki/Budy%C5%A1in

    Budyšin ? / i (němsce Bautzen, delnjoserbsce Budyšyn, pólsce Budziszyn,
čěsce Budyšín) je wulke wokrjesne město we wuchodnej Sakskej. Město leži při
Sprjewi a je wokrjesne sydło wokrjesa ze samsnym mjenom.

Budyšin ma něhdźe 40.000 wobydlerjow, z čimž je zdobom najwjetše město wokrjesa
a druhe najwjetše w Hornjej Łužicy. Něhdyša stolica Hornjeje Łužicy płaći jako
kulturelne srjedźišćo Serbow a leži w serbskim sydlenskim rumje.

Prěni raz naspomni so město w lěće 1002 w chronice biskopa Thietmara z
Mjezyborja jako civitas Budusin. Dla połoženja při wikowanskej dróze Via regia,
kotraž wjedźeše wot Lipska do Šleskeje, měješe město w srjedźowěku wulku
wažnosć. Do juha wjedźeše tak mjenowana Čěska šćežka přez Łužiske hory do Prahi.
W lěće 1018 podpisa so tu „Budyski měr“ mjezy Němcami a Polakami. 1231 jewi so w
dokumentach prěni raz měšćanske prawo, 1250 dósta město prawo swobodneje komuny.
W lěće 1346 wutwori so Zwjazk šesćiměstow, ke kotremuž słušachu nimo Budyšina
tež Zhorjelc, Kamjenc, Lubań, Lubij a Žitawa. 1391 dóstachu Budyšenjo prawo,
měšćansku radu swobodnje wolić.

W lětomaj 1400 a 1408 dóńdźe k zběžkomaj rjemjeslnikow. Mjez 1429 a 1431 so
město wospjet njewuspěšnje wot Husitow woblěhowaše. 1524 załoži so w Budyšinje w
běhu reformacije ewangelska cyrkej. Tachantska cyrkej je z tutoho časa simultana
a wužiwa so wot katolskich křesćanow runje tak kaž wot ewangelskich. W
třicećilětnej wójnje (1618–1648) so město wospjet wot wšelakich wójskow wobsadźi
a zniči. Wulkej měšćanskej wohenjej běštej 1620 resp. 1634. Wot 1635 słuša dotal
čěskej krónje přisłušny Budyšin – a z nim cyła Hornja Łužica – do Sakskeje.

Tež spočatk 18. lětstotka dóńdźe k wjetšim wohenjam, a to 1707 a 1720.
Stawiznisce poměrnje sławna je Bitwa pola Budyšina (1813). Zjednoćene wójska
wojowachu tu přećiwo napoleonskim wojakam. Tutón historiski podawk rysuje tež
Jan Radyserb-Wjela w swojej wobšěrnej powědce "Bitwa pola Budyšina". 1815 so
zwjazk šesćiměstow rozpušći. 1846 wotewri so železniska čara mjez Drježdźanami a
Budyšinom, kotruž twarjachu tež Serbja – mjez nimi ludowy basnik Pětr Młónk –
sobu. Hač do lěta 1868 rěkaše město hamtsce Budissin, hakle potom dósta
dźensniše němske pomjenowanje Bautzen. 1872 nasta tu prěnja šulska hwězdarnja w
Němskej. Mjezy 1888 a 1891 twarješe so cyrkej Marje a Marty („Čerwjena cyrkej“),
mjezy 1897 a 1904 Serbski dom při Lawskich hrjebjach, kotryž so pak w poslednich
wójnskich dnjow lěta 1945 zniči. 1902 dósta Budyšin wot sakskeho krala Jurja tak
mjenowane Rietschelowe swisle, kotrež připrawichu so na wuchodnych swislach
měšćanskeho dźiwadła.

1904 wotewri so Sakski krajny chłostanski wustaw, kotryž dósta pozdźišo přimjeno
"Žołta běda". W lětomaj 1908 a 1909 natwari so Kronprincowy móst (dźensa Móst
měra). 1912 zagmejnuje so něhdy serbska wjes Třělany. W lěće 1917 wopruja so 11
cyrkwinskich a swětnych zwonow brónjenskej industriji. Dwě lěće po wójnje, 1920
wotewri so Sprjewina kupjel. 1921 załoži so pod bamžom Benediktom V. biskopstwo
Mišno znowa. Biskopske sydło bě Budyšin. Tachantska cyrkej sta so tak z
katedralu. 1922 zagmejnuje so wjes Židow. 1928 wobnowi so křižerski procesion z
Budyšina do Radworja, kotryž bě kónc 18. lětstotka wusnył. 1933, za čas
nacionalsocialistow, woswjećichu prěni króć "tysaclětny jubilej". Wuchadźišćo za
to bě róčnica rozšěrjenja župy Mišno na teritorij Milčanow. 1938 dóńdźe tež w
Budyšinje k pogromam přećiwo tu bydlacym židowskim měšćanam. Mnoho wobchodow so
zniči, runje tak židowska modlernja na Hornčerskej hasy. 1944 nastanje wotnožka
koncentraciskeho lěhwa Groß-Rosen we wagonowni. Kónc wójny wutwari so Budyšin
jako "twjerdźizna", štož wuskutkowa sylniše boje wo město. Něhdźe 10 procentow
bydlenskich domow z něhdźe třećinu bydlenskeje płoniny so tak zniči. Nimo toho
skóncowa so 18 mostow, 35 zjawnych twarjenjow, 46 mjeńšich zawodow a 23 srěnich
zawodow. W poslednich dnjach wójny padny na woběmaj stronomaj něhdźe 6500
wojakow. Tohorunja přisadźi něhdźe 350 ciwilistow swoje žiwjenje. Statistiki wo
tym pak su rozdźělne.

Mjez 1945 a 1950 wužiwaja wobsadnicy jastwo Budyšin I jako interněrowanske
lěhwo. Je dopokazane, zo přisadźi tu w tutym času 2714 ludźi swoje žiwjenje.
Mjez 1956 a 1989 přesłyšuje Stasi ludźi w jastwje Budyšin II, kotrež je dźensa
jako Wopomnišćo Budyšin wopytowarjam wotewrjene.

Mjez 1966 a 1989 přewjedźe so w Budyšinje sydom festiwalow serbskeje kultury.
1969 potorhny so stare měšćanske dźiwadło z Ričelowymi swislemi. Tež wrota při
Bohatej wěži so spotorhaja. W lětach 1973 do 1975 nastawa nowa sydlenska štwórć
"Dr. Salvador Allende" z něhdźe 1500 bydlenjemi. 1974 nastanje spjaty jězor,
kotrehož woda tři něhdyše wsy pokryje. 1975 natwari so nowe Němsko-Serbske
ludowe dźiwadło. Mjez 1977 a 1987 nastawa štwórć "Strowotna studnja" z něhdźe
5900 bydlenjemi.

1991 wutwori so zwjazk šesćiměstow znowa. Samsne lěto nastanje tež "Załožba za
serbski lud" ze sydłom w Budyšinje. W lětach po přewróće ponowja so wulki dźěl
twarskeje substancy stareho města, štož bazuje do dalokeje měry tež na
"Wustawkowym wobzamknjenju k saněrowanju stareho města" z lěta 1992. Wot 1994
stej tež něhdyšej wsy Delnja Kina a Sćijecy měšćanskej dźělej Budyšina. Wot 1995
wjedźe město titul "wulke wokrjesne město". 1999 stanje so tež Mały Wjelkow dźěl
Budyšina.

Hłowny zapis: Měšćanske dźěle Budyšina – ze statistiskimi podaćemi Hlej tež:
Lisćina budyskich dróhow

Přez Budyšin wjedu zwjazkowa awtodróha A4 a zwjazkowej dróze B6 (z Bremena do
Zhorjelca) a B96 (ze Žitawy do Sassnitza). Zwjazkowa dróha B156, kotraž spočina
w Ranje, kónči we wuchodnym dźělu Budyšina.

Budyšin je něhdyše železniske křižowanišćo, dźensa pak běži přez njón jenož
hišće čara z Drježdźan do Zhorjelca z direktnymi ćahami do Drježdźan, Zhorjelca
a Wrócławja. Budyski wotrězk železniskeje čary Budyšin–Žandow je dźensa zawrěty
a čara do Wojerec bu wottwarjena.

Dalokobusy jědu štyri- do pjećkróć wodnjo z Budyšina do Berlina a wróćo kaž tež
jónu přez Jarobrod do Kölna.

Budyšin ma derje zdźeržane stare město. Jako symbolej Budyšina stej wosebje
Stara wodarnja a Michałska cyrkej znatej. Wěsta wosebitosć je Bohata wěža,
kotraž je na swoju dołhosć wo 1,44 m nachilena a so tohodla tež „křiwa wěža
Budyšina“ mjenuje. Jej napřećo steji na tamnym boku Žitnych wikow Serbska
cyrkej. Wažny twarski pomnik je tež Budyski hród (němsce: Ortenburg), kotryž
steji na městnje stareho słowjanskeho hrodźišća. Tež Tachantska cyrkej je hódna
wobhladanja. Wona je jedna z mało simultanych cyrkwjow w Němskej a wužiwa so wot
katolskich a ewangelskich wěriwych zhromadnje. Lawska wěža při južnej kromje
stareho města je najstarša wrotowa wěža w měsće. Tež Budyska radnica a Mikławšk,
na kotrymž staj mj. dr. Michał Hórnik a posledni serbski biskop Jurij Łusčanski
pochowanaj, stej zajimawostce Budyšina.

W měsće namaka so wjetši dźěl serbskich institucijow. W Serbskim domje na
Póstowym naměsće je sydło Domowiny, Załožby za serbski lud, Serbskeho rozhłosa
kaž tež Młodźinskeho towarstwa Pawk z. t.. W domje nastawa tež časopis Katolski
Posoł. Rěčny centrum WITAJ, kotryž stara so mj. dr. wo serbske wučbne
materialije, je napřećo Serbskemu domej w twarjenju Němskeho pósta zaměstnjeny.
Na Sukelnskej hasy je Ludowe nakładnistwo Domowina (LND), kotrehož wudźěłki
předawaja so w Smolerjec kniharni, kotraž je w samsnym domje zaměstnjena. Na
Budyskim hrodźe, w twarjenju něhdyšeje sólnicy je Serbski muzej. Na Dwórnišćowej
dróze namaka so wědomostne slědźenišćo Serbski institut. Wažnej kulturnej
instituciji stej tež Němsko-Serbske ludowe dźiwadło (NSLDź) a Serbski ludowy
ansambl (SLA).



https://hsb.wikipedia.org/wiki/Bo%C5%82harska

Bołharska abo hamtsce tež Republika Bołharska je stat w juhowuchodnej Europje z
něhdźe 7,3 mio. wobydlerjemi. Bołharska je wot 29. měrca 2004 čłon NATO a wot 1.
januara 2007 čłon Europskeje Unije.

Bołharska leži we wuchodźe Balkanskeje połkupy a mjezuje na sewjeru z Rumunskej,
na zapadźe ze Serbiskej, na juhozapadźe z Makedonskej, na juhu z Grjekskej a na
juhowuchodźe z Turkowskej. Na wuchodźe twori Čorne morjo přirodnu hranicu.
Stolica a sydło knježerstwa republiki je Sofija. Za hospodarstwo, administraciju
a kulturu wuznamne města su Plowdiw, Warna, Burgas, Ruse a Stara Sagora.

Bołharska wobsteji k wulkemu dźělej z nižinowych runinow, kotrež so přez rěce
Dunaj a Maricu a jeju přitoki tworjachu. Najwyše wuhorbjenja leža w Balkanskich
horinach (bołharsce Стара Планина/Stara planina = stare horiny), Rodopach, Rili
a Pirinje, kaž na přikład najwyša hora Musala (2925 metrow) w Rili. Hora Wichren
(2915 metrow) w Pirinje a hora Botew (2376 m) w Balkanskich horinach stej dalšej
wysokej horje.



https://hsb.wikipedia.org/wiki/Aachen

Aachen je wulkoměsto z něhdźe 240.000 wobydlerjemi na samym zapadźe Němskeje w
Sewjerorynsko-Westfalskej. Leži na juhozapadźe zwjazkoweho kraja bjezposrědnje
při hranicy Nižozemskeje a Belgiskeje a je najzapadniše wulkoměsto zwjazkoweje
republiki.

Město je znate za swoje dołhe stawizny a z tym zwjazane bohate kulturne
herbstwo. Aachenska katedrala je so w lěće 1978 do lisćiny swětoweho kulturneho
herbstwa UNESCO zapisała. Aachen je biskopske sydło a stejišćo jedneje z
najwjetšich techniskich uniwersitow Europy.

Stawizny města hakle ze załoženjom kraloweje pfalcy, rezidency Korle Wulkeho, we
wosmym lětstotku njezapočnu. Hižo do toho běchu Romjenjo wužiwali ćopłe žórła we
wokolinje, wot kotrychž bu tež mjeno sydlišća wotwodźene (łaćonsce aqua =
„woda“). Korla Wulki wutwari pod swojim nanom Pippinom jako Aquis villa załoženu
Aachensku kralowu rezidencu ke kejžorskej pfalcy a leži tak zakład za wuznam
Aachena jako srjedźišćo Frankowskeho mócnarstwa.

Wot frankowskeho kejžora Lothara I. přez Oty I. (936) je so hač do lěta 1531
cyłkownje 30 němskich kralow w Aachenskej katedrali krónowało. Kejžor Barbarossa
spožči městu w lěće 1166 – lěto po swjatoprajenju Korle Wulkeho – titul caput et
sedes regni Theutonici („hłowa a sydło němskeho kralestwa“) a z tym status
swobodneho mócnarstwoweho města.

W Druhej swětowej wójnje bu město ćežko wobškodźene a dnja 21. oktobra 1944 jako
prěnje město w Němskej wot zwjazkarjow wobsadźene.



https://hsb.wikipedia.org/wiki/Tuvalu

Tuvalu je mały kupowy stat w Ćichim oceanje. Wón bu w lěće 1978 njewotwisny wot
Zjednoćeneho kralestwa, wostanje pak hač do dźensnišeho z čłonom Commonwealtha.
Z něhdźe 10.000 wobydlerjemi a přestrjenju wot jenož 26 km² je Tuvalu třeći
najmjeńši stat na swěće nastupajo wobydlerstwo a štwórty najmjeńši po
přestrjeni. Hač do njewotwisnosće rěkaše teritorij Ellice Islands.

Mjeno kraja woznamjenja „wósom kupow“, dokelž bě hač k wobsydlenju najjužnišeje
kupy Niulakita w lěće 1949 jenož wósom wobsydlenych.

Archipel namaka so w juhozapadnym dźělu Pacifika wuchodnje Papuwy-Noweje Gineje
a sewjernje Nowoseelandskeje. W dalšej wokolinje leža kupowy staty Salomonow,
Nauru, Kiribati, Tokelau, Samoa, Wallis a Futuna, Fidźi a Vanuatu.

Najwyši dypk kupow leži jenož pjeć metrow nad mórskej hładźinu, tak zo je Tuvalu
chutnje wohroženy wot změny klimy a přepławjenja přez morjo. Dla toho planuje
tuvaluske knježerstwo dołhodobnje ewakuěrowanje wobydlerstwa do Awstralskeje abo
Nowoseelandskeje.

Stolica je centralny atol Funafuti, hdźež je połojca wobydlerstwa žiwa, a sydło
knježerstwo na tym atolu ležaca wjes Vaiaku.

Tuvaluske kupy su wot něhdźe 2000 lět wobsydlene. Prěni europski wotkrywar,
kotryž w lěće 1568 na kupy dóńdźe, běše Španičan Alvaro de Mendaña de Neyra.
Hakle 1861 započa so pokřesćanšćenje wobydlerjow z přijězdom prěnjeho britiskeho
misionara. Hižo 16 lět pozdźišo dóńdu kupy w lěće 1877 pod britiske zarjadnistwo
a wot 1915 běchu zhromadnje ze susodnymi Gilbertowymi kupami – dźensnišim
Kiribatijom – oficielnje britiska kolonija.

W lěće 1974 rozsudźichu so wobydlerjo za wotdźělenje wot Gilbertowych kupow a
njewotwisnosć jako přidatny stat. Wot lěta 2000 je Tuvalu ze sobustawom
Zjednoćenych narodow.

Hłownej hospodarskej hałuzy stej ratarstwo a rybarstwo. Hłowne ratarske produkty
su kokosowe worjechi, banany a taro. Najwažnišej eksportowej produktaj staj
kopra (kokosowe mjasko) a listowe znamki. Tež předawanje prawow na internetowych
domenach .tv, kotrež su wosebje pola telewizijnych sćelakow jara woblubowane,
měješe w 2000tych lětach wěsty hospodarski wuznam.

Wot lěta 2002 ma Tuvalu cyłkownje wósom kilometrow asfaltowaneje dróhi a z tym
najkrótšu nadróžnu syć na swěće. Wot lětanišća we Funafuti dawa liniju do
Fidźija. Wobchad mjez kupami přewjedźe so z přewoznymi čołmami.



https://hsb.wikipedia.org/wiki/Srjed%C5%BAne_morjo

Srjedźne morjo (tež Srjedźozemske morjo) je morjo, kotrež leži na sewjernej
zemskej połkuli mjez kontinentami Europa, Afrika a Azija. Wone wopřija płoninu
něhdźe 2,5 mio km².

Srjedźne morjo je přez Gibraltarski přeliw w zapadźe z Atlantiskim oceanom, přez
Dardanele, Marmarske morjo a Bosporus w sewjerowuchodźe z Čornym morjom a přez
Suezski kanal z Čerwjenym morjom, tuž tež z Indiskim oceanom, zwjazane.

Na wodu najbohatšej přitokaj Srjedźneho morja stej Rhône w Francoskej a Nil w
Egyptowskej. Nimo toho docpěje woda někotrych wulkich wuchodoeuropskich rěkow
přez Bosporus Srjedźne morjo, kaž na přikład Dunaja, Dnjepra a Dona.

W Srjedźnym morju namakaja so wjele kupow, kotrež k rozdźělnym statam słušeja.
Najwjetša kupa Srjedźneho morja je Sicilska, kotraž přisłuša k Italskej. Dalše
wulke abo znate kupy su Sardiniska, Mallorca, Kreta, Capri, Lampedusa a Rhodos.
W Egejskim a Jadranskim morju na wuchodźe Srjedźozemskeho morja je wosebje wjele
kupow.

Přibrjohi Srjedźneho morja słušeja k cyłkownje 21 krajam, wot toho wósom
čłonskich statow Europskeje unije. Přibrjóžne kraje su w směrje časnika
Španiska, Francoska, Monako, Italska, Słowjenska, Chorwatska, Bosniska a
Hercegowina, Čorna Hora, Albanska, Grjekska, Turkowska, Syriska, Libanon,
Israel, Egyptowska, Libyska, Tuneziska, Algeriska a Marokko. Nimo toho ležitej
kupowej stataj Malta a Cypernska w Srjedźnym morju. W samym zapadźe so britiski
teritorij Gibraltar namaka.



https://hsb.wikipedia.org/wiki/HTML5

HTML5 je hišće njewudate dalewuwiće woznamjenjenskeje rěče HTML (aktualna:
wersija 4.01).

Prěni namjet za HTML5 bu najprjedy w srjedźišću lěta 2004 wot WHATWG pod mjenom
Web Applications 1.0 wozjewjeny.

Na kóncu lěta 2006 je Tim Berners-Lee připowědźił, zo budźe nowa dźělowa skupina
nastać, kotraž ma HTML dale wuwiwać. Z tym je so W3C konkurencu w swójskim domje
tworił, dokelž tu tež na HTML-podobnej rěči XHTML 2.0 dźěłaja, čisce
XML-bazowany format zo by strony woznamjenił.

Mjez nowembrom 2006 a měrcom 2007 bu tohodla eksistowace dźělowe skupiny při W3C
přetworjene. Nowa HTML-dźělowa skupina ma rěč wuwić, kotrež so na klasiskej
HTML-syntaksy orientuje, ale so tež móže jako XML-formulowanje wužiwa. Nimo toho
matej rěčnej warianće jara podobne zwobraznjenje rěče w składźišću zmóžnić (t.r.
reprodukcija přez DOM). Prawdźepodobnje sej su tu hižo z naćiskom WHATWG z
mysličku hrali, přetož tutón je tutu směrnicu k tutym časowym dypku hižo
dopjelnił.

We wothłosowanju w meji 2007 su čłonojo HTML-dźěłoweje skupiny rozsudźili, zo so
budźe specifikacija Web Applications 1.0 WHATWG jako startowy dypk k diskusiji a
dalewuwiću wot HTML wužiwać.

Dnja 22. januara 2008 je W3C prěni working draft (dźěłowy naćisk) wot HTML5
wozjewjeny. Dnja 10. junija 2008 sćěhowaše druhi dźěłowy naćisk, do kotryž bu
prěni raz Web-Forms-2.0-specifikacija zwjazana; dnja 12. februara 2009 třeći;
dnja 23. apryla štwórty.

Specifikacija sam na tym wobkedźbuje, zo wěste wotrězki su bóle dozrawjene hač
druhe. Wot bóle zrałych nowowuwićow so někotre hižo w aktualnych wersijach
wobhladowakow wobsahuja a so směja wuraznje wužiwać.

Při nastaću HTML-dźěłoweje skupiny bu postajene, kotre cile so maja a što
specifikacija ma wobsahować. Krótki a njedospołny přehlad:

Jako prěni zjawny dźěłowy naćisk je HTML-dźěłowa skupina mjeztym „HTML Design
Principles“ (přetworjenske principy rěče) wozjewiła. Tute wobsahuja dalše cile a
směrnicy, na zakładźe kotrychž so ma rozsudźić, hač so něšto stare polěpšić móže
abo hač so něšto nowje wuwiwać ma. W poslednim padźe su směrnicy, što nowowuwiće
dyrbi móc (na př. alternatiwny wobsah za multimedijowe objekty k dispoziciji
stajić).

Aktualna HTML-wersija (4.01) bu w lěću 1997 k W3C-poručenju wuzwolena a definuje
jenož rěč jako SGML-nałoženje. K HTML 4.01 so přidružli w poslednich lětach
dalše poručenja, na př. XML a DOM.

HTML je hač inkluziwnje wersije 4.01 SGML-wužiće, ale disponuja sam moderne
wobhladowaki nad žadne „woprawdźite“ SGML-parsery, ale jenož nad HTML- resp.
tag-soup-parsery. Tohodla so njemóžeja wěste syntaktiske SGML-prawidła w HTML
nałožić. Nimo toho maja wobhladowaki rozdźělne nahlady, kak HTML-parser funguje.

Přichodnje maja wšě HTML-elementy (na rozdźěl wot XHTML-elementy nad žadyn
mjenowy rum njedisponuja) XHTML-mjenowemu rumej (http://www.w3.org/1999/xhtml)
słušeć.

HTML5 definuje mnoholičbne elementy a atributy, kotrež so móžeja jako jadro rěče
wobhladować. Přirunajomne je tuto z HTML-4.01-wariantu strict.

To woznamjenja: njeschwalene elementy a atributy su to dale a njesmědźa so
wužiwać. Jeli so bychu pak wužiwać, da by wobhladowak kaž wotmyslene předźěłać.
Cyłe by přirunajomne z HTML-4.01-wariantu transitional.

WHATWG a W3C dźěłaja hromadźe na dalšej specifikaciji, mjenowana Web Forms 2.0,
kotraž ma z HTML znate formulary rozšěrić. Tuta specifikacija je hižo jara
dozrawjena a so ma do HTML-5-specifikacije zasadźić, jeli tuta tež je bóle
zrała. Web Forms 2.0 přinjese na př. tute nowe features:

Atribut start ol-elementa a atribut value li-elementa stej nětko zaso dźěl jadra
rěče , dokelž njejsu wot prezentacionelneje přirody.

Tež někotre atributy buchu wotstronjene. Sylnje bu kritizowane w tutym
nastupanju falowanje atributow summary header-elementa a axis, kotrež maja
tabele bóle přistupne činić. Dokelž specifikacija pak hišće je naćisk, je
njejasnje, hač so tute atributy hišće přidawaja.

W XHTML 5 (Mime-Type application/xhtml+xml ) njeje noscript-element wjace
dowoleny, dokelž elementowy model njeje z XML-předźěłanskimi prawidłami
zjednoćomny. W HTML 5 (Mime-Type text/html) je noscript dale dowoleny.



https://hsb.wikipedia.org/wiki/Europeada

Europeada je europske koparske mišterstwo awtochthonych rěčnych mjeńšinow,
kotrež so wot Federalistiskeje unije europskich narodnych skupinow (FUEN) w
zhromadnym dźěle z hosćićelskej mjeńšinu wotpowědneho turněra organizuje. Prěnja
Europeada wotmě so před europskim koparskim mišterstwom 2008 pola Retoromanow w
kantonje Graubünden w Šwicarskej.

Na Europeadźe wobdźěleja so nimo Južneho Tirola mustwa Ladinow, Krimskich
Tatarow, Zapadothrakiskich Turkow, Madźarow z Rumunskeje, mjeńšinow z Estiskeje,
Retoromanow, Chorwatow w Serbiskej, Madźarskich cyganow, Słowakow z Madźarskeje,
Němcow z Danskeje, Łužiskich Serbow, Korutanskich Słowjencow, Aromunow, Madźarow
ze Słowakskeje, Danow z Němskeje, Okcitanow, kupy Man, Němcow z Hornjeje
Šleskeje, Sewjernych Frizow, Serbow z Chorwatskeje, Němcow z Madźarskeje, Němcow
z Ruskeje a Cimbrow.

Europeada 2012 wotmě so wot 16. do 24. junija 2012 pod škitnistwom ministerskeho
prezidenta Sakskeje Stanisława Tilicha w Hornjej Łužicy. Wuhotowar běše
Domowina, třěšny zwjazk serbskich towarstwow a organizacijow we Łužicy.
Wulosowanje skupinow jednotliwych mustwow je so 1. decembra 2011 w sakskim
krajnym zastupnistwje w Berlinje wotměło. W cyłku 20 mustwow trjecheše w pjeć
skupinach jedne na druhe. Partnerojo a sponsorojo Europeady 2012 běchu mjez
druhimi Swobodny stat Sakska, Zwjazkowe nutřkowne ministerstwo a energijowy
koncern Vattenfall. Medijowy partner běše Srjedźoněmski rozhłós.

Dobyćer druheje Europeady běše znowa mustwo z Južneho Tirola. Serbska wubranka
docpě štwórćfinale.

Městna wubědźowanja druheje Europeady běchu Chrósćicy, Njebjelčicy, Njeswačidło,
Pančicy-Kukow, Radwor, Ralbicy a Kulow. Finale wotmě so na Budyskej Młynkec
łuce.

Prěnja Europeada w lěće 2008 nasta z wubědźowanja marketingoweho předewzaća
Schweiz Tourismus (ST), kotrež Sedrun Disentis Tourismus (SDT) a Internationale
Cultur Forum Disentis (ICF) z ideju europskeho mišterstwa rěčnych mjeńšinow
dobyštej. Potom stej so tež retoromaniska kulturna organizacija Lia Rumantscha
(LR) kaž tež třěšny zwjazk europskich mjeńšinow FUEN na projekće wobdźěliłoj.

Cil zarjadowanja je był, na rěčne mjeńšiny w Europje skedźbnić a jim móžnosć k
zwjazanju do syće poskićić. Nimo toho měła so Surselva, w Graubündskej
wysočinje, turistisce prezentować. Zarjadowanje steješe pod patronatom
Graubündenskeho knježerstwa, wona je so wot prominentow ze sporta a z politiki
kaž tež wot něhdyšeho zwjazkoweho rady Adolf Ogi a wot Ralpha Zloczowera,
prezidenta Šwicarskeho koparskeho zwjazka podpěrała. Budget za europske
mišterstwo rěčnych mjeńšinow bě 230.000 frankow.

Wubědźowanske městna bě sydom sydlišćow we wobwodźe Surselva (Sedrun,
Disentis/Mustér, Trun, Danis-Tavanasa, Ilanz, Schluein, Laax a Vella), nimo toho
Trin a Domat/Ems we wobwodźe Imboden kaž tež Chur we wobwodźe Plessur. We
wobłukowym programje wotmě nimo toho dnjowe zarjadowanje z hudźbu a folkloru,
kotrež ma kulturelnej wuměnje narodow słužić.

Jědnaćehłowaty crew šwicarskeje armeje organizowaše wšě transportowe słužby mjez
hrajnymi městnami.

Skupiny su so 13. februara 2008 w Zürichiskim hotelu w přitomnosći prezidenta
stawoweho rady Christoffel Brändli wulosowali.

Prěnjotnje bě pjeć předkołowych skupinow předwidźane, kotrychž prěnje mustwa a
tež tři najlěpše druhe mustwa měli do štwórćfinala zaćahnyć. Přez cofnjenje
Słowjencow z Italskeje, Łemkow a Aromunow z Makedonskeje (Aromunojo njedóstachu
Šengenske wizumy sčasom) su skupinje B a C k skupinje B/C zjednoćili. W tutej
specialnej skupinje B/C bě 5 mustwow. Dokelž wšak časoweho plana dla jenož 3 hry
na mustwo běchu móžno, je so wulosowało, štó měł přećiwo komu hrać. Při jenakej
ličbje dypkow njerozsudźi potom w tutej specialnej skupinje wrotowy poměr abo
direktny duel, ale hódnoćenje fairplay (ličba čerwjene/žołte karty). Z nětko
štyrjoch skupinow su prěnje a druhe skupinow do štwórćfinala zaćahnyli.

1 Zo bychu tež Katalanojo tři hry na swojim konće měli, dyrbjachu Retoromanojo
ze skupiny A jako třeći přećiwnik zaskočić. Za Retoromanow njeje so tuta hra
pohódnoćiła. 2 Danojo dóstachu bonus Fairplay a ranžěrowachu tohodla před
Aromunami.



https://hsb.wikipedia.org/wiki/Chorwatska

Chorwatska (chorwatsce Hrvatska) je stat w južnej Europje na Balkanskej
połkupje. Rozpřestrěwa so wot Jadranskeho morja w zapadźe hač k Dunajej na
wuchodźe a mjezuje ze Słowjenskej, Madźarskej, Serbiskej, Bosniskej a
Hercegowinu, Čornej Horu a Italskej.

Hač do lěta 1918 běše Chorwatska z dźělom madźarskeje połojcy
Rakusko-Wuherskeje. Po rozpušćenju dwójneje monarchije přińdźe k nowozałoženej
Juhosłowjanskej. Za čas Druheje swětoweje wójny eksistowaše tak mjenowany
Njewotwisny stat Chorwatska, fašistiski režim, kotryž steješe pod škitom
nacionalsocialistiskeje Němskeje. Po 1945 bě Chorwatska jedna z šěsć
juhosłowjanskich republikow. Po rozpušćenju mnohonarodnostneho stata a
Chorwatskej wójnje spočatk 1990tych lět bu kraj k prěnjemu razej po nimale tysac
lětach njewotwisny. Wot 1. julija 2013 je Chorwatska z čłonom Europskeje unije.

Stolica a najwjetše město Chorwatskeje je Zagreb; druhe wulke města su Split,
Osijek, Rijeka, Zadar, Slavonski Brod, Dubrovnik, Šibenik, Varaždin, Vinkovci,
Bjelovar atd.

Wuznamny hospodarska hałuza je turizm, wosebje podłu jadranskeho pobrjoha mjez
Istriskej a Dalmaciskej, hdźež je wjele kupow.



https://hsb.wikipedia.org/wiki/B%C4%9B%C5%82oruska

Běłoruska je nutřkokrajny stat we wuchodnej Europje, kotryž mjezuje z Pólskej,
Litawskej a Letiskej na zapadźe, Ruskej na sewjerje a wuchodźe a Ukrainu na
juhu. Jeho stolica a najwjetše město je Minsk, kotryž so w srjedźišću kraja
namaka. Při rozpušćenju Sowjetskeho zwjazka sta so něhdyša sowjetska republika z
njewotwisnym statom a wot lěta 1994 je awtoritarnje knježacy Aljaksandr
Lukašenka z prezidentom. Zapadni wobkedźbowarjo pomjenuja Běłorusku husto jako
„poslednju diktaturu Europy“.

Mjeno Belarus je wot srjedźowěka sem znate a woznamjenja poprawom „zapadna Rus“.
W oficielnych běłoruskich a němskich dokumentach wužiwa so tohodla hamtske mjeno
Belarus město Weißrussland. W NDRskich časach běše oficielne pomjenowanje
Belorußland.

Běłoruska je třinaty najwjetši kraj w Europje a najwjetši nutřkokrajny stat,
kotryž słuša dospołnje k Europje. Kraj rozpřestrěwa so we Wuchodoeuropskej
płoninje; najwyši wjeršk je jenož 345 metrow wysoka Dzjaržynskaja hara zapadnje
Minska, kotraž słuša k Běłoruskemu hórskemu hrjebjenjej.

Wokoło 70 % kraja wotwódnjuje do rěkow Prypjat a Dnjepr, kotrejuž posledni běži
dale přez Ukrainu do Čorneho morja. Dalše wažne rěki su Berezina, kotraž so do
Dnjepra wuliwa, Njemen (Memel) w zapadźe, Dwina w sewjeru a Bug, kotryž stwori
zapadnu hranicu z Pólskej a Europskej uniju. Podłu Pripjata namakaja so w juhu
Běłoruskeje hoberske bahnišća, kotrež su jenož zrědka wobsydlene. Třećina
přestrjenje je z lěsom porosćena.

Běłoruska je najhórje wot Černobylskeje katastrofy potrjechena. Něhdźe štwórćina
jeje přestrjenje je radioaktiwnje kontaminowana.

W Běłoruskej je cyłkownje 14 městow z wjace hač 100.000 wobydlerjemi. Najwjetše
z nich su nimo Minska Homel (517.000 wobydlerjow), Mahiljow (375.000), Wicebsk
(366.000), Hrodna (361.000) a Brest (338.000).



https://hsb.wikipedia.org/wiki/Zyma

Zyma je najzymniša ze štyri počasow w měrnej arktiskej klimowej conje. Za tym
hač wón na južnej połkuli abo sewjernej połkuli knježi, rozeznawaju mjez
sewjernej a južnej zymu. Dla pućowaceho cenitoweho stawa słónca mjez južnym a
sewjernym wobrotnikom wospjetuje so zyma w kóždej hemisferje z lětnym turnusom.

Astronomisce so započina sewjerna zyma ze zymskim zawrótom słónca – časowym
dypkom, na kotrymž słónco padorunje nad južnym wobrotnikom steji a dny su
najkrótše:

Potom bywaja dny zaso dlěše a nocy krótše. Zyma kónči so z nalětnjej
runonócnosću

Dokelž wobkružna čara zemje wokoło słónca wokoło 1,7 % wot idealneho kruhoweje
čary so wotchili, štyri počasy njejsu cyle runje dołhe. Nimo toho su sewjerne
zymy dla bliskosće słónca (perihel 3. januara) tróšku krótše a miliše hač južne
zymy.

Meteorologisce widźane započina (sewjerna) zyma 1. decembra. Meteorologojo
přirjaduja počasy połnym měsacam. (Sewjerna) nazyma so kónči za meteorologow 30.
nowembra. Meteorologiska (sewjerna) zyma wobsahuje měsacy december, januar a
februar.

Fenologisce móže spočatk zymy wot astronomiskeho njesnadnje wotchilować a so
nimo krajo-morjoweho rozdźělenja (maritimny vs. kontinentalny klima) často přez
spočatk trajneje sněhowe wodźěće markěruje. Přiběranje abo wotebranje wot
lodowcow wotwisuje pak mjeńše wot zymskeho sněhoweho połoženja hač wot prěnjeho
noweho sněha w nazymje, kotryž ablaciju haći. Bližene přidźěluja zymje měsacy
december, januar a februar a w južnej hemisferje junij, julij a awgust. Na
geografiskich čopach knježi poł lěta „polarna nóc“; blisko čopownika traje
někotre dny hač tydźenje.

Kaž w lěću su tež w zymje stare nałožki, kotrež zdźěla přežiwjachu abo buchu
znowa wožiwjowane: na př. zawrót słónca jako hody, Alban Arthuan (keltisce),
Julowy swjedźeń (nordisce/ germansce), karnewal/ póstnicy/ fašing, maskowy bal a
zymske palenje.

Zapřijeće zyma so pak tež w pomjenowanjach wužiwa, kotrež wjace hač poł lěta
traja, kaž na př. zymske połlěto, zymski jězdny plan, zymski semester, zymski
tarif, zymski spar (při zwěrjatach), zymski čas a. d.



https://hsb.wikipedia.org/wiki/Wino

Wino je alkoholiski napoj ze z droždźemi předźěłaneje brěčki winowych jahodow.
Jahody rostu w kićojtych pakićach na winowym pruće. Tute pochadźeja zwjetša wot
europskeho dobreho winowca (Vitis vinifera subsp. vinifera), kotryž pak njeje
rezistentny přećiwo winowej šmicy. Tohodla so na druhe družiny, kaž na př.
brjohowy winowc (Vitis riparia, němsce Uferrebe), Vitis rupestris, wapnowy
winowc (Vitis berlandieri, němsce Kalk-Rebe) a jich hybridy našćěpi.

„Wino“ je klasiske pućowanske słowo, kotrež bě w cyłym mediteranym rumje
rozšěrjene. Arabske wayn, łaćonske vinum, grjekske οἶνος [oínos] resp. *ϝοῖνος
[woínos] – wot myk. wo-no – su jedyn z druhim přiwuzne, bjez toho zo so móže
konkludować, z kotreje rěče originalnje pochadźa. Najskerje so móže podobny
poćah k georgiskemu słowu ღვინო [ghwino] měnić.

Wysokoněmske słowo Wein, starowysokoněmske wîn abo winam, francoske słowo vin a
jendźelske słowo wine su wšě z łaćonskeho słowa vinum wupožčene. Tež waliziske
słowo gwin ale tež irske fion su samsneho pochada. To so přez fakt wujasni, zo
Germanojo ale tež Keltojo su prěni raz přez Romjanow we wjetšim rozměrje z winje
do dótknjenja přišli a z tym łaćonske słowo přewzali.

Přez pozdźiše wikowanske poćahi so dósta wopřijeće wina wot Germanow hač do
Słowjanow (hlej serbske wopřijeće wino a ruske słowo vinó) a hač do Baltow, při
čimž na př. w Litawskej wopřijeće vynas a w Letiskej słowo vins stej znatej.



https://hsb.wikipedia.org/wiki/Tad%C5%BAikistan

Tadźikistan (serbsce tež Tadźikiska abo Tadźikska; tadźikisce
Тоҷикистон/Todźikiston, rusce Таджикистан) je nutřkokrajny stat w srjedźnej
Aziji, kotryž bě hač do lěta 1991 z dźělom Sowjetskeho zwjazka. Jeho stolica je
Dušanbe.

Susodne kraje su Kirgiska na sewjeru, Chinska na wuchodźe, Afghanistan na juhu a
Uzbekistan na zapadźe. We wuchodźe kraja namakaja so wysoke horiny Pamira.
Tadźikistan leži we wysokich horinach Pamira, nimale połojca přestrjenje leži
wyše hač 3.000 metrow. Na wuchodźe nadeńdźe so Pik Ismoil Somoni (prjedy Pik
Komunizma), ze 7495 metrami najwyši wjeršk w Tadźikistanje. Na sewjeru
rozpřestrěwa so hórski rjećaz Alaj. Jenož na samym sewjerozapadźe ma kraj w
Ferganskej dolinje mały podźěl nižiny, kotryž hodźi so dla zastaranja z wodu
přez rěku Syrdarja za intensiwne ratarstwo wužiwać. Druha wažna rěka je Pandź,
přitok Amudarje, kotryž twori južnu hranicu z Afghanistanom. Najwjetši jězor je
Karakul (380 km²), kotryž leži we wysokosći wot 4000 metrow na Pamirskej
wysočinje njedaloko chinskeje hranicy.

Prěnja hamtska rěč je tadźikšćina, persišćinje podobna indoeuropska rěč. Nimo
toho je ze sowjetskich časow tež rušćina jako hamtska rěč připóznata. Wosebje we
Ferganskej dolinje je wulka uzbekska mjeńšina žiwa, kotraž wučinja cyłkownje
něhdźe 25 % wobydlerstwa.



https://hsb.wikipedia.org/wiki/Piwo

Piwo je alkoholiski napoj, kiž nastawa přez fermentaciju přetworjenych
zornješkow (zwjetša w formje ječmjenjoweho słoda). Nětko jako dodaće do piwa
wužiwa so chmjel, kiž daje hórkosć, móžne su tež druhe wobstatki jako na přikład
korjeniny, płody abo měd. Fermentacija bu typisce wot piwarskich droždźow
wuwabjena.

Słowo "piwo" je wuznamjeniło w prasłowjanskej rěči jednorje "piće", potom je so
přeměniło k zapřimnjenju alkoholiskeho napoja.

Piwo je jedne z najstaršich alkoholiskich pićow. Namakanki z Mezopotamiskeje wot
wokoło 4.000 lět před Chrystusowym narodźenjom pokazuja, zo su tam znali piwo.

Jendźelski spisowaćel Michael Jackson je w lěće 1977 wudał knihu The World Guide
To Beer, hdźež je jako prěni kategorizował piwa na cyłym swěće. Jeho próca je so
měła wliw na wuwiće slědźenja piwowych stilow.

Najwjetše piwo produkowace předewzaće je belgisko-brazilske Anheuser-Busch
InBev, wobsedźer markow (US-ameriski) Budweiser, Corona, Beck's, Leffe a Stella
Artois. Na druhim městnje steji SABMiller, wobsedźer markow Grolsch, Miller,
Pilsner Urquell a Tyskie. Třeće najwjetše předewzaće je nižozemske Heineken,
wobsedźer markow Amstel, Heineken, Moretti, Zagorka a Żywiec.

Najwjetše konsumowanje po ličbje wobydlerjow je w Čěskej, na druhim městnje
slěduje Němska.



https://hsb.wikipedia.org/wiki/P%C5%82%C3%B3d

Płód (łaćonsce fructus) rostliny je kćenje w stawje symjenjoweje zrałoty. Po
druhej definiciji je rostlinski organ, kotryž z kćenja wuchadźa a symjenja hač
do zrałoty chowa.

Nimo płódnika tež druhe dźěle kćenja a kwětnistwa so móžeja při wutwarje płoda
wobdźělować, kaž na př. kćenjowa wóska, keluch. Płód słuži rozpřestrěwanju.

Płód wobsteji z jedneho abo wjacorych symjenjow, kotrež su wot płodoweje sćěny
(perikarp) wobdate. Při perikarpje pak so rozeznawaja tři woršty:

Při brěšce na prawym wobrazu na př. twori endokarp twjerdu póčku, kotraž symjo
wobsahuje. Mezokarp je mjasny, a eksokarp twori somotowu brěškowu kožu.

Perikarp so za čas procesu zrawjenja płoda z płódnika kćenja twori. Za
rozrjadowanje płodow je wažne, so dopominać, zo płódnik z jedneho abo wjacorych
ze sobu zrosćenych płodowych łopješkow (karpele) wobsteji.

Rědko eksistuje aktiwna samrozpřestrěwanje (autochorija) přez katapultowe abo
pryskanske wuhotowanje. Druhdy stołpiki z płodami do skalnych škałobow rostu abo
so do pódy zanurjuja (geokarpija), kaž na př. zemski worješk (Arachis hypogaea).



https://hsb.wikipedia.org/wiki/P%C4%9Btr_Malink

Pětr Malink (* 27. julija 1931 we Łazu; † 28. awgusta 1984 w Budyšinje) bě
serbski literarny wědomostnik, awtor dźiwadłowych hrow a wučbnicow kaž tež
přełožowar.

Narodźi so jako štwórte dźěćo fararja Jurja Malinka we Łazu, hdźež wopyta tež
ludowu šulu. Po wupokazanju nana ze serbskeje Łužicy chodźeše wot 1941 do 1948
na srjedźnu a wyšu šulu w braniborskim Bezkowje. 1951 maturowaše na Budyskej
Serbskej wyšej šuli a nastupi tam hnydom bjez wotpowědneho wukubłanja dźěło jako
wučer serbšćiny a němčiny. W lěće 1955 dźěłowe městno z politiskich přičin
zhubi, namaka pak nowe dźěło w Minakałskej Serbskej rěčnej šuli. Wot 1960 do
1976 skutkowaše jako lektor w Ludowym nakładnistwje Domowina. Za tón čas
studowaše wot 1963 do 1968 kulturne wědomosće w dalokostudiju Karla Marxoweje
uniwersity a wobzamkny studij jako diplomowy kulturnowědnik. Wot 1976 běše z
wotrjadnikom Instituta za serbski ludospyt.

Za swoje literarne dźěło, předewšěm činohry a dźiwadłowe hry, spožčachu jemu
dwójce Literarne myto Domowiny (1962 a 1967) kaž tež Myto Ćišinskeho (1970).

Pětr Malink bě wot lěta 1953 woženjeny z Katu, rodźenej Cyžec (1931–98) a měješe
z njej wósom dźěći. Wón zemrě dnja 28. awgusta 1984 po ćežkej chorosći a bu na
Budyskim Michałskim pohrjebnišću pochowany.



https://hsb.wikipedia.org/wiki/Nil

Nil (arabsce النيل‎, an-Nīl) je wulkorěka na sewjerowuchodźe Afriki a z 6852
kilometrami před južnoameriskim Amaconasom najdlěša rěka na swěće. Wužórli so w
horinach Ruandy a Burundija w regionje centralnoafriskich wulkich jězorow a běži
přez Tansaniju, hdźež zastaruje Viktoriaski jězor z wodu, dale přez Ugandu,
Južny Sudan, Sudan a Egyptowsku hač k Srjedźnemu morju, do kotrejž so z 24.000
km² wulkej deltu wuliwa. Při Nilu namakaja so tři stolicy: Juba, Khartum a Kairo
kaž tež wjetšina staroegyptowskich pomnikow.

Jako jenička rěka swěta přeprěkuje cyłkowny subtropiske suche pasmo a zdobom ze
Saharu najwjetšu pusćinu na zemi. Wosebite kajkosće rěki běchu zakład nastaća
jedneje z prěnich wysokich kulturow čłowjestwa w Egyptowskej. Hač do dźensnišeho
hraje Nil jako jenička wulka rěka w hewak suchim kraju wulku hospodarsku rólu.

Poprawny Nil nastanje hakle pola sudanskeje stolicy Khartum z Běłeho a Módreho
Nila, při čimž je druhi – z Etiopiskeje pochadźacy – krótši, ale bohatši na
wodu. Wódny staw Nila so wot lěta na lěto přeměnjuje, štož je wosebje za wot
Niloweje wody wotwisnu Egyptowsku problematiske a sčasami zwadny dypk mjez
krajemi při hornim Nilu a tutymi při delnim běhu. Zo bychu móhli staw wody lěpje
regulować a katastrofalnym powodźenjam kaž tež suchoće zadźěwali, natwarichu w
1960tych lětach na juhu Egyptowskeje Assuansku rěčnu zawěru z Nasserowym jězorom
kaž tež dalše rěčne zawěry.



https://hsb.wikipedia.org/wiki/Wikipedija%3aKor%C4%8Dma

Witajće! Sym so pola wuwiwarjow MediaWikija naprašował, hač bychu snano modus
awtomatiskeho alfabetiskeho sortěrowanja w našej rěčnej wersiji tak změnić
móhli, zo bychmy nastawki w kategorijach abo tež pola awtomatisce sortěrowacych
so tabulkow přichodnje w prawym alfabetiskim porjedźe widźeć móhli (Łužica před
Lubijom atd.). Woni to principielnje móža, chcedźa pak rady někajki rozsud
našeho zhromadźenstwa widźeć. Potajkim: Štó je za to? -- j.nyča+/- 25. februara
2015, 18:09 (CET)

Bohužel njeje so poradźiło, prawe sortěrowanje zawjesć (je pak nětko lěpje hač
dotal), dokelž w aktualnym Unicode-standardźe zapisane sortěrowanje našemu
njewotpowěduje. Dyrbimy potajkim najskerje hišće chwilku čakać. -- j.nyča+/- 7.
apryla 2015, 19:00 (CEST)

(Sorry for the English - please translate this message!) MediaWiki message
delivery (diskusija) 4. měrca 2015, 21:02 (CET)

Hello, I made a proposal on Meta to change the rules for the steward
confirmations. Currently consensus to remove is required for a steward to lose
his status, however I think it's fairer to the community if every steward needed
the consensus to keep. As this is an issue that affects all WMF wikis, I'm
sending this notification to let people know & be able to participate. Best
regards, --MF-W 10. apryla 2015, 18:12 (CEST)

This is a message from the 2015 Wikimedia Foundation Elections Committee.
Translations are available.

I am pleased to announce that nominations are now being accepted for the 2015
Wikimedia Foundation Elections. This year the Board and the FDC Staff are
looking for a diverse set of candidates from regions and projects that are
traditionally under-represented on the board and in the movement as well as
candidates with experience in technology, product or finance. To this end they
have published letters describing what they think is needed and, recognizing
that those who know the community the best are the community themselves, the
election committee is accepting nominations for community members you think
should run and will reach out to those nominated to provide them with
information about the job and the election process.

Board of Trustees The Board of Trustees is the decision-making body that is
ultimately responsible for the long term sustainability of the Foundation, so we
value wide input into its selection. There are three positions being filled.
More information about this role can be found at the board elections page.

Funds Dissemination Committee (FDC) The Funds Dissemination Committee (FDC)
makes recommendations about how to allocate Wikimedia movement funds to eligible
entities. There are five positions being filled. More information about this
role can be found at the FDC elections page.

Funds Dissemination Committee (FDC) Ombud The FDC Ombud receives complaints and
feedback about the FDC process, investigates complaints at the request of the
Board of Trustees, and summarizes the investigations and feedback for the Board
of Trustees on an annual basis. One position is being filled. More information
about this role can be found at the FDC Ombudsperson elections page.

The candidacy submission phase lasts from 00:00 UTC April 20 to 23:59 UTC May 5
for the Board and from 00:00 UTCApril 20 to 23:59 UTC April 30 for the FDC and
FDC Ombudsperson. This year, we are accepting both self-nominations and
nominations of others. More information on this election and the nomination
process can be found on the 2015 Wikimedia elections page on Meta-Wiki.

On behalf of the Elections Committee, -Gregory Varnum (User:Varnent)
Coordinator, 2015 Wikimedia Foundation Elections Committee

Posted by the MediaWiki message delivery on behalf of the 2015 Wikimedia
Foundation Elections Committee, 05:03, 21 April 2015 (UTC) • Translate • Get
help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Funds
Dissemination Committee (FDC) and FDC Ombudsperson. Questions and discussion
with the candidates for the Funds Dissemination Committee (FDC) and FDC
Ombudsperson will continue during the voting. Nominations for the Board of
Trustees will be accepted until 23:59 UTC May 5.

The Funds Dissemination Committee (FDC) makes recommendations about how to
allocate Wikimedia movement funds to eligible entities. There are five positions
on the committee being filled.

The FDC Ombudsperson receives complaints and feedback about the FDC process,
investigates complaints at the request of the Board of Trustees, and summarizes
the investigations and feedback for the Board of Trustees on an annual basis.
One position is being filled.

The voting phase lasts from 00:00 UTC May 3 to 23:59 UTC May 10. Click here to
vote. Questions and discussion with the candidates will continue during that
time. Click here to ask the FDC candidates a question. Click here to ask the FDC
Ombudsperson candidates a question. More information on the candidates and the
elections can be found on the 2015 FDC election page, the 2015 FDC Ombudsperson
election page, and the 2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 03:45, 4 May 2015 (UTC) • Translate •
Get help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Wikimedia
Foundation Board of Trustees. Questions and discussion with the candidates for
the Board will continue during the voting.

The Wikimedia Foundation Board of Trustees is the ultimate governing authority
of the Wikimedia Foundation, a 501(c)(3) non-profit organization registered in
the United States. The Wikimedia Foundation manages many diverse projects such
as Wikipedia and Commons.

The voting phase lasts from 00:00 UTC May 17 to 23:59 UTC May 31. Click here to
vote. More information on the candidates and the elections can be found on the
2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 17:20, 17 May 2015 (UTC) • Translate •
Get help

Vom 18. bis 20. September wird in Dresden die WikiCon 2015 stattfinden. Für das
Orga-Team der WikiCon koordiniere ich Aktionen rund um die „Wikipedien in
kleinen Sprachen“.

Dobry wječor. Poprawich wčera stronu MediaWiki:Gadgets-definition. Nětko zaso
funguja wšě specialne funkcije. Jeli wone njefunguja při tebje, potom wotšaltuj
je prowizorisce na stronje twojich nastajenjow a potom je zaso šaltuj abo
wuprózdni składowak twojeho wobhladowaka. Jeli hišće je problem z jednu
specialnych funkcijow, prošu informuj mnje wo tym. Postrowy --Tlustulimu
(diskusija) 16. awgusta 2015, 19:16 (CEST)

Witajće! Mam tule raz namjet za (móžne) nowe wuhotowanje našeje hłowneje strony,
wšak wupada wona mjeztym tróšku zastarska. Što wo tym mysliće? -- j.nyča+/- 18.
awgusta 2015, 12:31 (CEST)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by I JethroBT (WMF) through
MediaWiki message delivery. 19. awgusta 2015, 02:32 (CEST)

Please help translate the statements on Meta Wiki. You can read more on the
Wikimedia blog.

My apologies for posting this message in English. Please help translate it if
you can.

Greetings! The Individual Engagement Grants program is accepting proposals until
September 29th to fund new tools, community-building processes, and other
experimental ideas that enhance the work of Wikimedia volunteers. Whether you
need a small or large amount of funds (up to $30,000 USD), Individual Engagement
Grants can support you and your team’s project development time in addition to
project expenses such as materials, travel, and rental space.

I JethroBT (WMF), Community Resources, Wikimedia Foundation. 4. septembra 2015,
22:52 (CEST)

(Opt-out Instructions) This message was sent by I JethroBT (WMF) (talk) through
MediaWiki message delivery.

There is still one week left to submit Individual Engagement Grant (IEG)
proposals before the September 29th deadline. If you have ideas for new tools,
community-building processes, and other experimental projects that enhance the
work of Wikimedia volunteers, start your proposal today! Please encourage others
who have great ideas to apply as well. Support is available if you want help
turning your idea into a grant request.

Last month, we asked for community feedback on a proposal to change the
structure of WMF grant programs. Thanks to the 200+ people who participated! A
report on what we learned and changed based on this consultation is now
available.

Come read about the findings and next steps as WMF’s Community Resources team
begins to implement changes based on your feedback. Your questions and comments
are welcome on the outcomes discussion page.

The Community Advocacy team the Wikimedia Foundation has opened a consultation
on the topic of harassment on Meta. The consultation period is intended to run
for one month from today, November 16, and end on December 17. Please share your
thoughts there on harassment-related issues facing our communities and potential
solutions. (Note: this consultation is not intended to evaluate specific cases
of harassment, but rather to discuss the problem of harassment itself.)

This is a message regarding the proposed 2015 Free Bassel banner. Translations
are available.

This is to inform all Wikimedia contributors that a straw poll seeking your
involvement has just been started on Meta-Wiki.

As some of your might be aware, a small group of Wikimedia volunteers have
proposed a banner campaign informing Wikipedia readers about the urgent
situation of our fellow Wikipedian, open source software developer and Creative
Commons activist, Bassel Khartabil. An exemplary banner and an explanatory page
have now been prepared, and translated into about half a dozen languages by
volunteer translators.

We are seeking your involvement to decide if the global Wikimedia community
approves starting a banner campaign asking Wikipedia readers to call on the
Syrian government to release Bassel from prison. We understand that a campaign
like this would be unprecedented in Wikipedia's history, which is why we're
seeking the widest possible consensus among the community.

Given Bassel's urgent situation and the resulting tight schedule, we ask
everyone to get involved with the poll and the discussion to the widest possible
extent, and to promote it among your communities as soon as possible.

(Apologies for writing in English; please kindly translate this message into
your own language.)

Posted by the MediaWiki message delivery 21:47, 25 November 2015 (UTC) •
Translate • Get help

150px|thumb От имени русскоязычного раздела Википедии поздравляю с достижением
уровня в 10 000 статей! Успехов в работе ;)

Congratulations on reaching 10,000 articles on behalf of the Russian language
edition of Wikipedia! Keep up the good work ;) Ле Лой (diskusija) 13. decembra
2015, 04:59 (CET)

In attention to the stewards I am requesting bot status for several bot jobs
stated at w:de:WP:Bots/A#Aktualisierungshilfe für sorbische Wikipedia. Two of
three hsb.admins requested there help by a bot. So I am looking for a bot flag
for hsb.wiki. Thank you ...

@J budissin, Tlustulimu: The stewards want a discussion on the project page
itself, as it is hsb.wiki. So I forwarded the discussion onto this place to
discuss the topic. Thank you very much Doc Taxon (diskusija)

Patrick Earley (WMF) via MediaWiki message delivery (diskusija) 5. januara 2016,
02:50 (CET)

Your input is welcome (and greatly desired) at the Meta discussion, 2016
Strategy/Community consultation.

Apologies for English, where this is posted on a non-English project. We thought
it was more important to get the consultation translated as much as possible,
and good headway has been made there in some languages. There is still much to
do, however! We created m:2016 Strategy/Translations to try to help coordinate
what needs translation and what progress is being made. :)

I hope you'll join us! Maggie Dennis via MediaWiki message delivery (diskusija)
18. januara 2016, 20:06 (CET)

Dobry wječor. Runje sym stronu MediaWiki:Gadget-markadmins.js‎‎ aktualizował,
dokelž stara wersija bě faktisce zestarjena. Jeli so při tebi hišće stare
markěrowanje jewi, prošu wuprózdni cache twojeho wothladowarka. Postrowy
--Tlustulimu (diskusija) 19. januara 2016, 23:00 (CET)

Greetings! The Individual Engagement Grants (IEG) program is accepting proposals
until April 12th to fund new tools, research, outreach efforts, and other
experiments that enhance the work of Wikimedia volunteers. Whether you need a
small or large amount of funds (up to $30,000 USD), IEGs can support you and
your team’s project development time in addition to project expenses such as
materials, travel, and rental space.

Lubi ludźo! @Mikławš, Tlustulimu, Michawiki, Tchoř, Rartat: Dyrbimy zaso raz
wothłosować. Tónraz dźe wo prawo importowanja zapiskow a wersijow z druhich
wikipedijow resp. importowanja wersijow z jednoho zapiska do tamneho. To je hdys
a hdys trěbne. Dokelž tule žanoho běrokrata nimamy (a prawdźepodobnje tež žanoho
njedóstanjemy), chcych rady třom administratoram serbskeje Wikipedije tute prawo
dać. Wo tym móža pak jenož stewardźa Wikimedije rozsudźić a woni trjebaja – kaž
přeco – wothłosowanje za to. Tohodla so was prašam: Chceće, zo so
administratoram serbskeje Wikipedije tute wužitne prawo spožči?

Hi, I can notice a request was placed at Phabricator (phab:T152209) for granting
importupload right to every sysop. I would like to notice hsbwiki community
importupload flag should not be granted to all sysops because it is very very
dangerous. But all sysops can import using Special:Import from defined sources
by default. As I can see in the config files there is no source defined for
hsbwiki. I can add some sources for hsbwiki if you want. Only list of interwiki
codes (Special:Interwiki) is needed and I'll add them if there is consensus for
it. Also see my Phabricator comment (and maybe this comment). Please link to my
userpage (User:Martin Urbanec) in your reply so I'll be able to catch reply
easier because I do not watch this wiki often (this applies for watchlist too).
--Martin Urbanec (diskusija) 5. decembra 2016, 09:27 (CET)

Hello, after six weeks of community discussion about Wikipedia to the Moon,
there are now 10 different proposals for content for the mission. Starting
today, you can vote for them on Meta-Wiki, and decide what we will work on: a
Wikipedia canon, different lists, the Moon in 300 languages, an astronomy
editathon, featured articles, articles about technology, endangered things, or
DNA-related topics. You can even vote against community involvement. Voting is
open until 24 June. Sorry that this message is again in English only, but we are
using village pumps to reach as many communities as possible, so that everyone
knows they can vote. Best, Moon team at Wikimedia Deutschland 10. junija 2016,
17:31 (CEST)

Greetings! The Project Grants program is currently accepting proposals for
funding. There is just over a week left to submit before the October 11
deadline. If you have ideas for software, offline outreach, research, online
community organizing, or other projects that enhance the work of Wikimedia
volunteers, start your proposal today! Please encourage others who have great
ideas to apply as well. Support is available if you want help turning your idea
into a grant request.

Hello! I'm writing from the Wikimedia Foundation to invite you to give your
feedback on a proposed move from CC BY-SA 3.0 to a CC BY-SA 4.0 license across
all Wikimedia projects. The consultation will run from October 5 to November 8,
and we hope to receive a wide range of viewpoints and opinions. Please, if you
are interested, take part in the discussion on Meta-Wiki.

Apologies that this message is only in English. This message can be read and
translated in more languages here. Joe Sutherland (talk) 6. oktobra 2016, 03:35
(CEST)

I apologise that this message is in English.
⧼Centralnotice-shared-help-translate⧽

Select strong passwords – eight or more characters long, and containing letters,
numbers, and punctuation. Joe Sutherland (diskusija) / MediaWiki message
delivery (diskusija) 14. nowembra 2016, 00:59 (CET)

Please accept my apologies - that first line should read "Help with
translations!". Joe Sutherland (WMF) (talk) / MediaWiki message delivery
(diskusija) 14. nowembra 2016, 01:11 (CET)

James Forrester (Product Manager, Editing department, Wikimedia Foundation)
--14. decembra 2016, 20:31 (CET)

Last year your community missed to participate at CEE Spring in Upper Sorbian
and we invite you to participate in this year’s contest! Local organisers,
please subscribe to the mailing list at
https://lists.wikimedia.bg/mailman/listinfo/ceespring-localorganisers, add your
community at the Meta page with the participants and discuss this year’s edition
of the contest on its talk page (Talk:Wikimedia CEE Spring 2017/Participants).
There you will also find information on some of the things expected from the
local organisers. We are looking forward to reading from you soon!

On behalf of the international organisers, -- Алиса Селезньова (diskusija) 17.
januara 2017, 16:00 (CET)



https://hsb.wikipedia.org/wiki/Maniok

Maniok (Manihot) je ród ze swójby mlóčenjowych rostlinow (Euphorbiaceae). W
rodźe Manihot so mjez něhdźe 60 do 100 družinow rozeznawa. Někotre družiny so w
tropach jako škrobowe dodawarjo plahuja. Wšě plahowane družiny su po horjeka
mjenowanym mjenom, wotwisnje wot regiona, woznamjenjene. Najwažniša družina je
prawy maniok (Manihot esculenta). Dokelž wobsahuje korjeń rostliny škrob, je
jeje plahowanje šěroko rozšěrjene. Wona pochadźa originalnje z regionow
dźensnišeje Brazilskeje a Paraguaya a bu hižo před wobsydlenjom Ameriki přez
Europjanow wot prawobydlerjow za zežiwjenje wužiwana. Mjeztym so rostlina
swětodaloko we wjele dźělach tropow a subtropow plahuje.

Manihot-družiny su štomy, kerki, połkerki abo zelišćowe rostliny. Wobsahuja běły
mlokowu mězu. Někotre družiny wobsedźeja korjentne boble. Schódne lisćowe
łopjena su jednory abo rukojće rozdźělene. Łopjenowe šiški su dołhe. Pódlanske
łopjena su małke.

Rostliny su zwjetša jednodomnje getrenntgeschlechtig (monözisch), rědko
dwudomnje getrenntgeschlechtig (diözisch). Kćenja steja po wjacorych w jednorych
abo zestajenych, často terminalnych kićojtych abo njeprawowokołkojtych
kwětnistwach. Jednosplažne kćenja su pjećličbne. Kćenjowa wobalka wobsteji jenož
z pjeć keluškowych łopješkow, Krónowe łopješka faluja. Muske kćenja wobsahuja
wósom hač 15 swobodnych stamenow w dwěmaj kruhomaj. Žónske kćenja wobsahuja nimo
pěstki tež druhdy někotre staminodien. Tworja třiwjechlojte kapslowe płody.

Ród Manihot bu 1754 wot jendźelskeho botanikarja Philip Miller nastajeny.
Znutřka roda so dźensa něhdźe 60 hač 100 družinow rozeznawaja, kotrež wšě z
Neotropis pochadźeja, zwjetša z Brazilskeje.

30 hač 60 cm dołhe, w promjenjach hromadźe stejace, mlokomězowe a škrobowobohate
korjenje wobsahuja při někotrych družinow cyanowodźik a su tohodla jědojte.
Zajědojćenske zjawy su ataksija, amblyopija. Přez přihódne wobjednanje (sylny
woćoplenje) so pak ćěkawy cyanowodźik wotstroni, a dóstanu potom dobre žiwidła.
Maniok ma pak drobny wutk na proteina (jenož něhdźe 1,2 %) a jenož jara małke
esencielne aminokisaliny. (strach Kwashiorkor-syndroma.) Zo by tomu zadźěwał,
poruči so přidatne jědźenje na proteinach bohatych Maniok-łopjenow.

Boble bu wobělene, rozmlěte a truhane, a potom namočene. Po někotrych dnjach
wutłóča masu, płokaja ju přez tak mjenowany tipití a spraža ju w kachlach. W
tłóči wostawaca masa doda Maniokowu muku (farinha).

Maniokowa muka so móže podobnje kaž pšeńčnu muku wužiwa. Ludźo z alergijemi
přećiwo pšeńcy a druhim žitam wužiwaja tohodla často maniokowu muku jako
narunanje.

Nimoprodukt zhotowjenja maniokoweje muki je škrob („polvilho“), kotryž bu
spraženy a potom „Tapioka“ mjenowany.

W druhich regionach dóstanu po modifikowanym jednanju tróšku druhe produkty; tež
připrawjuja z muki tykanc (na př. Beijú), kotrež našemu chlěbej mjenje abo bóle
podobne su, a na Antillach měšeja maniokowu muku z pšeńčnej muku a pjeku z toho
chlěb („conaque“).

Słódnosće, kotrež w Brazilskej z manioka zhotowja, su (u. a.) Beijú, Farofa abo
Tarubá. Předewšěm w Peruwje wulce lubowana pojědź je „Yuca á la Huancaína“,
„Yuquitas“ je tam samo při wšěch wulkich fastfood-rjećazach jako zakusk.

Maniok so tež w centralnej Africe (Kamerun, Gabun, Kongo atd.) intensiwnje a
rady wužiwa. Muka (Foufou) so často za družinu kulkoweho ćěsta wužiwa. Bolba so
rady w parje abo we wodźe wari a nic rědko fritěruje. Maniokowe łopjena su tež
jara lubowana jědź a so z mazom zemskich worješkow, płodami wolijowych palmow
abo kokosowym mlokom přihotuje. Jara lubowane (a za europske njebjeski jara
nawučenja potrěbne) su do palmowych łopjenow zawjete maniokowe žerdki (Bibolo).
Tute so přez dospołne wupłokanje škroba z maniokoweje muka zhotowja a wobsteja
tohodla nimale ze čisteho glutena. Tuta kruta, gumijojta, translucidna substanca
so jako přikus k rybje a mjaso zjě.



https://hsb.wikipedia.org/wiki/Malta%C5%A1%C4%87ina

Maltašćina (maltasce malti, jendźelsce pak Maltese) je semitska rěč maltaskeho
naroda. Maltašćinu rěči wokoło 400.000 wobydlerjow Malty a přibližnje samsna
ličba Maltačanow, kotřiž su w emigraciji we wukraju (USA, Kanada, Awstralska,
Wulka Britaniska atd.) žiwi. Maltašćina je dźensa hamtska rěč na Malće (wot lěta
1936, hdyž je hromadźe z jendźelšćinu italšćinu) narunała a w Europskej Uniji
(wot 1. róžownika 2004).

Za čas arabskeho zdobyća a nowowobsydlowanje wot lěta 870 je maltašćina z
arabšćiny nastawała. Z přejimanju knjejstwa přez katolski rjad Johanitow w lěće
1530 so je italšćina k dominantnej rěči wuwiwała. Wot lěta 1814 bě Malta
britiska krónkolonija a jendźelšćina wuwiwaše so k hamtskej rěči, tak zo jenož
hornja woršta dale italsce rěčeše. W lěće 1914 su Jendźelčenjo łaćonski alfabet
za maltašćinu zawjedli, w lěće 1924 wudawachu prěnje prawopisne prawidła. W lěće
1934 sta so maltašćina oficielnje z druhej hamtskej rěu nimo jendźelšćiny,
mjeztym zo zhubi italšćina swoje předprawa po wustawje.

Gramatikalisce jónkróćna je maltašćina přez přenošowanje gramatiskich prawidłow
ze semitiskeho do romaniskeho/germaniskeho słowoskłada. Je na přikład
konjugacija „ja rěču/ty rěčiš/wón rěči/wona rěči“ w maltašćinje
„nitkellem/titkellem/jitkellem/titkellem“, tak bu tutón princip tež na
konjugaciju “ja rezerwuju/ty rezerwuješ/wón rezerwuje/wona rezerwuje“
přenošowany, kotraž so z jendźelskeho werba (to) book (serbsce „knihować“)
wotwodźuje: „nibukja/tibukja/jibukja/tibukja“.



https://hsb.wikipedia.org/wiki/Makedonska

Republika Makedonska (makedonsce Република Македонија/Republika Makedonija,
albansce Republika e Maqedonisë) je stat na Balkanskej połkupje w juhowuchodnej
Europje. Hač do lěta 1991 běše dźěl Socialistiskeje Federatiwneje Republiki
Juhosłowjanskeje (SFRJ). Wona ma přestrjeń 25.713 km² a hłowne město je Skopje.
Oficielna rěč w Makedonskej je makedonšćina.

Po schwalenju ramikoweho zrěčenja 2001 a wójnskim konflikće mjez Albanjanami a
Makedonjanami připóznawa Makedonska albanšćinu, serbišćinu, roma, turkowšćinu a
bosnišćinu jako druhu oficielnu rěč w tych wokrjesach, hdźež je wjace hač 20%
albanskeje, serbiskeje, romskeje, turkowskeje abo bosniskeje narodnosće.
Oficialne mjeno kraja je Republika Makedonija. W organach Europskeje Unije,
NATO, UNO a za Grjeksku je mjeno kraja Bywša Juhosłowjanska Republika Makedonska
(mak. Πоранешна Југословенска Република Македонија/Poranešna Jugoslovenska
Republika Makedonija), přetož njepřipóznawa Grjekska oficielne mjeno
Makedonskeje.

Mjez dźesać najwjetšimi městami w Makedonskej ličimy města Skopje, Bitola,
Kumanovo, Prilep, Tetovo, Veles, Štip, Ohrid, Gostivar a Strumica. Ohrid je
město słowjanskich wučerjow, mjez kotrymiž je swjaty Kliment Ohridski, kiž je
kyrilicu k česći swojeju wučerjow swjateju Cyrila a Metoda wutworił. W Ohridźe
je była tež wutwarjena prěnja Słowjanska Uniwersita w tak mjenowanym regionje
Kutmičevica, na kotrejž je studowało wjace hač 3.500 studentow. W Ohridskim
regionje je tež Naum Ohridski skutkował. Naum Ohridski bě kaž Kliment Ohridski
wučomnik swjateju Cyrila a Metoda. Pochowany bu wón w klóštrje Swj. Nauma
Ohridskeho blisko albanskeje hranicy.



https://hsb.wikipedia.org/wiki/Kirgiska

Kirgiska (tež Kirgizistan, Kirgistan abo Kirgiziska; kirgisce Кыргыз
Республикасы/Kyrgys Respublikasy, rusce Киргизская Республика/Kirgizskaja
Respublika) je nutřkokrajny stat w srjedźnej Aziji, kotryž bě hač do lěta 1991 z
dźělom Sowjetskeho zwjazka. Hłowne a zdobom najwjetše město je Biškek, prjedy
Frunze.

Susodne kraje su Kazachstan na sewjeru, Chinska na juhowuchodźe, Tadźikistan na
juhozapadźe a Uzbekistan na zapadźe. Kirgiska leži we wysokich horinach Tien
Šan, kotrychž najwyši wjeršk je Dźengiš Čokusu (prjedy Pik Pobjedy;
7439 m n.m.hł. ). Při tadźikiskej hranicy na juhu přeńdźe kirgiske horiny do
Pamira. Ratarstwo je jenož na 20% krajneho teritoriju docyła móžne. Ludnosć
bydli předewšěm w dole rěki Čuj na sewjeru a we Ferganskej dolinje při hornim
běhu Syrdarje na zapadźe kaž tež wokoło wulkeho jězora Ysyk-kol na
sewjerowuchodźe Kirgiskeje. Přeco zaso je Kirgiska wot ćežkich zemjerženjow
potrjechena.

Statna rěč Kirgiskeje je kirgišćina, kazachšćinje a uzbekšćinje podobna turkska
rěč. Jako druha hamtska rěč je rušćina připóznata, kotraž hraje wosebje wot
sowjetskeje doby wulku rólu.



https://hsb.wikipedia.org/wiki/J%C4%9Bzor

Jězor słuša ke kategoriji stejatych wodźiznow, kotrež móža při- abo wottok
běžateje wody měć a su dospołnje z twjerdźiznu wobdate. Wón woznamjeni so w
dalokej měrje přez wuwaženy ekosystem.

Jězor je nutřkokrajna wodźizna, w kotrejž so (wjetše) mnóstwo wody we
wužłobjenju zemje nahromadźić móže. Porno nutřkokrajnym morju (kaž na přikład
Srjedźne morjo) nima jězor direktny zwisk k oceanam na wysokosći hładźiny morja,
z čimž so tež žadyn při- abo wottok přez mórske prudźenje njepokaza. Mnóstwo
při- a wottoka je w přirunanju z cyłkownym mnóstwom wody w jězoru skerje małe. W
rozdźělu k běžatej wodźe je jězor płony a njepokaza žadyn spad.

Z wida limnologiskeje definicije je jězor poprawom zasadnje hłubši hač hat abo
łuža, tak zo móže so přez dny abo měsacy stabilne temperaturne worštowanje
wutworić. Z frekwency přeměšenja, kotraž ma daloko sahace ekologiske sćěhi,
hodźa so jězory kategorizować. W tutym zmysle někotre niske jězory, kaž na
přikład Balaton, scyła jako „woprawdźite“ jězory njepłaća.

Jězor wopřija zwjetša słódku wodu, eksistuja pak tež wulke słone jězory, kaž na
přikład Kaspiske morjo, Aralski jězor a Mortwe morjo. Někotre jězory su tež
bohate na sodu, kaž jězory wokoło wulkeho hrjebinoweho přełama we wuchodnej
Africe.

Druha móžnosć definicije hodźi so přez wulkosć zawjesć, po kotrejž dyrbi jězor
znajmjeńša jedyn hektar wulki być.

Tež w astronomiji rěči so wo jězorach, jeli druhu běžitu maćiznu wobsahuja – kaž
metanowe jězory na Titanje, měsačku Saturna.

Najwjetše łužiske jězory namakaja so w (kumštnej) Łužiskej jězorinje a nastachu
z něhdyšich brunicowych jamow. Najwjetši z nich je Sedličanski jězor, kotryž
leži sewjerowuchodnje Złeho Komorowa a ma přestrjeń wot 13,3 kwadratnych
kilometrow. Nimale samsnu wulkosć ma najwjetši přirodny jězor Łužicy (a cyłeje
Braniborskeje), Gójacki jězor sewjernje Błótow.



https://hsb.wikipedia.org/wiki/Dusyk

Dusyk (tež nitrogenij, z łać. Nitrogenium) je chemiski element z periodoweho
systema elementow ze symbolom N a rjadowej ličbu 7. Atomarnje dusyk w přirodźe
lědma wustupuje, dokelž so hnydom přez sylnje eksotermnu reakciju k molekularnym
dusykej N2 zwjaza. Elementarnje dusyk jenož w formje kowalentneho homodimera
wustupuje, chemisku wjazbu z dweju dusykoweju atomow, (→ molekularny dusyk, tež
Distickstoff (přir. Disauerstoff), sumariska formula N2).

Molekularny dusyk je z 78 % hłowny wobstatk powětra. Je za žiwochow esencielny
element, kotryž so přez dusykowe fiksěrowanje na přirodnym wašnju organisce
wjaza. W organiskej formje je jako strukturny element proteinow wažny hłowny
element wšěch organizmow. Dusyk je centralny element w dusykowym kołoběhu
ekosystemow a bu wot žiwochow w energijointensiwnym procesu organisce wjazany a
k dispoziciju činjeny. Wustupuje w mineralach jara rědko. Na zemskim powjerchu a
w powětrje je nimale bjezwuwzaćnje abiotisce w spočatkowym času zemje nastał a
bu pozdźišo wot žiwochow zwjazany.

Elementiski symbol N so wot łaćonskeho pomjenowanja nitrogenium (wot
starogrjech. νιτρον „Laugensalz“ a starogrjech. γενος „pochad“) wróćo wjedźe.
Němske pomjenownaje Stickstoff dopomina na tym, zo molekularny dusyk płomjenja
haša („dusy“) abo zo žiwoch (na př. čłowjek) w čistym dusyku dusy.



https://hsb.wikipedia.org/wiki/Bo%C5%82har%C5%A1%C4%87ina

Bołharšćina je južnosłowjanska rěč. Wona so pisa cyrilicej. Najbliže ma k
makedonšćinje a po měnjenju někotrych bołharskich a grjekskich linguistow je
makedonšćina jenož dialektom bołharšćiny; je to ale jara kontrowersna politiska
tema.

Słowoskład so přewažacy ze słowjanskich zdźědźenych słowow zestaja; požčonki
pochadźeja předewšěm wot Grjekšćiny a Turkowšćiny. Wot 19. lětstotka běchu zaso
a zaso prócowanja, narunać turkowske słowa přez slawizmy, kotrež wosebje z
Rušćiny pochadźeja. Wuskutki měchu tute prócowanja předewšěm na pisomny rěč;
wobchadna rěč je přeco hišće bohata na turkowskich elementach.

Bołharšćina so w bołharskej warianće kyriliskim pismje pisa. Bołharski alfabet
(Азбука/Asbuka) wobsahuje 30 pismikow w sćěhowacym porjedźe:

W starych tekstach móžeja nimo toho pismiki Ѣ/ѣ (Jat; wurěkowanje regularnje hdy
po konteksće kaž е abo я; na př. голѣм ↔ голѣми) ale tež Ѫ/ѫ (Wulki Jus, nic
zaměnjować z kyriliskim pismikom Mały Jus: Ѧ/ѧ) wustupować. W dźensnišej
Bołharšćinje so tute stare znamješka pak wjace njewužiwaja; wone so za čas
ortografiskeje reformy 1945 wotstronichu.

Za małe pismiki so často tak mjenowane kursiwne formy tež w zrunanym pismje
wužiwa. Dokelž so tute wot (ruskich) standardnych formow zdźěla sylnje
rozeznawaja, kotrež so tež w najwjace leksikach pokaza, nastanja za wosoby bjez
znajomosćow słowjenskich rěčow (turisća etc.) často problemy při wučitanju na
př. wot dróhowych tafličkow. Tabelarski přehlad wo rozdźělach mjez kursiwnymi a
njekursiwnymi formami so namaka w nastawku wo kyriliskim pismje.

Palatalizacije wustupuja nic tak často kaž na př. w rušćinje. Sylne rozdźěle
mjez palatalizowanymi a njepalatalizowanymi wurjekowanjemi su jenož při małych
pismikami jasnje słyšomne, na př. při n a l:

Kaž w němčinje a w druhich słowjenskich rěčach eksistuje wuzwukowe stwjerdźenje.

Bołharska gramatika so we wjace detajlach wot druhich słowjanskich rěčow
rozezna. Tuta wosebitosć je trakiskeho pochada ale tež rezultat rěčneje reformy.
Tež susodne rěče, kaž na př. Albanšćina abo Rumunšćina kotrejž pak žane
słowjanskej rěči njejstej, maja zdźěla samsne wosebitosće. Tohodla so tute rěče
tež pod zapřijećom Balkanske rěče zjimaja, hačrunjež wone nic blisko ze sobu
přiwuzne su. Rěča so w tutym zwisku wot rěčneho zwjazka.

Mjezy słowjanskimi rěčemi eksistuje jenož w Bołharšćinje a w blisko přiwuznej
Makedonšćinje artikle; definitny artikl so w rozdźělu k wjele druhich rěčach do
nomena (resp. prěnjeho słowa jeho nominalneje skupiny) přida.

W Bołharšćinje eksistuja nimo toho jenož jara słabje wuwite pady; chiba při
pronomenach ale tež při artiklowych formach maskulinow wone njewustupuja. W
małych padach, hdźež wone nastanja widźomne, so nominatiw, datiw a akuzatiw
rozeznaja; genitiw so přez prepoziciju на+datiw narunuje (přirunajomny k w
němčinje jenož wobchadnorěčnym narunjenju genitiwa přez von+datiw).

Bołharšćina ma jara wulku wjelestronskosć na formach při werbach. Rozeznaja so
dźewjeć rozdźělnych časowych formow: prezens, dwě futurowej formje (futurum a
futurum exactum ), štyri zańdźenostne formy (imperfekt, aorist, perfekt,
pluskwamperfekt), při tym so aorist a imperfekt jako tak mjenowane "syntetiske
formy" a perfekt, pluskwamperfekt jako "perifrastiske formy" zańdźenostnych
temporow mjenuja. Syntetiske formy njejsu - zestajane, mjeztym so perifrastiske
formy najčasćišo zestajane formuja. Na př.: аз четох [aorist] - "ja čitach" a аз
четях [imperfekt] - "ja načitach" stej njezastajanej zańdźenostnej formje. Аз
съм чел [perfekt] - "sym čitał" a Aз бях чел [pluskwamperfekt] - "běch čitał"
stej (kaž tež w Serbšćinje) zestajanej zańdźenostnej formje, kotrejž so z
wužićom pomocnych werbow formuja.

Kaž druhe słowjanske rěče wužiwa tež Bołharšćina tak mjenowany werbalny aspekt w
(nimale?) wšěch časowych formach. Potajkim eksistuja čisće ličensce 18 wšelakich
kombinacijow z aspekta a tempusa. Wězo su někotre aspektowe tempusowe
kombinacije jenož jara rědke (na př. imperfekt perfektiwnych werbow).

Tohorunja typisce za słowjanske rěče je mnohosć na participy: particip prezens,
particip imperfekta, particip aorista, pasiwny particip prezens, pasiwny
particip preterituma, adwerbialny particip, ale tež jenož rědko wužiwany tak
mjenowany „zbytny infinitiw“.

Zajimawje njeeksistuja w Bołharšćinje – tež na rozdźěl wot druhich słowjanskich
rěčow a tež najwjetšich druhich indoeuropskich rěčow – žadyn infinitiw. We
słownych lisćinach kaž na př. słownikach so město toho normalnje 1. wosoba
singular prezens indikatiw aktiw wužiwa (kotraž so to jako "Nennform" werba
woznamjenja, zoby charakter jako infinitiw wujasnjował). Při sadowych
konstrukcijach kaž na př. „Chceš jěsć?“ („jěsć“ w Serbšćinje w infinitiwje) so
město toho ze słowom да (da) druhi werb w konjugowanej formje přida: „Искаш ли
да ядеш?“ („Iskaš li da jadeš?“; po słowje přełoženy něhdźe: „Chceš, zo jěš?“).

Jako werbalne modusy eksistuja nimo indikatiwa, imperatiwa a kondicionala
(kotryž něhdźe funkciju konjunktiwa w Němčinje ma) tež konklusiw (pokaza, zo so
wobstejnosć z druheho logisce wotwodzuje), renarratiw (pokaza, zo rěčnik je
wobstejnosć nic sam dožiwił, ale zo wón wopisanje třećeho dale da, přirunajomny
indirektnej rěči w Němčinje) ale tež dubitatiwny renarratiw (kaž renarratiw;
wězo dwěluje rěčnik na wěrnosć).

Při zwěsćacych prašenjach (t.r. sady, na kotrež bu haj/ně-wotmołwa wočakował) so
nimale přeco partikla ли (li) wužiwa. Wone wustupuje jenož při zwěsćacych
prašenjach, ale nic při druhich prašenjach, a so typisce za werb abo pak přez to
wosebite akcentowany dźěl prašenja sadźi. Přikłady:



https://hsb.wikipedia.org/wiki/Wokalna_harmonija

Wokalna harmonija je asimilaciski proces, kotryž artikulaciju wolóžuje. We
wuskim zmysle je připodobnjenje sufiksowych wokalow na zdónk, ale tež znutřka
zdónka. Při tym cuze słowa abo najnowše požčonki často wokalnej harmoniji wjace
(dospołnje) njewjedu.

Wona wustupuje w rozdźělnych rěčnych swójbach, na př. w turkowskich rěčach, w
mongolskich rěčach, w někotrych finougriskich rěčach.

W Baškiršćinje dwě warianće wokalneje harmonije wustupujetej. Štyriformowa
warianta wužiwa wokale "ы", "о", "е" a "ө". Na př. prašenska partikla ma formy
-мы, -мо, -ме, -мө.

Turkowšćina ma wósom wokalow a rozeznawa je po dwěmaj přiznamjenjomaj, a to
[±prědnje] a [±kulojćene].

W turkowšćinje dwě warianće wokalneje harmonije wustupujetej. A to tak mjenowana
"małka wokalna harmonija" (z wokalomaj "a" a "e", turkowsce küçük sesliler
uyumu) a "wulka wokalna harmonija" (z wokalemi "i", "ı", "u" a "ü", turkowsce
büyük sesliler uyumu).

Nimo toho samo małko wuwzaćow eksistuja, kaž na př. -ken (konwerbowa kóncowka z
woznamom "mjeztym zo"), wokal o w kóncowce -iyor (prezens).

Wokale я, е, ю, ё su faktisce kombinacije wokalow а, э, у, о z konsonantom й.
Jeli słowo wobsahuje jenož wokal и, da so jako słowo prědnjeho rjada wobjednawa.

Neutralne wokale so móžeja po wokalu z dweju prěnjeju skupinow jewja a so móžeja
z wokalemi z wobeju rjadow kombinować, na př. äi, öi, yi a ai, oi a ui. Jeli
słowo wobsahuje jenož neutralne wokale, da so wokale z prědnjeho skupiny
wužiwaja, na př. eikö, eihän.

Madźaršćina ma 14 wokalow. Ale w někotrych narěčach a zdźěla wobchadnej rěči so
dalša warianta "e" jewi.



https://hsb.wikipedia.org/wiki/W%C3%B3%C4%8Dko

Wóčko (zest. woko; łać. oculus) je swětła zmysłowy organ při zwěrjatach a
čłowjekach.

Widźenski organ (Organon visus) cycakow, a z tym tež čłowjeka, móže so do tři
delnje jednoty rozčłonkować:

Nutřkowny rum wóčneho jabłuka wobsahuje škleńčane ćěło (Corpus vitreum) ale tež
čóčku (Lens) a so rozdźěli do wobeju wóčneju komorkow (Camera anterior a
posterior bulbi).

Do znutřkowneho so dóstanje swětło přez rohowku a pupilu. Wona je kruhojta
wotwěra barbneje tučelawki, iris. Z pomocu musklowe nitki w tučelawce so móže
pupila powjetšować a pomjeńšować. Tutón proces, kotryž wóčko na swětłosć
wokoliny přiměrjuje, rěka adaptacija. Za tučelawce je elastiska wóčna čóčka pola
wjazadłach powěsnjena. Čóčkowe wjazadła přeběžeja k kružkojtemu ciliarnemu
muskej. Wóčne nutřkowne je wot galertojteho škleńčaneho ćěła wupjelnjene. Wono
da wóčku krutu a kulojtu formu, kotraž so tež wóčne jabłuko mjenuje.

Při čłowjeka leži z pomocu wóčka zaznajomny wobłuk elektromagnetiskeho spektruma
we wobłuku žołmowych dołhosćow wot něhdźe 380 nm hač 780 nm, tak mjenowany
swětłowy spektrum. Přećiwo tomu widźa na př. pčołki tež bóle krótkowalowe
swětło, tak mjenowane ultrawioletne UV-swětło, mjeztym wone njemóžeja na druhim
boku žane čerwjene swětło zaznawać. Widźenski rum we wóčku cycakow je za barbne
widźenje (barbne swětło, z pomocu čopikow) jara mjeńši hač tutón za jasnosć
(běłe swětło, z pomocu štabikow). Z tym leži widźenski rum za barby tež znutřka
widźenskeho ruma za běłe swětło.

W 19. lětstotku wujasnili su funkciju wóčka analogisce funkciskeho wašnja
fotoaparata; po šemje, zo by reflektowane swětło (aktiwne) do wóčka (pasiwne)
padało, zwobraznjenje swěta na brónicy by potom skónčnje do mozow dale
posrědkowało. W druhej połojcy 20. lětstotka bu tuta ideja z pomocu techniskich
nastrojemi za měrjenje wóčnych pohibow wuwróćiła.

Wězo je najwjetši dźěl brónicy (Pars optica retinae) z zmysłowymi bańkami
přikryty, wótrowidźenje so pak koncentruje při čłowjeku na jenož 0,02 procentow
přestrjenja brónicy, tak mjenowany žołteho blaka (Macula lutea, „Makula“). Tutón
wotpowěduje něhdźe 2° našeho horicontalnje něhdźe 170° a wertikalnje něhdźe 110°
wopřimowaceho pola widźenja. Tuž widźimy poprawom jenož wurězk wótro, kotryž
našej wobě wóčce z jeju widźenskimaj wóskomaj fiksujetej.

Při wobhladowanju objekta wotpočowacy a wótry wobraz přez to nastanje, zo wóčne
muskle, nas zwjetša w njewědomju, za sobu rozdźělne wurězki objekta před žolty
blak suwaja. Wóčko njewotpočuje tuž při wobhladowanje ženje, wono je přeco w
najmjeńšich pohibanjach. Dypk so za sekundowe snadne dźěle fiksuje, potom
skakaja muskle z torhatym pohibanjom (sakkada) k sćěhowacemu dypkej. Z tutoho
wottasowanja so skónčnje jasny cyły wobraz płodźi. Při wotpočowacym
wobhladowanju traja jednotliwe fiksacije 0,2 hač 0,6 sekundow, tak zo so za čas
sekundy 2 hač 5 sakkadow wotměwaja, při směšnišim hladanju nastanu sakkady
časćiše a fiksaciske časy krótše.

Wuběrk fiksaciskich dypkow a muster sakkadow je po wysokim měrje indiwiduelny a
z zwučenosćemi a zajimom wobhladowarja abo stajenjom nadawkow na njón zwisuje.
Rěču dźensa wo intencionalnym widźenju, aktiwny proces na swět. Přez wotpowědne
wobkedźbowanske metody čini k wužitkej so mjeztym předewšěm wabjenska branša,
ale tež zadźerženske slědźenje tutón fenomen nimowólneje aktiwity, zo z tym jich
wabjenske metody resp. jich tezy wo čłowjekowym zadźerženju polěpšić a
optiměrować. Tež w zwisku z wuwićom detektorow za łženje su přeco zaso
wotpowědne instrumenty w zasadźenju, najwjetša za hódnoćenje rozbudźenskeho
staw.

Najčasćiše přičiny za pomjeńšenje wótrosće widźenja resp. schornjenja wóčka su
nimo katarakta (šěre mjadro) a glawkoma (zelene mjadro) přez starobu wuměnjena
degeneracija makule a přez diabetes wuměnjena retinopatija.

Katarakt, t. r. mućenje wóčneje čóčki, je z wjetšeho dźěla wuspěšnje lěkujomny,
dokelž so móže wóčna čóčka wotstronić a přez wuměłsku čóčku narunać. Wjele ćešo
lěkować su schorjenja z wobdźělenje brónicy, dokelž tuta njeje ani regeneracije
kmana ani narunujomna.

Při někotrych schorjenjach brónicy (na. př. při pokročowanej Retinopathia
pigmentosa) so nadźija přichodnje wobnowjenje widźenskeje funkcije přez
implantat retiny docpěć.

Za najčasćiše formy katarakta, glawkoma a degeneraciju makule maja jako přičinu
starobowe přeměnjenja na zakładźe genetiskich nachilnosćach. Předewšěm za
degeneraciju makule nimo toho kurjenje zasadny eksogeny rizikowy faktor
předstaja. Mysla za katarakt a degeneraciju makule nimo toho škódliwy wliw wot
ultrawioletneho swětła. Diabetiska retinopatija je sćěh wot žiłkowych
přeměnjenjow, kotrež so přez powyšowany niwow krejneho cokora wuskutkuja. Tež
wona wustupuja při kurjakach zažnišo a časćišo jako při njekurjakach.

Eksistuja powobličenja, zo wóčka rozdźělnych wašnjow twarjenja w běhu ewolucije
něhdźe 40 raz nowo so wuwili. Tola hra pax-6-gen při čornicach ale tež při
cycakach (myše) rólu pola wuwiću wóčkow a pola płodowy muše (Drosophila
melanogaster) ma k tomu homologny gen „eyeless“ nimale samsnu funkciju. Tohodla
liegt nahe, zo wšě tute wóčne typy zhromadny započatk maja. Eksistuje hišće
wjele dalšich genow, kotrež w rjapnikim wóčce homologny partner maja.

Prěnje wóčka eksistowachu hižo před 505 milionami lět w zemskim wěku Ordovizium
(na př. při nautilusu).

Jeli brónica wobsahuje rozdźělne widźenske bańki, kotrež so w jich
swětłočućiwosći rozeznawaja, potom družina móže barby widźeć.



https://hsb.wikipedia.org/wiki/Swahil%C5%A1%C4%87ina

Swahilšćina (Kiswahili) je rěč, kiž so we wuchodnej Africe wužiwa. Wona ma wjele
narěčow. Mjeno rěče pochadźa wot pluraliskeje formy (sawahil) arabskeho słowa
sahil "pobrjóh".

Wužiwa so w tutych krajach: Tanzanija, Burundi, Kenia, Mayotte, Mosambik,
Somalia, Južna Afrika a Uganda. W někotrych z nich je samo jako hamtska rěč.

Jedna z najbóle znatych frazow we swahilšćinje je „hakuna matata“ z trikoweho
filma Walta Disneyja Kral lawow. To woznamjenja „žadyn problem“ abo „nječiń sej
žane starosće“.

Ale tež znatej mjenje Simba a Rafiki stej z tuteje rěče, dokelž tej słowje
woznamjenjatej law resp. přećel.

Za pisanje swahilšćiny dźensnišeho dnja so łaćonski alfabet wužiwa. a, b, ch
[č], d, dh (jendź. th kaž we słowje that), e, f, g, gh, h, i, j [dź], k, l, m,
n, ng’, ny [ń], o, p, r, s, sh [š], t, th (jendź. th kaž we słowje thin), u, v
(něm. v we słowje Vase), w, y [j], z

Standardowa Swahilšćina ma pjeć wokalnych fonemow: /a/, /e/, /i/, /o/ a /u/, kaž
španišćina, japanšćina a esperanto. Wotpowěduja němske krótke wokale a so tež w
njepřizwučnych złóžkach nic redukowanje wurjekuja. Předposledni Wokal je dołhi,
ale tež wotewrjeny, dokelž přizwuk přeco je na předposlednjej złóžku.

Slědowaca tabela wobsahuje konsonanty Swahilšćiny w formje jich pisanskeje
realizacije. W róžkatych spinkach je přeco zwuk we fonetiskej transkripciji
podawany. Nimo mjenowanych tež eksistuje pismikowa kombinacija <ng'> (wurjekuj:
[ŋ]). Rozeznawa so wot <ng> přez falowanje kluzila [ɡ]. <m> na spočatk słowa
před konsonantom k [m̩] nastanje. Wosebitosć w zwukowym inwentarje Swahilšćiny
su implosiwy, kotrež na městno spěwnych plosiwow [b], [d] a [ɡ] stupaja.

Někotři rěčnicy njespěwny wotpowědnik wot konsonanta gh [ɣ] wužiwaja. To so jako
kh [χ] pisa, kaž na př. khabari (město habari) "powěsć; nowinka".

Swahilšćina ma klasowy system kaž wšě Bantuske rěče. Su cyłkownje wósom klasow
(po Kauderwelsch, na stronach 12-14). Někotři awtorojo liča singular a plural po
jednym, tak zo po nich Swahilšćina ma samo pjatnaće abo sydomnaće klasow. Klasa
z prefiksom ku- ma jenož singular.

1. klasa wobsahuje słowa za žiwochow. W singularje so substantiwy započinaja z m
abo mw, w pluralu z wa.

2. klasa wobsahuje rostliny, dźěle přirody a někotre dźěle ćěła. W singularje so
substantiwy započinaja z m abo mw, w pluralu z mi.

3. klasa wobsahuje słowa, kotrež daja so ćežko zarjadować. W singularje so
substantiwy započinaja z ki abo ch, w pluralu z vi abo vy.

4. klasa wobsahuje předewšěm płody, dźěla rostlinow a wjele cuzych słowow. W
singularje nima prefiks, w pluralu ma prefiks ma.

6. klasa wobsahuje słowa, kotrež započinaja w singularje z u abo w, w pluralu z
n. N jenož so pokaza, jeli slědowacy konsonant je jedyn z d, g, j, ch a z. Před
jednym z slědowacych n, v a b nastanje m. Před wokale nastanje ny.

Z samsneje korjenja móžeja so přez wužiwanje rozdźělnych klasowych prefiksow
wotwodźenki tworić: čłowjeske (1.) mtoto (watoto) „dźěćo, dźěsća“; abstraktne
(6.) utoto „dźěćatstwo“; pomjeńšowanje (3.) kitoto (vitoto) „embryjo“;
powjetšenje (4.) toto (matoto) „wulke dźěćo/wulke dźěsća“.

Tež móžne: rostliny (2.) mti (miti) „štom(y)“; graty (3.) kiti (viti)
„blido/blida“; powjetšenje (4.) jiti (mati) „wulki štom“; pomjeńšowanje (3.)
kijiti (vijiti) „kij/kije“; ? (6.) ujiti (njiti) „šwižny, wulki štom/šwižne,
wulke štomy“.

Swahilšćina wobsahuje słowa z paralelemi w druhich bantuskich rěčach, na př.
baya "špatny", mtoto "dźěćo". Arabšćina je wot 10. lětstotka Swahilšćinu
wobwliwowała. Pochadźe nic jenož słowa z nabožneho wobwoda, kaž na př. baraka
"žohnowanje", imani "wěra", ale tež wjele słowow maritimneho wikowanja na př.
fedha "pjenjezy", hesabu "ličbowanka", z prawnistwa na př. kadhi "sudnik",
sheria "zakoń", pisanskeje kultury na př. kitabu "kniha", nahau "gramatika" a
słowa wšědneho dnja na př. sabuni "mydło", wakati "čas", mshahara "mzda".

W słowoskładźe tež su słowa z persišćiny, na př. bagala "płachtata łódź", teli
"złoty pask". Ale tež su słowa z hindišćiny, na př. bali "nawušnica".

Tež kolonialne stawizny je słowoskład wobwliwował. Z portugalšćiny Swahilšćina
ma słowa kaž na př. gereza "twjerdźizna", bendere "chorhoj", meza "blido". Z
němčiny su słowa kaž na př. daktari "doktor", aparati "aparat" a shule "šula".
Jara wažne su słowa z jendźelšćiny, kaž na př. motokaa "awto", eropleni
"lětadło", kampuni "firma", redio "radijo", dansi "europska reja", klabu "klub",
ale tež mjena měsacow: Januari, Februari, Machi.



https://hsb.wikipedia.org/wiki/Program%C4%9Browanske_r%C4%9B%C4%8De

Programěrowanske rěče nastachu z nuznosće, za čłowjeka a mašiny zrozumliwe
algoritmy namakać. Hdyž so tajke spočatnje hišće jenož na mašinach orientowachu,
wuwichu so tute bóle k problemo-orientowacym, přirodnym rěčam přichilenym
konstruktam, kotrež so z pomocu specielneje softwary, tak mjenowanych
compilerow, do za mašiny čitajomnej formy transformować hodźa. Cil wšelakich
gremijow je, programěrowanske rěče tak standardizować, tak zo so hodźa na
wšelakich mašinach resp. ličakach zasadźować.

Mašinowa rěč wobsahuje wšitke programy, kotrychž komanda z kombinacijow wot 0 a
1 wobsteja. Tute so wot ličaka njeposrědnje interpretuja (so wučitaja a
wuwjedu). Tajki z 0 a 1 wobstejacy kode mjenuje so tež objektowy kode.

Assembler-rěč pak wobsahuje wšitke programy, kotrež ze symboliskimi mašinowymi
komandami wobsteja a kotrež so wot jedneho přełožowarja, tak mjenowaneho
assemblera eksaktnje do objektoweho koda přenjesu.

Jako proceduralne so wšitke programěrowanske rěče wopisaja, w kotrychž so
mašino-njewotwisnje algoritmy za wotběh wšelakich operacijow abo funkcijow
formulować hodźa. Tutón zakład bazuje na von-Neumannowym ličakowym modelu.

Programy proceduralneje programěrowanskeje rěče hodźa so do mašinoweho koda
přenjesć a pozdźišo njewobjezowane wjele króć wuwjesć. Druha móžnosć wobsteji w
tym, jenož jednotliwe komanda programa wučitać, do objektoweho koda přenjesć a
direktnje wuwjesć. Tuta metoda so jako interpretacija programow wopisa.

COBOL, FORTRAN, ALGOL, PASCAL a C poskića móžnosće funkcionalnej abstrakcije w
formje procedurow a funkcijow. Ada pak poskića přidatnje móžnosć datoweje
abstrakcije z pomocu abstraktnych datowych typow.

Deskriptiwne rěče so tež rěče štwórteje generacije (Fourth Generation Language,
4GL) mjenuja. Tute zarjadowanje rěčow do generacijow sta so samowólnje a so za
nowe rěče wjace njewužiwa.

Wyše toho eksistuja wjacore proceduralne rěče z objektno-orientowacemi
rozšěrjenemi, kaž na př. C++, jako rozšěrjenje programěrowanskeje řěče C. Tajke
rěče so tež jako hybridne rěče wopisaja.



https://hsb.wikipedia.org/wiki/Mongol%C5%A1%C4%87ina

Mongolšćina je najwuznamniša rěč ze skupiny Mongolskich rěčow a hłowna rěč w
Mongolskej. Rěči z njej wokoło 6 milionow ludźi w Mongolskej a kónčinach na
teritoriji Ruskeje, Chinskeje ludoweje republiki a Kirgizistany. Za standardnu
wariantu rěče so ma najwjace wužiwany dialekt chalcha.

Chalcha-Mongolšćina słuša k centralnej hałuzy mongolskich rěčow, kotrež buchu
pak z Turkowskimi rěčemi a Tunguziskimi rěčemi k altajskim rěčam zjimane
(Genetiska jednosć altajskich rěčow bu nic powšitkownje akceptowana). Wona je z
druhimi mongolskimi rěčemi blisko přiwuzna a nic přeco jasnje wotmjezujomna.
Wosebje juhomongolske w Nutřkownej Mongolskej rěčane dialekty ale tež ojratiske
dialekty w zapadnej Mongolskej buchu druhdy jako separatne rěče wobhladowane. Wo
klasifikaciji hlej nastawk Mongolske rěče.

Centralna Mongolšćina je najčasćišo rěčana mongolska rěč a buchu wot něhdźe 2,3
milionow rěčnikow w mongolskej republice a něhdźe 3,5 milionow w Nutřkownej
Mongolskej rěčana. Wyše toho je mjeńčinska rěč w Burjatiskej (Ruska) a
Kirgiziskej.

Wšě wokale wustupuja krótce a dołho; /u/, /ʊ/, /ɔ/, /e/ a /a/ tež z й jako
diftong.

Mongolšćina ma wokalnu harmoniju. Při tym buchu wokale do prědnich (w mongolskim
rěčnym wužiću žónske), to su /e/, /o/ a /u/, ale tež zadnje (mongolsce muske),
to su /a/, /ɔ/ a /ʊ/, rozdźělowane; /i/ je neutralny. We słowje wustupuja
regularnje jenož prědnje abo jenož zadnje wokal. /i/ móže z woběmaj wustupować.

Wjele sufiskow wustupuje w štyri rozdźělene formy, při tym so dalše
rozdźělowanje přidaja. Wokal sufiksa so złoži při tym po poslednim wokalu kmjena
a drje po slědowacej šemje:

Słowo, kotrež jenož krótke wokale wobsahuje, bu přeco na prěnjej złóžce
přizwukowane. Słowo z dołhimi wokalemi resp. diftongemi bu na prěnim dołhim
wokalu/diftongu přizwukowane. Njepřizwukowane krótke wokale buchu zwjetša sylnje
redukowane, na kóncu słowa wone cyle wotpaduja.

Mongolšćina so wuzběhować přez dospołnje sufigowacu morfologiju a bu k
aglutinowace rěče słuša. Dalše detaile a konkretne přikłady wo nominalnej a
werbalnej morfologiji su w nastawku Mongolske rěče.

Za mongolski nomen je předewšěm kategorija pad relewantna. Numerus hra
druhorjadnu rólu. Genus njeeksistuje.

Buchu za Mongolšćinu w cyłku sydom padow akceptowane, a drje nominatiw, genitiw,
datiw/lokatiw, akuzatiw, ablatiw, instrumental, komitatiw a alatiw.

Zakładne formy padowych sufiksow (kóncowki wariěruja zdźěla hdy po kóncowce
kmjena; 4 steji za štyri formy sufiksa (a/o/e/ö), 3 za tři formy (a/o/e) a 2 za
dwě formje (u/ü) resp. (a/e) wotpowědujcy wokalneje harmonije; )

Eksistuja wjacore pluralowe sufiksy, kotrychž wužiće so zdźěla po fonologiskich
kriterijach złoži, najčasćišo pak njeje předpowědźujomne. Najčasćiši sufiks je
-ууд /-uud/2, dalšej stej -д /-d/ a -с /-s/. Za nomeny, kotrež čłowjekow
woznamjenja, eksistujetej dwě dalšej kóncowce: -чууд /-čuud/2 (z kolektiwnym
woznamom) a нар /nar/2.

Nimo móžnosće, wužiwać wosobowe pronomeny w genitiwje jako posesiwny pronomen,
Mongolšćina ma tež sufiksy, z kotrymž so wobsedźenstwo abo přisłušnosć wuprajeć
móhłe.

Swójske wosobowe pronomeny eksistuja za prěnju a druhu wosobu, mjeztym zo za
třeću wosobu so wužiwa demonstratiwne pronomeny энэ /ene/ (tutón, tuta, tuto) a
тэр /ter/ (tamny). Tež tu njeje rozdźěl po genusu. W druhej wosobje eksistuje
kaž w Němčinje familiarna (чи /či/) a zdwórliwa forma (та /ta/). W genitiwje
plurala bu mjezy inklusiwnym (бидний /bidnij/) a eksklusiwnym (манай /manaj/)
rozeznawane.

Mongolšćina ma bohaty repertoire na werbowych formach. Při tym so rozeznawa
mjezy tři skupinami, kotrež rozdźělane funkcije wupjelnjuja. Wšěm hromadźe pak
je, zo wone předewšěm tempus, aspekt a modus wupraja a žadnu kongruenca
njepokazaja.

Syntaks Mongolšćina so wuzběhuje přez to, zo wona zwjetša hłowofinalna je.
Zakładny słowoslěd w sadźe je potajkim SOV, w nominalnych frazach nomen přeco na
kóncu steji, a so postpozicje wužiwaja.

Prěnje za mongolske rěče wužiwane pismo bu wot Kitan před 10. lěttysacom (?) za
čas chinskeje Tang-dynastije wužiwane, kotrychž chroniki tež jednotliwe słowa
traděruja. Kitan załožowachu w sewjerowuchodnej Chinje Liao-dynastiju, wot
kotrejež su wězo jenož małe jednotliwosće traděrowałe, w kotrejž pak prěni raz
oficielnu mongolsku pismowu rěč předleži. Tute pismo twori potom bazu za tutu
tungusiskich Dźurdźow (němsce Dschurdschen) Jin-dynastije. Jich teritorij bu
potom kaž tutón chinskeje Song-dynastije wot Mongolow (Yuan-dynastija) dobywany.

Prěnje pismo srjedźneje Mongolšćiny je wertikalne ujguriske pismo, kotrež je na
kóncu 12. lětstotka přejimane a na Mongolšćinu přiměrjowane. Najstarši zdźerženi
pismowy dopokaz we formje rowneho napisa pochadźa z tutoho časa. Tehdy
najwuznamniša literariska twórba, Tajne stawizny Mongolow, je drje jenož chinsce
traděrowana, tola pušći so najebać toho konkluzije na wosebitosće tehdy
wužiwaneje srjedźomongolskeje rěče ćahnyć. Klasiska forma tutoho tradicionelneho
mongolskeho pismo bu w 17. lětstotku sfiksowana. Wona bu hač dźensa w Nutřkownej
Mongolskej wužiwana.

Oficielne pismo mongolskeje Yuan-dynastije w Chinje bě tibetiske Phags-pa-pismo
(1269–1368), ale tež chinske pismo bu za mongolske teksty intensiwnje wužiwane.
Wot 13. hač do 15. lětstotka eksistuja mongolske teksty w arabskim pismje. Wob
čas buchu hišće wjacore druhe pismowe systemy namjetowane, na př. wot Zanabazara
wuwiwane Sojombo-pismo.

W lěće 1931 bu we Wonkownej Mongolskej najprjedy łaćonski alfabet, wot lěta 1937
na sowjetskim ćišću kyriliski alfabet zawjedźeny (z nowymaj pismikomaj za /ö/ a
/ü/). W lěće 1941 bu wužiće literariskeje Mongolšćiny a z tym tež stareho
ujguriskeho pisma zakazane. Wot lěta 1994 bu klasiske pismo w Mongolskej zaso w
hornich šulach wučene. Wono so často za firmowe tafle, loga a podobne
dekoratiwne zaměry wužiwa, za wšě dalše dale kyriliski alfabet. W Nutřkownej
Mongolskej so dale tradicionelne ujguriske pismo wužiwa.



https://hsb.wikipedia.org/wiki/Mezopotamiska

Mezopotamiska (grjeksce: Μεσοποταμία Mesopotamia, aramejsce: ܒܝܬܢܗܪܝܢ Beth
Nahrin, kurdisce: Mezopotamya arabsce: بلاد مابين النهرين Bilād mā bain
an-Nahrain) woznamjenja (kraj) mjez (dwěmaj) rěkomaj abo tež krótko Mjezyrěčina
a woznamjenja w historiskim zmysle kónčinu dólnych runinow mjez rěkomaj Eufratom
a Tigrisom, w kotrejž měšćanske staty Sumeričanow, Babylonjanow, Aramejčanow a
Assyričanow ležachu.

Dźensniše wužiće mjena Mezopotamiska za kraj mjez rěkomaj zapřijima kónčinje wot
Sumer a Akkad, kotrejuž dólne runiny su znate pod mjenom Južna Mezopotamiska.
Prěnjotnje so kónčina Mezopotamiskeje we wysokosći dźensnišeho Bagdada započa a
rozpřěstrě so hač do regionow sewjerneje Syriskeje.

Z Mezopotamiskej jako Mjezyrěčina su geografisce dźensniše kónčiny Iraka
sewjerowuchodneje Syriskeje kaž tež juhowuchodneje Turkowskeje definowane. Za
přirodne mjezy maja wuchodne dólne nakromne kónčiny horinow Zagros a Taurus,
pobrjóžna kónčina Persiskeho golfa a započinaca so syrisko-arabska pusćina.
Žórłowe regiony Eufrata a Tigrisa pak geografisce k Mezopotamiskej njesłušachu.
Z kóncom nowowbabylonskeho mócnarstwa so tež historiske stawizniske zapřijeće
Mezopotamiska kónčeše. Slědowace epochi z jich nowymi politiskimi statnymi
wutworami tohodla pod historiske mjeno Mezopotamiska njesłušeja.

Assyriska, Babyloniska a Sumer pěstowachu dalokosahace politiske poćahi k
susodnym krajam, kotrež buchu tež zdźěla za prowincy mezopotamiskich jadrowych
krajow deklarowane. Mjez krajemi starowěka, kotrež njesłušeja k historisce
definowanym geografiskim kónčinam Mezopotamiskeje, su mj. dr. Armenska, Urartu,
Mittani, Mediska, Elam a zažne persiske mócnarstwo, prjedy hač wot lěta 539 př.
n. l. prěni naslědny stat stareje Mezopotamiskeje tworješe.

Najstarše archeologiske wobsydlenske sćěhi hodźa so za połojcu 11. lěttysaca př.
n. l. při srjedźnmy Eufraće w Murejbeće dopokazać, hdźež su so pochowane byče
nopy w kulojtych domach namakali. Hodźi so z wěstotu předpokładować, zo běchu
podobne poměry w susodnych regionach, dokelž družina namakankow typiske
znamjenja cyłkowneje Mezopotamiskeje reprezentuje. Wot 10. lěttysaca př. n. l.
hodźa so wumodelowane žónske figuriny namakać. Obsidian w małych mnóstwach
pokazuje na wikowanje z Kapadociskej. Namakane obsidianowe brjenki su dopokaz
zažneho wikowanja.

Hač do 8700 př. n. l. móžemy architektoniski pokrok wobkedźbować. Něhdy kulojte
bydlišća přeměnjachu so do róžkatych domow, kotrež nětko tež nad wjacorymi
rumnosćemi disponowachu. Žitne zbytki w silach pokazuja na prěnje ratarkse
činitosće. Něhdźe wot 7700 př. n. l. pokazuja wšě domy, w kotrychž buchu
čłowjeske nopy namkane, róžkaty stil. Specialny porjad pokazuje podobnosće na
kult mortwych Jericha. Z 7. lěttysaca př. n. l. pochadźeja najstarše dokłady za
keramiku. Objekty pokazuja měnjace so motiwy a techniki, kotrež pokazuja na
dołhi wuwiwanski proces přez wjacore lětstotki. Wot 6. lěttysaca př. n. l. hodźi
so prěni raz palena hlina z prehistoriskimi modelemi hornčerskeje tačele
dopokazać.

Wobsydlenje započa so mjez 5000 a 4000 př. n. l. w Obejdskej dobje. Ratarjo
wobsydlachu kraj mjez Babylonom a Persiskim golfom, wjedźechu prěnje ratarstwo.
Dźělenje dźěła nasta, hornčerska tačel bu wunamakana, Temple z hlinjanych
cyhelow su nastate. Wot Urukoweje doby (4000–3100 př. n. l.) namakachu města a
spočatki pisma, kotrež so ze systema piktogramow k sumeriskemu klinowemu pismu
wuwiwaše.

W dólnych runinach srjedźneje Mezopotamiskeje ležachu jako najwuznamniše
městnosće Sippar, Dur-Kurigalzu a Opis. Kónčina bě přez rěku Dijala a horni běh
Delnjeho Zaba wobmjezowana. Plahowachu hłownje žito. Najwažniša hospodarska
hałza wšak bě zhotowjenje smoły a kołmaza w regionje Opis.

Wosebitu rólu hraješe w 4. a 3. lěttysacomaj př. n. l. tež sewjerna
Mezopotamiska, kotrež so wobchadnje druhdy tež Hornja Mezopotamiska mjenuje. K
njej słušachu kónčiny při hornim běhu Eufrata, Tigrisa a Habura. Wuznamne města
su tam nastali, kaž Mari, Ebla, Hama, Hamukar, Tell Halaf/Aleppo, Nabada, Niniwa
a tež Assur.

W druhej połojcy 3. lěttysaca př. n. l. da so nimo toho jednotna kultura w tutej
kónčinje zwěsćić, kotraž so mjez druhim přez standardizowany załožk Akropolisa z
palastom a templemi w srjedźišću sydlenskeje hórki wuznamjeni.

Najwjetši dźěl znatych stawiznow Mezopotamiskeje je přez připućowanja po
skupinach charakterizowany. Zwjetša rozpadny region do wjele měšćanskich statow,
podobnje kaž w starowěkowskej Grjekskej, pod kralemi, kotřiž nachwilu jedny
přećiwo druhemu wojowachu. Běchu fazy, kotrež buchu přez wulke mócnarstwa
dominowane a druhe, w kotrychž mócy ze susodnych regionow dobywanske wójnske
wuprawy wjedźechu.

Chronologija zepěra so na assyrisku lisćinu kralow, lisćinu eponymow a chroniku
eponymow. Přez rjad synchronizmow hodźi so najwjace babylonskich kralow (po
sumeriskej a babylonskej lisćinje kralow A) do systema zasunyć. W Babylonskej so
lětnje mjěna (po wažnym podawkom) hač do časa knjejstwa krala Kurigalzu I.
wužiwachu, po tym wužiwa so zwjetša jenož lěto knjejstwa krala jako referencu.

Nimo toho su synchronizmy znate: Šamši-Adad I. z Assyriskeje zemrě w 17. lěće
knjejstwa krala Hammurabi, Ammiṣaduqa, kral Babylona knježeše 146 lět po
stupjenju krala Hammurabi. Babylon připadny w lěće 31 krala Šamšu-ditana k
Hetitam pod Muršili I. Z wobkedźbowanjow Wenusy w času krala Ammiṣaduqa
spytachu, absolutne daty wotwodźić. Wotpowědny podawk wospjetowaše so kóžde
wosme lěto. Nimo toho je rozprawa wo dwěmaj zaćmićomaj měsačka za čas
UR-III-dynastiju.

Tež archelogoiske namakanki su snadne. Wjele starobabylonskich sydlišćow bu
rozpušćeno. Po Gasche et al. (1998, 7) je so tutón proces wšak hižo před padom
Babylona započał a zda so, zo to bě ze změnu hydrologiskeho systema w času
knjejstwa Samsuiluny zwjazane. Ur, Uruk a Larsa nad Eufratom běchu potrjechene,
ale tež Girsu a Lagaš buštej rozpušćenej, w 30. lěto knjejstwa Samsuiluny potom
tež Isin a Nippur. Tež rozpjeće keramikowych formow jasnje woteběra (Gasche et
al. 1996, 43). Zda so, zo bě kónčina na wuchod Tigrisa mjenje potrjechena.

Prěnje pisomne dopokazy w južnej Mezopotamiskej su w sumeriskej rěči spisane.
Někotři rěčespytnicy měnja, zo sumeriska rěč móhła z mongolšćinu, finšćinu,
madźaršćinu abo z turkowšćinu přiwuzna być a wotwodźeja z toho připućowanje
Sumeričanow do Mezopotamiskeje z wuchoda, měnjo, zo tam su korjenja tutych
rěčow. Njejsu žane archeologiske dokłady za tajke připućowanje. Teorija, zo
južna Mezopotamiska w neolitikumje hišće pod mórskej hładźinu ležeše, njeda so
mjeztym wjace dźeržeć, chibazo přińdźe přez eroziju w sćěwku rólniskeho
wužiwanja a přepasenja w Taurusu a Zagrosu k sylnemu nanjesenju pódy.

Kónc 4. lěttysaca př. n. l. buchu technologije za efektiwniše powodźenje polow
wuwite a etablěrowane, tak zo móhli so prěni raz města tworić. Rozhałžkowany
kanalowy system bu wot tak mjenowanych měšniskich wjerchow zorganizowany a
zhromadnje wobtwarjeny („templowe hospodarstwo“).

Přiběrace žadanja na organizaciju a tež templowe hospodarstwo wuměnjachu a
spěchowaštej wuwiwanje pisma. Na spočatku słužeše pismo jenož knihiwjedstwu-
Najwažniše město Sumeričanow bě Uruk, jedyn z jeho knježićelow bě Gilgameš. Epos
wo tutym rjeku maja so za najstarši wobchowany literarny dokument čłowjestwa.
Wokoło lěta 2700 př. n. l. bě klinowe pismo w swojich móžnosćach dospołnje
wuwite.

Wot lěta 3000 př. n. l. připućowachu nomadźa ze sewjera do južneho
Mezopotamiskeje. Sumeriska lisćina kralow, kotraž tež wo lijeńcy powěda,
dokumentuje tute pućowanja přez mjenowanje semitiskich mjenow. Historikarjo
mjenuja tutu dobu zažnodynastisku periodu, kotraž so w 23. lětstotku př. n. l.
skónči.

W tutej dobje rozłama jednota duchowneje a swětneje mocy. Palasty buchu za
kralow natwarjene, kotrež nic jenož reprezentaciji słužachu. Kralojo tuteje doby
mjenowachu so lugal (= „wulki čłowjek“). Swój mócnarski narok pokazachu
knježićeljo tež přez swoje rowy, dajo so z swojej družbinu pohrjebać. Wjacore
tutych kralowskich rowow namakachu blisko města Ur.

Dalše namakanki, kotrež mějachu za hospodarstwo rozsudny wuznam, běštej koleso a
hornčerska tačel (pózdnja Uruk-doba).

Ze Sargonom z Akkada so nowa epocha započa (wokoło 2235-2094 př. n. l.). Załoži
prěnje wulke prědnjoaziske mócnarstwo, zjednoćejo wjele měšćanskich statow. K
swojemu mócnarskemu wobwodej słušeše cyłu Mezopotamisku, dźele Syriskeje, Irana
a Małeje Azije. Město Akkad, kotrehož zbytki hišće njebuchu namakane, bu
knježerstwowe sydło. Akkadska rěč wutłóči sumerišćinu jako rěčanu rěč;
sumerišćinu wšak wužiwachu dale jako sakralnu, ceremonialnu, literarnu rěc a
jako rěč wědomosće. Dobywanja Sargona wjedźechu k hospodarskim a kulturelnymi
zwiskam z podćisnjenymi ludami a z nowymi susodami. Přistup k Persiskemu golfej
daše florěrowace mórske wikowanje nastać.

Mócnarstwo Akkada žane dołhe wobstaće njeměješe. Mnoholičbne zběžki a předewšěm
přupućowacy hórski lud Gutejčanow skónčichu tutu epochu.

Po nic cyle 100 lětach buchu Gutejčenjo wuhnaći, a sumeriske měšćanske staty
dóńdźechu zaso k mocy a wulkosći. Město Ur bu znowa srjedźišćo. Sumerišćina bu
zarjadniska rěč. prěnje cikuraty nastawaja.

Tuta doba wuznamjeni so přez krute zarjadnistwo a přez wudawanje prawniskich
wukazow (Kodeks Ur-Nammu). Je to poslednja wot Sumeričanow charakerizowana
epocha. Jich rozpad je přez zańdźenje mocy městow wuznamjeny. přez to měł dalši
nomadny lud swoju šansu k postupej dóstać (hlej tež: Lisćina kralow z Ura).

Pod kralom Hammurabi, w starobabylonskej periodźe (2000 př. n. l. - 1595 př. n.
l.), so město Babylon do srjedźišća tehdyšich podawkow dósta a bu tak wuznamne
za region, zo Grjekojo pozdźišo cyłu Mezopotamisku Babylonsku mjenowachu.
Hammurabi je znaty, dokelž spisa jednu z prěnich traděrowanych zběrkow zakonjow,
tak mjenowany kodeks Hammurabi. W 280 paragrafach prawidłowaše aspekty ciwilneho
prawa, chłostanske prawo a zarjadniske prawo. Poda nam wjele rozsudźenjow
jednotliwych padow, kotrež so často přez wulku krutosć wuznamjenjachu.
Historikarjo njejsu sej wěsći, kak dołho so tuta zběrka zakonjow wobkedźbowaše.

We 18. lětstotku př. n. l. knježeše Šamši-Adad I. wjetše mócnarstwo na sewjer
wot Mezopotamiskeje, ale w prěnjej połojcy 17. lětstotka Assyriska zaso rozpada
a staroassyriske mócnarstwo so skónči.

W 14. lětstotku př. n. l. Assyriska zaso na mocy naby. Stolica Aššur ležeše při
hornim Tigrisu. Historikarjo měnja, zo tute město najprjedy bě pod knjejstwom
Akkada, mjeztym zo prěni Assyričenjo běchu nomadźa.

Na čole Assyričanow steješe kral, kiž so tež za zastupjerja bóha Aššur měješe.
Pódla kupnicy wulku móc w kraju wukonjachu. Assur, geografisce ležo při wažnych
wikowanskich pućach, wikowaše z Babylonom, Anatolskej a dźensnišim Iranom.

Pod Aššur-uballit I.om (1353-1318 př. n. l.) naby Assyriska swój wliw wróćo.
Mnoholičbne dobywanja wjedźechu k hospodarskemu rozmachej. Kral Tukulti-Ninurta
I. zrozumi so zaso jako zastupjer boha Assur. Mjenowaše so tež "knježićel
štyrjoch zemjedźělow”. Z jeho smjerću so tak mjenowane srjedźoassyriske
mócnarstwo skónči.

Posledni rozmach dožiwi mócnarstwo z kralom Aššur-danom III. (935-912 př. n.
l.), kiž wjele aramejskich městow doby. Assyričenjo poněčim pismo a rěč wot
Aramejčanow přejimachu.

Kralej Aššur-nasir-apli II. (883-859 př. n. l..) a Šulmanu-ašared III. (858-824
př. n. l.) rozšěrištaj assyriski mócnarski wobwod hač do Syriskeje. Po někotrych
poražkach a nutřkownych wadźeńcach je so Tukulti-apil-Ešarrje III. (745-727 př.
n. l.) poradźiło, Fenicisku, Palestinu a Israel dobyć. Babylon dobywachu w lěće
689 př. n. l. Dobywanska žadosć namaka swój wjeršk w dobywanju Egyptowskeje přez
Aššur-ahhe-iddina (681-669 př. n. l.). Aššur-bani-apli (669-627 př. n. l.) bě
posledni wuznamny knježićel. Wón bě nazhonity politikar, kiž bě jara wobčitany.
Jeho knihownja je wuznamne žórło za stawizny Mezopotamiskeje.

Po spadźe Assyriskeje Babylon zaso na mocy naby. Kral Nabopolassar dobywa
naposledk nad Assyriskej. 18 lět po smjerći Assurbanipala dobychu zjednoćeni
Medojo a Babylonjenjo wójska Assyriskeje (609 př. n. l.). Potom bu Babylon znowa
kulturelny centrum Mezopotamiskeje. Assur a Niniwa buštej dospołnje zničenej a
Assyričenjo so skónčnje z pomjatka naslědnych generacijow zhubjachu, doniž so
tute mjeno z politisko-socialnych přičinow znutřka assyriskeho luda na wuchodźe
w 19. lětstotku n. l. zaso njewožiwi.

Achejmenidźa dobywachu wot 550 př. n. l. Bliski wuchod a Mału Aziju. W Babylonje
zawostaji Cyrus II. 539 př. n. l. swoju proklamaciju na Cyrusowym cylindrje a
Mezopotamiska bu dźěl mócnje ekspandowaceho Persiskeho mócnarstwa. W času
persiskeho knjejstwa bu aramejšćina mócnarstwowa rěč, t. mj. mócnarstwowa
aramejšćina. W lěće 330 př. n. l. dobywaše Aleksander Wulki persiske mócnarstwo
a po jeho smjerći přewza jeho něhdyši wójnski wjednik Seleukos móc a załoži
dynastiju Seleukidow.

W 3. lěttysacu (za Sumeričanow) knježachu měšniscy wjerchojo, kotřiž politisku a
nabožnu móc w swojich rukach dźeržachu. Organizowachu tež kanalizowanje kraja a
rólnistwo. Etat stata bě identiski z tym knježićela, tutón hospodarski system
rěka oikosowe hospodarstwo. Organizacija trjebaše za to wulki zarjadniski
aparat. Njewólnicy, kotřiž za měšniskich wjerchow dźěłachu, dóstachu za to
naturalije. Priwatne swójstwo hakle w Babylonskej dobje nasta. Nadawki stata su
so w běhu časa zdźěla “priwatizowali”, t. r. najenk přewza dźěła a dyrbješe za
to wukon (na př. slěbro) přinjesć.

Tež w Babylonje běchu wliwapołni překupcy, kotřiž ze swojimi swójbami hotowe
dynastije tworjachu. Nic jenož přez wikowanje powjetšachu swoje zamóženje, ale
tež přez pjenježne wobchody. Přećiwo wšemu wočakowanju njeběchu po wšěm zdaću
žane wiki (bazary), kaž by so poprawom wot orientaliskeho kraja wočakowało. Ale
namakane dokumenty wo tutej wikowanskej formje ničo njerozprawjeja.

Mezopotamiska wikowaše ze susodnymi krajemi. Poćahi dalokowikowanja sahachu samo
wot Baltiskeho morja hač k Indusowej delće. Twory přinjesechu přez lódź abo
karawanu do kraja. Karawany najprjedy swoje wikowanske twory z wosołami
transportowachu, wot 1. lěttysaca př. n. l. wjelbłudy twory njesechu. W snadnej
měrje su so tež konje a wozy wužiwali. Dróhi běchu hakle wot nowoassyriskeho
mócnarstwa.

Do 4. lěttysaca př. n. l. wužiwachu wobydlerjo Mezopotamiskeje tak mjenowane
ličenske kamuški za ličenske nadawki wšědneho dnja. Rozrostowace wikowanje
wjedźeše w 3. lěttysacu k wuwiću klinoweho pisma. Najprjedy klinowe pismo
zestaji so hłownje z wobrazowych symbolow. Pozdźišo bu wono abstrakniše. Dokelž
wjele ludźi njemóžeše pisać, wužiwachu za swoje zaměry słužby pisarjow. Pisar
sta so tak z nahladnej wosobu w towaršnosći.

Znamješka buchu z pisakami do hlinjanych taflow zadrapane. Najprjedy so na
hlinjanej tafli padorune a wodorune linije ćahachu. Potom zapisuja symbole do
nastatych kašćikow, zatłóčujo je z třiróžkatym kónčkom ćeńkeho drjewjaneho kuska
do mjechkeje hlinjaneje tafle. Pisachu a čitachu wotlěwa doprawa. Klinowe pismo
docpě wo 2700 př. n. l. swoju dokonjanosć. Klinowe pismo bu 2500 lět w
Mezopotamiskej nałožene a namaka so tež w Syriskej a pola Hetitow kaž tež w
diplomatiskich archiwach Egyptowskeje.

Pismo bu w běhu časa kompleksniše, jednotliwe symbole móžachu nětko tež zwuki
resp. wjacore symbole móžachu cyłe sady předstajic. To zmóžni narod literatury,
kaž so tež na př. w Gilgamešowym eposu wotbłyšćowaše, kotryž je w cyłym region
znaty był. Do 2. lěttysaca w Mezopotamiskej žana z wužitych rěčow dominowaše.
Rěčachu sumerišćinu a akkadšćinu runoprawnje. Lětstotki dołhe zasydlowanje a
rozšěrjowanje najrozdźělnišich aramejskich kmjenow po cyłym Płódnym měsačku
činjachu aramejšćinu k nawodnej rěči Bliskeho wuchoda.

Sumeriska rěč wosta hač k přewrótej časow rěč zdźěłanych ludźi, podobnje kaž bě
to grjekšćina za Romske mócnarstwo abo łaćonšćina w srjedźowěku. Wot Aramejčanow
bu tež pismikowe pismo, kotrež su wot Feničanow přewzali, zawjedźene. Při tym
pisachu jenož konsonanty, wokale so w přisłušnym pismje njepisaše (samsne płaći
za prapisma Biblije kaž tež hieroglyfowe pismo Egyptowčanow). W tutej dobje
pisachu na papyrusu a pergamenće.



https://hsb.wikipedia.org/wiki/Lis%C4%87ina_serbskich_hud%C5%BAbnych_skupinow

K serbskim hudźbnym skupinam liča wšitke hudźbne formacije, kotrež tworja
swójske twórby a tute přednjesu abo twórby druhich wuměłcow předstajeja. Serbska
lyrika, respektiwnje zasopodaće serbskich tekstow je přiwšěm sekundarny kriterij
za serbsku skupinu. Hłowny kriterij je poprawom přisłušnosć sobustawow k
serbskemu ludej. Tak eksistuja tež měšane formy skupinow ze serbskimi a němskimi
čłonami.

Prěnje serbske rockowe a metalowe skupiny nastanu, na přikład Awful Noise,
najznaćiša a wuspěšniša skupina, Crying Blue ze swojim spěwarjom a gitaristom
Istvánom Kobjelu a Stoned Hajtzer, kiž su ze swojim kompleksno-eksperimentalnym
metalom bjez přirunowanja a du z jich Nihihu dospołnje na swójskich pućach.
Tohorunja do toho časa słuša kabaretna skupina Lózy Hólcy, kotraž dla hinašeho
stila a wašnja (program ze skečemi a spěwami) so přirunować njehodźa. Zhromadnje
maja wšitke skupiny, zo běchu tak wuspěšne, zo je so za nahrawanje
profesionelneje cejdejki hodźało (štož w tamnych fazach so wjace njejewi, nimo
SG Sněhowka, je pak to naslědnik Lózych Hólcow).

K spočatkej noweho lěttysaca su so załožili wjacore nowe skupiny, tež pola nich
je so tendenca k twjerdym zynkam dale wjedła. Dźěći tutoho časa su na přikład
Mailed Flyer, kiž pak su so 2001/02 zaso rozpušćili, DeyziDoxs, kotraž je hač do
dźensnišeho znata a wuspěšna skupina a Blind Judgement, kotraž běše hač do
rozpušćenja 2006 najtwjerdša formacija we Łužicy. Wot tutych skupin eksistuja
wšelake natočenja a demo-cejdejki (kiž su w padźe DeyziDoxs chětro
profesionelnje natočene), ale lědma alby.

Do poslednjeje fazy hač k dźensnišim słušeja skupiny kaž Severus, Sharp Tongue
(wobej hižo rozpušćenej), Widła, The Genious a Invisible Ink. Charakterizujomne
za tute skupiny je, zo so hišće w nastaću přebywaja, najwjace tutych skupin nima
tuchwilne hišće wjace hač 1, 2 wustupaj a zo w směrje přeco hišće rock
přewahuje, k pytnjenju je pak tendenca wróćo k menje twjerdeje hudźby. Wuwzaće
tworja tu SG Sněhowka a Wólbornosće, kotřiž dla nazhonjenja jednotliwych
sobustałow a zabawjaceho charaktera wjace ludźi kaž tež staršu generaciju
narěča. Popularne polo młodeje serbskeje hudźby je kombinacija tradicionelneje
serbskeje folklory z modernej hudźbu, kaž je to pola Berlinskeje dróhi
(punk-folk), skupiny Jankahanka (folk/rock) abo pola Die Folksamen (folk/rock) z
Choćebuza z wašnjom.

Hudźbna situacija we Łužicy njeje špatna, dorost je tu, by so dyrbjał jenož
spěchować, a na tutym pobrachuje. Potencial je w tutych skupinach wulki, ale
trjebaja móžnosć wustupować. Za młodych wuměłcow pobrachuja cyle jednorje
móžnosće prezentowanja. Sami koncert na nohi stajić dla financielnych přičinow
njeje móžne a jednotliwe kluby a towarstwa so financielneho rizika tež straša,
štož hladajo na to, zo přeco wjele konkurency maš, njedźiwa.



https://hsb.wikipedia.org/wiki/Leti%C5%A1%C4%87ina

Letišćina (letisce latviešu valoda) słuša do skupiny baltiskich rěčow. Je
zarjadniska rěč w Letiskej, hdźež ju rěči wokoło 2 milionaj ludźi.

Letišćina je jedna z dweju eksistowaceju baltiskeju rěčow, podskupina
indoeuropskich rěčow. Letišćina a specialnje litawšćina so wobhladaja kaž
najbóle archaiske z rěčanych indoeuropskich rěčow. Najbóle přiwuznych druhich
indoeuropskich rěčow su słowjanske a germanske rěče.

Kaž wjetšina indeuropskich rěčow, letišćina wužiwa modifikowany łaćonski alfabet
kotryž wobsahuje 33 pismikow. Alfabet njewužiwa pismiki q, w, x, a y, ale wón
přidawaše pismiki ā, č, ē, ģ, ī, ķ, ļ, ņ, š, ū, a ž. Ö so wužiwa jenož w
latgaliskej narěči, dokelž jeho oficialne wužiće so skónčnył za čas 1940..
Nimale kóždy fonem ma swójski pismik, tohodla so nimale přeco móžeja wědźeć
wurjekowanje słowa hdyž so je čita. Jenož rozdźěl mjez /e/ a /ɛ/ zwjetša so
njepisa.

Letišćina rozeznawa w swójskich słowach pjeć wokalowych fonemow, z kotrychž /e/
a /æ/ so zwjetša samsnje jako e pisatej. Jenož w tak mjenowanym rozšěrjenym
prawopisu so rozeznawatej, ale rozdźělnje wotwisnje wot awtorow. W požčonkach a
cuzych słowach da so dalši wokal /o/ přidać. Wšě druhe wokale so w letišćinje
narunaja.

Wokale z makronom (tuž ā, ē, ī a ū) so dołhe wurjekuja, přećiwo čemu normalne
wokale su jara krótke, na kónc słowow su zwjetša lědma słušomne.

Pismik o so w prěnjotnje letiskich słowach jako diftong [uɐ], w požčonkach
zwjetša jako [ɔ] abo [ɔː] wurjekuje. Dokelž diftongy njemóžeja dołhe abo krótke
być, njeeksistuje o z makronom w letiskim pismje.

Nimo toho krótke njeakcentowane wokale móžeja so redukować, na př. bija „wón bě“
so [bij] město [bijɑ] wurjekuje. A wokale móžeja so samo njespěwne być, na př.
cilvēki so jako [t͡silʋæ:ki̥] město [t͡silʋæ:ki] wurjekuje.



https://hsb.wikipedia.org/wiki/Jurij_Br%C4%9Bzan

Jurij Brězan (* 9. junija 1916 we Worklecach, † 12. měrca 2006 w Kamjencu) bě
najwuznamniši serbski spisowaćel 20. lětstotka a płaći jako załožer serbskeje
socialistiskeje literatury. Jeho knihi, kotrež pisaše hornjoserbsce a němsce,
přełožichu so do 25 rěčow. Brězan pisaše hłownje prozu, dramatiku a eseje.

Wot 1927 do 1936 wopyta wón gymnazij w Budyšinje a započa potom studij ludoweho
hospodarstwa, z kotrehož bu pak 1936 wuzamknjeny. Hižo wot 1933 dźěłaše aktiwnje
za Domowinu. W lěće 1937 wupućowa do Prahi. Při nawróćenju do Łužicy so 1938
zaja a wosta hač do 1939 w jatbje. Swoju maturu złoži w Torunju. 1941 so Brězan
do Łužicy wróći, dyrbi ju pak po krótkom zaso wopušćić a poda so nachwilu jako
inspektor na ratarskich kubłach do cuzby, mjez druhim do Sewjerozapadneje
Němskeje. Wot lěta 1942 do 1944 běše w němskim wójsku a pozdźišo w US-ameriskej
wójnskej jatbje. Wróćiwši so 1946 z wójnskeje jatby zastupi do SED a zorganizowa
dźěłowe brigady serbskeje młodźiny, mjez druhim na twarnišćach w
Juhosłowjanskej. Wot lěta 1949 dźěłaše jako swobodny spisowaćel.

Jurij Brězan běše woženjeny z Ludmilu, rodźenej Hajnec (1922–1993), z kotrejž
měješe syna Simona (1958–1998). Z wosomdźesatych lět sem bydleše w Hornim Hajnku
blisko Worklec.

Jurij Brězan słušeše k najznaćišim spisowaćelam Němskeje demokratiskeje
republiki a dósta wjacore wysoke myta, mjez druhim Narodne myto (1951, 1964 a
1976), Myto Ćišinskeho (1962), Literarne myto Domowiny (1973), Rjad Karla Marxa
(1974) a Wótčinski zasłužbny rjad (1966 a 1981).

Mnoho twórbow Brězana maja awtobiografiski raz. Najznaćiša je romanowa
triologija wo Feliksu Hanušu, kotraž wobsteji z třoch dźělow „Šuler“ (němsce Der
Gymnasiast), „Wučbne lěta“ (Semester der verlorenen Zeit) a „Zrałe lěta“
(Mannesjahre). Dalše twórby maja łužiske baje jako zakład, kaž na přikład knihi
wo Krabaće.



https://hsb.wikipedia.org/wiki/Juhos%C5%82owjanska

Juhosłowjanska (serbochorwatsce Jugoslavija) bě stat w juhowuchodnej Europje,
kotryž nasta po Prěnjej swětowej wójnje z tehdy njewotwisneju kralestwow
Serbiskeje a Čorneje Hory kaž tež z dźělow Rakusko-Wuherskeje (Bosniska a
Hercegowina, Chorwatska, Słowjenska, Wojwodina). Tutón kraj rěkaše najprjedy
„Kralestwo Južnych Serbow, Chorwatow a Słowjeńcow. 1929 přemjenowa kral
Aleksander stat do „Kralestwo Juhosłowjanska“.

W lěće 1943 – wosrjedź Druheje swětoweje wójny załožichu komunisća pod
nawodnistwom Josipa Broza „Tita“ (1892–1980) tak mjenowanu druhu Juhosłowjansku
a přewzachu hač do kónca 1945 móc. Wot nětka rěkaše kraj „Socialistiska
zwjazkowa republika Juhosłowjanska“. Stolica kraja bě kaž dotal Běłohród
(Beograd). Federacija wobsteješe z dźělowych republikow Słowjenska, Chorwatska,
Bosniska a Hercegowina, Serbiska (z awtonomnymaj prowincomaj Wojwodina a
Kosowo), Čorna Hora a Makedonska.

Spočatk 90tych lět rozpadny Socialistiska federatiwna republika Juhosłowjanska w
běhu wjacorych krawnych wójnow, najprjedy w Słowjenskej (dźesać dnjow), potom w
Chorwatskej (1991–95) a naposledk w Bosniskej (1992–95). Čorna Hora a Kosowo
zwostawaštej najprjedy samej ze Serbiskej w nowej „Zwjazkowej republice
Juhosłowjanska“. W lětomaj 1998 a 1999 wotmě so poslednja juhosłowjanska wójna,
a to w Kosowje. Po wójnje, na kotrejž wobdźěleše so mjez druhimi tež Němska,
steješe Kosowo pod kontrolu Zjednoćenych narodow.

Po wotsadźenju juhosłowjanskeho prezidenta Slobodana Miloševića w lěće 2000 sta
so Vojislav Koštunica z prezidentom. W lěće 2003 wutwori so nowy stat „Serbiska
a Čorna Hora“ ze zbytneju republikow. Po referendumje wozjewi Čorna Hora w lěće
2006 swoju njewotwisnosć, štož bu ze serbiskeje strony hnydom připóznate. W
februarje 2008 wozjewi tež Kosowo njewotwisnosć, štož pak hač dotal powšitkownje
připóznate njeje, ani wot Serbiskeje.



https://hsb.wikipedia.org/wiki/Interfejs

Jako interfejs (jendź.: interface) jedneho komputeroweho systema woznamjenja so
powšitkownje wšitke wot wonka trěbne a wšitke wot wonka wotwołace wulkosće, kaž
tež powšitkowne informacije wo wužiwanju systema. W kóždym systemje eksistuja
wšelake interfejsy mjez wšelakimi dźělnymi systemami a funkciskimi jednotami.
Jednotliwje dźěłace funkciske jednoty (kaž na př. składowak, tastatura, procesor
atd.) su z pomocu hardwarowych interfejsow mjezsobu zwjazani. Při tym jedna so
wo fyzikaliske tykački (kable) abo wo škričkowe zwiski. Hardwarowy interfejs
wopisa so často přez swoju kajkosć přenošowanskeje čary (kabl, tykačka atd.) a
přez wašnje a woznam na elektroniskim wodźe přenošowanych signalow.

Pod hardwaro-softwarowym-interfejsom zrozumi so postajenje, kajke funkcije
ličaka so wot hardwary a kajke wot softwary přewozmu, kak so tute funkcije
wužiwać a wotwołać hodźa.

Softwarowe interfejsy definuja so mjez programami a w programěrowanju mjez
programowymi dźělemi (modulami). K tomu so wšitke nadawki, kotrež modul spjelni,
wšitke trěbne atributy, funkcije a parametry, wotwołanske móžnosće datow a jich
wzajomne poćahi, rjad jich wužiwanja, předwuměnjenja atd. sformuluja. Interfejs
zapřija wšitke wot zwonka widźomne informacije wo modulu. Specifikacija tajkich
interfejsow zmóžnja při naćisku softwary njewotwisne implementowanje
programowych dźělow, woloži wužiwanje a pytanje za zmylkami a je wuměnjenje za
aktualizowanje programowych systemow (softwarowa technika).

Čłowjekow-mašinowy-interfejs, tež wužiwarski interfejs mjenowany, zapřija rěče,
softwaru a hardwaru, kotrež wužiwarjej při dźěle ze komputerowym systemom k
dispoziciji steja. Tute móža so za wšelakich wužiwarjow w wšelakim rozměrje
postajić: tak ma na př. administrator jedneho systema wjace funkcije k wuběrkej
hać normalne wužiwarjo. To rěka, zo definuje wužiwarski interfejs wužiwarski wid
na system.



https://hsb.wikipedia.org/wiki/Helmut_Schmidt

Helmut Heinrich Waldemar Schmidt (* 23. decembra 1918 w Hamburgu, † 10. nowembra
2015) bě němski socialdemokratiski politikar a běše němski zwjazkowy kancler. W
běhu swojeho politiskeho žiwjenja skutkowaše jako zapósłanc zwjazkoweho sejma
(1953–1962, 1965–1987), nutřkowny senator w ródnym Hamburgu (1961–65), předsyda
frakcije SPD w zwjazkowym sejmje (1966–69), zakitowanski minister (1969–72) a
financny minister (1972–74). Po wotstupje Willyja Brandta bu dnja 16. meje 1974
wot sejma za pjateho zwjazkoweho kanclera woleny. Wjedowaše koaliciju stronow
SPD a FDP dale hač do lěta 1982, hdyž wustupi FDP z koalicije. Jeho naslědnik bě
Helmut Kohl (CDU).

Najwažniše temy w času jeho kanclerstwa běchu mjez druhim wolijowa kriza,
reforma rentoweho systema, teroristiske wohroženje ze strony RAF w tak
mjenowanej „němskej nazymje“, zawjedowanje zhromadneho europskeho měnoweho
systema (ECU) a wubědźowanje w brónjenju mjeze zapadom a wuchodom. Schmidt
podpěrowaše jadrowu energiju kaž tež brónjenje z raketami na němskim teritoriju.
Z lěwicarskeje opozicije napřećo Schmidtowej politice nastachu mjez druhim
Zeleni jako štwórta strona němskeho politiskeho spektruma.

Wot lěta 1983 bě Schmidt sobuwudawaćel tydźenika „Die Zeit“. Wón bě čestny
měšćan Hamburga, Bremerhavena, Berlina, Bonna, Güstrowa a kraja
Schleswigsko-Holsteinska kaž tež čestny doktor na 30 uniwersitach, mjez druhim w
Oxfordźe a Cambridge. Uniwersita Zwjazkoweje wobory w Hamburgu rěka wot lěta
2003 Helmuta Schmidtowa uniwersita.



https://hsb.wikipedia.org/wiki/Google_Chrome

Google Chrome je webowy wobhladowak firmy Google Inc. Tuta softwara předleži
prěnjotnje w beta-wersiji za wužiwarjow ze septembra 2008. Centralny koncept je
dźělenje wobhladowaka do po optice a procesach jednotliwych wobhladowanskich
woknješkow (Browser-Tab). Bazu tuteje softwary twori zwobraznjenska technika
(Rendering-Engine) WebKit.

Webowy wobhladowak je dotal jenož za zakładne systemy Windows XP, Windows Vista
a Windows 7 k dóstaću. Wersije za Linux a Mac OS so hišće wuwiwaja a budu po
planach 2010 jich finalny status docpěć. Tuchwilu předleža za wobaj zakładnej
systemaj pak hižo prěnje beta-wersije.

Za mjenom Chrome tči open-source-projekt Chromium, kotryž so wot Google wjedźe.
Žórłowy kode tuteho projekta wozjewi so pod BSD-licencu. Tak twjerdźi předewzaće
Google, zo je jich webowy wobhladowak tak mjenowana open-source-softwara. Tute
wuprajenje wužiwarjow pak zadźiła, dokelž so softwara jako wuwjedomny program
pod wužiwarskimi wuměnjenjemi poskići, kotrež so wot rěče k rěči rozeznawaja. W
jendźelskej wersiji wužiwaja so tak mjenowane closed-source-wužiwarske
wuměnjenja, kotrež mjez druhim reverse engineering, kóždyžkuli přistup k
žórłowym kodźe a jeho dalše wužiwanje zakazaja. BSD-licenca pak tute
zapřimnjenje wuraznje dowoli.

Mnohe ideje so wot druhich webowych wobhladowakow, kaž Firefox, Opera a Safari
přewzachu. Zakład twori zwobraznjenska technika WebKit.
JavaScript-implementowanje so jako open-source wozjewi. Tute podpěra
wjacejadrowe procesory a dynamisku optiměrowansku techniku, přez kotruž so
JavaScript-objekty skradźu wo dźělene klasy rozšěrjeja.

Dalša wosebitosć je polěpšenje registeroweje nawigacije (tabbed browsing). Porno
druhim wobhladowakam, w kotryž so zwobraznjenja jednotliwych wobhladowanskich
woknješkow (tež: registerow, jendź.: tabs) w jednym hłownym procesu wobliča, su
tajcy w Google Chrome jednotliwe procesy, kotrež so tež we Windowsowym
procesowym přehledźe jednotliwje kontrolować hodźa.

Tak mjenowany wobhladowanski modus („Incognito“) dowoli wopytanje webowych
stronow, bjez toho zo so slědy (bjez toho zo so protokoluje) na lokalnym ličak
zawostaja.

Z pomocu wotběžnej wokoliny (Laufzeitumgebung) Gears zmóžni Google Chrome
wuwjedźenje webowych aplikacijow runja normalnym aplikacijam.

Chrome wobsteji hłownje z tři dźělow. Wobhladowak sam je zamołwity za wjedźenje
softwary. Zwobraznjenski modul (Renderer) je we wobhladowaku zapřijety, ale
wotběži, runja jednotliwym registeram, w samostatnym podprocesu (Subprozess).
Zwobraznjenska technika WebKit tči w zwobraznjenskim modulu. Google Chrome je po
komponentach (tež modulach) rjadowany natwarjeny. Komunikacija mjez procesami
wotběži z pomocu powěsćow.



https://hsb.wikipedia.org/wiki/Esperanto

Esperanto je najznaćiša, najčasćišo wužiwana planowa rěč, kotruž Ludwig Lazarus
Zamenhof hižo w lěće 1887 w měsće Waršawa wutwori. Prěnja kniha je w rušćinje,
pólšćinje, němčinje a francošćinje wušła a měješe 44 stronow. Mjeno rěče běše
prěnjotnje pseudonym awtora (dr. Esperanto, serbsce: nadźijacy (wosoba)).

Rěčnicy so na pućowanjach a zarjadowanjach zetkawaja, wužiwaja Esperanto w
městnych skupinach a w interneće, maja listowe přećelstwa, čitaja literaturu w
Esperanće, posłuchaja esperantsku hudźbu a wužiwaja Esperanto we wjele
žiwjenskich wokruhach. Druhdy Esperanto funguje jako swójbna rěč. Tež eksistuja
radijowe wusyłanja w tutej rěče. Ale tež podkasty hižo eksistuja.

Esperanto wužiwa łaćonski alfabet z někotrymi diakritiskimi pismikami: a, b, c,
ĉ, d, e, f, g, ĝ, h, ĥ, i, j, ĵ, k, l, m, n, o, p, r, s, ŝ, t, u, ŭ, v, z.
Pismiki q, x, y njeeksistuja w prawych esperantskich słowach. Alfabet je
fonematiski.

W Esperanće ma kóžda słowna družina swoje wosebite kóncowki, po kotrychž móžeš
słownu družinu jasnje spóznać. Substantiwy a adjektiwy maja dwaj padaj,
nominatiw (-) a akuzatiw (-n), ale tež dwě gramatiskej čisle, singular (-) a
plural (-j). Pluralowy akuzatiw kónči so na -jn, znamješko plurala tuž před tym
akuzatiwa steji. Na přikład Paŭlo havas suprasorabajn librojn. "Pawoł ma
hornjoserbske knihi."

Lokalne adwerby móža akuzatiwny n měć, hdyž směr zwuraznjeja, na př. tie "tam,
tamle" - tien "tam".

Z werba danci "rejować" móže substantiw nastać danco "reja", adjektiw danca
"rejowanski" a adwerb dance "rejowansce", ale tež z substantiwa martelo "hamor"
móže nastać werb marteli "klepać z hamorom", adjektiw martela "hamorowy" a
adwerb martele "z hamorom".



https://hsb.wikipedia.org/wiki/Android

Android (wot jendźelsce android /ˈænˌdɹɔjd/ wot grjeksce androïdes „čłowjekej
podobny“) je dźěłowy system kaž tež softwarowa platforma za mobilne graty kaž
smartfony, mobilne telefony, medijowe wothrawaki, netbooki a tabletowe
kompjutery, kotraž so wot Open Handset Alliance (załoženy wot Google) wuwiwa.
Zakład je jadro Linux. Android je swobodna softwara, kotraž so z wotewrjenym
žórłom wuwiwa.¨Android měješe jako smartfonowy dźěłowy system w druhim kwartalu
2014 swětodaloki wičny podźěl 84,6 procentow, po 79,3 procentow w druhim
kwartalu 2013, 68,1 procentow w druhim kwartalu 2012, 52,5 procentow w třećim
kwartalu 2011 a 25,5 procentow w třećim kwartalu 2010. W aprylu 2013 připowědźi
Eric Schmidt, Executive Chairman pola Google, zo so wob dźeń połdra miliona
gratow z Android aktiwizuja. To su nic cyle trójce telko kaž hišće w juliju
2011. Hač do septembra 2013 su so swětodaloko wyše jedneje miliardy Androidowych
gratow aktiwizowali.

Android wobsahuje jadro Linux, njeje wšak klasiska distribucija Linux, kaž su za
desktop a serwer znate. Zdźěla su so zakładne kajkosće, kotrež bychu so za
unixoidowy system wočakowali, mócnje změnili. Najebać toho so Android zdźěla ma
za distribuciju Linux, kotraž ma wjele kajkosćow, kotrež z mnoholičbnymi
distribucijemi Embedded-Linux dźěli.

W lěće 2005 kupi Google předewzaće Android załožene wot Andy Rubina w nazymje
2003, wo kotrymž bě jenož jara mało znate, hač zo softwaru za mobilne telefony
wuwiwaše a w prěnim rjedźe z stejnišćowymi słužbami wobchadźeše. Najprjedy bě
Android jenož za wodźenje digitalnych kamerow mysleny. 5. nowembra 2007 wozjewi
Google, zo chcyše hromadźe z 33 druhimi čłonami konsorcija Open Handset Alliance
dźěłowy system za mobilne telefony z mjenom Android wuwiwać. Wot 21. oktobra
2008 je Android oficielnje k dispoziciji.

Jako prěni grat z dźěłowym systemom Android so 22. oktobra 2008 HTC Dream pod
mjenom T-Mobile G1 w Zjednoćenych statach na wikach jewi. Zo hižo tutón grat
móžeše na Global Positioning System (GPS) přistup měć a bě z pospěšenskimi
sensorami wuhotowany, słušeše k Androidowemu konceptej. Wot januara 2010
přinjese Google z produktowej seriju Nexus tež sam graty z Androidom na wiki.
Tute so wot rozdźělnych partnerjow za hardwaru zhotowjeja, kotrež tohorunja w
swójskich gratach na Android stajeja. Softwara wšak pochadźa direktnje wot
Google a dodawa so bjez hewak zwučeneho zhotowjerskeho nadstawka. Z toho sćěhuja
krótke čakanske časy za aktualizacije, dokelž přiměrjenja softwary trěbne
njejsu.

Startowa wobrazowka, jendźelsce homescreen, słuži w prěnim rjedźe startowanju
nałoženjow. Wot toho přindźe tež jendźelske pomjenowanje „launcher“ (jendź. „to
launch“ = startować). Hinak hač pola dźěłoweho systema iOS firmy Apple wšě
zwiski nałoženjow na jednej ze stronow startoweje wobrazowki přeco njejsu, ale
su w ćaharje nałoženjow, kotryž je hač do Androida 1.6 z lašu, potom z tłóčatkom
na delnjej kromje. Tute je direktnje pódla štyrjoch hłownych nałoženjow w doku
nałoženjow, kotryž je widźomny na wšěch stronach. Na hornjej kromje so po
startowej wobrazowce pytanska lajsta Google zwobraznja, kotraž so tež prosće
přez rěčenje słowow „Ok Google“ startuje a jeho rěčenske zapodaće so aktiwizuje.
Mjez dokom a pytanskej lajstu hodźa so w rastru zwiski (k nałoženjam,
zapołožkam, kontaktam atd.) abo asistenty wotkładować. Tute su zwjetša wjetše
zwobraznjenja powšitkownych datow, na př. wjedro, čas/datum, terminy abo tež
kapsny ličak.

Wjele zhotowjerjow Androidowych gratow instaluje swójske zhotowjerske nadstawki,
na př. HTC z HTC Sense, Xperia UI Sony, Samsung z TouchWiz UI a Optimus UI LG.
Woni měnjeja design powjercha drastisce, při čimž principielna struktura zwjetša
jenaka wostawa. Najbóle woblubowane graty z lutym Androidom, tež mjenowany
„Vanilla Android“ abo „Stock Android“, su graty Nexus, kotrež su při Google w
direktnym zhromadnym dźěłu z normalnym zhotowjerjom Android nastate a so wot
internetneho hobra direktnje, spěšnje a dołho z aktualizacijemi wobstaruja (2
lěće). Podobny status maja tak mjenowane edicije Google Play, kotrež so ze Stock
Android město powjercha zhotowjerja dodawaja. Hačrunjež při tutych aktualizacije
wot zhotowjerja samoho přińdu, wuchadźeja chětro spěšnje.

Android je swobodna softwara. Najwjetši dźěl platformy je pod licencu Apache –
wuwzaća su jadro Linux, kotrež so pod licencu GPL 2 rozšěrja a jednotliwe
předinstalowane nałoženja firmy Google, kotrychž žórłowy tekst k dispoziciji
njeje. Žórłowy tekst wersije 3, kotraž je so jenož za tablety napisała a bě
najprjedy jenož za wubranych zhotowjerjow gratow k dispoziciji, je so wot Google
hakle za wozjewjenje žórłow wersije 4 přepodała, kotraž powjerch smartfona a
tablety zjednoći.

Wšě wersije hač do wersije  2.3.x „Gingerbread“ běchu jenož za smartfony
myslene, su so pak tež w nawigaciskich a druhich gratach wužiwali. Z wersiju 3 z
přimjenom „Honeycomb“ přińdźe dźěłowy systemo, kotryž bě wot Google jenož za
tablety mysleny. Dźělenje mjez woběmaj gratowymaj klasomaj je so z „Ice Cream
Sandwich“ zběhnyło, kotryž je za wobaj systemaj mysleny.

Dokelž tabletowe wiki dźeń a mócnišo rosćachu, a Google „Honeycomb“ chětro
pozdźišo wozjewi, su někotre zhotowjerjo tablety na wiki přinjesli, kotrež
přećiwo doporučenjam firmy Google z wersiju „Gingerbread“ fungowachu. Nawopak
chcyše Google wobeńć, zo so wersija „Honeycomb“ za smartfony wužiwa, tak zo je
so žórłowy kod hakle ze zapózdźenjom wozjewił.

Za kóždu Androidowu wersiju naćisnje konsorcij Open Handset Alliance abo Google
maskotku z přisłušnym dessertom. Tuta maskotka hodźi so wot wersije 2.3 přez
wjacekróćne dótknjenje Androidoweje wersije w systemowych nastajenjach pokazać.

W Google Play Store (prjedy Android Market) běše w juliju 2013 přez 1.000.000
nałoženjow. Z tym ma Googles Play Store wot toho časa wjetši poskitk nałoženjow
hač prjedy nawjedowacy poskićowar nałoženjow na wikach, Apple. W SDK so
přidatnje retomas nałoženjow sobu dodawa, mjez nimi webwobhladowak, kartowe
nałoženje Google Maps, nałoženje za SMS, e-mejl a adresniki, hudźbny program,
kamerowe a galerijowe nałoženje a sadźba demonałoženjow.

Wuwiwarjo móža swoju wutworjenu softwaru pola Google Play poskićić. Ale softwara
da so tam jenož předawać, jeli wuwiwarjo su we wěstych statach žiwi, mj. dr. w
Němsce, Awstriskej kaž tež Šwicarskej. Darmotna softwara wučinja něhdźe
69 procentow.

Google wobchowuje wěstu kontrolu nad Androidowej softwaru. Jenož licencowane
Androidowe distribucije smědźa nałoženja, kotrež Google słušeja (closed-source),
wužiwać, kaž na př. Google Mail abo Google Maps a na Google Play Store za dalše
nałoženja přistup měć. Wšelake tablety wužiwaja njelicencowany Android 4;
„rootowane“ graty wužiwaja husto Custom-ROM. Tute maja po flašowanju
wotpowědnych nałoženjow Google tež prawo za přistup na Google Play Store a na
druhe nałoženja Google słužbow Google Mobile Services (GMS). Ale njeje móžno,
nałoženja z Google Play Store na druhim systemje hač Android sćahnyć (na př. na
normalnym PC), zo by je potom přez USB na Androidowym graće instalowało. Někotre
zhotowjerjo softwary wšak poskićeja swoje nałoženja w alternatiwnych wobchodach
nakoženjow abo direktnje jako instalacisku dataju; tuta dataja da so potom na
kóžde wašnje sćahnyć a na Androidowym graće sćahnyć.

Wot wersije 4.0 (Ice Cream Sandwich) ma dźěłowy system wulki stopjén na
bjezbarjernosć. Trěbna softwara je hižo instalowana a da so teoretisce wot
slepych samostatnje aktiwizować. Android ma lěpšinu, zo datej so rěčenske wudaće
(čitak wobrazowki) a powjetšenje wobrazowki paralelnje wužiwać. Podpěru za
Brailleowe linki poskića Android wot wersije 4.1 a přez rozšěrjenje BrailleBack.

Google ma móžnosć, jeli nałoženja Google su instalowane, softwaru bjez
woprašowanja wužiwarja zhašeć a instalować. Přez ewentuelne trajne zwiski ze
serwerami Google dadźa so nałoženja přez dalokopřistup bjez sobuskutkowanja, ale
z wědźenjom wužiwarja zhašeć a instalować. Jeli Google płaćomnu softwaru zhaša,
dóstanje kupc kupnu płaćiznu wróćo. W juniju 2010 je Google prěni raz nałoženja
na kónčnych gratach nałožowarjow přez dalokopřistup zhašał, po tym zo běchu
wěstotni eksperća škódny program do tehdyšeho Android Market zasmykali, zo bychu
na falowace kontrole skedźbnili.

Androidowe smartfony so často ze staršej wersiju dźěłoweho systema předawa.
Zwjetša nimaja zhotowjerjo napřećo kupcam žane zrěčenske zawjazki, nowše wersije
k dispoziciji stajić; tež bjezporočne fungowanje gratow w stawje dodawanja dyrbi
předewšěm předawar zawěsćić, nic zhotowjer. Naposledk je tuž zhotowjerjej
přewostajene, hač techniski nałožk, kotryž po situaciji rozdźělnje wysoki, čini
abo nic. Zo aktualne Androidowe wersije „ze zapozdźenjom“ abo docyła nic za
wěsty smartfon wuńdu, so najebać toho wot kupcow raznje kritizuje..

Na konferency wuwiwarjow Google I/O w meji 2011 skedźbni Google na to, zo bychu
mnoholičbni zhotowjerjo za kóždy nowy grat znajmjeńša 18 měsacow runje aktualnu
wersiju k dispoziciji stajili. Ale hižo krótki čas po tym běchu zdźělenki, po
kotrychž zhotowjerjo tutón samozawjazk łamaja. Na konferency Google I/O w juniju
2012 wozjewi Google tak mjenowany platform development kit, kotryž zhotowjerjam
zahe zmóžnja, nowe Androidowe wersije na jich hardwaru portěrować.

Z druheje strony je přez wotewrjenosć žórłow Androida a jadra Linux techniski a
juristiski předpokład za to spjelnjeny, zo wuwiwarske skupiny, kotrež su
njewotwisne wot zhotowjerja, móža „inoficielne“ Androidowe portěrowanja, tak
mjenowane Custom-ROM, za Androidowe graty k dispoziciji stajić. Kotre graty wot
toho profituja, wotwisuje wot motiwacije wotpowědnych wuwiwarjow a
disponibelnosće trěbnych softwarowych komponentow, kotrež su blisko hardwary
(ćěrjaki).

Mjenje potrjechene wot pózdnjeje resp. njeeksistowaceje aktualizacije su graty
serije Google Nexus (na př. Google Nexus 5, Nexus 4, Galaxy Nexus, Nexus 7
(2012), Nexus 7 (2013) a Nexus 10). Tute dostawaja aktualne Androidowe wersije z
krótšimi zadźerženjemi a wostawaja tak dołho na najnowšim stawje, doniž so
18-měsačny časowy wotrězk „aktualizaciskeje podpěry“ njekónči.



https://hsb.wikipedia.org/wiki/%C4%8C%C4%9B%C5%A1%C4%87ina

Čěšćina je zapadosłowjanska rěč. Wona je najbóle přiwuzna słowakšćinje,
hornjoserbšćinje, delnjoserbšćinje, pólšćinje a kašubšćinje. Čěska rěč słuša k
słowjanskim rěčam, do swójby indoeuropskich rěčow.

Čěsce rěči cyłkownje wokoło dwanaće milionow ludźi, z toho w Čěskej samej něhdźe
dźesać milionow a nimo toho tež w Słowakskej, Zjednoćenych statach Ameriki,
Kanadźe, Němskej, Awstriskej, Awstralskej, na Ukrainje a w druhich krajach.

Čěšćina a Słowakšćina stej mjez sobu derje zrozumliwje. Pisomnje stej wobě rěči
najjednorišo přez pismiki ř, ě a ů rozeznajomnej, kotrež jenož w čěšćinje
eksistuja. Porno tomu eksistuja we słowakšćinje pismiki ä, ô, ľ, ĺ a ŕ, kotrež
čěšćina njeznaje.

Čěšćina je sylnje flektěrowaca rěč ze sydom gramatiskimi padami (nominatiw,
genitiw, datiw, akuzatiw, wokatiw, lokatiw, instrumental) w singularje a
pluralu. Kaž w Němčinje a romaniskich rěčach móže gramatiski genus substantiwow
tež připoprawom bjezsplažnych wěcach być muski abo žónski. Při tym ma čěšćina
štyri genusy, drje muski žiwy, muski nježiwy, žónski a srjedźny.

Njeregularnej stej genitiw a wokatiw słowa bůh (Bóh), přirunajo z druhich
muskimi žiwymi substantiwami z twjerdej kóncowku: bůh / boži (boha) / Bože (O
Bože) na rozdźěl wot hoch (hólc) / hocha / hochu.

Wot wjacorych adjektiwow a participow eksistuja krótku formu a dołhu formu,
kotrejž po genusy, numerusy a padźe deklinujomne su. Krótka forma ma přeco
funkciju predikatiwuma a maja redukowanu paradigmu. Mjez tym so při adjektiwach
krótka forma nimale jenož w powyšenym stilu wužiwa, je wužiće krótkych/dołhich
formow participow w perifrastiskim pasiwje tež w wobchadnej rěči rozeznawace
woznamow, na př. okno bylo zavřeno (podawkowy pasiw: wokno bu zawrjene) vs. okno
bylo zavřené (stawowy pasiw: wokno bě zawrjene)

Dale znaje čěska rěč jednotu, mnohotu, ale tež zbytki duala su zachowane - na
přikład ličbniki dvě, obě (7. pad): s oběma (se dvěma) rukama, nohama, očima,
ušima (dwojota, dual); ale s oběma (se dvěma) ženami, muži.

Kaž w druhich słowjanskich rěčach eksistuja wot wšěch swójbowych mjenow
specielna žónska forma, markěrowana najčasćišo přez sufiks -ová. W Čěskej so to
tež na mjena druhich pochada wužiwa, na př. Zdeňka Müllerová. Ale Serbšćina ma
tajki sufiks.

Geografiske mjena na -sk- su w Čěšćinje kaž stajnje neutruma a so wukónča
tohodla w nominatiwje a akuzatiwje na -o: Slovensko (Słowakska), Lipsko (Lipsk),
Slezsko (Šleska, polscé Śląsk). Mnoholičbne městnostne mjena na -vice su
gramatiske plurale. Wot městnostnych mjenow na -nice su wjele ale nic wšě. Dalše
mjena w gramatiskim pluralu su mjez druhim Čechy (Čechi) a Hradčany (němsce der
Hradschin).

Werb ma kategorije aspekt (perfektiwny a imperfektiwny) a tempus (prezens,
futur, preteritum), wosoba, numerus a modus (imperatiw, kondicional). Aspekty so
zdźěla přez sufiksy (regularnje imperfektiwowanje perfektiwnych werbow), zdźěla
přez prefiksy (regularnje perfektiwowanje imperfektiwnych werbow) wuprajeny, w
někotryh małych padach tež přez dwěmaj rozdźělnymaj kmjenomaj.

Preteritum a imperfektiwny futur stej z formami pomocneho werba být (być)
tworjenej.

Při tym rozeznawa Čěšćina (kaž tež druhe słowjanske rěče) mjez tym za
zańdźenostnu formu a tym za pasiw wužiwany partizip: slyšel/slyšela jsem 'sym
słyšał/słyšała', slyšen/slyšena jsem 'ja bu słyšany/słyšana'.

Numerale wot 21 hač do 99 so móžeja w dwojakimaj wašnjomaj rěčeć. Nimo dvacet
tři (łaćonsce viginti trēs) eksistuje tež třiadvacet (němsce dreiundzwanzig).
Tutón fenomen je přez lětstotkow dołhi němsko-čěski rěčny kontakt wujasnjomny.

Kaž tež w druhich słowjanskich rěčach steja substantiwy po ličbnikach wot pět
(pjeć) w genitiwje plurala, jeli ličbnik w nominatiwje, genitiwje abo akuzatiwje
steji, tuž na př. čtyři hrady / pět hradů (4 resp.. 5 hrodow), tři koruny /
třicet korun / tři sta korun / pět set korun (3 / 30 / 30 / 300 / 500 koronow).
W zbytnych padach kongruěruja ličbnik a substantiw regularnje, tuž na př. na
pěti hradech (lokatiw).

Při sortěrowanju a w zapisach ( telefonowa kniha) a słownikach so pismiki: Č,
Ch, Ř, Š, Ž jako samostatne pismiki wobjednawaja (pismik Ch slěduje pismik H);
čěski alfabet ma tohodla cyłe 31 město jenož 26 pismikow.

W spinkomaj stajene pismiki so při sortěrowanju tak wobjednawane kaž jim
předchadny pismik. Tak steji to na př. pět (= pjeć) před petrklíč (= kropačk).
Jeli so dwě słowje jenož přez wobě přiwuznymaj pismikomaj rozeznawatej, steji
najprjedy słowo z jednorym pismikom a to druhe, tuž na př. pas (= pas) před pás
(= pas, wopas).

We wosebitych kontekstach alterněruje dołhe wokale z krótkimi, přirunaj na př.
hlava (hłowa) a hlávka (hłójčka) abo mýt (myć) a myji (ja myju). Z historiskich
přičinow wotpowěduje pak krótkim wokalej nic přeco wotpowědny dołhi wokal, ale
poměry su zdźěla komplikowaniše. Wone so móžeja na slědowace wašnje wopisować:

Wosebite konsonanty móžeja funkciju wot wokalow wobsadźować a złóžki tworić: r,
l a (rědko) m. To eksistuja tež słowa, kotrež jenož z konsonantow wobsahuja, na
př. krk "šija", blb "hłupak" abo scvrnkls "du hast es heruntergeschnipst".

W Čěšćinje eksistuja diftongi ou, au a eu. Diftong ou je tež w čěskich słowach a
předewšěm swójskich mjenach časty, mjeztym zo au a eu jenož w cuzych słowach abo
interjekcijach wustupujetej: poslednjej tworitej w čěskich słowach dwě złóžce,
na př. w neučím "njewuču", kotrež so třizłóžkowje rěča [ˈnɛ.u.tʃiːm].

W čěskim prawopisu so rozeznawaja tradicionelnje tak mjenowane twjerde,
neutralne a mjechke konsonanty. Mjechko wurěkowane (kaž w druhich słowjanskich
rěčach kaž rušćinje) so pak jenož konsonanty ť, ď a ň, w zbytnych padach dźe wo
historiske rozeznawanje, kotrež wězo konsekwency za prawopis ma a maćeršćinskim
rěčnikam toho wuknjenje poćeža. Čěske dźěsća wuknu tohodla w zakładnej šuli tute
słowa z neutralnym konsonantom přednošować, w kotrychž so [i] jako y pisa (tak
mjenowana vyjmenovaná abo vybraná slova resp. "wubrane słowa").

Konsonant h je nihdy němy. Typisce zastupuje etymologiski g, na př. 'hrob'
('row', němsce 'Grab', pólsce 'grob'), noha (noha, pólsce noga). Zwuk a pismik g
wustupuje přećiwo tomu nimale jenož w cuzych słowach.

Twjerde kónčne konsonanty so w wjazanju ze sufiksami na e a i přećiwo mjechkim
wuměnjuja: Nastanje -ch + ě/i k -še/-ši, ale tež -cký k -čtí a -h + ě/i k
-ze/-zi , tuž katolický Čech z Prahy / katoličtí Češi v Praze (katolski Čech z
Prahi / katolscy Češa w Praze). A -k + ě/i nastanje k -ce/-ci, ale tež -ský k
-ští, tuž český žák -> čeští žáci ( čěski šuler / čěscy šulerjo). Mjeztym zo za
ch kaž tež za najwjetše druhe (w čěšćinje) papatalizujomne konsonanty jenož
jedne paltalizěrowanski stopjeń eksistuje, na př. duch (duch) / duši (duši),
eksistuja za h dwaj stopjenjej: Praha / v Praze / Pražský (Praha / w Praze /
pragerisch).

W prawopisu so pisa po tutych konsonantach we "wubranych słowach" a někotrych
cuzych słowach [i] kaž y, hewak kaž i. Konsonant f wustupuje nimale jenož w
cuzych słowach. W požčonkach so je wón často přez b narunuje, na př. w barva
(barba).



https://hsb.wikipedia.org/wiki/Turkmenistan

Turkmenistan je nutřkokrajny pusćinowy stat w srjedźnej Aziji, kotryž bě hač do
lěta 1991 z dźělom Sowjetskeho zwjazka. Hłowne a najwjetše město je Ašchabad.

Susodne kraje su Afghanistan na juhowuchodźe, Iran na juhu, Kazachstan na
sewjerozapadźe a Uzbekistan na sewjerowuchodźe. Na zapadźe twori pobrjóh
Kaspiskeho morja přirodnu hranicu.

Wjetšinu stata twori pusćina Karakum. Z rěki Amudarje wotbočuje Karakumski
kanal, kotryž ju z hłownym městom wjaza. Za hospodarstwo kraja je wosebje
wudobywanje zemskeho płuna wažne.

Po rozpadnjenju Sowjetskeho zwjazka přewza předsyda turkmenskeje komunistiskeje
strony Saparmyrat Nyýazow móc w nowym njewotwisnym staće a natwari krutu
diktaturu ze sylnym wosobowym kultum wokoło njeho. Jako Türkmenbaşy („wótc
Turkmenjanow“) steješe hač do swojeje smjerće w lěće 2006 na čole Turkmenistana.
Wot toho časa je Gurbanguly Berdymuhamedow ze statnym prezidentom.

Jenička hamtska rěč Turkmenistana je turkmenšćina, uzbekšćinje a kazachšćinje
podobna turkska rěč. Hinak hač w susodnych republikach nima rušćina žanoho
oficielneho statusa.



https://hsb.wikipedia.org/wiki/Saint_Lucia

Saint Lucia je kupowy stat w Karibiskim morju, kotryž słuša k Zapadoindiskim
kupam a je z čłonom Commonwealtha. Dnja 22. februara 1979 bu njewotwisny wot
Zjednoćeneho kralestwa.

Kupa St. Lucia słuša k Małym Antilam a namaka so mjez St. Vincentom a
Grenadinami w juhu a francoskej kupu Martinique w sewjeru. Juhowuchodnje St.
Lucije w Atlantiskim oceanje leži Barbados.

Stolica a najwjetše město kupy je Castries w sewjeru z jenož něhdźe 9.000
wobydlerjemi, štož je mjeńše hač wobydlerstwo Biskopic. Najwyši wjeršk je 950
metrow wysoki Mount Gimie. Na kupje maja nimo toho dwaj inaktiwnej wulkanaj,
kotrajž stejitaj na UNESCO-lisćinje přirodneho herbstwa.

Wulki dźěl dźensnišeho wobydlerstwa wobsteji z potomnikow něhdyšich afriskich
njewólniskich. Nimo jendźelskeje hamtskeje rěče rěči so tež patois, kreolski
dialekt. Dwě třećinje wobydlerstwa stej romsko-katolskej.

Saint Lucia je ródna kupa dweju nošerjow Nobeloweho myta: W lěće 1979 dósta
William Arthur Lewis Nobelowe myto za hospodarske wědomosće a w lěće 1992
spisowaćel Derek Walcott Nobelowe myto za literaturu. Tuž je Saint Lucia po
Ferejskich kupach kraj z najwjetšej ličbu Nobelowych mytow na wobydlerja.

Najwažniša hospodarska hałuza je ratarstwo, při čimž je mjeztym banana cokorinu
jako hłowny produkt wotměniła.



https://hsb.wikipedia.org/wiki/S%C5%82onowinowy_pobrj%C3%B3h

Słonowinowy pobrjóh (francosce Côte d’Ivoire) je njewotwisny stat při
Atlantiskim oceanje w zapadnej Africe. Stolica je Yamoussoukro w srjedźišću
kraja, najwjetše město, sydło knježerstwa a hospodarski centrum je pak při
atlantiskim pobrjoze so namakacy Abidjan.

Mjezuje z Malijom a Burkinu na sewjeru, z Ghanu na wuchodźe a z Liberiju a
Gineju na zapadźe. Na juhu Słonowinoweho pobrjoha knježi ćopła, włóžna tropiska
klima z dešćowymaj počasomaj wot meje do julija kaž tež w oktobru a nowembru. W
sewjernym dźělu maja suchu sawanowu klimu z dešćowym počasom wot julija do
oktobra a horcym, ze Sahary pochadźacym wětřikom Harmattan wot decembra do
februara. Najwyše městno je Mont Nimba (1.752 m) při ginejskej a liberiskej
hranicy w zapadźe kraja. Přewažaca krajinowa forma je sawana.

Hač do lěta 1960 bě Słonowinowy pobrjóh z francoskej koloniju. Po njewotwisnosći
knježeše přez 33 lět prěni prezident Félix Houphouët-Boigny. W lěće 2002 dóńdźe
pod prezidentom Laurent Gbagbo k byrgarskej wójnje mjez muslimskim sewjerom a
křesćanskim juhom. Při wólbach lěta 2010 zhubi Gbagbo móc a bu pozdźišo zajaty a
dla pozdatnych wójnskich złóstnistwow wobskorženy.



https://hsb.wikipedia.org/wiki/Monarchija

Jako monarchija (ze starogrjekskeho μοναρχία monarchía, „samoknjejstwo“)
woznamjenja so forma knježerstwa, w kotrejž je jednotliwa wosoba, zwjetša
zemjan, najwyši suweren a žórło politiskeje legitimnosće. W tym nastupanju je
wona napřećiwny model republiki. Hłowa stata knježi hač do swojeje smjerće abo
hač k wotstupej a přepodawa politisku móc swojemu naslědnikej. Při tym słowo
njedefinuje, hač je stat demokratiski abo nic. Tak eksistuja wosebje w Europje
monarchije, w kotrychž ma monarch jenož reprezentatiwnu rólu, mjeztym zo knježi
faktisce demokratisce woleny parlament. Tajke staty mjenuja so parlamentariske
abo konstitucionelne monarchije. Napřećiwnik konstitucionelneho typa je
absolutna monarchija. Jako tajka płaća dźensa jenož hišće Brunei, Sawdi-Arabska,
Swaziska a jako wosebita forma tež Vatikanske město.

Wotpowědujo titlej knježićela woznamjenja so monarchije w europskim konteksće na
přikład jako kralestwo, kejžorstwo, wjerchowstwo abo wójwodstwo. W islamskim
swěće rěčimy zwjetša wo sultanatach a emiratach.

W Němskej je so monarchija ze załoženjom Weimarskeje republiki po nowemberskej
rewoluciji 1918 wotstroniła.



https://hsb.wikipedia.org/wiki/Mississippi

Mississippi je 3.778 kilometrow dołha wulkorěka w Zjednoćenych statach Ameriki.
Wužórli so z jězora Itasca w sewjernym zwjazkowym staće Minnesota, běži potom
hłownje do južneho směra a wuliwa so něhdźe 150 kilometrow južnje města New
Orleans z deltu do Mexiskeho golfa Atlantiskeho oceana.

Jeho najdlěši přitok Missouri je hač k zjednoćenju z Mississippijom wo wjele
dlěši (4087 km), tak zo tworitej wobě rěce z cyłkownej dołhosću wot 6051
kilometrow štwórty najdlěši rěčny system na zemi.

Na puću k morju přeprěkuje rěka wósom ameriskich zwjazkowych statow: Minnesota,
Illinois, Missouri, Kentucky, Arkansas, Tennessee, Mississippi a Louisiana. Nimo
toho twori wona hranicu Wisconsina a Iowy. Hač na wokolinu wulkich jězorow
wotwódnja wšě kónčiny mjez Rocky Mountains na zapadźe a Appalachami na wuchodźe,
wobsahujo 31 zwjazkowych statow a dwě kanadiskej prowincy. Delta Mississippija
pola New Orleans słuša do najwjetšich na swěće.

Mjeno pochadźa prawdźepodobnje z rěče Alkonkinow a wobsteji ze słowow messe
(„wulka“) a sepe („woda“). W ameriskej wobchadnej rěči praji so Mississippijej
husto Old Man River.



https://hsb.wikipedia.org/wiki/K%C4%87enje

Kćenje rostliny je - po šěroko formulowanej definiciji - rozhałuzowany krótki
wurostk z wobmjezowanym rosćenjom, kotrehož łopjena njedirektnje abo direktnje
splažnemu rozmnoženju słuža: njedirektnje jako škitne a přiwabjowanske organy
(kćenjowy přikryw), direktnje přez tworjenje splažnych organow (prochowe
łopješka a płodowe łopješka).

Wuska definicija wobmjezuje zapřijeće na krytosymjenjakow. Kćenje
krytosymjenjaka wobsteji ze sćěhowacych wobstatkow, kotrež pak nic wšě dyrbja
eksistuja:

Prochowe łopješka tworja próšk, kotryž so při wopróšenju na pěstu płodowych
łopješkow dobjerje, tam kikeruje a w běhu wopłodźenja w płodowym łopješku ležace
symjenišća wopłodźi, dokładnišo takrjec w symjenišću ležacu jejkowu bańku. Tuta
so k embryju wuwi, mjeztym so symjenišćo k symjenju a kćenje k płodej wuwi.

Daloko formulowana definicija, kaž často w botaniskej fachowej literaturje
wustupuje, zapřijmje zdźěla eksplicitnje abo implicitnje nahosymjency sobu.
Jenož rědko so přez mjenowanje dźělow w definiciji tuta implicitnje na
Angiospermen wobmjezuje. Tež w Strasburger – Lehrbuch der Botanik so kćenje wšěm
symjeńcam přisudźena, jeli tež z wobmjezowanjemi: „Sporophylle steja při SUPRIMO
SURMANO ABE wurostkach z wobmjezowanym rosćenjom. Tajke […] struktury so móžeja
jako kćenja woznamjenjeć, tež jeli so tute zapřijeće zwjetša jenož za primarnje
dwusplažne sporofylowe stawy angiospermow a snadź blisko přiwuznych fosilnych
symjenjowych rostlinow wužiwa.“ Tež Lexikon der Biologie definuje kćenje krótko
jako „krótki wurostk z wobmjezowanym rosćenjom, kotryž sporofyle njese“.

Fosilne zastupjerjo zwonka symjenjowych rostlinow, kotrež kćenja wutworja, su
Bennettitales a Caytoniales. Definiciji kćenja wotpowěduja drje tež sporofylowe
stawy pazorakow a křipicow, při čimž so tute tu pak bližo njewobjednawaja.

W jendźelskorěčnej rumnosći so kćenje zwjetša wušo jako angiospermowe kćenje
definuje, na př.: „skrótšena, dwusplažnje reproduktiwna wurosta wóska z
wobmjezowanym rosćenjom, kotraž z megasporangijow (płodowe łopješka) a
mikrosporangijow (próškowe łopješka) a sterilne kćenjoweje wobalki z znajmjeńša
jedneho sterilneho, popłoninoweho organa wobsteji.“



https://hsb.wikipedia.org/wiki/Hody

Hody (němsce Weihnachten, „swjate nocy“) su swjedźeń narodźenja Jězusa Chrysta a
jako tajki jedyn z najwažnišich křesćanskich swjedźenjow, kotryž swjeći so w
zapadnych cyrkwjach w času wokoło 25. decembra (hodownika). W armenskej
japoštołskej cyrkwi swjeća so hakle 6. januara, w prawosławnych cyrkwjach
zwjetša po gregorianskej protyce dnja 7. januara.

Swjatočnosće započnu sej hižo z patoržicu dnja 24. decembra, kotryž je we wjele
krajach zakonski swjaty dźeń. W Němskej, Pólskej a druhich krajach je tež 26.
decembra jako druhi hodowny dźeń swjatk.

Hody su nimo Jutrow (swjedźenja zmortwychstaća Chrysta) a Swjatkow (swjedźenja
pósłanja ducha Swjateho) jedyn z třoch hłownych swjedźenjow cyrkwinskeho lěta.
Započnu so z prěnim hodownym nyšporom dnja 24. decembra a skónči so w
romsko-katolskej cyrkwi ze swjedźenjom Křćenja Knjeza njedźelu po Wozjawnjenju
Knjeza. Prěni liturgiski wjeršk hodowneho časa je boža nóc w nocy wot patoržicy
na prěni hodowny dźeń. Do liturgijoweje reformy lěta 1963 traješe hodowny čas z
adwentom jako přihotowanskim časom wjace hač měsacaj hač do 2. februara, Swěčka
Marije (Předstajenje Knjeza).

Jako cyrkwinski swjatk je 25. decembra hakle w lěće 336 z Roma prěni raz
naspomnjeny. Kak je k tomu datumej dóšło, je njewěste. Diskutowane je
wobliwowanje přez romski kult wokoło słónca. Tak bě kejžor Aurelian w lěće 274
postajił 25. decembra za swjedźeń słónčneho boha Sol Invictus w cyłym
mócnarstwje. Mjez tutym bohom a „Chrystom, samym słóncom“ widźachu zažni
křesćenjo paralele.

Křesćenjo a njekřesćenjo swjeća Hody dźensa zwjetša zhromadnje jako swójbny
swjedźeń z wobradźenjom. Tutón nałožk je so w dobje reformacije jako alternatiwa
k dotalnemu nałožkej darow na dnju swjateho Mikławša doporučował wot Martina
Luthera, kotryž chcyše předewšěm kedźbnosć dźěći preč wot česćenja swjatych k
česćenju Chrysta samoho. W romsko-katolskich swójbach wobchowaše so wobradźenje
dnja 6. decembra hišće dlěši čas. Přidružichu so dalše stare a nowše nałožki
wšelakeho pochada, kaž na přikład hodowne hry wot 11. lětstotka, hodowne štomy
(16. lětstotk), adwentny wěnc (wot 1839) a rumpodich (19. lětstotk), kotryž
wotměni we wjele kónčinach – wosebje ewangelskich – dźěćatko a swjateho Mikławša
jako přepodawar darow. Na přikład w Slepjanskej kónčinje dźěćatko pak hač do
dźensnišeho dary njese.



https://hsb.wikipedia.org/wiki/H%C3%B3rski_klon

Hórski klon (Acer pseudoplatanus) je štom ze swójby mydłowcowych rostlinow
(Sapindaceae).

Po druhich žórłach zarjaduje so do swójskeje swójby klonowych rostlinow
(Aceraceae).

Kmjen najčasćišo je krótki, skerje přechadźe do tołstych hałuzow. Móže tołstosć
wot 3 metrow dosahować.

Łopjena su napřećostejne, stołpikate a docpěja dołhosć wot 3 hač do 15 cm.
Łopjency su pjećlapate, docpěwa dołhosć a šěrokosć wot 20 cm. Su do połojcy nutř
rězane, na hornim boku ćmowozelene, na delnim boku jasniše, šěro kosmate a maja
brunojće-wołmojte pažowe brody.

Kćěje wot apryla hač do meje. Kćenja so pokazaja runočasnje z łopjenami a steja
w kićojtych wisacych pakićach, kotrež docpěja dołhosć wot 5 hač do 15 cm. We
kwětnistwje su a dwusplažne a dwusplažne kćenja. Kćenja su pjećličbne a
njenahladne. Kćenjowy přikryw je dwójny, swobodnołopjenowy. Keluch a króna su
jara podobne, docpěja dołhosć wot 2,5 hač do 5 mm a su žołtozelene. Stameny su
wosom. Płódnik je hornje stejacy a běłošešerjaty.

Płody su nahe, na kónčkach šěroko křidłate worješki a steja we wisacych
promjenjach. Wonkowne křidłate kromy wobeju dźělpłodow tworja prawy abo wótry
kut. Dźělpłód docpěje dołhosć wot 3,5 a 4,5 cm a šěrokosć wot 15 mm.

Wone w nalěće kochory pušćeja a na pućowych kromach abo na parkowych trawnikach
často huste wobrosty wutworja. Při tym wobě jednorej, hładkokromnej schadźikowej
łopješce hišće cyle hinak wupadatej hač rukojte sćěhowace łopjena.

Hórski klon je w Europje rozšěrjeny, při čimž wot Portugalskeje hač do
Kaspiskeho morja wustupuje.



https://hsb.wikipedia.org/wiki/Esti%C5%A1%C4%87ina

Estišćina (estisce eesti keel) je rěč baltiskofinskeje hałuzy finougriskich
rěčow, a tohodla tež słuša k swójbje uralskich rěčow. Estišćina je přiwuzna z
finšćinu a zdalenje tež z madźaršćinu. K skupinje finskich rěčow słušeja tež
někotre małe rěče, na přiklad liwišćina, karelšćina, samišćina, marišćina a
dalše. Estišćina njeje přiwuzna z rěčemi susodnych narodow (rušćinu, letišćinu,
šwedšćinu), kotrež słušeja k indoeuropskim rěčam.

Estisce rěči wokoło 1,1 mil. ludźi, wjetšina z nich (na 950.000) bydli w
Estiskej. Estišćina je jenička hamtska rěč w Estiskej a jedna z 25 hamtskich
rěčow Europskeje unije.

W estišćinje wužiwa so łaćonski alfabet z přidatnymi pismikami õ [ɤ], ä [æ], ö
[ø], ü [y]. W cuzych słowach wužiwaja tež pismiki š, z a ž. W alfabetskim
porjedźe sćehuja õ, ä, ö, ü za pismikom v na kóncu alfabeta, š, z a ž sćehuja za
s.

Nimo jednorych wokalow eksistuje hišće wulka ličba diftongiskich wjazanjow: ae,
ai, au, ea, ei, iu, oe, oi, ou, ui, õe, õi, õu, äe, äi, äu, öi.

Při wupadźe konsonantow nastawaja hišće dalše diftongi, kiž w njezměnitych
zdónkach njewustupuja: öe, ao, eo, õo, äo, oa, õa, öa.

Typiska wosebitosć estišćiny je rozeznawanje třoch schodźenkow dołhosće (krótko
– dołho – předołho) tak pola konsonantow tak pola wokalow, na př. koli [kolʲiˑ]
‘čapor’ – kooli [koːlʲi] ‘šule’ (genitiw singulara) – kooli [koːːlʲi] ‘šulu, do
šule’, kanu [kanuˑ] ‘kokoše’ (partitiw plurala) – kannu [kanːu] ‘kany’ (genitiw
singulara) – kannu [kanːːu] ‘kanu’ (partitiw singulara). Prawopis rozdźěl mjez
dołhim a předołhim schodźenkom njepokazuje, wuwzaće su rjady [b̥] – [pː] –
[pːː], [d̥] – [tː] – [tːː] a [ɡ̊] – [kː] – [kːː], hdźež pisaja b – p – pp, d – t
– tt a g – k – kk.

Na rozdźěl wot finšćiny nima spisowna estiska rěč wokalnu harmoniju. W někotrych
narěčach je wokalna harmonija tola hišće zachowana (na př. južnoestisce külä
‘wjes’, tervüs ‘strowosć’, spisowna rěč küla a tervis).

Kaž tež druhe finsko-samiske rěče (nimo wepšćiny a južnosamiskeje rěče) pokazuje
estišćina t. mj. stopnjowu změnu. Na rozdźěl wot finšćiny podleža tej w
estišćinje wše wokale a konsonanty, na př. kapp [kapːː] ‘kamor’ (nominatiw
singulara) – kapi [kapːi] ‘kamora’ (genitiw singulara) – kappi [kapːːi] ‘do
kamora’ (illatiw singulara), samm [samːː] ‘kročel’ (nom. sg.) – sammu [samːu]
‘kročele’ (gen. sg.) – sammu [samːːu] ‘kročel’ (par. sg.), tool [toːːlʲ] ‘stólc’
(nom. sg.) – tooli [toːlʲi] ‘stolca’ (gen. sg.) – tooli [toːːlʲi] ‘stólc’ (par.
sg.). Často při tym jednotliwe konsonanty wupaduja a wokolnej wokalaj so
znižujetej: uba [ub̥aˑ] ‘buna’ (nom. sg.) – oa [oaˑ] ‘buny’ (gen. sg.) – uba
[ub̥aˑ] ‘bunu’ (par. sg.), tigu ‘šlink’ (nom. sg.) – teo ’šlinka’ (gen. sg.) –
tigu ’šlinka’ (par. sg.).

Partitiw słuži k zwuraznjenju dźělneho subjekta, na př. Lapsed on tänaval ‘Dźěći
su na dróze’ (wěste dźěći), ale Tänaval on lapsi ‘Na dróze su dźěći’ (někajke,
njeznata syła). W mnohich padach słuži partitiw jako pad njeposrědneho objekta,
wosebje z werbami zaznaća, na př. Ma näen autot ‘Ja widźu awto’. Z druhimi
werbami zwuraznja partitiw njedospołnosć jednanja, tak Ma söön torti ‘Ja jěm
tortu’, ale Ma sõin tordi ära ‘Ja sym tortu zjědł’. Partitiw sćehuje tež
numeralam nimo üks ‘jedyn’: üks raamat ‘jedna kniha’, ale kaks raamatut ‘dwě
knihi’, kümme raamatut ‘dźesać knihow’ atd.

Wulki dźěl substantiwow móže tworić plural tak z kóncowku -de- tak z kóncowku
-i- (kiž móže tež formu -e- abo -u- měć).

Estiski werb ma dwaj numerusaj (singular, plural), tři wosoby (1., 2., 3.),
štyri časy (prezens, imperfekt, perfekt, pluskwamperfekt) a štyri modusy
(indikatiw, kondicional, imperatiw a modus obliquus). Estišćina ma dwaj
infinitiwaj, jedyn na -ma a jedyn na -da: Ma tahan lugeda ‘Ja chcu čitać’, ale
Ma hakkan lugema ‘Ja započnu čitać’.

Tak mjenowany modus obliquus (kóncowka -vat) zwuraznja, zo rěčnik je wobsah
prajeneho jenož słyšał a nic sam dožiwił, na př. Poiss loeb ‘Hólc čita’, ale
Poiss lugevat ‘Hólc pječa čita’.

Při negaciji werba so wužiwa njezměnita partikla ei, za kotrejž sćehuje forma
werba bjez kóncowki: (ma) loen ‘(ja) čitam’, ale ma ei loe ‘ja nječitam’. W
imperfekće sćehuje partikli forma participa na -nud: ma ei lugenud ‘ja
nječitach’.

Najwjetši dźěl słowoskłada estišćiny je uralskeho abo finougriskeho pochada. Z
13. lětstotka je estišćina ale tež přewzała wulku ličbu słowow z němčiny
(najprjedy z delnjoněmčiny, pozdźišo z wysokoněmčiny), na př. müts ‘čapka’, kool
‘šula’, köök ‘kuchnja’, nööp ‘knefl’, naaber ‘susod’ a kleit ‘šat’, tudeng
‘student’, tisler ‘blidar’, liiderlik ‘njerodny’, rehkendama ‘ličić’.

Wjazanja ze prepozicije a werba pochadźeja w estišćinje tež zwjetša z němčiny,
na př. ette tulema ‘stać so’ (< něm. vorkommen), juurde võtma ‘přiběrać’ (< něm.
zunehmen) abo läbi kukkuma ‘přepadnyć’ (<něm. durchfallen).

Wosebitosć estišćiny je tworjenje neologizmow bjez přikłada w druhich rěčach,
tak na př. relv ‘bróń’, laup ‘čoło’, raal ‘komputer’ abo rula ‘skateboard’.

Najstarše dokłady estišćiny su z Heinrichoweje Chroniki Liwiskeje (Henrici
Chronicon Livoniae) wot 1224–1227, prěni tekst z lěta 1524 (rukopis z Kullamaa).
Do konca 19. lětstotka měješe estišćina dwě rozdźělnej formje spisowneje rěče –
sewjeroestišćinu (t. mj. rěč Tallinna) a južnoestišćinu (t. mj. rěč Tartu’a).

Pisanje staršich tekstow złožowaše so na principy němskeho prawopisa, přez čož
na př. rozeznawanje dołhosćow njebě móžno – słowo kalla móžeše stać za [kalaˑ]
(‘ryba’, dźensa kala) abo [kalːa] (‘lij’, dźensa kalla).



https://hsb.wikipedia.org/wiki/Domowina

Domowina, hamtsce Zwjazk Łužiskich Serbow z. t. (delnjoserbsce Zwězk Łužyskich
Serbow z. t., němsce Bund Lausitzer Sorben e. V.) je zwjazk Łužiskich Serbow,
kotřiž regionalnym zwjazkam (župam) w Hornjej a Delnjej Łužicy abo k Domowinje
asociěrowanym towarstwam přisłušeja. Domowina ma cyłkownje něhdźe 7.300
sobustawow.

Narok Domowiny je, politiske a kulturne zajimy wšitkich Serbow (zhromadnje ze
Serbskimaj radomaj w Swobodym staće Sakska a kraju Braniborska) na regionalnej,
krajnej, zwjazkowej a mjezynarodnej runinje zastupować, serbsku rěč a kulturu
zdźeržeć a spěchować. Po nowelěrowanju braniborskeho serbskeho zakonja w lěće
2014, móže Domowina w tutym zwjazkowym kraju serbske prawa tež před sudnistwom
přesadźić.

Hłownej zarjadaj Domowiny staj w Budyšinje a Choćebuzu. Wona pak tež dalše
regionalne běrowy w serbskim sydlenskim rumje wudźeržuje. Domowina přisłuša
Towarstwu za wohrožene ludy, Europskemu běrowej za małorozšěrjene rěče (EBLUL) a
Federalistiskej uniji europskich narodnych skupin (FUEN).

Dnja 13. oktobra 1912 załoža zastupjerjo 31 serbskich towarstwow Domowinu we
Wojerecach (w balowym a towaršnostnym domje při Piwarskej hasy), ze zaměrom
přizamknjene towarstwa spěchować. Při tym běchu hłownje Arnošt Bart, Handrij
Króna, Jurij Słodeńk, Bogumił Šwjela, Jan Dwórnik, Jurij Deleńk, Awgust
Lapštich, Franc Kral a Michał Nawka wobdźěleni. Ale hakle lěto pozdźišo, dnja 9.
februara 1913 so załoženski proces ze schwalenjom wustawkow a wólbu wjednistwa
skónči. Na prěnjeho předsydu Domowiny so Arnošt Bart a na jeho městopředsydu
Bogumił Šwjela wolitaj. Wjetšina při załožerskej zhromadźiznje zastupjenych
towarstwow (wosebje katolske) so pak spočatnje Domowinje njepřidruža. Hač do
junija 1913 so zwjazkej 14 towarstwa z Hornjeje a jenož Maśica Serbska z
Delnjeje Łužicy – z dohromady něhdźe 1.600 sobustawami – přizamknu.

Po zastajenju dźěławosće zwjazka za čas prěnjeje swětoweje wójny so Serbski
narodny wuběrk, kotryž předsyda Domowiny Arnošt Bart hłownje zastupowaše, wo
wjetše kulturne a tež politiske samopostajenje zasadźi. Po zwrěšćenju tuteho
hibanja so Domowina wot 1920 wobnowi.

Za čas Weimarskeje republiki nastachu wuske zwiski k sportowemu třěšnemu
zwjazkej Serbski Sokoł a so 24. julija 1921 župy „Jan Arnošt Smoler” w
Budyšinje, „Michał Hórnik” w Kamjencu, „Handrij Zejler” we Wojerecach a
„Hendrich Jordan” w Choćebuzu wutworja. W lěće 1924 přisłušeja Domowinje 82
towarstwow. Skutkowanje třěšneho zwjazka wopřija nětko organizaciju přednoškow,
koncertow, prózdninskich lěhwow kaž tež wudaće dźiwadłowych hrow a hudźbneho
materiala za lajske dźiwadłowe skupiny a chóry. Nimo toho organizuje zjězdy a
kulturne programy kaž na přikład 1925 w Kulowje, 1926 w Bukecach, 1927 w
Radworju abo 1935 we Wojerecach. W lěće 1925 so Serbska ludowa rada wot
předsydstwa Domowiny, Serbskej (prjedy Łužiskej) ludowej strony a Maćicy
Serbskeje wutwori. Tuta rada dyrbi serbske zajimy přećiwo parlamentej republiki
a krajam zastupować. Z pomocu peticijow sebi wona na přikład na kóncu
Weimarskeje republiki žadaše, wučbnu situaciju serbskich dźěći polěpšić, štož
pak bjez wuspěcha zwosta.

W lěće 1933 bu Pawoł Nedo předsyda Domowiny, kotryž so za strukturnu reformu
zasadźi. Při tym běše předwidźane, towarstwowe sobustawstwo na direktne
(jednotliwe) čłonstwo přestajić, zo by so Domowina w nutru skrućiła. Wot tutoho
časa so wona tež jako narodna organizacija a politiska rěčnica Serbow widźi.
Šěroke kulturne žiwjenje so w tutym času pak jenož ćežko wobchować hodźi, dokelž
wyšnosće zapřijenje pruskeje Hornjeje a Delnjeje Łužicy do zwjazka a natwar
młodźinskich skupinow njedowěrliwje wobkedźbowaše.

Po tym, zo zastupjerjo towarstwow nowe, wot stata nanuzowane wustawki 18. měrca
1937, kotrež Domowinu jako Zwjazk serbsce rěčacych Němcow a pozdźišo jako Zwjazk
k hajenju domizny a serbskich nałožkow wobhladowachu, njeschwalichu, so
zarjadowanja a zhromadźizny wot nacionalsocialistow zakazachu. Wjetšina hišće
zawostawacych towarstwow so w awgusće po zajeću Jurja Měrćinka při němsko-čěskej
hranicy zakazachu, z čimž so Domowinje zakład dźěławosće wza. W lěće 1941 dóńdźe
k oficialnym zakazej Domowiny a sćazanju jeje wobsydstwa.

Hižo krótko po druhej swětowej wójnje so Domowina pod nachwilnym předsydstwom
dr. Jana Cyža 10. meje 1945 w Chrósćicach znowa załoži. Sowjetska komandantura w
Budyšinje zwjazk 17. meje najprjedy regionalnje připóznawa. Runočasnje staji w
Praze wutworjena Serbska narodna rada politiske žadanja, kotrež znowa hač k
awtonomiji abo k přizamknjenju k Čěskosłowakskej sahachu. Tute žadanja
wjednistwo Domowiny w někotrych memorandach podpěrowaše. Sowjetska wobsadniska
móc so pak přećiwo tomu wupraji a spěchuje jenož kulturnu samostatnosć.
Sowjetskim předpisam podrjadowana Domowina so w tutym času jako zastupjer
zajimow Serbow etablěrowaše. Wodźace wosobiny widźachu w powójnskim porjedźe
socialne wuswobodźenje serbskeho luda a socializm jako wuměnjenje za narodnu
runoprawnosć.

Na lisćinach komunalnych wólbow 1946 zwjaza so Domowina z SED. Pod wospjetnym
předsydstwom Pawoła Neda natwari sebi zwjazk organizaciju, kotraž wobsedźeše
nimo regionalneho wusměrjenja tež přez kulturny, šulski, młodźinski/kubłanski,
propagandistiski a hospodarski wotrjad. Pod wjednistwom Měta Lažki so we
Wjerbnje předsydstwo Domowinje za Delnju Łužicu woli, kotraž memorandum k
wuwučowanju serbšćiny a wukubłanju serbskich wučerjow na Sowjetsku wojersku
administraciju w Němskej staji.

W Sakskej schwali so 23. měrca 1948 zakoń k wobchowanju prawow serbskeje
ludnosće, na čož so jasny rozkćěw wutwori. Z pomocu zakonja spěchowaše a
financowaše stat serbstwo a zajimy Serbow. Tak nastachu nimo Domowiny wjacore
serbske institucije na polu kubłanja, kultury a wědomosće. Tradicionelne
towarstwowe žiwjenje njehodźi so wot 1949 w Němskej demokratiskej republice
(NDR) dale wjesć, ale Domowina dóstanje wot sakskeho statneho knježerstwa status
jako społk zjawneho prawa. Nimo toho dóstanje Domowina prawo zaso w Delnjej
Łužicy skutkować, na čož so prěnje městne skupiny w Brjazynje, Depsku,
Strjažowje, Turjeju und Wjerbnje załožichu. W lěće 1950 so wotpowědny wukaz
zratifikuje. Připódla eksistowaše pospyt samostatne krajne předsydstwo Domowiny
za Braniborsku a Choćebuz wutworić.

W zwisku z towaršnostnej změnu w NDR, so bój wo wusměrjenje Domowiny 1955
přiwótři. Na III. zwjazkowym kongresu Domowiny (27.–29. měrca), na kotrymž so
tež nowy předsyda Kurt Krjeńc woli, so strach wo wobstaće serbstwa jako
nacionalizm difamowaše. Wot 1958 wothódnoća kruhi SED zdźerženje a hajenje
serbskeje rěče a wułoža ju jako njezjednoćomnu z marxizmom. Funkcionarojo
Domowiny so tutemu směrej podwola, zhubja pak z tym wjele sobustawow. Wosebje
ewangelscy a katolscy fararjo, kotřiž běchu dotal směrodajnje na skutkowanju
Domowiny wobdźěleni, tute wusměrjenje wotpokazachu. Dla woteběranja
sobustawstwa, so tehdyši 1. zwjazkowy sekretar Bjarnat Nowak wo wusměrjenje
Domowiny na ryzy kulturnu organizaciju prócuje, čemuž pak SED zadźěła.

Wjednistwo Domowiny poskići serbskim zastupjerjam katolskeje a ewangelskeje
cyrkwje 1988 „narodny dialog“, zo bychu so serbske zajimy přećiwo partneram dale
wobkedźbowali. Politisko-ideologiske konflikty so wjace tak kruće njewuwojuja a
pozhubjenje sobustawow so w ramikach zdźerži. Njedźiwajo na prawniske postajenja
a institucionelne spěchowanje pak Domowina pokročowacej asimilaciji Serbow
zadźěłać njemóžeše.

Za čas politiskeho přewróta 1989/1990 ma Domowina z wjele wustupami a
rozpušćenjemi wjesnych skupinow wojować, dokelž njemóžeše nowe wusměrjenje
předpołožić a personelne změny wuwostanu. Za trěbnu programatisku změnu so
Serbska ludowa zhromadźizna zasadźi, kotraž so, hladajo na dołhu tradiciju, tež
za dalše wobstaće Domowiny a zwisk towarstwow wupraji.

W lěće 1991 so Domowina jako zapisane towarstwo (z. t.) z nowymi wustawkami
skonstituowa. W tutych je předpisane, zo so organizacija wo spěchowanje a
rozšěrjenje rěče, kultury a tradicije serbskeho ludu zasadźi. Při tym móža
čłonojo Domowiny jednotliwcy abo tež towarstwa być. Ze strony stata so wona w
praksy jako zastupowarka serbskich zajimow připóznaje. Kóžde druhe lěto so
hłowna zhromadźizna, najwyši organ Domowiny, schadźuje. Nimo toho je wona do
pjeć župow rozrjaduje: Budyšin, Kamjenc (ze sydłom w Chrósćicach), Wojerecy,
Běła Woda/Niska (ze sydłom w Slepom) a Delnja Łužica (ze sydłom w Choćebuzu).
Poslednja so z prjedawšich štyri župow w Delnjej Łužicy zestaji.

Na hłownej zhromadźiznje 2001 so wobzamknje, zo so Rěčny centrum WITAJ, kotryž
so za sposrědkowanje serbskeje rěče w pěstowarnjach a šulach zasadźi, jako
samostatny wotrjad Domowinje přizamknje. W lěće 2011, so na hłownej
zhromadźiznje 27-lětny Dawid Statnik na noweho předsydu na dwě lěće wuzwoli. Z
tym je wón, po Pawole Nedźe, druhi najmłódši předsyda w stawiznach organizacije
a skutkuje wot 2013 tež hłownohamtsce.

W zwisku z nowelěrowanjom braniborskeho serbskeho zakonja 22. januara 2014,
dósta Domowina jako towarstwo w tutym zwjazkowym kraju móžnosć, přećiwo ranjenju
serbskich prawow před sudnistwom skoržić.

Hłowne sydło měješe Domowina spočatnje w 1904 wotewrjenym Serbskim domje při
Lawskich hrjebjach w Budyšinje, kotryž so we wójnskim času zniči. Wot 1956 je
zarjad Domowiny w nowo natwarjenym Serbskim domje při Póstowym naměsće w
Budyšinje. Sydło delnjołužiskeje wotnožki je Serbski dom w Choćebuzu.

Najwyši organ Domowiny je hłowna zhromadźizna, kotraž so z čłonow zwjazkoweho
předsydstwa a čłonow sobustawskich towarstwow zestaji. Hłowna zhromadźizna so
dwulětnje schadźuje, hdźež dźěławosć Domowiny bilancuje a směrnicy za přichodnej
dwě lěće wudźěła. Kóžde štwórte lěto so na hłownej zhromadźiznje tež předsyda,
zwjazkowe předsydstwo (hač do 30 čłonow) a wuběrki Domowiny wola. Předsyda
Domowiny reprezentuje třěšny zwjazk w zjawnosći a nawjeduje zwoprawdźenje
programa Domowiny a wobzamknjenja hłowneje zhromadźizny. Jednaćel, kotryž so na
sydom lět wot zwjazkoweho předsydstwa powoła, nawjeduje zarjad Domowiny.

Wot lěta 1935 wuda towarstwo nowinu Naša Domowina. Spočatnje wuńdźe nowina jako
samostatna přiłoha Serbskich Nowin. Dźensa wuda Budyski zarjad Domowiny nowinu
pod mjenom Naša Domowina – Informacije třěšneho zwjazka • Informacije kšywowego
zwězka • Informationen des Dachverbandes.

Zwjazkowe předsydstwo Domowiny je so na posedźenju 25. awgusta 1949 z
symboliskim znamješkom třěšneho zwjazka zaběrało. Mjez 20 zapodatymi namjetami
wuzwoli so jednohłósnje naćisk Hanki Krawcec.

„Znamjo Domowiny pokazuje na čerwjenym pozadku tři slěborne lipowe łopješka,
kotrež wurostuja ze zdónka z wósom korjenjemi.“ Powaleny, ale hišće kruće
zakorjeny štomowy zdónk ćěri nowe łopješka – symbol za wosylnjenje serbskeho
naroda po ničacym režimje nacionalsocialistow.

Domowina počesći wot lěta 1990 wosoby, kotrež so zaměrnje a wuspěšnje za
wozrodźenje serbskeje kultury a rěče zasadźuja z Mytom Domowiny a Mytom Domowiny
za dorost. Z Čestnym znamješkom Domowiny připóznawaja so wot lěta 1959 „zasłužby
w towarstwowym dźěle, zwoprawdźejo program a směrnicy Domowiny”. Mjez lětami
1961 a 1989 so tež Literarne myto Domowiny a Wuměłske myto Domowiny spožčitej.



https://hsb.wikipedia.org/wiki/D%C5%BA%C4%9B%C5%82owy_system

Dźěłowy system je nuzne wojmidło mjez hardwary a softwary komputeroweho systema
na jednym boku, wójmidło mjez wužiwarjom a jeho programami, kotrež su na tutym
komputeru instalowani na tamnym boku. Z druhimi słowami wopisa so dźěłowy system
jako zwjazk wšitkich programow, kotrež wuwjedźenje wužiwarskich programow a
rozdźělenje hardwarowych (na př. składowak) a softwarowch resorsow (na př.
dataja) zmóžnja, podpěraja a kotroluja.

Wužiwarski powjerch systema (User interface) twori bazu za wužiwarja, zo by móhł
ze systemom interaktiwnje dźěłać. W powšitkownym poskićeja so wužiwarjej wšelake
komandy, z kotrymi so nadawki w dźěłowym systemje spjelnja (na př. kopěrowanje
datajy). Moderne dźěłowe systemy zasadźa grafiske wužiwarske powjerchi
(Graphical User Interface, GUI). Z pomocu softwarowych interfejsow (Application
Programming Interface, API) a k tomu předležacymi, w programěrowanskich
bibliotekach zhromadźenymi funkcijami zmóžnja so druhim, wuwiwanym softwaram,
słužby dźěłoweho systema wužić. K tomu wobsahuja tute biblioteki dźěłoweho
systema hižo mnoho hotowe funkcije.

Zo bychu so wužiwarjej a druhim programam tute móžnosće poskićili, je nuzne, zo
so dźěłowy system jako prěni po zaswjećenju komputera wuwjedźe. Přez tak
mjenowany boot-proces so z pomocu specielnymi technikami dźěłowy system krok po
kroku wuwjedźe a aktiwěruje.



https://hsb.wikipedia.org/wiki/Cycawkowe_rostliny

Cycawkowe rostliny (Lamiaceae abo Labiatae) su swójba symjencowych rostlinow.
Druhej serbske mjenje stej hubičkate kwěty a hubkowcy.

Móže so čłony tuteje rostlinskeje swójba často na podkładźe charakteristiskich
"hubičkatych kwětow" spóznawać. Wone so wuzběhuja přez "hornja huba" (často so
wróćo tworjena) a "delnja huba" kćenja; zwjetša su wot 5 kćenjowych łopješkow
dwě k hornjej hubje a tři k delnjej hubje zarostowane. Podobne typy kćenja tež
wustupuja w druhich swójbach porjada (Lamiales). Runje tak njeje na hubičkatych
kwětach wobmjezowany štyrihranity stołpik.

Kćenjowa formula: ↓ K ( 5 ) [ C ( 5 ) A 4 − 2 ] G ( | 2 ) _ {\displaystyle
\downarrow \;K_{(5)}\;[C_{(5)}\;A_{4-2}]\;G_{\underline {(|2)}}} | = rozdźělenje
přez dodatne dźělenske sćěny.

Najčasćišo lisćowe łopjena su napřećostejne. Dwusplažne kćenja su zygomorfowe a
najčasćišo pjećličbne. Jenož eksistuje jed stamenski kružk. Płódnik je hornje
stejacy.

Wjele rostlinskich družinow tuteje swójby so wuzběhuja přez aromatiske wolije,
dla kotrychž wone bu často kaž korjeninske rostliny wužiwane. Wjace hač 60 rodow
tuteje swójby so sadźeja jenož w měrnych regionach a wjele družinow - na při.
mjetlički (Mentha), bazlik (Ocimum basilicum), lěwanćik (Lavandula) abo želbija
(Salvia) - bu přemysłownje plahowane. Dwě Pogostemon-družinje z južneje Azije,
(Indiski Patschuli a Jawaniski Patschuli), dawataj Patschuli-wolij, kotryž je
hódnotny zakładna maćizna za ćežke parfimy. Někotre družinow hubičkatych kwětow
maja přećiwo tomu skerje regionalnu wažnosć. Gliedkräuter (Sideritis) słuža we
wuchodnym srjedźomórskim regionje jako čajowe zelo. W Iranje so korjeni joghurt
z Ziziphora a w Indiskej a juhowuchodnej Aziji słuža boblije wot Coleus
rotundifolius jako narunanje za běrny.

Synonymy za Lamiaceae Martinov a Labiatae Juss., nom. cons. su: Aegiphilaceae
Raf., Chloanthaceae Hutch., Dicrastylidaceae J.Drumm. ex Harv., nom. nud.,
Menthaceae Burnett, Nepetaceae Bercht. & J.Presl, Salazariaceae F.A.Barkley,
Scutellariaceae Döll, Symphoremataceae Wight, Viticaceae Juss..



https://hsb.wikipedia.org/wiki/Brno

Brno (němsce Brünn, łaćonsce Bruna, serbsce tež Berno) je druhe najwjetše město
w Čěskej, historiske hłowne město Morawy a srjedźišćo Juhomorawskeho wobwoda.
Leži mjez Čěskomorawskej wysočinu (dźěl Brnjenskich horin) a šěrokej dolinu rěki
Svratki (Dyjsko-svratecký úval), při zliwje rěkow Svratka (němsce Schwartza) a
Svitava, we wysokosći 192–497 m nad mórskej hładźinu. Prěnje historiske
naspomnjenje je z lěta 1091 w chronice kanonika Kosmasa z Prahi. Wone ma 378.965
wobydlerjow (2012).

Brno je sydło najwyšich sudnistwow Čěskeje republiki. Wot lěta 1919 měješe
Najwyše sudnistwo Čěskosłowakskeje swoje sydło w morawskim měsće a wot 1991 tež
Čěskosłowakske Zwjazkowe wustawowe sudnistwo. Wot lěta 1993 je Brno sydło
Wustawoweho sudnistwa Čěskeje republiki, Najwyšeho sudnistwa, Najwyšeho
hamtskeho sudnistwa, Najwyšeho statneho rěčnika a Ombudsmanna.

Uniwersitne město je wot lěta 1775 resp. 1849. Nimo toho je biskopske sydło
romsko-katolskeje cyrkwje.



https://hsb.wikipedia.org/wiki/Branibor

Branibor (němsce Brandenburg an der Havel) je bjezwokrjesne město we wuchodnej
Němskej a jedyn ze štyrjoch wyšich centrow po nim pomjenowaneho zwjazkoweho
kraja Braniborskeje. Je po wobydlerstwje třeće najwjetše a po přestrjeni
najwjetše bjezwokrjesne město kraja a ma wjace hač tysaclětne stawizny. We
wopismje z lěta 1170 naspomni so Branibor jako město, tuž běše prěnje
braniborske sydlišćo z měšćanskimi prawami.

Branibor leži při Haboli na zapadźe Braniborskeje mjez Berlinom a Dźěwinom,
něhdźe 70 kilometrow zapadnje němskeje stolicy. Na měšćanskim teritoriju
rozhałžkuje so rěka do wjacorych mjeńšich promjenjow, čehoždla su kupy typiske
za město. Nimo toho namaka so we wokolinje dźesać přirodnych jězorow, kotrež su
zwjetša z Habolu zwjazane. Habola twori hranicu mjez historiskimaj krajinomaj
Habolski kraj w sewjeru a Zauche w juhu. Dalše běžace wodźizny nimo Habole stej
w Flemingu so wužórlacej rěce Plane a Buckau.

Najwyša hórka na měšćanskich honach je 70 metrow wysoka a namaka so zady
awtodróhi při južnej kromje města. Marijina hora wosrjedź města je 69 metrow
wysoka. Pódy wokoło Branibora su zwjetša pěskojte a lědma płódne.

Branibor je wobdaty wot wokrjesow Podstupim-Srjedźna marka (na sewjeru, wuchodźe
a juhu) a Habolski kraj (na sewjerozapadźe).

Najstarše naspomnjenje mjena Branibor nadeńdźe so w załoženskim wopismje
Braniborskeho biskopstwa, hdźež je załoženje biskopskeho sydła w civitate
Brendanburg wopisane. Tute wopismo pochadźa najskerje z lěta 948. W chronikach
jewi so mjeno k prěnjemu razej nimale 20 lět po tym, a to w zwizku ze
zdobywanjom hroda Brennaburg přez Němcow. Pochad mjena njeje jasny, móžnosći
stej mjez druhim wotwodźenje wot słowjanskeho słowa bran (bahno) abo wot
germanskeho branda (woheń). Dalša móžnosć je wotwodźenka wot (hypotetiskeho)
indogermanskeho rěčneho mjena brendh za so wužórlacu wodu. Serbske mjeno z
kóncowku -bor je sekundarna forma.

Wot 6. lětstotka zaćahnychu słowjanske kmjeny do nimale prózdnych teritorijow
mjez Wódru a Łobjom, hdźež běchu znajmjeńša hač do 5. lětstotka germanske kmjeny
žiwe, wot kotrychž pak nimale žane archeologiske powostanki nimamy. Na
dźensnišej Tachantskej kupje bě hłowny hród słowjanskich Habolanow, kotryž so w
lětomaj 928/929 přez Hendricha I. zdoby. W běhu słowjanskeho zběžka zdobychu
Habolenjo w lěće 983 swój hród wróćo.

Posledni słowjanski wjerch Přibisław měješe swoje sydło w hrodźe na Tachantskej
kupje. Po jeho smjerći 1150 přeńdźe kraj do wobsydstwa markhrabje Albrechta I.,
kotryž po krótkim zběžku pod nawodom wjercha Jaksa z Kopjenika hród zdoby a
braniborsku marku załoži.



https://hsb.wikipedia.org/wiki/B%C4%9Brna

Běrna (Solanum tuberosum) je rostlina ze swójby wrónidłowych rostlinow
(Solanaceae). Regionalne słowa su nepl, nepla, kulka.

Kwětnistwo wobsteji zwjetša z dweju wijelow. Kćenja njesu koleskojće rozšěrjenu,
pjećličbnu kćenjowu krónu. Jeje barba wariěruje a móže běła, róžojta, wioletna
abo módra być. Próšniki pjeć próškowych łopješkow kehelojće wokoło pěsty steja.
Wočinjenje próšnikow so přez pory na kónčku stanje.

Płódnik wobsteji z dweju zrosćeneju płodoweju łopješkow, kotrejž znašika w
kćenju stejitej. Z jeho so jahoda wuwiwa, kotraž tež w zrałosći je zelena a
jědojta.

Dule słuži wegetatiwnemu rozmnoženju, při čimž wone na podzemskich wurostkach,
nic na korjenjach nastanu. Jich podźěl škroba je w přerězku 17,5 % (wot 10% hač
do 30%). Nimo toho wobsahuja 65% hač 80% wody, 2% syreho proteina, ale tež syry
tuk, cokor, mikroelementy a rozdźělne witaminy.

Wšě zelene dźěle rostliny, tuž tež jahody a na swětle so zelenjene dule za cyły
ród typiski solanin wobsahuja a su tohodla jědojte.

Z běrnow so móžeja rozdźělne produkty produkować, při čimž so po nałožowanskim
zaměrje mjez jědźnymi, picnymi, hospodarskimi a wusywnymi běrnami a po času
zrałosće mjez zažnymi, srjedźnymi a pózdnimi běrnami rozeznawaja.



https://hsb.wikipedia.org/wiki/Atom

Atom je najmjeńši strukturny dźělk materije, kotryž so njedaja chemiski dale
dźělić. Přisamom cyła nas wobdawajuca žiwa a nježiwa materija wobsteji z atomow
abo ionow. Kosmologisce widźane je to pak rědša forma materije. Přewažujo
plasma, z kotrehož wobsteja hwězdy, a hypotetiska čorna materija.

Atom wobsteji z jadra a elektronoweje wobalki. Jadro wobsteji z protonow
(pozitiwnje nabite) a neutronow (neutralnje nabite). Wobalka wobsteji z
elektronow (negatiwnje nabite) . Elektrony wobkružeja jadro na wšelakich
„cerach“, kotrež wotpowěduja rozdźělnym energetiskim niwowam elektronow. Radius
tutych „cerow“ resp. elektronoweje wobalki je, z něhdźe 10-10 m, dźesać tysac
razow wjetši hač radius jadra (10 –14 m). Atomy su potajkim jara małke. Włós
čłowjeka je na př. něhdźe 1 milion wuhlikowych atomow šěroki.

Jeli runa so ličba elektronow ličbje protonow, je atom dohromady neutralnje
nabity, nawopak jedna so wo iony (kation - pozitiwnje nabity ion abo anion -
negatiwnje nabity ion).

Kwantita neutronow jednoho elementa móže wariěrować, jedna so potom wo rozdźělne
izotopy elementa. Izotopy wodźika (chemiski symbol H) su protium (jenož jedyn
proton), deuterium (proton a neutron) a tritium (proton a dwaj neutronaj).
Protium je z 99.985 % najčasćiši izotop wodźika.



https://hsb.wikipedia.org/wiki/Alban%C5%A1%C4%87ina

Albanšćina (gjuha shqipe IPA /ˈɟuˌha ˈʃciˌpɛ/) je oficielna rěč w Albanskej, ale
tež na Kosovo a w Makedonskej. Je to indoeuropska rěč kotraž twari swoju swójsku
skupinu a so dźěli na dwaj hłownej dialektaj - Gegiski a Toskiski.

Albanšćina bu dopokazana być Indoeuropska rěč w lěće 1854 wot němskeho
filologista Franz Bopp. Albanšćina předstaji swójsku njewotwisnu hałuzu
Indoeuropskeje rěčneje swójby z njeeksistowacymi bliskimi přiwuznymi . Najwjetši
linguisća wěrja zo Albanšćina pochadźa z Ilyršćiny, mjeztym zo druzy wobkrućuja
zo wona pochadźa wot Dako-Thrakšćiny .

Wot lěta 1908 so bjezwuwzaćnje łaćonski alfabet wužiwa. Prjedy toho bu
Albanšćina tež w grjekskim a arabskim pismje pisana.

Albanšćina bu konsekwentnje fonetisce pisana. Wona wužiwa pismiki a, b, c, ç, d,
e, ë, f, g, h, i, j, k, l, m, n, o, p, q, r, s, t, u, v, x, y, z. Dalše zwuki
buchu přez digrafy dh, gj, ll, nj, rr, sh, th, xh a zh pisane. Tute digrafy
płaća jako njerozdźělomne jednoty a buchu (na př. w albanskich słownikach) kaž
swójske pismiki wobjednawane.

Albanske substantiwy maja dwaj bazowej formje, drje definitnu a indefinitnu.
Definitny substantiw ma kóncowku. Na př. (një) dollap = (němsce) (ein) Schrank;
dollapi = (němsce) der Schrank "kamor".

Deklinacija wobsahuje 5 padow kaž w łaćonšćinje, drje nominatiw, genitiw, datiw,
akuzatiw a ablatiw. Ale často formy genitiwa, datiwa a ablatiwa su identiske.
Deklinacija wotwisuje wot genusa, definitnosće a numerusa. Fleksija so přewjedźe
a přez słowne kóncowki ale tež z pomocu předstajenych artiklow. Přirunajo z
tworjenja plurala su deklinacije jednore a prawidłowne.

Definitny artikl so po substantiwje leži jako we wjele druhich Balkanskich
rěčach, na př. Rumunšćina a Bołharšćina.

Wosobinski pronomina w Albanšćinje su: 1. wosoba singulara: unë = ja 2. wosoba
singulara: ti = ty 3. wosoba singulara: ai, ajo = wón, wona 1. wosoba plurala:
ne = my 2. wosoba plurala: ju = wy ale tež jako wykanje 3. wosoba plurala: ata,
ato = woni (muski), wone (žónski)

Adjektiwy steja normalnje po substantiwje, kotrež wone bliže wopisuja. Wjetši
dźěl z nich ma předstajeny artikl i (muski) abo e (žónski). Přikład: qyteti i
madh = wulke město; motra e madhe = wulka sotra. Druhi dźěl adjektiwow nima
žadyn artikl. Přikład: qyteti plak = stare město (dokelž "plak" ma wjace
čłowjekski staroba postajować, so w wšědnym rěčnym wužiwanju w tutym padźe
"qyteti i vjetër" wužiwa, při čimž "vjetër" najčasćišo nječłowjekse wróći).

Albanšćina je wuwiwała analytisku werbalnu strukturu město prjedawšeho
syntetiskeho systema, kotryž je z Proto-Indo-Europskeje rěče namrěwał. Jeje
kompleksny system modus (6 typow) a tempusow (3 jednore a 5 kompleksnych
konstrukcijow) je charakteristiski mjez Balkanskimi rěčemi. Eksistujetaj dwaj
powšitkownej typaj konjugacije. W Albanšćinje słowoslěd je subjekt werb objekt a
negacija so přez partiklu nuk abo s' před werbom zwuraznjuje, na př.:



https://hsb.wikipedia.org/wiki/Alaska

Alaska ( [/əˈlæskə/]a a) je US-ameriski zwjazkowy stat, kotryž leži na samym
sewjerozapadźe Sewjerneje Ameriki mjez Ćichim oceanom na juhu a Arktiskim
oceanom na sewjeru. Ma něhdźe 740.000 wobydlerjow a je z přestrjenju wot 1,72
milionow km² najwjetši zwjazkowy stat. Stolica je Juneau (31.000 wobydlerjow),
najwjetše město pak Anchorage z 292.000 wobydlerjemi. Dalše wuznamne sydlišćo je
Fairbanks (31.000).

Stat njemjezuje z druhimi dźělemi Zjednoćenych statow, ale z Kanadu na wuchodźe.
Na zapadźe rozwodźa Beringowy přeliw Alasku wot Ruskeje. Tež najwyša hora
Sewjerneje Ameriki, Denali, so w Alasce nadeńdźe. Najwažniša rěka je Yukon
River.

Alaska přiwza so dnja 3. januara 1959 jako 50. a tuž dotal posledni stat do
unije a ma přimjeno „Last Frontier“ („poslednja mjeza“). Američenjo běchu
teritorij hakle w lěće 1867 wot Rusow kupili. Dźensa ma Alaska hospodarski
wuznam jako jedne z najwažnišich wudobywanišćow zemskeho wolija w Sewjernej
Americe.

W lěće 2000 měješe 89,7 % wobydlerstwa jendźelšćinu za maćeršćinu, 5,2 % rěčeše
awtochtone mjeńšinowe rěče.



https://hsb.wikipedia.org/wiki/%C5%81u%C5%BEica

Łužica (delnjoserbsce Łužyca, němsce Lausitz, pólsce Łużyce, čěsce Lužice) je
historiski kraj w srjedźnej Europje, kotryž wobsteji z Delnjeje Łužicy na
sewjeru a Hornjeje Łužicy na juhu. We woběmaj dźělomaj Łužicy su Serbja
domoródni, čehoždla su tež mnohe městne a rěčne mjena kaž tež mjeno Łužicy
sameje serbskeho pochada. Najwjetši dźěl Łužicy słuša dźensa k němskimaj
zwjazkowymaj krajomaj Braniborskej a Sakskej, mjeńši k Pólskej.

Wuchodny dźěl regiona słuša dźensa k pólskimaj wójwodstwomaj Lubuš a
Delnjošleska, kotrejuž najwjetše města su Žarow (Żary), Lubań a Zgorzelec.

Delnja Łužica je sewjerny dźěl Łužicy a leži zwjetša w Braniborskej. Wona je
wobmjezowana přez Fleming na sewjerozapadźe a Čorny Halštrow na zapadźe. Na
wuchodźe stworitej Wódra a Bobr přirodnu hranicu. Najsewjerniše město Delnjeje
Łužicy nadeńdźe so pola Eisenhüttenstadta. Krajina wobsteji zwjetša z poměrnje
płoneje nižiny, hdźež rostu wot 19. lětstotka wosebje chójny. Prěnjotne biotopy
běchu bahniska, łuhi, bukowiny a dubiny.

Hranica mjez Delnjej a Hornjej Łužicy wotpowěduje zwjetša dźensnišej hranicy
zwjazkoweju krajow Braniborskeje a Sakskeje podłu linije Běła Woda–Wojerecy. W
zapadnym wotrězku je Čorny Halštrow historiska mjeza, tak zo słušeja tež wjacore
braniborske městna wokoło Złeho Komorowa a Rólan k Hornjej Łužicy.

Najzapadniši dypk Hornjeje Łužicy nadeńdźe so při awtodróze 13 pola Rólan,
mjeztym zo je rěka Hwizdź, přitok Bobra, wuchodna mjeza ze Šleskej.

Hornjołužiska krajina wobsteji z hole a hatoweje krajiny sewjernje Kamjenca,
Budyšina a Niskeje, z hórkatych a zdobom płódnych Hornjołužiskich zahon wokoło
Budyšina a Lubija a z Łužiskich hor na juhu, při čěskej hranicy. Najwyše hory
nadeńdu so w Žitawskich a Jizerskich horinach na samym juhowuchodźe. Najwyše
městno cyłeje Łužicy je Taflowy kamjeń na Smrku při dźensnišej pólsko-čěskej
hranicy (1072 m).

Łužiske horiny na čěskim boku hranicy su drje po Łužicy pomjenowane, njesłušeja
pak – hač na němski dźěl Žitawskich horin – k njej.

Najwažniše města Delnjeje Łužicy su Choćebuz (jeničke wulkoměsto),
Eisenhüttenstadt, Gubin, Baršć, Łukow (historiska stolica Delnjeje Łužicy),
Grabin, Zły Komorow a Grodk kaž tež Wětošow, Lubin a Lubnjow w Błótach.
Najwjetše město pólskeje Delnjeje Łužicy je Žarow.

Hłowne městna Hornjeje Łužicy su šěšćiměsta Budyšin (jako zarjadniske
srjedźišćo), Zhorjelc/Zgorzelec (jako najwjetše město), Lubań, Žitawa, Lubij a
Kamjenc. Mjeńše města su Biskopicy, Niska, Běła Woda, Wojerecy a Mužakow kaž tež
Bogatynia na pólskim boku.

Mjeno Łužica (Losicin, Lonsicin) je prěni raz w lěće 932 dokładźene, kmjen
Łužičanow pak hižo w druhej połojcy 9. lětstotka. Mjeno Łužica woznamjenješe
prěnjotnje, do započatka 15. lětstotka, jenož teritorij Delnjeje Łužicy (bywšeje
Wuchodneje marki).

W starowěku bu teritorij wot germanskich Hermundurow, Langobardow a Wandalow
wobsydlene, na kóncu 6. a na spočatku 7. lětstotka so słowjanske kmjeny Serbow
zasydlichu: w Hornjej Łužicy předewšěm Milčenjo wokoło Budyšina a Bjezunčenjo
wokoło Zhorjelca, w Delnjej Łužicy pak Łužičenjo. Hižo wot wobrota 8. do 9.
lětstotka stawaše so Łužica jako wuchodna namjezna kónčina z cilom ekspansije
Frankowskeho mócnarstwa, pozdźišo Wuchodofrankowskeho mócnarstwa, kotrež wutwori
tu w prěnjej połojcy 9. lětstotka Wuchodnu marku. Pod wjednistwom zwjetša
sakskich feudalnych knjezow bu zapadnje Łobja nowa Serbska marka załožena. Za
samsny čas sahaše w lětach 883–897 wliw Wulkomorawskeho mócnarstwa sem.

Po nastaću Němskeho kralestwa bu Łužica wot sakskeho wójwody Hendrich I. Ptačnik
(912 – 936) wobsadźena a do Wuchodneje (sakskeje) marki zarjadowana
wobknježeneje wot markhrabje Siegfried (sewjerny dźěl) a do Marki Mišno (južny
dźěl). Na Budyskim teritoriju nasta marka, kotruž wot kónca 10. lětstotka
Wettinojo zarjadowachu (wot lěta 1031 markhrabjojo Wuchodneje marki).

Wot spočatka 11. lětstotka so w Łužicy mócne němske, pólske a čěske zajimy
zetkawachu. Konflikt mjez pólskim kralom Bolesław I. Chrobły a Hendrichom II.
(wot 1003) so w Budyšinje kónčeše, přez čož Budyske kónčiny buchu jako mócnarske
leno k Pólskej přizamknjene. Po smjerći Bolesława I. Chrobłeho a rozpadźe
centralneje mocy w Pólskej słušeše Budyski region wot 1033 zaso wot kejžorej. W
lěće 1076 dósta wjerch a pozdźiši kral Wróćisław II. dźěl teritorija pozdźišeje
Hornjeje Łužicy a dźěl Delnjeje Łužicy (Wuchodnu marku) jako leno, ale njeje so
jemu poradźiło jón do 1081/1086 wobknježić. Hakle w lěće 1036 (hač do lěta 1253)
za Soběsława I. bu teritorij pozdźišeje Hornjeje Łužicy znowa k Čěskemu statej
přizamknjeny. Krótko po tym (w lěće 1268) dóńdźe tež prěni raz k dźělenju
Zhorjelskich wot Budyskich kónčin, kotrež so potom hač do kónca 14. lětstotka
samostatnje wuwiwachu. Delnja Łužica bu w 11. - 12. lětstotka wot sakskich
Wettinow dobyta (bytostny dźěl - Wuchodna marka abo Ostmark w lěće 1031), wot
1303/1304 słušeše Askanjanam, kotřiž běchu so hižo prjedy w lěće 1253 z čěskej
princesnu Božena Budyške a Zhorjelske kónčiny naženili. Po wotemrěću
braniborskich Askanjanow dobywachu Luksemburgčenjo poněčim teritorij Łužicy: w
lěće 1319 Budyske kónčiny , w lěće 1329 Zhorjelske kónčiny a w lěće 1346 Luban,
kotrež prjedy z čěskimi Žitawskimi kónčinami jednotny teritorialny cyłk
tworjachu, kotryž je wot lěta 1410 pod mjenom Hornja Łužica znaty. W lětach 1348
a 1364 – 1368 přikupi Korla IV. Čěskej Krónje Delnju Łužicu (wot 1378 trajnje),
kotraž bu hižo w lěće 1356 do wobłuka krajow Čěskeje Króny zarjadowana a do čoła
markhrabinstwa bu bohot postajeny, wot 16. lětstotka buštej dwaj bohotaj
mjenowanej.

Wuznamnu poziciju we wobłuku Łužicy měješe Zwjazk šesćiměstow, kotryž wobsteješe
z Budyšina, Kamjenca, Lubanja, Lubija, Zhorjelca a Žitawy.

Delnjołužiske markhrabinstwo w lětach 1445/1462 město Choćebuz ze šěršej
wokolinu na přeco zhubi (teritorij dósta braniborski kurwjerch). W lětach 1471 –
1490 dźeržeše Maćij Corvinus jako krónowany čěski kral wobě Łužicy ze Šleskej a
Morawu. Po jeho smjerći znowa dźěl krajow Čěskeje Króny tworjachu.

Za čas Třicećilětneje wójny doby sakski kurwjerch Jan Jurij wot kejžora
Ferdinanda II. cyłu Łužicu (nimo teritorija wokoło Choćebuza, kotryž wot 15.
lětstotka Braniborska wobknježi), najprjedy jako zastawk (1624), potom přez
Praski měr z lěta 1635 jako leno Čěskeje Króny.

Po postajenju Wienskeho kongresa (1814-1815) cyła Delnja Łužica a
sewjerowuchodny dźěl Hornjeje Łužicy Pruskej připadnještej. Znutřka Pruskeje bu
Delnja Łužica do prowincy Braniborska zarjadowana, mjeztym zo so Hornja Łužica z
wobstatkom prowincy Pruska Šleska sta. Zbytk Hornjeje Łužicy zwosta Sakskej a
tworješe jedyn z jeje krajow („Markhrabinstwo Hornja Łužica, w lětach 1835 -
1932 „Budyski kraj“). Sakski dźěl Hornjeje Łužicy měješe rozsahłe
samozarjadowanje swójski sejm inkluziwnje. Po Prěnjej swětowej wójnje so hibanje
zjewi, kotrež wutworjenje jednotneho Łužiskeho zwjazkoweho stata we wobłuku
Němskeje požadowaše, štož wšak realizowane njebu a tak přetraješe rozdźělenje
Łužicy do Pruskeje a Sakskeje z časa Wienskeho kongresa hač do kónca druheje
swětoweje wójny. Potom w lěće 1932 dóńdźe k wotstronjenju Budyskeho kraja a jeho
zjednoćenju ze sakskim krajom Drježdźany do Drježdźansko-Budyskeho kraja.

Na Podstupimskej konferency bu teritorij Łužicy znowa rozdźěleny. Teritorij na
wuchod wot rěki Nysy bu k Pólskej přizamknjeny (dźensa je tutón dźěl Łužicy do
Lubuskeho a Delnjošleskeho wojewódstwa) rozdźěleny, mjeztym zo so teritorij na
zapad wot njeje z wobstatkom Sowjetskeje wobsadźeneje zony sta. W samsnym času
sej Łužiscy Serbja, kotřiž běchu w Čěskosłowakskej žiwi, přizamknjenje Łužicy k
Čěskosłowakskej žadachu, štož wšak njebu zwoprawdźene. Domowina (třěšna
organizacija Łužiskich Serbow) pak požadowaše zarjadowanje cyłeho němskeho dźěla
Łužicy do Sakskeje. W referendumach w do toho pruskim dźělu Łužicy hłosowachu
wšak jenož wokrjesy na teritoriju dotalneje Hornjeje Łužicy (wobstatk dotalneje
pruskeje prowincy Šleska za přizamknjenje k Sakskej), mjeztym zo wokrjesy na
teritoriju Delnjeje Łužicy (wobstatk dotalneho pruskeje prowincy Braniborska) to
wotpokazachu. Tohodla bu dotal pruski dźěl Hornjeje Łužicy do Sakskeje
zarjadowany, mjeztym zo Delnja Łužica Braniborskej zwosta, kotrejež status bu
pozdźišo na kraj změnjeny (Pruski stat bu přez rozsud zwjazkarjow 25. februara
1947 wotstronjeny).

7. oktobra 1949 bu na teritoriju Sowjetskeje wobsadźeneje zony Němskeje nowy wot
komunistow wobknježeny statny wutwor Němska demokratiska republika (NDR)
wozjewjeny, kotraž bě na spočatku hač do 22. julija 1952 federacija 6 krajow
(Berlin, Braniborska, Durinska, Mecklenburgska, Sakska, Saksko-Anhaltska). 23.
julija 1952 buchu kraje wotstronjene a NDR so z centralistiskim statom stawaše,
w kotrehož wobłuku Delnja Łužica bu do wobwoda Choćebuz zarjadowana, mjeztym zo
Hornja Łužica bu do wobwoda Drježdźany (wjetšina teritorija) a wobwoda Choćebuz
(sewjerny dźěl) rozdźělena. Za čas NDR bu wotbagrowane wjace hač 70 łužiskich
wsow za brunicowe jamy (hlej tež lisćinu wotbagrowanych wsow).

W lěće 1989 bu po zběžkach komunistiski mócnarski monopol wotstronjeny. 3.
oktobra 1990 dóńdźe k zjednoćenju NDR ze Zwjazkowej republiku Němska. Toho dnja
dóńdźe tež k wobnowjenju krajneho rozrjadowanja na teritoriju bywšeje NDR; w tym
času skutkowaše na teritoriju němskeho dźěla Łužicy regionalistiske hibanje
„Iniciatiwa za njerozdźělenu Łužicu“ (Inititative „Für eine ungeteilte
Lausitz“), kotraž wšak dosć wothłosa njenamaka. Nimale cyły němski dźěl Hornjeje
Łužicy bu znowa do wobnowjeneho kraja Sakska zarjadowany a Delnja Łužica z małym
dźělom Hornjeje Lužicy do Braniborskeje. Tutón staw do přitomnosće traje.

Njeoficielna hymna serbskeje Łužicy je spěw Rjana Łužica z pjera Handrija
Zejlerja na hudźbu Korle Awgusta Kocorja. W němskim dźělu Hornjeje Łužicy
spjelnja spěw Oberlausitz, geliebtes Heimatland tule funkciju.



https://hsb.wikipedia.org/wiki/Tonga

Kralestwo Tonga je kupowy stat w južnym dźělu Ćicheho oceana, kotryž słuša
geografisce k Polyneziskej. Dnja 4. junija 1970 bu njewotwisny wot Zjednoćeneho
kralestwa. Tonga je hač do dźensnišeho jenička monarchija w Oceaniji a jenički
sobustaw Commonwealtha, kotryž ma swójsku dynastiju.

K tongaskemu archipelej słušeja 176 kupow a atolow, kotrež rěkachu w zašłosći
pola Europjanow tež Kupy přećelstwa. Wot nich su jenož 36 stajnje wobsydlene.
Wone namakaja so w Pacifiku wuchodnje Fidźija, južnje Samowy a sewjernje
Nowoseelandskeje. Tongaske wulkanowe kupy liča k Pacifiskej wulkanowej rynce.
Wuchodnje wot jich namaka so hač 10.882 metrow hłuboka Tongaska hrjebina, kotraž
słuša k najhłubšim mórskim hrjebinam na swěće. Najwyši wjeršk kraja je wjace hač
1.000 metrow wysoki a leži na kupje Kao.

Stolica a najwjetše město Tongy je Nuku'alofa na hłownej kupje Tongatapu z
něhdźe 24.000 wobydlerjemi.

98 % tongaskeho wobydlerstwa su Polynezičenjo. Tamni wobydlerjo su zwjetša
Europjenjo, Chinjenjo a Indičenjo. Wjele tongaskich byrgarjow je stajnje we
wukraju žiwe, předewšěm w Awstralskej, Nowoseelandskej a w Zjednoćenych statach.

Tonga wobsedźi Top Level Domain .to, kotraž je w zapadźe wosebje dla wužiwanja
za (ilegalne) wideostreaming-słužby znata.



https://hsb.wikipedia.org/wiki/Republika

Jako republika (z łaćonskeho res publica, „zjawna wěc“) woznamjenja so dźensa
forma knježerstwa, w kotrejž je statny lud najwyši suweren a žórło politiskeje
legitimnosće. W tym nastupanju je republika napřećiwny model monarchije. We
wuskim zmysle je republika stat z hłowu, kotraž so w prawidłownych wotstawkach
wuzwoli. Při tym słowo njedefinuje, hač je stat demokratiski abo nic. Tak
eksistuja tak mjenowane republiki, w kotrychž knježi faktisce jenož wěsta swójba
abo socialna skupina, mjeztym zo je – wosebje w Europje – wjele
konstitucionelnych monarchijow, kiž pak po demokratiskich zasadach funguja.

Nimo demokratiskich republikow w modernym zmysle wobsteja dalše modele pod tutym
mjenom, kaž na přikład ludowe republiki (wjele wuchodoeuropskich statow mjez
1945 a 1990), radowe republiki, zemjanske republiki (Pólsko-Litawska, Republika
Bjenatki, Romska republika) a dalše. W Němskej wužiwaše so wosebje wot 18.
lětstotka zapřijeće swobodny stat jako wotpowědnik słowa „republiki“. Bayerska,
Durinska a Sakska tute přimjeno hač do dźensnišeho noša, zo bychu pominali na
swoje republikanske tradicije z doby rewolucije 1918/19.

Najmjeńša republika na swěće je Nauru, najwjetša Ruska. Najstarša hišće
wobstejaca republika je San Marino.



https://hsb.wikipedia.org/wiki/Okcitan%C5%A1%C4%87ina

Okcitanšćina (okcitansce occitan abo lenga d'òc ) je romanska rěč, kotruž
rěčitej někak 2 milionaj ludźi w Okcitanskej, to rěka w južnej třećinje
Francoskeje, w Italskej (w dolinach Valadas Occitanas a w kalabriskej gmejnje La
Gàrdia), w Katalanskej (Val d'Aran) a w Monaku. Okcitanšćina dźěli so do wjace
narěčow, najwuznamniše su lengadokska narěč (lo lengadocian), prowensalska narěč
(lo provençal abo lo provençau) a gaskonska narěč (lo gascon). Okcitanšćina je
jara bliska katalanšćinje.

Dźensa nałožujetej so za okcitanšćinu jenož dwě mjenje, mjenujcy occitan
(husćišo wužiwane) a lenga d'òc. Tutej mjenje pojawištej so kónc 13. lětstotka,
wonej stej wotwodźenej wot słowa òc (okcitansce haj), kotrež pak je wot
łaćonskeho hoc wotwodźene. W srjedźowěku rozeznawachu so lenga d'òc abo
okcitanšćina, lenga de si abo italšćina a lenga d'oïl abo francošćina (oïl je
archaiska forma dźensnišeho francoskeho oui).

W zańdźenosći, wosebje pak we 18.-20. lětstotkach, wužiwaše so za okcitanšćinu
tež mjeno prowensalšćina, někak wot lěta 1960 tuto słowo jenož prowensalsku
narěč woznamjeni. Okcitanšćinu mjenowachu tež lemosinšćina (w 13. lětstotku) a
gaskonšćina (w 16.-18. lětstotkach). Dźensa wužiwatej so tutej mjenje jenož za
wodpowědowacej narěči okcitanšćiny.

W srjedźowěku židowscy wobydlerjo Okcitanskeje wučiwachu wosebitu rěč, kiž bě so
z okcitanšćiny wuwiła. Tuta rěč rěka šuadit (שואדית) abo tež "židowska
prowensalšćina", najstarše teksty w njej napisane pochadźeja z 11. lětstotka.
Posledni znaty rěčnik šuadit běše francoski spisowaćel Armand Lunel (1892-1977).

Okcitanšćina wuwi so z ludoweje łaćonšćiny, kotruž běchu do wonych kónčin romske
wójska w lětach 118-52 př. Chr. n. přinjesli. Proces romanizacije wjace
lětstotkow traješe, Prowensalska a delni Lengadoc buštej zromanizowanej hižo w
1. lětstotku po Chr. n., někotre hórske kraje přiswojichu sej romansku rěč hakle
w 8. abo 9. lětstotkomaj po Chr. n. Dźěl baskiskeho rěčneho teritorija do
dźensnišeho zromanizowany njebu.

Prěnje okcitanizmy namakamy w łaćonsce pisanych dokumentach z 9. lětstotka,
prěnje ryzy okcitanske teksty pochadźeja z kónca 10. lětstotka. W srjedźowěku
ocitanšćina jako dwórska rěč a tež rěč wědomostnikow a wuměłcow měješe jara
wysoki prestiž. We wukraju prestiž okcitanšćiny zwyšowaše twórba a skutkowanje
troubadourow (okcitansce trobadors) w 12. a 13. lětstotkomaj. Jich rěč bě tež
wulki italski basnik Dante Alighieri w něšto wjeršach sławneje Božeje komedije
wužił: "Tan m'abellis vostre cortes deman, / qu'ieu no me puesc ni voill a vos
cobrire. / Ieu sui Arnaut, que plor e vau cantan; / consiros vei la passada
folor, / e vei jausen lo joi qu'esper, denan. / Ara vos prec, per aquella valor
/ que vos guida al som de l'escalina, / sovenha vos a temps de ma dolor!"
(Dante, La divina Commedia, Purgatorio XXVI, 140-147).

Okcitansce prědowachu tež duchowni tak mjenowaneje katharskeje cyrkwje, kotruž
romska katolska cyrkej za kecarsku sektu měješe. W lěće 1208 rozsudźi so bamž
Innocenc III. přećiwo katharam křižerjow posłać. Sćěhowaše dołha wójna, kotraž
za wuslědk měješe, zo w połójcy 13. lětstotka okcitanske teritorije Francoska
wobknježi. Kónc 15. lětstotka (w sewjernych kónčinach mjenowanych Creissent hižo
w 13. lětstotku) započa so w Okcitanskej francošćina jako rěč politiskeje a
kulturneje elity rozšěrować. To bě započatk diglosije w Okcitanskej. W 16.
lětstotku buštej tu jenož francošćina a italšćina jako hamtskej rěči
připóznatej. W kraju Bearn pak wužiwaše so okcitanšćina w oficialnych
dokumentach hač do časa Francoskeje rewolucije. Njedźiwajo na politisku
situaciju wjetšina wobydlerjow dale okcitansce rěčeše, wosebje ludoweje woršty,
ale těž wyše klasy tutu rěč zdźěla nałožowachu. Okcitanska literatura dale
kćěješe.

Na sćěhowacych linkach podamy krótki, jara jednory zarys gramatiki načasneje
okcitanšćiny na zakładźe lengadokskeje narěče.

Kaž we wjetšinje romanskich rěčow (z wuwzaćom rumunšćiny a jej bliskich
balkanskich romanskich rěčow), ma tež okcitanski substantiw dwaj genusaj
(maskulinum a femininum) a dwaj numerusaj (singular a plural). Plural
substantiwow twori so z pomocu kóncowki –s, na př. paire – paires.

W singularje před wokalemi definitny artikl so eliduje: l’amic (m.), l’amiga
(f.).

Na rozdźěl wot srjedźowěkeje okcitanšćiny načasna rěč njeznaje kategoriju pada,
wona jenož prepozicije (předłóžki) wužiwa: lo paire, del (= de + lo) paire, al
(= a + lo) paire, pel (= per + lo) paire; w plurale pak los paires, dels (= de +
los) paires, als (= a + los) paires, pels (= per + los) paires.

(Feminimum: escura, mai escura, la mai escura; plural: maskulinum: escurs, mai
escurs, los mai escurs, femininum: escuras, mai escuras, las mai escuras)

Přikłady: Lo mieu fraire. (Mój bratr.) Gojat mieu! (Mój hólče!) Aquò’s mieu. (To
je moje.)

Okcitanske werby dźěla so do třoch konjugacijow, werby 1. konjugacije maja w
infinitiwje kóncowku –ar, werby 2. konjugacije kóncowku –ir a werby 3.
konjugacije kóncowku –re, -er abo –e. Okcitanski werb ma štyri modusy
(indikatiw, imperatiw, kondicional a konjunktiw) a wósom tempusow (prezens,
passé composé/zestajeny preteritum, imperfekt, pluskwamperfekt, passé
simple/jednory perfekt, passé antérieur, futur a futur antérieur).

Kaž druhe romanske rěče tež okcitanšćina ma wjele njeregularnych werbow.
Njeregularne su napřikład werby aver (měć), èstre/èsser (być), far/faire (činić)
a dr.

Samsny wědomostnik pak hišće nadnarěčne (supradialektalne) dźělenje okcitanskich
narěčow namjetuje:



https://hsb.wikipedia.org/wiki/Mecklenburgsko-P%C5%99edpomorska

Mecklenburgsko-Předpomorska (němsce Mecklenburg-Vorpommern, delnjoněmsce
Mekelnborg-Vörpommern) je zwjazkowy kraj při Baltiskim morju na sewjerowuchodźe
Němskeje. Jeho hłowne město je Zwěrin.

W Mecklenburgsko-Předpomorskej ležitej z Moricu a Rujanami najwjetši jězor a
najwjetša kupa Němskeje.

Přez Mecklenburgsko-Předpomorsku běži wulka rěka Łobjo, ale tež mjeńše rěki kaž
Elde, Habola, Warnow a Peene. Elde a Habola do Łobja běžitej, ale Warnow a Peene
do Baltiskeho morja. Łobjo běži přez zwjazkowy kraj Schleswigsko-Holsteinska,
přez Hamburg a potom zaso přez Schleswigsko-Holsteinsku a skónčnje do Sewjerneho
morja.

Mecklenburgsko-Předpomorska so w lěće 1990 znowa załoži. Kraj wobsteješe hižo
raz mjez 1945 a 1952 a bu potom kaž wšě kraje na wuchodźe Němskeje rozpušćeny.
Na teritoriju kraja nastachu wobwody Roztok, Zwěrin a Neubrandenburg.

Dźěl mjena Mecklenburg wobsahuje dźěl słowa "Mecklen-" wot staronižoněmskeho
słowa mikil ("wulki"), a dźěl słowa "Burg" z woznamom „hród“. Dźěl mjena
Předpomorska wobsahuje słowjanske słowa po- a morjo, dokelž tutón zwjazkowy kraj
při Baltiskim morju leži.

W Mecklenburgsko-Předpomorskej eksistuje wjele mjenow, kotrež ze słowjanskeje
rěče pochadźa. Tuta słowjanska rěč wjace njeeksistuje, ale wona bě přiwuzna z
Kašubšćinu, Pólšćinu, ale tež z Hornjoserbšćinu, Delnjoserbšćinu, Čěšćinu a
Słowakšćinu. Wona słuša k lechiskej skupinje zapadosłowjanskich rěčow. Pak tež
mjena z němskeho pochada eksistuja tam.



https://hsb.wikipedia.org/wiki/Luanda

Luanda (prěnjotnje São Paulo da Assunção de Loanda, do 19. lětstotka tež Loanda)
je stolica a zdobom najwjetše město, hospodarske, kulturne a wobchadne
srjedźišćo Angole. Leži při pobrjoze Atlantiskeho oceana w sewjerozapadźe
afriskeho kraja, sewjernje mórskeho wuliwa rěki Cuanza, a ma wjace hač šěsć
milionow wobydlerjow znutřka měšćanskich hranicow. W cyłym metropolnym rumje je
něhdźe 10 milionow ludźi žiwych. Z tym słuša Luanda k najwjetšim městam Afriki a
je po São Paulo a Rio de Janeiro třeće najwjetše portugalskorěčne město na
swěće.

Sydlišćo załoži so dnja 25. januara 1576 wot portugalskich sydlerjow pod nawodom
kapitana Paulo Dias de Novais a dósta 1605 měšćanske prawo. Wot lěta 1627 hač do
njewotwisnosće Angole w lěće 1975 bě Luanda ze srjedźišćom portugalskeje
kolonialneje prezency w Angoli a jako tole hač do 19. lětstotka tež z wažnym
překładowanišćom za wikowanje z njewólnikami z Brazilskej, Karibiku a
Zjednoćenymi statami. Wjetšina portugalskich wobydlerjow je město po angolskej
njewotwisnosći wopušćiło. Hač do 1930tych lět Luanda wjace hač 20.000
wobydlerjow njeměješe.



https://hsb.wikipedia.org/wiki/L%C4%9B%C4%87o

Lěćo je najćopliši ze štyri počasow w měrnej a arktiskej klimowej conje. Za tym
hač wono na sewjernej abo južnej połkuli knježi, rozeznawaja mjez sewjernym a
južnym lěćom. Sewjerne lěćo so runočasnje z južnej zymu wotměwa. Dla pućowaceho
cenitoweho stawa słónca mjez južnym a sewjernym wobrotnikom wospjetuje so lěćo w
kóždej hemisferje w lětnym turnusu.

Astronomisce započina so lěćo z lětnim zawrótom słónca: časowym dypkom, na
kotrymž słónco padorunje nad wobrotnikom steji a dny najdlěše su. Na sewjernej
połkuli stanje so to 21. junija, na južnej połkuli 21. abo 22. decembra. Po tym
bywaja dny zaso krótše a nocy dlěše. Lěćo kónči z nazymskim runonócnosću 22. abo
23. septembra w sewjerje a 20. měrca abo w nocy k 21. měrcej w juhu.

Dokelž je wobkružna čara zemje wokoło słónca lochko eliptiska, wot eksaktneho
kruhoweho orbita wotchilaca, njejsu wšě štyri počasy dokładnje samsne dołhe.
Sewjerne lěćo je snadnje dlěše a miliše hač južne lěćo, dokelž za čas sewjerneho
lěća so směr ze zemje k słóncu tróšku pomałšo změni a zemja tróšku dalešo wot
słónca zdalena je.

Fenologiski spočatk lěća móže so wot astronomiskeho njesnadnje wotchilować a so
nimo krajo-morjoweho rozdźělenja (maritimny vs. kontinentalny klima) tež přez
spočatne wjedrowe wulkosituacije a mnohe regionalne faktory wobwliwuje.
Rozeznawa so nimo toho mjez zažnym lěćom, wysokim lěćom a pózdnym lěćom. W
lodowcowych regionach wotwisuje ablacija rozsudnje wot toho, hdy (zwjetša w
septembrje) prěni sněh pada.

Meteorologisce so sewjernemu lěću měsacy junij, julij a awgust přirjaduja,
južnemu lěću měsacy december, januar a februar. Při geografiskich čopach knježi
poł lěta dołho tak mjenowany polarny dźeń, w arktiskich regionach po tydźenjach
połnócne słónco a běłe nocy.

We wjele kulturach su ze spočatkom lěća nałožki a rity zwjazane, w Němskej na
přikład woheń zawróta słónca abo swjatojanski woheń.

Lěćo liči tež jako počas stopnjowaneje žiwjenskeje radosće. To so wosebje na,
přez wyše temperatury wabjene, přebytkach pod hołym njebjom pokaza, přez čož
čłowjek přirodu sylnišo zaznawa.



https://hsb.wikipedia.org/wiki/Kulow

Kulow (němsce Wittichenau) je małe město při Čornym Halštrowje w Hornjej Łužicy,
kotrež k serbskemu sydlenskemu rumej słuša.

Kulow namaka so něhdźe pjeć kilometrow južnje Wojerec při Halštrowje. Přez
měšćanski teritorij běžitej nimo toho tež rěčce Čornica a Klóšterska woda,
kotrejž so tule do Halštrowa wuliwatej. Kulowska wokolina je płona, wódnata a
lěsata. W sewjerozapadźe města so Dubrjenske bahno namaka, jedne z najwjetšich
přirodoškitnych pasmow Sakskeje.

Městno naspomni so w lěće 1248 k prěnjemu razej jako Witigenow w załoženskim
wopismje klóštra Marijineje hwězdy. W lěće 1286 mjenuje so Kulow prěni króć jako
město (Witigenhaw). Za załožerja městačka płaći we wopismje mjenowany Witego I.
z Kamjenca, na čož pokazuje tež němske městne mjeno. Serbske mjeno pochadźa wot
susodneje wjeski Kulowc, na kotrychž ležownosćach so město natwari.

W běhu woblěhowanja sěšćiměsta Kamjenca přez Husitow dnja 7. oktobra 1429 bu
nješkitane nakrajne městačko, kaž jeho knjejstwo w Marijinej hwězdźe wurubjene,
dokelž njemóžachu wukupny pjenjez zapłaćić. Do 18. lětstotka słušeše městačko
zhromadnje z mnohimi mjeńšimi delanskimi sydlišćemi ke klóšterskemu
wobsedźenstwu.

Po wobzamknjenjach Wienskeho kongresa přewza pruske kralestwo Delnju Łužicu, kaž
tež sewjerne kónčiny Hornjeje Łužicy, tak zo słušeše Kulow z wokolinu mjez 1815
a 1945 k Pruskej.

Wot lěta 1908 měješe městačko dwórnišćo při starym běhu železniskeje čary
Budyšin–Wojerecy. Po wotewrjenju noweje čary přez Hórnikecy bu wosobowy wobchad
na starej w lěće 1968 zastajeny a čara 1973 zawrjena.

Kulowski wopon pokazuje knježnu Marju, kotraž dźerži Jězusa w ruce, a nasta z
wopona Marijineje hwězdy.

W lěće 2011 běchu mjez cyłkownje 5.879 wobydlerjemi 3.397 katolskich (57,8 %),
467 ewangelskich (7,9 %) a 2.015 bjezkonfesionelnych abo přisłušacych druheje
nabožinskeje zhromadnosće (34,3 %).

Po Mukowej statistice z lěta 1880 měješe Kulow tehdy 2.500 wobydlerjow, wot
kotrychž běše połojca serbska a połojca němska. Arnošt Černik zwěsći 1956
serbski podźěl wobydlerstwa wot jenož hišće 32 %.

W měsće namakatej so Krabatowa zakładna šula a wyša šula „Korla Awgust Kocor“.
Najbliši gymnazij je we Wojerecach.



https://hsb.wikipedia.org/wiki/Krytosymjenjak

Krytosymjenjak (Magnoliopsida, prjedy Angiospermae abo Magnoliophyta) je
najwjetša klasa ze podwotrjada symjeńcow (Spermatophytina).

Jeho symjenišćo so přeco w płódniku zawěra. Tutón so při zrałoće do płoda
přetworjuje, při čimž so dalše dźěle kćenja móžeja wobdźělować.

Krytosymjenjaki su z něhdźe 250.000 znatymi družinami rostlinska skupina z
najwjetšimi družinami. W času jich systematiska pozicija znutřka symjeńcow a
jich pochad přeco hišće předmjet wědomostnych debatow, je so jich znutřkowna
systematika nic naposledku přez dźěło Angiosperm Phylogeny Group (APG) z 1990.
lět stabilizowała. Tu přestajowana systematika bazuje na w oktobrje 2009
předstajenej třećej wersiji APG.

Nimo wulkich skupinow monokotyledonow a eudikotyledonow hišće eksistuja někotre
bazalnje stejace porjady. Jich přiwuznosć so přez sćěhowacy kladogram
wujasnjuje:

Pod zapřijeću bazalne porjady su wjacore porjady zjimaja, kotrež na bazy
krytosymjenjakow steja. Wone njejsu žana přirodna přiwuznostna skupina
(Monophylum). Tohodla so nic wjace kaž w zańdźenosći jako swójski takson wjedu,
na př. jako Einfurchenpollen-Zweikeimblättrige. Bazalne porjady wobsahuje něhdźe
8600 družinow. Wone maja někotre zhromadne přiznamjenja.

To su předewšěm wodrjewjane rostliny, kotrež eteriske wolije tworja
(fenylpropanoidy a terpeny). Tute su w kulowatych idioblastach. Łopjena su
jednore a wobsedźa žane pódlanske łopješko. Kćenja eksistuja w jara rozdźělnych
formach. Přirjadowanje kćenjowych organow je šrubikojte abo tež často w
třiličbnych kružkach. Próšk je předewšěm monosulkatny. Płodowe łopješka su
zwjetša nic zrosćene. Časte rostlinske wobsahowe maćizny su
bencylisochinolinalkaloidy a neolignany.



https://hsb.wikipedia.org/wiki/Kral

Kral (abo kralowna) je pomjenowanje najwyšeho monarchiskeho dostojnika w
suwerenym kralestwje. Nad kralom steji jenož hišće kejžor, jedna-li so wo
kralestwo we wobłuku kejžorstwa. W Europje pózdnjeho srjedźowěka a zažneho
nowowěka – do załoženja modernych republikow – bě kral zwjetša najwyši suweren
swojeho kraja: hłowa knježerstwa (eksekutiwa), najwyši sudnik (judikatiwa),
zakonjedawar (legislatiwa) a zwjetša tež wjeršny rozkazowar wójska w jednej
wosobje. K tomu běše w někotrych statach, kaž na přikład w Jendźelskej, tež
duchowna hłowa kraja. Swoju móc dósta po sebjezrozumjenju bjezposrědnje wot
Boha.

W načasnych europskich monarchijach je kral zwjetša reprezentatiwny hłowa stata
z ceremonielnymi nadawkami, mjeztym zo leži politiska móc pola parlamenta.

Prěnjotne słowjanske słowo za krala bě knjez, pozdźišo wotwodźi so titul wot
mjena tehdy najmócnišeho knježićela Korle Wulkeho, podobnje kaž titul car,
kotryž bu wot mjena Cesara wotwodźeny. Druhe słowjanske rěče wužiwaja warianty
král (čěsce), król (pólsce), kralj (słowjensce, chorwatsce, bosnisce,
južnoserbsce) a кopoль/korol (rusce). Tež madźarske słowo király wotwodźi so ze
słowjanskeho zapřijeća.



https://hsb.wikipedia.org/wiki/Jan_Andricki

Jan Andricki (němsce Johann Andritzki; * 22. oktobra 1880 w Pančicach, † 14.
oktobra 1955 w Radworju) bě serbski wučer, kantor, dirigent a kulturny prócowar.

Narodźi so jako syn Pančanskeho žiwnosćerja-šewca a młódši bratr Mikławša
Andrickeho a wopytowaše wot 1894 do 1899 Tachantsku šulu a Katolski wučerski
seminar w Budyšinje. W lěće 1899 bě z wikarom a wot 1900 do 1908 z wučerjom w
Radworju. 1908 sta so z nawodu Radworskeje šule. Dla swojeho serbskeho
nastajenja bu 1937 wot nacionalsocialistiskeje wyšnosće suspendowany, kotraž
jeho jako „radikalneho Serba“ posudźowaše. Po kóncu fašistiskeho knjejstwa so
pak w lěće 1945 zaso do zastojnstwa nawróći. 1948 poda so na wuměnk.

Jako Radworski wučer nazwučowaše w lěće 1904 z towarstwom „Meja“ činohru Na
hrodźišću Jakuba Barta-Ćišinskeho, štož bě zdobom prěnje dospołne předstajenje
hry. Za swoje zasłužby při zběranju pjenjez za twar Serbskeho domu dósta čestny
diplom. We swojej wučbje a swójskich spisach mjez druhim za Serbske Nowiny a
Katolski Posoł prócowaše so wo čistu serbšćinu bjez zbytnych cuzych wobrotow. W
fašistiskim času mjez 1937 a 1945 nawjedowaše Radworsku Meju dale jako
cyrkwinski chór a staraše so na te wašnje wo dalewobstaće towarstwa. Wot lěta
1898 bě z čłonom Maćicy Serbskeje.

Jan Andricki bě zmandźeleny z Madlenu, rodź. Cyžec (1887–1962) a nan serbskeho
martrarja Alojsa Andrickeho. Cyłkownje měještaj Andrickec mandźelskaj šěsć
dźěći, dwě dźowce (Marja a Marta) a štyrjoch synow (Jan, Gerard, Alojs, Alfons).



https://hsb.wikipedia.org/wiki/Fin%C5%A1%C4%87ina

Finšćina słuša k finougriskim rěčam, kotrež su swójba znutřka uralskich rěčow. W
tutej swójbje twori skupinu baltofinskich rěčow hromadźe z blisko přiwuznymi
rěčemi: Estišćina, karelšćina a dalše małe rěče.

Finsce rěči 6 mil. ludźi, z toho we Finskej přez 5 mil, tuž něhdźe 92 %
wobydlerjow. Něhdźe 6% wobydlerjow rěči Šwedšćinu jako maćeršćinu.

Finšćina je aglutinowaca rěč a so njesnadnje wot susodnych indoeuropskich rěčow
rozeznawa, hačrunjež bu wot lěttysacow wot tych wobwliwowana. Tohodla finšćina
ma mnoholičbne požčonki z rozdźělnych indoeuropskich rěčow, předewšěm
germanskich, baltiskich a słowjanskich rěčow.

Finšćina słuša k finougriskim rěčam, kotrež so w sewjerowuchodnej Europje a
sewjerozapadnej Azija rěča. Jenož madźaršćina so w srjedźnej Europje rěči.
Finšćina je chětro blisko přiwuzna z estišćinu, karelšćinu, wepsišćinu,
wotišćinu a liwišćinu, mjeztym zo přiwuznosć z madźaršćinu je něhdźe tak mało
kaž ta mjez němčinu a persišćinu. Baltofinskim rěčam su samiske rěče podobne,
mjeztym zo so druhe rěčne skupiny sylnišo rozeznawaja.

We finšćinje so łaćonski alfabet z třomi přidatnymi pismikami wužiwa, a to ä, ö,
å (jenož za šwedske mjena). Wone w alfabetiskim porjedźe po pismiku z sćěhuja,
tak zo ä a ö njestejitej při a a o kaž w němčinje. Stawiznow dla finski alfabet
faktisce je identiski ze šwedskim alfabetom.

Při tym wurjekowanje je bóle prawidłowna hač we wjele druhich rěčach. Nimo toho
dołhosć wokalow a konsonantow je wažna. Na př. tuli "woheń", tulli "cło", tuuli
"wětr". Konsonanty b, d a g so tróšku mjechše hač w němčinje wurjekuja, mjeztym
zo p, t a k přeco su njeaspirowane.

Pismik n wotwisuje we wurjekowanju wot sćěhowaceho konsonanta. T.r. hromadźe z
pismikom k, tuž jako nk so kaž /ŋk/ wurjekuje, mjeztym zo hromadźe z pismikom g,
tuž jako ng samo k /ŋ:/ zjednoćuje. Před pismikom p wón so kaž m wurjekuje, na
př. kunpa (kaž kumpa).

Finšćina ma wósom wokalow, při čimž wšě wokale móžeja krótke abo dołhe być.
Krótke wokale so jedyn raz pisaja, mjeztym zo dołhe wokale so dwójce pisaja.
Transkripcija po IPA so w sćěhowacej tabeli mjez porom / jewi.

Nimo toho je w finšćinje wotwisnje wot wašnja ličenja 16 hač 18 rozdźělnych
diftongow, kotrež so jako fonemy hódnoća: ai [ɑi̯], au [ɑu̯], ei [ɛi̯], eu
[ɛu̯], ey [ɛy̯], ie [iɛ̯], iu [iu̯], iy [iy̯], oi [ɔi̯], ou [ɔu̯], ui [ui̯], uo
[uɔ̯], yi [yi̯], yö [yœ̯], äi [æi̯], äy [æy̯], öi [œi̯] a öy [œy̯]. Status
diftongow wot ey a iy njeje jednozmyslny. Powšitkownje so by mjez diftongami a
dwuzłóžkowymi wokalowymi wjazbami rozeznawać dyrbjało, při čimž so přeco
njehodźi hranica jasnje ćahnyć. Tak je au w kaula [ˈkɑu̯lɑ] (šija) diftong, ale
w kulaus [ˈkulɑus] (lunk) wokalowa wjazba.

Finšćina ma jenož 14 samostatnych konsonantowych fonemow. Wona tohodla słuša k
rěčam, kotrež su chude na konsonantach. Dalše štyri konsonanty, kotrež tu w
spinkomaj steja, jenož w požčonkach wustupuja.

Zwuk ʔ so jenož při substantiwach na krótkim -e a při někotrych werbowych
formach jewi, kaž na př. Tule tänne! "Přińdź sem!". Při tym je jako podlěšk
nazwukoweho konsonanta sćěhowaceho słowa słyšomny.

Nimo toho finšćina ma wokalnu harmoniju. Zažne wokale a, o a u njemóžeja w
samsnym słowje z prědnimi wokalemi ä, e, a y wustupować. Kóncowki a sufiksy so
wotpowědujo po wokalemi w zdónku přiměrjeja.

Wokalej e a i stej neutralnej. Tohodla wonej móžetej z wokalemi wobeju skupinow
wustupować. Jeli słowo jenož wobsahuje neutralne wokale, hodźa so za kóncowki
prědnje wokale wužiwaja.

Cuze słowa druhdy wobsahuja wokale wobeju skupinow. Ale při njeporjadnym
wurjekowanju so wokale připodobnjuja, kaž na př. Olympia so jako Olumpia
wurjekuje.

Konsonanty k, p a t podleža w deklinaciji kaž w konjugaciji finskich słowow
stopnjowej změnje. Wustupuja w „sylnym“ a „słabym“ stopjenju. Sylny stopjeń
steji we wotewrjenych, tuž na wokalu kónčacych, złóžkach (na př. katu „dróha“)
kaž tež před dołhimi wokalemi a diftongemi (na př. katuun „do dróhi“). Hewak
steji słaby stopjeń (na př. kadun „dróhi“).

Při wjetšinje słowow steji zakładna forma (nominatiw při nomenach, infinitiw při
słowjesach) w sylnym stopjenju. Někotre słowa podleža napřećiwnej stopnjowej
změnje, při kotrejž zakładna forma w słabym stopjenju steji a flektowane formy
přewažnje sylny stopjeń přijimaja (na př. tuote „produkt“ – tuotteen
„produkta“).

Wot kwalitatiwneje stopnjoweje změny su jednotliwe konsonanty k, p a t kaž tež
mnoholičbne konsonantowe wjazby potrjechene. Tute wašnje stopnjoweje změny njeje
wjace produktiwna, t. r., nowše słowa njejsu wjace wot toho potrjechene (přir.
katu „dróha“ – kadun „dróhi“, ale auto „awto“ – auton „awta“).

Finšćina je aglutinowaca rěč, kotraž ma 15 padow. Genusy a nominalne klasy
faluja.

Finšćina ma konjugacije. W sćěhowacej tabeli su někotre přikłady za prezensowe
formy werbow, při čimž mjenowane słowjeso olla je tróšku njeprawidłowne.

¹ Hän woznamjenja “wón/wona”, a se woznamjenja “wono”. ² He je pluraliski hän,
ne je pluraliski se.

Zo by negowacu sadu tworiła, finšćina wužiwa negowace pomocne słowjeso. Za nim
wužiwaja słowjeso, kotrež so neguje: namakaš formu słowjesa, jeli bjerješ formu
prěnjeje wosoby a wotstroniš kónčny N. Na př., “ja njerěču” je: “minä en puhu”.
Konjugacija słowjesa je kaž sćěhuje:

Za prašenja bjez woprawdźiteho prašaceho pronomena so sufiks -ko/-kö wužiwa. Při
tym so słowo ze sufiksom do spočatka sady staja. Na př.:



https://hsb.wikipedia.org/wiki/Wuhlikowy_dioksid

Wuhlikowy dioksid (CO2) je bjezbarbny, njewonjaty płun, kotryž je ćeši hač
powětr. Skapalnjeny, wón sylnje so wuwarjuje a nachwilnje ćopłotu z wokolina
wućahuje, tak zo nastawa běły wuhlikowodioksidowy sněh (druhe mjeno: suchi lód).
Tutón suchi lód so wuwarjuje bjez roztawanja (sublimuje), tohodla wón je dobra
chłódźenska a konserwowanska maćizna.

Wón so pušća we wodźe k wuhlikowej kisalinje (H2CO3). Wón so wužiwa za
wuhlikowodioksidowe napoje, kotrymž wuhlikowa kisalina da kisałkojty słód.

Dokelž wuhlikowy dioksid je ćeši hač kislik, wón ma nachilnosć wutłóčować kislik
z jamach a tworić płunowe jězory. Tohodla je móžne dusyć w tajkich městach, na
př. studnje abo sila.

Wuhlikowy dioksid je hłowny wobstatk powětra, z něhdźe 0,038% po wolumenje. Wón
je wažny dokelž wón so wužiwa wot rostlinow za fotosintezu. Nimo toho wón je
bazowy akter při rostlinarnjowym efekće a tohodla so prócuja wot rozdźělnych
instancow pomjeńšować jeho emisiju do atmosfery za čas poslednich lětdźesatkow
(na kóncu 20. lětstotka a spočatk 21. lětstotka).

Wot industrielneje rewolucije su emisijowali do atmosfery miliony tonow
wuhlikoweho dioksida, ale předewšěm wokoło lět dla powšitkowneho a
zaindustrielneho a zatransportoweho wužića wuhla, njesměrny producent
wuhlikoweho dioksida, emisjia CO² je drastisce stupała. Po druhej swětowej
wójnje so je nowa industrielna rewolucija wotměwała, kotraž je nowe stupanje
tutych emisijow wuskutkowała. Runje před tutymi rosćenjemi a dla specifiskich
podawkow so je małke zniženja wotměwali, kaž na př. za čas prěnja a druhej
swětowej wónje, po ekonomiskej krizy lěta 1929, po druhej naftowej krizy lěta
1979 a po krizy kónčaceho Sowjetskeho zwjazka. Za čas poslednich lětdźesatkow
róst bě jara wyši w Aziji dla tehdomneho spěšneho industrielneho rosta, ale
hišće emisija CO² so předewšěm w hižo wuwitych krajach a předewšěm w
Zjednoćenych statach Ameriki wotměwać.

Praja, nimo Zjednoćenych statow Ameriki, Kanady a Japanskeje, wšě su kraje
zapadneje Europy. Pad USA je kedźbyhódny, jeli wotwažuja, zo tutón kraj
njeakceptuje wupjelnjować wjele mjezynarodnych zrěčenjow, kaž tón Protokol Kioto
(1997). Jenož w Zjednoćenych statach Ameriki funguje wjace hač 245 milionow
jězdźidłow. Zjednoćene staty Ameriki je zamołwite za 27 % emisijow, mjeztym cyła
Europa jenož za 24 %. Ruska za 15 % a wuchodna Azija (Čina) za 11 %. Cyła Afrika
jenož za 2'5 % a Južna Amerika za 3 %. W přerězku emisija CO² bu zawinowana wot
produkcije elektriki (33 %), industrije (25 %), transporta (24 %), dom a
tepjenje (13 %) a rafinerije (5 %).



https://hsb.wikipedia.org/wiki/Walizi%C5%A1%C4%87ina

Walizišćina (tež kymrišćina, walizisce Cymraeg abo y Gymraeg) je keltiska rěč,
kotraž so we Waliziskej, w Jendźelskej při hranicy z Waliziskej a w enklawach po
cyłym swěće rěči. Walizišćina je nětko najbóle wužiwana keltiska rěč na swěće.
Walizisce rěči wokoło 750 tysac ludźi.

Byrnjež wuznam walizišćiny wot něšto lětdźesatkow woteběrał, je so w lěće 1993
jeje wozroźdźenje stało, hdyž Britiski parlament walizišćinu na samsnu runinu z
jendźelšćinu za wužiwanje w běžnym zjawnym žiwjenju staji.

Na rozdźěl wot bretonšćiny je waližišćina hišće jara witalna, dokelž bu přeco
hišće wot wjele dźěći jako maćeršćinu nawuknjena a so wot wšěch towaršnostnych
worštow rěka. Wuhlady, rěč wobchować, su tohodla relatiwnje dobre, dokelž zo
waližišćina hišće nad zwisowacym rěčnym teritorijom disponuje; w někotrych
krajnych dźělach, wosebje w sewjerje, staja waliziskorěčnicy tež dźensa hišće
wjetšinu, z podźělom wot hač do 70 %. Za čas poslednich dźesać lět je
procentualny podźěl rěčnikow konstantnje wostaja, mjeztym zo do toho pomału, ale
njepřestawajcy wotewza; absolutna ličba rěčnikow je samo zaso so powyšiše. Wot
toho zo Waliziksa na swójskim parlamentom, National Assembly for Wales /
Cynulliad Cenedlaethol Cymru, disponuje, buchu naprawy k spěchowanju walizišćiny
hišće intensiwane. Nimo toho je walizišćina hordosć a identitu wuskutkowacy
element wjele Walizičanow, samo jeli ju sam wjace njewobknježa.

ch, dd, ff, ng, ll, ph, rh und th so lića jako jednotliwe pismiki a so tež tak
při zrjadowanju w słownikach wobjednawaja.

k, q, v, x a z njewustupuja we waliziskich słowach; j so jewi jenož w
jendźelskich požčonkach.

Přizwukowanje leži, wot mało wuwzaćow wothladane, na druhej poslednjej złóžce:
brénin = „kral“, brenhínes = „kralowka“, breninésau = „kralowki“. Jedne mało
wuwzaćow je Cymráeg = „waliziski“.



https://hsb.wikipedia.org/wiki/V%C3%A1clav_Klaus

Václav Klaus (* 19. junija 1941 w Praze) je čěski ekonom, konserwatiwny
politikar a běše wot 2003 do 2013 prezident Čěskeje republiki.

W lětach 1958–1963 je Klaus studował wukrajne wikowanje na Wysokej ekonomiskej
šuli w Praze. Při studiju je so zeznał ze swojej pozdźišej žónskej Liviju. Po
wuspěšnym absolwowanju studija je dźěłał na wšelakich městnach při
čěskosłowakskej akademiji wědomosćow (ČSAV), čěskosłowakskej centralnej bance a
na kóncu při prognostiskim instituće akademije wědomosćow (Prognostický ústav),
hdźež je so zaběrał z makroekonomiju.

Wot julija 1992 do julija 1997 bě čěski premierminister. W tutym času je došło
tež k dźělenju Čěskosłowakskeje republiki. Klaus je za to wjedł rozmołwy z
Mečiarom. Winicy dźělenja jeho za to hač do dźensnišeho kritizuja. W februarje
2003 je so wuzwolił jako prezident Čěskeje republiki (ČR). Wón płaći jako
najwažniši čłowjek za reformy k zawjedźenju swobodneho wikoweho hospodarstwa w
ČR.



https://hsb.wikipedia.org/wiki/Tunis

Tunis je stolica a najwjetše město Tuneziskeje kaž tež prowincowa stolica
guwernementa ze samsnym mjenom. Měješe w lěće 2004 něhdźe 730.000 wobydlerjow,
mjeztym zo bydleštej w cyłym měšćanskim rumje něhdźe 2 milionaj wobydlerjow.

Město leži na sewjeru sewjeroafriskeho kraja, njedaloko wot pobrjoha Srjedźneho
morja. Mjez městom a Tuniskim golfom so Tuniski jězor namaka, niłka laguna.
Nutřkowne město z historiskim starym městom (medina) a za kolonialny čas
załoženym nowym městom leži mjez Tuniskim jězorom na sewjerowuchodźe a jězorom
Sebkhet Sedjoumi na juhozapadźe.

Tunis słuša do subtropiskeho klimoweho pasma a leži we wobłuku srjedźomórskeje
klimy. Přerězna lětna temperatura je 17,7 °C, lětne spadki wučinja 465
milimetrow, při čimž je lěćo suche a zyma włóžna.

Jako jedne z najstaršich srjedźomórskich městow wobsteješe numidiski Tunes hižo
do přichada prěnich feniciskich kolonistow w 9. lětstotku do Chrystusa, běše pak
stajnje pod wliwom mócneho, něhdźe dźesać kilometrow wuchodnje ležaceho Kartaga.
Po arabskim zdobyću a zničenju Kartaga w 7. lětstotku po Chrystusu dósta Tunis
nadregionalny wuznam a słužeše wot 9. lětstotka wšelakorym arabskim
prowincialnym knjezam jako sydło. Wot lěta 1574 steješe wjace hač tři lětstotki
pod knjejstwom Osmaniskeho mócnarstwa. 1881 wobsadźichu Francozojo Tunezisku,
wuzwolichu Tunis za stolicu swojeho protektorata a zahajichu wutwar a
modernizaciju města po europskim přikładźe. Wot njewotwisnosće Tuneziskeje w
lěće 1956 je Tunis ze stolicu tohole stata.



https://hsb.wikipedia.org/wiki/Trier

Trier (francosce Trèves) je bjezwokrjesne němske wulkoměsto na zapadźe
Porynsko-Pfalcy, blisko luxemburgskeje hranicy. Je z něhdźe 108.000 wobydlerjemi
po Mohuču, Ludwigshafenje a Koblenzu štwórte najwjetše město zwjazkoweho kraja a
nadeńdźe so při srjedźnej Moseli. Wokolina Triera a doł Mosele stej znatej za
plahowanje wina.

Najbliše wulkoměsta we wokolinje su Saarbrücken (80 km do juhowuchoda), Koblenz
(100 km do sewjerowuchoda) a Luxemburg (50 km do zapada).

Město je sydło uniwersity a fachoweje wysokeje šule, zarjadnistwa wokrjesa
Trier-Saarburg a sydło Trierskeho biskopstwa, najstaršeho biskopstwa sewjernje
Alpow.

Trier załoži so před wjace hač 2000 lětami wot Romjanow pod mjenom Augusta
Treverorum a płaći jako najstarše město cyłeje Němskeje. Romske pomniki w
Trierje – mjez druhim amfiteater, termy, Konstantinowa bazilika, měšćanske wrota
Porta Nigra, romski móst nad Moselu a tachantska cyrkej – słušeja wot 1986 k
swětowemu kulturnemu herbstwu UNESCO.

Najwuznamnišej wosobinje z Triera běštaj romski kejžor Valentinian II. (371–392)
a filozof Karl Marx (1818–1883).



https://hsb.wikipedia.org/wiki/Sacha

Sacha (tež Jakutska; jakutsce Саха Сирэ; rusce Якутия) je awtonomna republika w
aziskim dźělu Ruskeje, najwjetši federaciski subjekt wšeho kraja a zdobom
najwjetša njestatna zarjadniska jednotka cyłeho swěta. Jara rědko wobsydleny
teritorij republiki namaka so w Sibirskej a je dźewjeć króć wjetši hač Němska.

Wobsteji w juhu zwjetša z horatych lěsnych krajinow (tajga) a w sewjeru z
tundry. Přirodnu hranicu twori Sewjerny polarny ocean. Jeje stolica a jeničke
wulkoměsto je Jakutsk při Lenje, kotraž je najwažniša rěka w Jakutskej. K
republice słušeja tež Nowosibirske kupy. Swětodaloko znaty je tak mjenowany
zymnotny čop Ojmjakon we wuchodźe Jakutskeje, hdźež je so w lěće 1933 z –67,8° C
dotal najniša temperatura we wobsydlenych kónčinach swěta měriła. W lěću docpěja
pak temperatury wot wjace hač +30° C.

W lěće 2010 měješe Sacha 958.528 wobydlerjow, z nich běchu 49 % turkowskorěčni
Jakutojo a 37 % Rusojo. Nimo toho je w Jakutskej wjele mjeńšich sibirskich ludow
žiwych, kaž na přikład Ewenkojo (2,2 %) a Ewenojo (1,6 %).

Jakutska je bohata na zemskich pokładach kaž na přikład na diamantach, złoće,
wuhlu, nafće a zemskim płunje.



https://hsb.wikipedia.org/wiki/Opava

Opava (šlesce Uopawa, němsce Troppau, pólsce Opawa, staropólsce Tropawa) je
město na sewjerowuchodźe Čěskeje republiki. Wone je nětko jedne z wjetšich
městow Morawskošleskeho kraja, historisce běše Opava hłowne město toho dźěla
Šleskeje, kotryž wosta po wójnach we 18. lětstotku při krajach Čěskeje króny.

Ma něhdźe 58.000 wobydlerjow, kiž su zdźěla awtochtoni wobydlerjo toho města a
regiona, zdźěla pak přindźechu po wójnje z druhich kónčin Čěskeje a Słowakskeje,
wosebje z kónčin wokoło Brna. W Opavje je cyły rjad zakładnych a wyšich šulow,
eksistuja někotre powołanske šule a wot lěta 1991 tež Šleska uniwersita.

Wobydlerjo wosebje z bliskich wsow rěča specifiski dialekt, kotryž je trochu
zdaleniši wot spisowneje čěšćiny a je bliši nic jenož pólšćinje, ale tež
serbšćinje, štož so při wosobinskich kontaktach ze Serbami lochko spóznawa.
Přećelske zwiski matej Maćica Opavska a Maćica Serbska, kaž tež chóraj Stěbořice
a Budyšin a chóraj Křižkovský a Delany.



https://hsb.wikipedia.org/wiki/Lipa_Serbska

Lipa Serbska. Časopis młodych Serbow. bě serbski časopis młodoserbskeho hibanja,
kotryž wuchadźeše měsačnje wot nazymy 1876 hač do 1881. Wón měješe wobsahi z
wšelakich studentskich towarstwow – kaž na přikład Praskeje Serbowki a Budyskeho
Lubina – z wjesnymi towarstwami zwjazać.

Na prěnjej schadźowance serbskich studentow 1875 w Chrósćicach bě Jakub Bart do
wustawkow za studentske schadźowanja zapisać dał:

Lěto pozdźišo wuchadźa prěnje čisło Lipy Serbskeje pod hłownym redaktorstwom
Arnošt Muka w Lipsku. W lěće 1877 dojednachu so studenća na Bukečanskej
schadźowance, zo wukonja Jakub Bart w Praze dźěło redaktora, mjeztym zo přewza
Muka zamołwitosć za wudawaćelstwo. Muka postara so wo to, zo so časopis pola
Smolerja w Budyšinje ćišći, hdźež bě Jurij Nowak zamołwity za nakładnistwo. Wot
1878 do 1880 přewza Smoler dla pjenježnych problemow časopisa sam redaktorstwo a
hłownu zamołwitosć, kotruž potom zaso Bartej přepoda. Dalši soburedaktor bě Jan
Arnošt Holan.

Wulka popularnosć Lipy Serbskeje wuskutkowaše so tež negatiwnje na ličbu
abonentow stareho Smolerjoweho Łužičana. Dwaj časopisaj běštej po zdaću přewjele
za wobmjezowane móžnosće serbskeje inteligency. Tak dojednaštaj so Muka a Bart w
nazymje 1881 na zjednoćenje wobeju časopisow a załožichu 1882 Łužicu jako jeju
naslědnik, kiž pak předewšěm studentskeje podpěry zhubi.



https://hsb.wikipedia.org/wiki/Lilijowc

Lilijowc (Magnolia) je ród ze swójby Lilijowcowych rostlinow (Anthericaceae).
Dalšej mjeni stej bobrowc a magnolija.

Eksistuje mnoholičbne lilijowcowe hybridy, kotrež z zahrodniskeje kultury
wuchadźachu. Wone buchu po přejomnych přiznamjenjach kaž habitus, wulkosć
kćenjow a barba kćenjow wuzwolene. Wuslědk su rosa, winočerwjene a žołte barby
kćenjow, kotrež so we wulkosći a formje wot Magnolia × soulangeana rozeznawaja.

Sćěhowace předstajenje systematiki roda sćěhuje Figlar & Nooteboom: Notes on
Magnoliaceae IV. Blumea 49: 87–100, 2004. Při tym buchu prjedawše rody Magnolia,
Manglietia, Michelia, Talauma, Aromadendron, Kmeria, Pachylarnax, Alcimandra k
jednemu rodej zjimane; to su wšě rody prjedawšeho wobjima swójby Magnoliaceae,
kotraž dźensnišej podswójbje Magnolioideae wotpowěduje; tuž zwonka wostanje
jeničce dwě družinje wobsahowacy ród Liriodendron, tuž podswójba
Liriodendroideae. Magnolia su nětko jenički ród podswójby Magnolioideae. Ród so
rozrjaduje do třoch podrodow, dwanaće sekcijow a někotrych podsekcijow:



https://hsb.wikipedia.org/wiki/Kito_Wylem_Broni%C5%A1

Kito Wylem Broniš (němsce Christian Wilhelm Bronisch; * 5. decembra 1788 w
Pricynje, † 12. decembra 1881 w Drjowku) běše w Delnjej Łužicy skutkowacy
serbski farar a rěčespytnik.

Syn fararja wopytowaše gymnazij we Łukowje a studowaše po tym wot lěta 1808 hač
do 1811 teologiju w Lipsku. Na to dźěłaše wón jako domjacy wučer w Lubinje a wot
1816 jako farar w Změšowje. Po dźesać lět přiwza farske městno w ródnej wsy
Pricynje, hdźež skutkowaše potom nimale 50 lět. W lěće 1874 poda so na wuměnk do
Drjowka.

Broniš płaći jako jedyn z najbóle mnohostronskich sorabistow 19. lětstotka. Jeho
wozjewjenja wobsahuja přinoški k onomastice kaž tež k ludowědźe a stawiznam
Serbow w Delnjej Łužicy. Wyše toho přinošowaše k Smolerjowej zběrce
delnjoserbskich ludowych spěwow.

Kito Wylem Broniš wozjewi serbsce w Časopisu Maćicy Serbskeje a němsce mjez
druhim w Nowym łužiskim magacinje Hornjołužiskeho towarstwa wědomosćow a w
rjedźe Jahrbücher für slavische Literatur, Kunst und Wissenschaft.



https://hsb.wikipedia.org/wiki/Ivo_Andri%C4%87

Ivo Andrić (kyrilisce Иво Андрић; * 9. winowca 1892 w Dolacu blisko Travnika; †
13. nalětnika 1975 w Běłohrodźe) bě najwuznamniši juhosłowjanski spisowaćel, kaž
tež diplomat, politikar a jako jenički Juhosłowjan nošer Nobeloweho myta za
literaturu, kotrež dósta w lěće 1961 za swoju twórbu Na Drini ćuprija („Móst nad
Drinu“).

Andrić pochadźeše z katolskeje rjemjeslnikoweje swójby a bu rodźeny w bosniskej
wsy Dolac blisko Travnika jako syn Antuna Andrića a jeho mandźelskeje Katariny.
Po smjerći jeho nana w lěće 1894 přećahny Katarina z młodym Ivom do
wuchodobosniskeho města Višegrada nad Drinu, hdźež Andrić wotrosće.

Wot lěta 1912 wón studowaše slawistiku, filozofiju a stawizny, mjez druhim w
Zagrebu, Winju, Krakowje a w Štyrskim Hródku. Jako čłon rewolucionarneje skupiny
Mlada Bosna („Młoda Bosniska“) bu Andrić w času prěnjeje swětoweje wójny w
Spliće zajaty a tam, kaž tež w Travniku a Zenicy arestowany.

Po wójnje běše jako podpěrowar ideje juhosłowjanskeho zjednoćenja čłon Narodneje
rady w Zagrebu a wot lěta 1919 sobudźěłaćer wonkowneho ministerstwa w
Běłohrodźe. W slědowacych lětach dźěłaše hač do wobsadźenja Juhosłowjanskeje
přez němske wójsko w lěće 1941 jako diplomat we Vatikanje, w Bukaresće, Tersće,
Štyrskim Hródku, Parizu, Madridźe, Brüsselu, Genfu a Berlinje. Mjez 1939 a 1941
běše wupósłanc juhosłowjanskeho kralestwa w Němskim reichu.

Po druhej swětowej wójnje bu Andrić z předsydu Zwjazka juhosłowjanskich
spisowaćelow a ze zapósłancom sejma w Běłohrodźe. Wot lěta 1954 běše wón z
čłonom Komunistiskeje strony Juhosłowjanskeje.



https://hsb.wikipedia.org/wiki/Hil%C5%BEbjeta_II.

Hilžbjeta II. (jendźelsce Elizabeth II.; * 21. jutrownika 1926 w Mayfair, London
jako HRH (Her Royal Highness) Princess Elizabeth Alexandra Mary of York) z rodu
Windsora, najstarša dźowka wot krala Jurja VI. a Elizabeth Bowes-Lyon, je
kralowna Zjednoćeneho kralestwa Wulkobritaniskeje a Sewjerneje Irskeje, hłowa
Commonwealtha a tuž tež oficielny statny hłowa Antiguwy a Barbudy, Awstralskeje,
Bahamow, Barbadosa, Beliza, Grenady, Jamaiki, Kanady, Nowoseelandskeje,
Papuwa-Noweje Gineje, Salomonow, St. Kittsa a Nevisa, St. Lucije, St. Vincenta a
Grenadinow a Tuvaluwa. Wona je hłowa Anglikanskeje cyrkwje a „zakitowarka wěry“.

Dnja 6. februara 1952, na smjertnym dnju jeje nana Jurja VI., bu proklamowana za
kralownu. Oficialne krónowanje sta so dnja 2. junija 1953 w Londonskej
Westminster Abbey.

Hilžbjeta II. ma z mandźelskim Princom Philipom Mountbattenom třoch synow -
Charlesa (* 1948), Andrewa (* 1960) a Edwarda (* 1964) - a dźowku Anne (* 1950).

Jeje połny titl je Elizabeth the Second, by the Grace of God, of the United
Kingdom of Great Britain and Northern Ireland and of her other realms and
territories Queen, Head of the Commonwealth, Defender of the Faith.



https://hsb.wikipedia.org/wiki/H%C3%B3rki

Hórki (němsce Horka) su hornjołužiska wjes z 252 wobydlerjemi w srjedźišću
Budyskeho wokrjesa. Z lěta 1974 słušeja ke gmejnje Chrósćicy. Wjetšina
wobydlerjow ma serbšćinu jako maćeršćinu.

Wjes namaka so tři kilometry sewjernje Chrósćic na wuchodnym boku něhdźe 200
metrow wysokeho hórskeho hrjebjenja, wuběžka Chrósčanskeje Šibjeńcy, zwotkelž
pochadźa tež wjesne mjeno. W mokrej Hórčanskej wužłobinje wužórli so
Dobroščanska rěčka, kotraž běži do sewjerneho směra a wuliwa so pola Kulowa do
Čorneho Halštrowa. Wjesne hona maja přestrjeń wot 2,51 km².

Susodne wjeski su Dobrošicy na sewjerowuchodźe, Jaseńca na juhowuchodźe,
Chrósćicy na juhu a Worklecy kaž tež Nowa Wjeska na zapadźe.

Sydlišćo naspomni so prěni raz najskerje w klóštrowym registru lětow 1374/82
jako Hannos Harke. W blišej wokolinje namakaja so wjacore skały, z kotrychž
wudobywachu wot 1812 łužiski granodiorit. Poslednja skała zawrě so w lěće 1983 a
je dźensa nurjenski rewěr.

Dnja 26. apryla zamordowachu němscy esesowcy w běhu bitwy wo Budyšin na Hórkach
zranjenych pólskich wojakow.

Po Mukowej statistice mějachu Hórki we 1880tych lětach 230 wobydlerjow, mjez
nimi 226 Serbow (98 %) a jenož štyrjo Němcy. Arnošt Černik zwěsći 1956
serbskorěčny podźěl wobydlerstwa Hórčanskeje gmejny wot 89,2 %.

W lěće 1925 bě mjez 209 wobydlerjemi 195 katolskich. Katolscy wěriwi słušeja ze
starodawna ke Chróšćanskej wosadźe, ewangelscy chodźa do Smječkec.



https://hsb.wikipedia.org/wiki/Fonem

Fonemy su předmjety rěčewědneje discipliny fonologija. Wone su najmjeńše woznam
rozeznawace, nic pak woznam nošace jednotki rěčneho systema. To rěka,
zaměnimy-li w słowje jedyn fonem na druhi, změni so woznam słowa, na př. boł –
poł abo hraj – hrał, abo so woznam dospołnje zhubi, na př. bramaty – pramaty.

Fonemy njesměmy pak zaměnić ze zwukami (grj. fonami). W słowomaj Hana [hana] –
Hanka [haŋka] njejedna so w padźe ŋ wo samostatny fonem, ale wo zwukowu wariantu
fonema n. Zwukowe warianty jednoho fonema, tak mjenowane alofony, su wotwisne
wot fonetiskeje wokoliny, to rěka wot předchadźaceho a/abo sćěhowaceho zwuka, a
wot indiwidualneho abo regionalneho wurěkowanja. Fonem je potajkim abstraktna
jednotka skupiny přiwuznych zwukow (alofonow).

Jeli chcemy zwěsćić, hač stej dwaj zwukaj pak alofonaj samsneho fonema pak
rozdźělnej fonemaj, dyrbimy namakać tak mjenowany minimalny porik: słowje,
kotrejž so jenož w tutymaj zwukomaj rozeznawatej, na př. kutlić – wutlić.

Rozeznawamy fonemy wot grafemow, kotrež pismikam wotpowěduja. W padźe „w“ a „ł“
jedna so wo jedyn fonem, ale wo dwaj grafemaj.



https://hsb.wikipedia.org/wiki/Europski_parlament

Europski parlament je najwyše demokratisce wolene zastupnistwo wobydlerjow
Europskeje unije, kotrež so wot lěta 1979 přeco na pjeć lět woli. Hromadźe z
Radu Europskeje unije stwori zakonjedawacy organ EU, potajkim europsku
legislatiwu. Jeho sydło je w francoskim Strasbourgu; dalšej oficielnej dźěłowej
městnje stej Brüssel a Luksemburg. Po přichodnych wólbach změje europski
parlament cyłkownje 750 čłonow.

Europski parlament njeje jenož jenički direktnje woleny organ Europskeje unije,
ale tež jenička direktnje wolena mjezynarodna institucija na cyłym swěće.
Tuchwilu ma 766 zapósłancow, kotřiž z cyłkownje 160 narodnych stronow pochadźeja
a zwjetša jednej wot sydom europskich frakcijow přisłušeja. Najwjetšej frakciji
stej Europska ludowa strona (274 sydłow) a Progresiwna alianca socialistow a
demokratow (194 sydłow). Z třećej najwjetšej frakciju je Alianca liberalnych a
demokratow za Europu (85); z štwórtej najwjetšej Zeleni/Europska swobodna
alianca (58). Jedne sydło mjenje maja Europscy konserwatiwni a reformisća (57).
Mjeńšej frakciji stej Zjednoćena europska lěwica/Nordiska zelena lěwica (35) a
euroskeptiska frakcija Europa swobody a demokratije (31). Wot 17. januara 2017
je italski zapósłanc Antonio Tajani jako naslědnik Němca Martina Schulza (SPD) z
předsydu parlamenta.



https://hsb.wikipedia.org/wiki/Eukaryoty

Eukaryoty (Eucaryota; wot starogrjekskeho εὖ eu „dobry“, „woprawdźity“ a κάρυον
karyon „worjech“, „jadro“) tworja jednu z třoch domenow w biologiji. Su žiwochi
z woprawdźitym bańkowym jadrom, kotrež wobsahuja genetisku maćiznu we formje
desoksyribo-nukleinoweje kisaliny (skrót.: DNA, němsce DNS).

Eukaryoty su zwjetša wo wjelekróćne wjetše hač prokaryoty (něhdźe 10-100 raz).
Zo by hładke fungowanje celularnych wotběhow nad wjetšimi dalokosćemi nutřka
bańki zmóžniło, je wyši organizaciska měra a rozdźělenje ruma bańki do
kompartimentow (dźělne wotrězki) ale tež transport mjezy tutymi kompartimentami
nuzne. Tuteje přičiny dla su eukaryotiske bańki z pomocu bańkowych organelow
strukturowane, kotrež kaž organy ćěła rozdźělne funkcije spjelnja. Najbóle znata
organela je bańkowe jadro, z hłownym podźělom genetiskeje maćizny žiwocha. Dalše
geny wustupuja po kóždej družinje w mitochondrijach a plastidach.

Dalša wosebitosć eukaryotow leži w proteinowej biosyntezy: Hinak hač prokaryoty
su eukaryoty kmane, z samsneje DNA-informacije přez alternatiwny splicing
rozdźělne proteiny zhotowjeć.

Struktura a forma so eukaryotiskej bańce přez cytoskelet da. Bu mjez druhim z
mikrotubulusow, aktinowych włokninow a mikrofilamentow natwarjeny.

Eukaryoty bu tradicionelnje do swětow wjacebańkowych zwěrjatow, rostlin a hribow
ale tež jednobańkowych abo wjacebańkowych protistow rozdźělene. Dokelž protisty
pak žane monofyletisku skupinu njetworja a druhe swěty poprawom z rozdźělnych
protistowych skupin nastajachu, njeje rozdźělenje do swětow wjace dźeržomna.

Tón čas aktuelna Systematika eukaryotow bu wot Adl et al. 2005 wudźěłana. Woni
rozrjaduja eukaryotow do šěsć skupin:



https://hsb.wikipedia.org/wiki/Bantuske_r%C4%9B%C4%8De

Wone tworja podskupinu Volta-Kongo-hałuzy afriskich Niger-Kongo-rěčow. Eksistuje
něhdźe 500 bantuskich rěčow, kotrež so wot něhdźe 200 Mio. čłowjekow rěča. Wone
su po cyłej srjedźnej a južnej Africe rozšěrjene a tam we wšěch statach
najhusćišo rěčane rěče, tež hdyž so jako hamtska rěč najčasćišo hišće
jendźelšćina, francošćina abo portugalšćina wužiwa.

Na sewjerozapadźe mjezuje Bantu-teritorij ze zbytnymi Niger-Kongo-rěčemi, na
sewjerowuchodźe z nilosahariskimi a afroaziatiskimi (dokładnišo kušitiskimi)
rěčemi. Na juhozapadźe tworja Khoisan-rěče enklawu Bantu-teritorija (hlej
kartu).

Wědomosć wo banturěčach a z nimi zwjazanych kulturach a ludach so bantuistika
mjenuje. Wona je dźěl afrikanistiki.

Słowo „bantu“ woznamjenja „čłowjeki“ w rěči kongo. Wono bu wot W. H. I. Bleeka w
lěće 1856 do rěčespytneje diskusije jako pomjenowanje za daloko rozšěrjenu
afrisku rěčnu skupinu zawjedźene, kotrychž rěče maja wjele zhromadnych
přiznamjenjow. K tomu słuša předewšěm wurazny system nominalnych klasow (hlej
deleka), ale tež wobšěrne leksikaliske zhromadnosće. Slědowaca tabela pokaza
słowo za „čłowjek“ – singular a plural – z wubranych wažnych bantuskich rěčow:

Singular a plural tworitej so najskerje přez prefiksy mu- resp. ba-. Jedna so wo
prěnjej nominalnej klasy (hlej deleka) nimale wšěch Bantuskich rěčow, kotrež
wosoby w singularje resp. pluralu woznamjenja. Dźělenske smužkii so při
normalnym pisanju Bantuskich słowow njepisaja, w tutym nastawku so pak za
wujasnjowanje stajnje stajeja.

Najbóle znata a jako wobchadna rěč (němsce de:Verkehrssprache) najčasćišo rěčana
bantuska rěč je swahilšćina . Slědowaca tabela wobsahuje wšě bantuske rěče ze
znajmjeńša 3 milionami rěčnikow a poda ličbu jich rěčnikow, jich zarjadowanje
znutřka Guthrie-systema (hlej deleka) a jich hłowne rozšěrjenske teritorije.
Někotre z tutych rěčow su tak mjenowane wobchadne rěče (němsce
de:Verkehrssprachen), kotrež so njenawuknu jenož jako maćerna rěč (jako prěnja
rěč), ale so wot wjele rěčnikow jako druha abo třeća rěč přiswoja, zo by
sokomunikacija we wjetšim teritoriju po rěčnych hranicach jednotliwych ludowych
skupinow zmóžniła.

Kongo steji za Demokratiska republika Kongo, Kongo-Brazzaville za Republika
Kongo). Klasowe prefiksy za rěčne mjena (na př. ki-, kinya-, chi-, lu-, se-,
isi-) so w rěčespytnej literaturje dźensnišo kaž stajnje wjace njewužiwaja. Tež
w tutym nastawku so krótka forma bjez prefiksa wužiwa, potajkim na př. Ganda
město Luganda.

Hižo so je w lěće 1659 wot Giacinto Brusciotto łaćonsce pisana gramatika rěče
Kongo wudawała. Wilhelm Bleek wopisa prěni raz w lěće 1856 nominalne klasy
Bantuskich rěčow (hlej deleka) a tworješe zapřijeće Bantu. Carl Meinhof nadźěłał
jich prěnju přirunowacu gramatiku (1901). Malcolm Guthrie je je 1948
klasifikował a 1967–71 do 16 geografiskich skupinow („cony“) rozdźělował, kotrež
wón z pismikami A–S (bjez I, O, Q) woznamjenił. Znutřka tutych conow su rěče do
dźesatkowych jednotkow grupěrowane a přenumerowane (hlej: rozdźělenje Bantuskich
rěčow po Guthrie). Guthrie je tež Proto-Bantu jako hypotetisku předchadnikowu
rěč wšěch dźensnišich Bantuskich rěčow rekonstruowana. Joseph Greenberg
klasifikował Bantuskupinu jako pod-pod-jednotku Niger-Kongo-rěče (hlej deleka).
Prjedy buchu Bantuske rěče, wosebje wot Carl Meinhof a jeho wučomcow, jako
samostatnu rěčna swójba wobhladowałe, kotrež so su w rozšěrjenskim teritoriju
čornoafriskich rěčow Sudanrěče napřećo stajiłe.

Z problemom pochada (pradomizna) a nastaća Bantuskich rěčow dłzěłali wot lěta
1860 mnoholičbne rěčne slědźerjo. Někotre historisce wažne hypotezy su tu
mjenowane, zo by ćežki proces hač do dźensnišeho rozjasnjenja Bantu jako
podjednotku Niger-Kongo-rěčow wujasnjował.

Egyptologa Richard Lepsius je w lěće 1880 we zachodźe k jeho Nubiskej Gramatice
w Africe wot tři rěčnych conow wuchadźał, při tym wón Khoisan-skupinu
njewobkedźbował: (1) Bantuske rěče w južnej Africe, rěč woprawdźitych (němsce
„Neger“), (2) měsane „Negerrěče“ mjez ekwatorom a Saharu, Sudan-rěče, (3)
hamitiske rěče (egyptišćina, kušitiske rěče, berberske rěče) w sewjernej Africe.

Primarne přiznamjenja tutych rěčnych skupinow by klasowy system Bantuskich a
genusowy system hamitow był, kotrež bychu wot zapadneje Azije do Afriki
zapućowali. Přez jich předobywanje wottłóčachu dźěle prawobydlerstwa k južnej
Africe (dźě Bantu, kotrež su jich „čistu“ rěčnu formu wobchowowali); druhe
skupiny naměšachu so z hamitami a wutworjachu měšane rěče – Sudanrěče –, kotrež
ani wurazny klasowy ani genusowy system nimaja. Jich gramatika woznamjenićł jako
„bjezformna“, „zurückgegangen“ a „entblättert“.

Indogermanista August Schleicher mějach cyle druhe předstajenje, kotrež je wón w
lěće 1891 publikował. Po jeho měnjenju Afrika bě najprjedy njewobydleny a bu wot
juhozapadneje Azije w štyri wulkich walach wobsydlowana: (1) Buschmänner a
Hottentotten (dźensnišo Khoisan mjenowane), (2) „Neger-ludy“ Sudana, „Nigrity“,
(3) Bantu a (4) Hamity.

Při tym je z toho wuchadźał, zo su sudanske Nigrity hižo rudimentarny,
njedospołny klasowy system měli, kotrež su to Bantuske ludy wudokonjeli a
wurazyli. Za jeho běchu potajkim Nigritiske abo Sudanske ewolucionarny
předchadnik Bantuwa, a nic wuslědk rozpada kaž při Lepsiusu.

Afrikanista Carl Meinhof so je mjez 1905 a 1935 wjace króć wo nastaću Bantuskich
rěčow jewił; wón steji w jasnym přećiwku k hypotezam wot Lepsiusa a Schleichera.
Za jeho nic su Bantuske rěče, ale Sudanske rěče pra-nigritiske. Bantu by měšana
rěč z nigritiskej „maćerju“ (Substrat) a hamitiskim „nanom“ (Superstrat).
Wobsydlenje Afriki so stało po Meinhof potajkim w tři rěčnych worštach: (1)
nigritiske Sudanske rěče, (2) hamitiske rěče a (3) Bantuske rěče jako měšana
forma Nigritiskich a Hamitiskich.

Diedrich Westermann je najprjedy jako Meinhof-wučomc wot zhromadneho
nigritiskeho substata Sudanskich a Bantuskich rěčow wuchadźał. Wot lěta 1948 so
je pak přiběrajo wot genetiskeje prapřiwuznosće zapadnych Sudanskich rěčow a
Bantuskich rěčow přeswědčował, kaž je w wjacorych publikowanjach rozkładował.
Při tym je zakład za Niger-Kongo-nasadu Greenberga tworił.

Joseph Greenberg je nasady Westermanna konsekwentnje dale sćěhował a etablěrował
1949 Niger-Kongo-fylum jako wulku rěčnu swójbu w zapadnej a južnej Africe,
kotrež Bantuske rěče sobu zapřijimaja a kotrež z zapado-sudaniskeho
„nigritiskeho“ jadra wuchadźał. Struktura tuteje swójby je wot tuteje
prěnjotneje nasady hišće wjace króć změnił; poslednja wersija Greenberga je jeho
twórba „Languages of Africa“ wot lěta 1963.

Tež po Greenbergu so je interna struktura Niger-Kongo-fyluma hišće wjace króć
změniła (hlej Niger-Kongo-rěče), wězo sej wšě wersije – tež aktualne (na př.
Heine-Nurse 2000) – při tym wotpowěduja, zo Bantuske rěče pod-pod-jednotka
Niger-Kongo su, kotrež su najbliže z tak mjenowanymi Bantoidiskimi rěčemi
wuchodneje Nigerije a zapadneho Kameruna přiwuzne.

Wulki wuznam Bantuskich rěčow znutřka Niger-Kongo-rěčow (a z tym w konteskće
afriskich rěčow generelnje) pokaza slědowace ličby:

Tola je po dźensnišich spóznaćach, kotrež předewšěm na dźěłach wot Joseph
Greenberg bazuja, Bantuska skupina jenož pod-pod-jednotka Niger-Kongo. Dokładna
pozicija Bantuskeje skupiny znutřka Niger-Kongo-rěčow pokaza slědowace tróšku
zjednorjeny genetiski diagram:

Wšě teorije wo pochadźe Bantuskich rěčow činja eksplicitnje abo implicitnje
wuprajenja wo jich pradomiznje a pozdźišim rozšěrjenju hač do dźensnišich
sydlerskich teritorijow Bantuskich ludow.

Po jeho klasifikaciji – Bantu jako podskupina hewak w Nigeriji a Kamerunje
rozšěrjene Bantoidske rěče – je Joseph Greenberg pradomiznu Bantuskich rěčow w
srjedźnym Benue-dole (wuchodna Nigerija) a w zapadnym Kamerunje wobličował. To
je dźensnišo wot najwjetšich slědźerjow akceptowane a zastupowane měnjenje.

Malcolm Guthrie přećiwo tomu wuprajił hišće 1962 na bazy słowo-wěc-argumentacije
(zwisk mjezy archeologisce greifbaren wěcami abo plahowanymi družinami rostlinow
a rěčnymi pomjenowanjemi za te), Proto-Bantu by w teritoriju juhowuchodnje
ekwatorialneho tropiskeho dešćikoweho lěsa nastał. Z tutoho jadroweho teritorija
so bychu w hwězdnej formje migracije do dźensnišich sydlerskich teritorijow
stałe. Problem přiwuznych Bantoidiskich rěčow w daloko zdalenej zapadnej Africe
rozrisował přez přijeće, zo někotre Pre-Bantuske skupiny bychu pralěsa z pomocu
łódźemi do sewjera předrěwałe. Tuta pozicija Guthrie w dźensnišim slědźenju žanu
rólu wjace njehra; w cyłku so pradomizna Bantuwow sewjernje tropiskeho dešćoweho
lěsa přijima, wulka wjetšina přihłosuje nasadu Greenberga wuchodna
Nigerija-zapadny Kamerun.

Rozšěrjenje Bantuskich ludow z jich zapadoafriskeje pradomizny do cyłeje
subsaharaniskeje Afriki je jedne z najwjetšich pućowanskich pohibowanjow
čłowjestwa. Kotre puće su tuž Bantuske skupiny wot jich pradomizny nastupiłe?
Eksistujetej dwě teoriji, kotrejž so pak nic wzajomnje wuzamkuja, ale jenož
rozdźělne ćežišća sadźa. Prěnja wupraji (na př. Heine-Hoff-Vossen 1977), zo su
zažne Bantujo wosebje blisko pobrjoha „zapadnje nimo dešćoweho lěsa“ do juha
přećahowałe, dalša grupěrowanje na sewjernym kromje dešćoweho lěsa najprjedy do
wuchodneho, to južneho směra pućowało. Zapadna hłowna skupina potom je nowy
nukleus na delnim běhu Kongowa tworiła, z kotrehož wjetšina Bantuskich kmjenow w
sawanje a w wuchodoafiskej wysočinje nastała. Druha teorija wuchadźa wosebje wot
sewjerneho wuhibowanja dešćoweho lěsa. Tute skupiny su to pozdźišo wot
teritorija wulkich wuchodoafriskich jězorow do juha pućowałe a bychu to
Kongo-nukleus tworjeny (abo so z jim zjednoćowałe), wot kotrehož so dalše
wobsydlenje juhowuchodneje a južneje Afriki stało. Generelnje wo wuchadźa wot
zažnych zapadnych a wuchodnych Bantuskich skupinow, kotrež wobě hłownymaj
pućowanskimaj pućomaj wotpowěduja.

Po Vansina (1995) a Iliffe (1995) so móže z rekonstruowaneho Proto-Bantuskeho
wokabulara (ratarstwo, produkowanje keramiki), archeologiskich namakankow
(předewšěm keramiki) a wot zažnich Bantuskich skupinow ratarsce wužiwanych
produktow (wolijowa palma, Yams, ale hišće žane žito) konkludować, zo prěnje
wupućowanje z zapadoafriskeje pradomizny w wuchodnej Nigeriji po zawjedźenju
ratarstwa a hornčerstwa so stało dyrbjało. Z tym wuchadźa z archeologije
wuchodneje Nigerije a zapadneho Kameruna jako prawdźepodobny časowy wotrězk
něhdźe 3000–2500 v. Chr. jako spočatk wupućowanja. Najprjedy pućowałe zažne
Bantujo do Kamerunowych łukow, hdźež su dalše zapřijeća za ratarstwo, skotarstwo
(koza, howjado), plahowanje rybow a čołmotwarstwo wokabular wobohaćiłe.

1500–1000 v. Chr. potom so stało wotpućowanje Bantuskich skupinow zapadnje so
sušaceho dešćoweho lěsa do juha hač do delnjeho běha Kongo. Tam nastanja
Bantuske kultury archeologisce něhdźe 500–400 v. Chr. dopokazujomne. Wone
njeznajachu hišće žane předźěłanje metalow. Někotre tutych skupinow su pućowałe
dale do juha hač do sewjerneje Namibije, druhe wotbočiłe do wuchoda, sćahnychu
přez wulke rěkowe doły a zjednoćichu so z wuchodnej skupinu w Kongo-nukleusu
(hlej deleka).

(najskerje wjetša) wuchodna skupina sćahny wot 1500 v. Chr. wot Kameruna na
sewjernej kromje podłu dešćoweho lěsa hač do teritorija wulkich jězorow
wuchodneje Afriki. Tam eksistuja wot 1000 v. Chr. dokłady za prěnje plahowanje
žita (sorghum), intensiwne skotarstwo a – wot 800 v. Chr. – prěnje archeologiske
dokłady za předźěłanje metalow a produkowanje železa (wuškrěwanske pěcy w Ruanda
a Tansanija). Přijeća za metale a předźěłanje metalow so tež rěčnje w
Proto-zapadnej-Bantušćinje wotbłyšćuja, mjeztym zo Proto-Bantušćina je hišće
njeznajachu. Snano so stało tute kulturelne rozwiće Bantuskich ludow w
ratarstwje, skotarstwje a předźěłanju metalow přez wliw nilosahariskich skupinow
z hornjeho Niloweho doła, hdźež so je tutón kulturny schodźenk jasnje prjedy
docpěł. Bantuske ludy předstaja po zdaću jadro železočasoweje Urewe-kultury,
kotraž bě w regionje wulkich wuchodoafriskich jězorow rozšěrjena. Z bóle
intensiwnym ratarskim wužićom přez palne rodowanje a potrjebu na palnym drjewje
za produkowanje železa je daloko sahace pobiwanje lěsow we wuchodoafriskim
regionje jězorow zwjazane, potajkim prěnje wulkopłoninowe přeformowanje natury
Afriki přez čłowjeka.

Wot regiona wulkich jězorow sćahnychu Urewe-Bantujo (po dokładu jich
specifiskeje keramiki) něhdźe wot 500 v. Chr. sčasom do wšěch regionow
wuchodneje a južneje Afriki. Na Sambesi je Urewe-keramika wot 300 v. Chr.
dopokazujomna. W prěnim pokřesćanskim lětstotku so Angola, Malawi, Sambia a
Simbabwe docpěja, w 2. lětstotku Mosambik, skónčnje wokoło 500 n. Chr. Južna
Afrika. njemobilne žiwjenske formy (z rekultiwowanjom lada) su Bantuske ludy
hakle wot 1000 n. Chr. wuwiwałe, před tym je je technika palneho rodowanja k
stajnym dalećahnjenju a wotedaće wutrjebanych płoninow nuzowałe.

Ćišćej Bantuskich ludow dyrbja Khoisanjo so zdalować, kotřiž tehdy hišće wjele
wjetše teritorije južneje Afriki wobsydlowali hač dźensnišo. Jich wotchadowy
teritorij nasta pusćinowe a stepowe cony južneje Angole, Namibije a Botswany,
kotrež za plahowanje wot Sorghum njepřihódne a z tym za Bantujo njewužiwajomne
běchu.



https://hsb.wikipedia.org/wiki/ArXiv

arXiv.org (mjenowany „The Archive“) je dokumentowy serwer za preprinty z
wobłukow fyziki, matematiki, informatiki a biologije.

Hišće před nastaćom World Wide Weba je Paul Ginsparg w lěće 1991 na Los Alamos
National Laboratory (LANL) z archiwowanjom fyzikowych nastawkow započał. Jeho
serwer měješe fyzikarjam k spěšnemu wuměnjenju preprintow słužić. Druhe
discipliny su počasu k tomu přišli. W běhu slědowacych 10 lět wuwiwaše so
arxiv.org k sylnje frekwentowanej platformje z něhdźe 3000 nowo nahratymi
dokumentami a štyrjomi milionami přistupow wob měsac (staw 2002). Tuchwilu so
archiw na Cornell University wjedźe a swětodaloko špiheluje.

W lěće 2006 bu matematikar Grigori Perelman za dopokaz Poincaréje hypotezy,
kotryž bu jenož na arXiv-serwerje wozjewjeny, a nic – kaž je hewak z wašnjom –
we fachowym časopisu, z Fields-medalju wuznamjenjeny. Perelman pak njeje
wuznamjenjenje akceptował.

Dla spěšnosće mediuma internet so wozjewjenki w přiběracej měrje online na
arXivje město we wotpowědnych ćišćerskich publikacijach čitaja.

Wozjewjenja so bjez posudźenja k archiwowanju akceptuja. Wot lěta 2004 pak je
wotkładowanje nastawkow na systemje jenož hišće móžne, jeli so to wot hižo
etablěrowaneho awtora přizwoluje (endorsement) abo jeli so ličak dowěry hódneje
domejny wužiwa. Tutón zadźěwk bu nuzny, zo by spam abo hrube přestupjenja
prawidłow wědomostneho publikowanja wobešło. Wudźeržowanske kóšty za arXiv su
skrótšenja etata dla poćeženje za Cornell University Library. Tohodla poprosy
wona w januarje 2010 tajke institucije, kotrychž wědomostnicy ekstensiwnje
arXiv-dokumenty sćahuja, wo dobrowólnu financielnu podpěru. Tutón koncept
njezměni wězo ničo na nałožowanju principa Open-Access: čitarjo a tež awtorojo
móžeja składowanje dokumentow na arXivje tež nadal darmo wužiwać.



https://hsb.wikipedia.org/wiki/Wylem_Nowy

Wylem Nowy (* 15. januara 1870 w Borkowach; † 1. oktobra 1933 w Choćebuzu) bě
serbski farar a jedyn z najwažnišich delnjoserbskich kulturnich prócowarjow.

Wylem Nowy bě syn bura a bratr Hajna Noweho. Wot 1881 do 1891 wopyta gymnazij w
Gubinje. Po tym studowaše teologiju w Hali a Berlinje. Wot 1895 do 1902 bě
domjacy wučer w Podstupimje. Jeho prěnju staciju skutkowanja we Łužicy měješe
wot 1902-1904 jako farar w Budestecach. Druhe stacije su byli 1904-1910 w
Ketlicach, 1910-1917 w Brjazynje a 1917-1933 při Choćebuskej klóšterskej cyrkwi.

Nowy organizowaše zhromadnje z Bogumiłom Šwjelu wot 1890 delnjoserbske
studentstwo. Bě prěni předsyda 1891 załoženeho studentskeho zjednoćenstwa Zwěsk
serbskich pśijaśelow. Měješe wažny podźěl na přewjedźenju zjawnych
młodoserbskich zarjadowanjow, kotrež so jako spěwarske swjedźenje wot 1893 hač
do 1906 přewjedźechu. W Berlinje nawjedowaše rozwučowanje a zwučowanje serbskich
studentow w maćeršćinje.

Dopisowaše wosebje pod rubriku Z božego kralejstwa do Serbskeho Casnika mjeńše
rozpominanja a podawaše do Časopisa Maćicy Serbskeje nekrologi wuznamnych
prócowarjow.

Bě wot 1894 čłon Maćicy Serbskeje a mjez 1913–1933 předsyda delnjoserbskeje
Maśicy Serbskeje.



https://hsb.wikipedia.org/wiki/Wenedyk

Wenedyk so runje jako Pólšćina wurjekuje. Přizwukowanje zwjetša je na druhu
poslednju złóžku. Prepozicija a pronomen bu jako jedne słowo wobjednawałej, tak
jeli pronomen ma jenož jednu złóžku, prepozicija so přizwukuje.

Wenedyk nima ródniki, słowa jako němske "ein" a "der", "die", "das". To je wažna
diferenca z druhimi Romaniskimi rěčemi a tež z planowymi rěčemi jako na př.
Esperanto a Ido. Přičina je zo Pólšćina a najmjeńše druhe Słowjanske rěče nimaja
tute słowa, a runje we wulgarnej Łaćonšćinje wone hišće njeběchu.

Słowa we Wenedyku móžeja wjace formow měć. Jendźelske słowa maja jenož mało
(cat, cat's, cats; work, working, works, worked), ale we Wenedyku wjele formow
eksistuje hdźež Jendźelšćina wužiwa druhe słowa, jako prepozicije abo modalne
werby. We padźe nomenow, pronomenow a adjektiwow tute formy so mjenuja "pady".
Wenedyk ma tři pady:

Wenedyk tež ma wokatiw (wužiwany zo něchtó wołał). Často ma samsnu formu jako
direktny pad, ale nic přeco: O potrze! "nano!"

Eksistuja tři genusy a štyri deklinacije (z rozdźělnym wašnjom tworjenja
formow). Wone su jara podobne jako deklinacije w Łaćonšćinje:



https://hsb.wikipedia.org/wiki/W%C5%A1%C4%9Bdna_douglasija

Wšědna douglasija (Pseudotsuga menziesii) je štom ze swójby chójnowych rostlinow
(Pinaceae). Wona so w Europje lěsnisce plahuje, ale su w sewjernej Americe
domjace.

Wšědna douglasija je štom, kotryž docpěje wysokosć wot 40 hač 90 m. Ma kehelojty
róst.

Skora je tołsta a hruba. Při starych štomach je načerwjeń bruna a móže tołstosć
wot wjace hač 10 cm docpěć, mjeztym zo při młodych štomach je ćeńka a
slěbrošěra.

Jehły su přeco zelene, płone, docpěja dołhosć wot 2 hač 3 cm a šěrokosć wot 1
hač do 1,5 mm. Wone su mjechke, zhibujomne a rozrybowane kaž oranža abo citrona
wonja. Jich delni bok njese dwě běłej pasmje. Jich horni bok je ćmowozeleny
(var. menziesii abo šěromódre hač slěbrošěre (var. glauca). Wone wostanu pjeć
hač dźesać lět na štomje.

Kćěje wot apryla hač meje. Při tym douglasija zwjetša hakle w starobje wot 12
hač 15 lět prěni raz kćěje, hačrunjež buchu kćenja hižo na dwulětnych rostlinach
widźane. Žónske kwětnistwo je zelenojte a šešerjate, mjeztym zo muske kćenja su
nažołć brune.

Hable maja třikónčkowe šupizny, docpěja dołhosć wot 6 hač 10 cm (wot 4 hač do 11
cm), šěrokosć wot 2 hač do 4 cm a dele wisaja. W přirodnym arealu wulkosć wot
sewjera hač do juha stupa.

Symjenja su brune a docpěja dołhosć wot 5 hač do 7 mm. Ličba symjenjow jara
wariěruje.

Rosće často jako lěsniski a pyšny lěs. Pochadźa z pacifiskeje sewjerneje
Ameriki. Při tym přirodny rozšěrjenski teritorij ma nimale formu na hłownje
stejaceho pismika V z njejenakimaj bokomaj a so wot 19° hač do 55° sewjerneje
šěriny wupřestrěje.

Jendźelski slědźer David Douglas je w lěće 1827 prěnje symjenja k Jendźelskej
přinjesł.

Drjewo douglasije je relatiwnje ćežke a twjerde. Jeho barba wariěruje mjez
čerwjenojtej a žołtej.



https://hsb.wikipedia.org/wiki/Sigmar_Gabriel

Sigmar Gabriel (* 12. septembra 1959 w Goslaru) je politikar
Socialnodemokratiskeje strony Němskeje, wot lěta 2009 jeje zwjazkowy předsyda a
wot 17. decembra 2013 naměstnik zwjazkoweje kanclerki a zwjazkowy minister za
hospodarstwo a energiju w kabineće Merkel III. Dnja 27. januara 2017 přewza wot
Franka-Waltera Steinmeiera zastojnstwo wonkowneho ministra.

Sigmar Gabriel złoži 1979 na Goslarskim radnym gymnaziju maturu. Po wobornej
słužbje studowaše wot 1982 w Göttingenje germanistiku, politiku a sociologiju,
štož 1987 ze statnym eksamenom za gymnazialne wučerstwo absolwowaše.

Gabriel je wot 1977 ze sobustawom SPD. Wot 1976 do 1989 bě w Socialistiskej
młodźinje (SJD) aktiwny, mjez druhim jako předsyda Goslarskeje městneje skupiny,
předsyda Brunšwikskeho wobwodneho zwjazka a naposledku jako čłon zwjazkoweho
předsydstwa. Na komunalnej runinje bě wot 1987 do 1998 ze čłonom Goslarskeho
wokrjesneho sejmika a wot 1991 do 1999 ze čłonom měšćanskeje rady. 1990 bu k
prěnjemu razej do delnjosakskeho krajneho sejma woleny, kotrehož zapósłanc wosta
do 2005. Wot 1998 do 1999 a znowa mjez 2003 a 2005 bě frakciski předsyda SPD w
krajnym sejmje.

Dnja 15. decembra 1999 přewza zastojnstwo delnjosakskeho ministerskeho
prezidenta, po tym zo bě jeho předchadnik Gerhard Glogowski po jenož 14 měsacach
dla porokowanjow korupcije wotstupił. Pola wólbow ke krajnemu sejmej dnja 2.
februara 2003 zhubi SPD z Gabrielom přećiwo CDU pod načolnym kandidatom
Christianom Wulffom swoju knježerstwowu wjetšinu.

Při wólbach k zwjazkowemu sejmej w lěće 2005 doby Sigmar Gabriel direktny mandat
we wólbnym wokrjesu Salzgitter–Wolfenbüttel z 52,3 procentami hłosow. We wólbach
wot 2009 (44,9 %) a 2013 (46,6 %) móžeše mandat zakitować.

Wot 22. nowembra 2005 hač do 27. oktobra 2009 bě we wulkej koaliciji ze
zwjazkowym ministrom za wobswět, přirodoškit a wěstotu reaktorow w kabineće
Merkel I. Po přěhratych wólbach 2009 bu 13. nowembra na zwjazkowym stronskim
zjězdźe SPD w Drježdźanach z 94,2 procentami hłosow za noweho zwjazkoweho
předsydu woleny. Na zjězdomaj w decembru 2011 a w nowembru 2013 bu z 91,6 resp.
83,6 procentami znowa wuzwoleny.

Na mjezynarodnej runinje bě wot 2009 do 2012 jako zastupjer SPD z
wiceprezidentom Socialistiskeje internacionale.

Jako wobswětowy minister wjedźeše politiku swojeho předchadnika Jürgena Trittina
dale a zasadźeše so za spušćenje wužiwanja atomoweje energije. Pola
dalewuwiwanja Kyotoskeho zrěčenja za škit klimy prócowaše so wo wodźacu rólu
Europskeje unije.



https://hsb.wikipedia.org/wiki/SeaMonkey

SeaMonkey (serbsce „Salinowy rak“ [Artemia salina]) je swobodna zběrka
programowych komponentow (jendźelsce "Application Suite", kotraž wobsteji z
weboweho wobhladowaka, e-mejloweho programa, adresnika, HTML-editor, programa za
bjesadowanje a dalšich nastrojow a so přez skupinu wuwiwarjow pod de:Mozilla
Public License, de:GNU General Public License (GPL) a de:GNU Lesser General
Public License (LGPL) wuwiwa.

SeaMonkey je dalewuwiće programoweje suity Mozilla Application Suite wot załožby
Mozilla Foundation. Hdyž tuta rozsudźi, zo hižo njeby tutón produkt dale
wuwiwała, zo by so na wuwiwanje na webowy wobhladowak Firefox a e-mejlowy
program Thunderbird koncentrowała, namaka so skupina dobrowólnych wuwiwarjow,
kotraž wuwiće tuteje softwary přewza.

SeaMonkey skića přez swoju syćowu funkciju móžnosć (jendźelsce: roaming), zo
bychu so hesła, zapołožki, placki a druhe wužiwarske daty na serwerje składować,
zo bychu so z rozdźělnych městnow wužić dali.

W linuksowej distribuciji Debian najnowša wersija (dla mjenoweje zwady mjez
Debianom a Mozillu) hižo SeaMonkey njerěka, ale Iceape.

Wot wersije 1.1 (wot 19. januara 2007) je SeaMonkey tež jako portabelna wersija.



https://hsb.wikipedia.org/wiki/Roztok

Hansowe město Roztok (němsce Rostock) je sewjeroněmske wulkoměsto a wažny
přistaw při Baltiskim morju. Je z wjace hač dwě sćě tysac wobydlerjemi najwjetše
město zwjazkoweho kraja Mecklenburgsko-Předpomorska, kotrež dósta w lěće 1218
Lübeckowe měšćanske prawo.

Město leži při rěce Warnow. Wjetši, wobtwarjeny dźěl města leži při zapadnym
brjoze rěki.

Kesinerjo, kotřiž słušachu k słowjenskemu kmjenowemu zwjazkej Wjeletow a hižo
wokoło 600 tam sydlišća mějachu, mjenowachu w jich rěči dźělenje Warnowa rastokŭ
a dachu městu z tym jeho mjeno. Tute staropołobske mjeno hodźi so přełožić do
rózno za roz a ćok za tok, tuž woznamjeni "..., kotraž rózno ćeče abo so tu
rozhałužkuje".

Mjeno města je so přez lětstotki jenož mało změniło, to da so mjez druhim z
historiskich tekstow wučitać. Na relewantne rozdźěle we wurjekowanju pak
njehodźi so z tutych žórłow sćěhować. Wokoło 1165 je so spočatnje Rozstoc
přispomniło. Potom slědowaše hród w 1171 z Urbs Rozstoc, Castrum 1182 z Rostoch.
Dalše warianty namakaja so z lěta 1189: Rotstoc a Rotstoch, 1218 slědowaše
Rozstoc, 1219 Roztoc a w lěće 1240 Rostok. Wokoło 1366 mjenowaše so město
skónčnje Roztock. Tam hdźež Warnow, prjedy Varnowa, kotraž přez město běži, do
Baltiskeho morja wuběži, leži doslědnje Warnemünde. Varna resp. varn woznamjenja
wróna, resp. rapak.

K wuznamnym wosobinam Roztoka słušeja mjez druhim zwjazkowy prezident Joachim
Gauck (* 1940), spisowaćel Walter Kempowski (1929–2007), kolesowar Jan Ulrich (*
1973), pruski pólny maršal Gebhard Leberecht von Blücher (1742–1819) a rapper
Marteria (* 1982).



https://hsb.wikipedia.org/wiki/P%C4%9Bt%C5%A1_Jana%C5%A1

Pětš Janaš (tež Klaws-Pětr Janaš, němsce Peter Jannasch, Klaus-Peter Jannasch; *
19. nowembra 1933 w Choćebuzu) je delnjoserbski wučer, přełožowar, wudawar
serbskich wučbnicow a nošer Myta Ćišinskeho.

Janaš maturowaše 1952 na Serbskim gymnaziju w Budyšinje a studowaše při
Lipšćanskej uniwersiće germanistiku a sorabistiku. Wot 1956 dźěłaše wón jako
wučer w Kuparskich Bórkowach, hdźež přewza w lěće 1958 swoju prěnju šulsku
rjadownju. Dalšej staciji běštej polytechniska wyša šula w Bórkowach a Serbska
rozšěrjena wyša šula w Choćebuzu. Wot 1969 wudźěła Janaš za Ministerstwo za
ludowe kubłanje wučbne plany a wučbnicy za delnjoserbšćinu. Při Serbskim
wučerskim wustawje w Budyšinje skutkowaše wot 1973. Wot 1979 bě z čłonom
Delnjoserbskeje rěčneje komisije.

Po politiskim přewróće powoła jeho Marianne Birthler 1991 ke koordinatorej za
serbske šulske a kubłanske naležnosće. W lěće 1992 załoži wón zdobom Źěłanišćo
za serbske kubłańske wuwijanje Chóśebuz. Janaš zastupi 1991 jako čłon do
rozhłosowej rady sćelaka ORB a zasadźi so za prezencu serbskeho w telewiziji.
Hromadźe z Rolandom Martijom je Janaš wot lěta 2000 zhromadźene spisy Mata
Kosyka zestajał, wuhódnoćił a we wósom zwjazkach wudawał.

Za „jeho wědomostne skutkowanje při přeslědźenju a hajenju delnjoserbskeje rěče“
spožči so Pětšej Janašej w lěće 2005 Myto Ćišinskeho. Z čestnej medalju města
Choćebuz so wón 24. nowembra 2012 mytowaše.



https://hsb.wikipedia.org/wiki/M%C3%BCnster

Münster (westfalsce Mönster) je bjezwokrjesne wulkoměsto na zapadźe Němskeje a
zarjadniske sydło knježerstwoweho wobwoda. Je z něhdźe 300.000 wobydlerjemi
dźesate najwjetše město Sewjerorynsko-Westfalskeje a steji zdobom na 20. městnje
najwjetšich městow Němskeje.

Město leži na sewjeru zwjazkoweho kraja při rěce Aa mjez Dortmundom a
Osnabrückom a je hospodarske srjedźišćo Münsterlanda.

Měšćanske mjeno pochadźa wot łaćonskeho słowa monasterium („klóšter“). Hižo z
lěta 799 je město tež biskopske sydło. W lěće 1648 skónčichu tu z Westfalskim
měrom Třicećilětnu wójnu. Wot 1815 do 1946 bě Münster ze stolicu pruskeje
prowincy Westfalskeje. Wot lěta 1915 ma status wulkoměsta a 2014 překroči prěni
raz hranicu 300.000 wobydlerjow. Něhdźe połojca wobydlerstwa je katolska.

Z něhdźe 55.000 studentami słuša Münster k najwjetšim uniwersitnym městam
Němskeje. Je nimo toho sydło wustawoweho sudnistwa a wyšeho zarjadniskeho
sudnistwa Sewjerorynsko-Westfalskeje. Město je zdobom znate jako skutkowanišćo
telewizneje serije Tatort.



https://hsb.wikipedia.org/wiki/Jurij_Br%C3%B3sk

Jurij Brósk (němsce Georg Moritz Broske; * 25. awgusta 1833 w Malešecach, † 16.
junija 1915 w Zhorjelcu) bě serbski farar, přełožowar a basnik.

Wón narodźi so jako syn tehdyšeho Malešanskeho fararja Handrija Bróska w
ewangelskej wosadnej wsy a wopyta gymnazijej w Budyšinje a Žitawje. Wot 1856 do
1859 studowaše w Lipsku teologiju a bě tam z čłonom Serbskeho prědarskeho
towarstwa. Po studiju započa jako kandidat w Budyšinje a skutkowaše po tym wjace
hač štyrceći lět wot 1861 do 1902 jako farar w tehdy hišće poměrnje serbskej
Křišowskej wosadźe pola Wósporka. W lěće 1902 poda so na wuměnk a přesydli so do
Žitawy, 1907 potom do Zhorjelca.

Jurij Brósk přeserbšći předewšěm němsku nabožinsku poeziju a bě stajny dopisowar
do ewangelskeju časopisow Pomhaj Bóh a Misionski Posoł. W lěće 1872 wuda zběrku
swojich přełožkow a swójskich pěsnjow pod titulom Ćiche chwile při božej
studničce. Přełožowaše tež dźěła Emanuela Geibela, Friedricha Rückerta, Justina
Kernera, Karla von Holteia a druhich němskich lyrikarjow.



https://hsb.wikipedia.org/wiki/Jakub_Bart-%C4%86i%C5%A1inski

Jakub Bart, po 1884 Jakub Bart-Ćišinski (* 20. awgusta 1856 w Kukowje; † 16.
oktobra 1909 w Pančicach) bě wuznamny hornjoserbski basnik, spisowaćel, redaktor
a romsko-katolski duchowny. Wón płaći jako „klasikar“ serbskeje literatury.

Jakub Bart narodźi so jako syn žiwnosćerja a małobura Michała Barta w Kukowje.
Po wopyće Kukowskeje klóšterskeje šule 1862 do 1869, tachantskeje šule a
preparandy katolskeho wučerskeho wustawa w Budyšinje 1869 do 1871, kubłaše so
Bart na němskim Małostronskim gymnaziju w Praze. Po tym, zo wotpołoži 1878
abituru studowaše hač do lěta 1881 teologiju na Praskej uniwersiće. W Praze běše
Bart chowanc Serbskeho seminara a zdobom čłon studentskeho towarstwa Serbowka,
kotrejež starši wot lěta 1877 běše. Bart załoži zhromadnje z Arnoštom Muku a
Janom Arnoštom Holanom 1875 w Chrósćicach tradiciju Schadźowanki a nastorči
wudawanje zhromadźenych spisow Handrija Zejlerja. Wot lěta 1877 do 1881 běše wón
z redaktorom młodoserbskeho časopisa Lipa Serbska.

W lěće 1881 dyrbješe Bart swoju jednolětnu wojersku słužbu w Budyšinje wukonjeć
a bu 27. měrca 1883 na měšnika wuswjećeny. Jako kapłan skutkowaše na wjacorych
městnach, spočatnje w Ralbicach, 1884 w Radworju, 1887 w Šěrachowje a 1888 w
Drježdźanach, hdźež běše za serbskich, čěskich a pólskich wobydlerjow při
Dwórskej cyrkwi zamołwity. Nawróćiwši so z pokutneho přebywanja w klóštrje w
Zákupach w Čěskej, dokal jeho cyrkwinska wyšnosć 1896 pósła, přińdźe Bart za
kapłana do Kamjenicy. 1901 bu wón farski administrator w Radebergu, njedósta pak
swójsku wosadu. Po tym, zo dyrbješe 1901 w hojerni za čuwy a pičkow we
Waldernbachu we Westerwaldźe přebywać, poda so wón dočasnje na wuměnk a nawroći
so do Kukowa.

Jakub Bart-Ćišinski běše mjez literariskimi wosobinami, kotrež so wokoło mecena
Jakuba Hermana hromadźachu a zetkachu. Herman wuda wjacore zběrki basnjow
Ćišinskeho w swójskim nakładźe a běše zdobom nakład kulturneho časopisa Łužica,
kotryž Ćišinski jako wuměnkar mjez 1904 a 1909 redigowaše, přewza. Jeho twórby
přełožowachu so do němčiny, čěšćiny, pólšćiny a ukrainšćiny.

Po přesydlenju 1907 do Pančic a přebyće 1909 we Worklečanskej chorowni, zemrě
Jakub Bart-Ćišinski 16. oktobra 1909 w Pančicach a bu 19. oktobra we Wotrowje
pochowany.

Wot lěta 1875 běše wón sobustaw Maćicy Serbskeje a wot 1900 čłon Koła serbskich
spisowaćelow.

Za „wusahowace wukony na polu serbskeje kultury, wuměłstwa a wědomosće” spožči
Załožba za serbski lud dwulětnje, po móžnosći na předwječoru posmjertnin
Ćišinskeho (15. oktobra) Myto Ćišinskeho w klóštrje Marijina hwězda.



https://hsb.wikipedia.org/wiki/Elsaska

Elsaska (francosce Alsace [alzas], elsasce Elsàss [ˈɛlsɑs], němsce Elsass (a
historisce Elsaß) [ˈɛlzas], łaćonsce Alsatia) je jedyn z 27 francoskich
regionow, na přestrjeń (8280 km²) pjaty najmjeńši. Ma nimale milionaj
wobydlerjow a wysoku hustosć wobydlerstwa wot 220 wobydlerjow/km². Najwjetše a
najwažniše město Elsaskeje je Strasbourg.

Elsaska leži na lěwym a zapadnym brjoze Ryna při dźensnišich hranicach
Francoskeje z Němskej a Šwicarskej.

Stawiznisce bě Elsaska kaž tež Lothringska hraničny region při hranicy mjezy
Němskej a Francoskej. Dołho bě z dźělom němskeho Swjateho romskeho mócnarstwa; z
dźělom Francoskeje so k prěnjemu razej stała po kóncu Třicećilětneje wójny w
lěće 1648. Po Němsko-Francoskej wójnje w lětomaj 1870-1871 je so zaso stała z
dźělom Němskeho kejžorstwa. Po kóncu Prěnjeje swětoweje wójny so na zakładźe
Versailleskeho měroweho zrěčenja wospjet stała z dźělom Francoskeje a nimo dobu
Druheje swětoweje wójny, hdyž bě Elsaska wobsadźena wot Němskeje, je to tak hač
do dźensnišeho.



https://hsb.wikipedia.org/wiki/Don

Don (rusce Дон) je 1870 kilometrow dołha rěka w južnej Ruskej, kotraž so na
srjedźoruskej plaće blisko Nowomoskowska w Tulskej oblasći wužórli a za Rostowom
do Azowskeho morja wuliwa. Don je štwórta najdlěša rěka w Europje.

Don bě hižo starym Grjekam pod mjenom Tanais znaty a płaći hač do 17. lětstotka
jako wuchodna hranica Europy. Wot časa carja Pětra Wulkeho hraješe rěka za Rusku
wažnu rólu jako přistup k Srjedźnemu morju.

Žórła přitokow Dona namakaja so něhdźe 150 kilometrow južnje Moskwy na
srjedźoruskej plaće. Wot tam běži rěka najprjedy do južneho a pozdźišo do
juhowuchodneho směra. Při hornim běhu leži wulkoměsto Woronjež, hdźež so rěka ze
samsnym mjenom z Donom zjednoći. Za wuliwom rěki Ilowlja we Wolgogradskej
oblasći wobroći so Don do juhozapadneho směra. Na tutym wotrězku je jenož 40
kilometrow wot dale na wuchodźe běžaceje Wolgi zdaleny. Něhdźe 300 kilometrow
dołhi Zimljanski spjaty jězor je z lěta 1952 přez Wolgo-Donski kanal z
najwjetšej europskej rěku zwjazany. Kanal zwjazuje tak přez rěčny system Dona
Čorne morjo z Kaspiskim, Baltiskim a Běłym morjom. Něhdźe 150 kilometrow za
wuliwom z Ukrainy pochadźaceho Donjeca a za milionowym městom Rostow twori Don
340 km² wulki delta a wuliwa so do Azowskeho morja.



https://hsb.wikipedia.org/wiki/Bia%C5%82ystok

Białystok (tež pólsce Białystok [bʲaˈwɨstɔk], znate tež pod druhimi mjenami) je
najwjetše město w sewjerowuchodnej Pólskej pola rěki Biała, hłowne město regiona
Podleske wojewódstwo, blisko hranicow k Běłoruskej a Litawskej. Město je
zarjadniske, hospodarske, wědomostne a kulturne srjedźišćo regiona.

Mjezy hłownymi městami wojewódstwow Białystok je 2. najhusćišo wobydlene, 11-a
bóle čłowjekopołne a 13-a bóle šěroke w Pólske.

Wono je wobdźělnik pola: Unija Pólskich Metropolow, Euroregion Niemen,
Eurocities, ale je tež sydło "Fondajxo Verdaj Pulmoj" Pólskeje. Białystok je
srjedźišćo komercielnych kontaktow z wuchodnej Europu. Funguje w nim "Centro al
Promocio de Orienta Merkato".

Geografiske přičiny (město leži blisko Litawskeje, Běłoruskeje a Ruskeje) a
historiske wobstejnosće stej specifiski charakter města Białystok zawinował. Za
čas lětstotkow su žiwi tu ludźo wšelakich kulturow, nacijow a nabožinow byli.

Něhdźe 32% přestrjenje Białystoka je zeleni - parki, zelenišća a 1779 hektarow
lěsow kreěruja dobry mikroklimat. W kopjenskim rumje leži tež dźěl nacionalneho
parka. Dla tajkeho jónkróčneho susodstwa bu Białystok w lěće 1993 jako prěnje
pólske město přeprošowane k projektej Reto de Sanaj Urboj Monda Organizajxo pri
Sano. W Białystoku skutkuja wjace hač 570 njestatnych organizacijow.

Po legendźe, Białystok swoje mjeno dołži litwiskim wójwodźe Gediminas. Wójwoda
bě tury w lěsu honił. Wotpočujcy pódla lěsneje rěčki, wón prajił: čista, běła
rěka. Natwarimy kubło tu, abo załožujmy wjes. Rěka Biała (běła) běži hač do
nětko přez město. Po słowje Białystok w staropólskej rěči woznamjenja běła
skłonina (wot kotrejež běži woda) abo čista rěka.

W druhich rěčach wono so mjenuje: běłorusce Беласток (Bjelastok); jiddisce
ביאַליסטאָק (Bjalistok), hebrejsce ביאליסטוק, litawsce Balstogė, rusce Белосток
(Bjelostok)). Zamenhof sam w Esperantorěčnych rozmołwach wužiwad mjeno Belostoko
kotrež pochadźa wot ruskeho (w swojim času oficialne) mjena města.

Nowy wopon Białystoka bu wot měšćanskeje rady 27. februara 1995 wuzwolowany. Na
hornim, čerwjenym dźělu taflički je slěborny worjoł ze złotej krónu; na delnim,
złotim dźělu je Pogoń, kóń je slěborny, jěchar w módrym kiraso, při jeho tarči
je jagelona křiž. Wulka (honorinda) wersija wopona wobsahuje dwaj slěbornej
pazorakaj, kotrež dźerža woponowu tafličku . Nad tym je měšćanska króna, a pod
tym je slěborne pasmo z napismom CIVITAS BIALYSTOK.

Białystok je kulturne a towaršnostne srjedźišćo Běłorusow (po registrowanju
wobydlerstwa bydli tam 7,5 mil Běłorusow, 2,5 % wobydlerstwa). Funguje tam
konsulat Republiki Běłoruskeje a wjace organizacijow, mjeztym "Zwjazk
Běłoruskeje młodźiny, Běłoruski Kulturny Zwjazk, Zwjazk Běłoruskich Žurnalistow"
a druhe; funguje njewotwisny Radio Racja kotraž wusyła wusyłanja tež k
Běłoruskej; so tež wotměwa kóždolětnje festiwal "Běłoruski spěw" a swjedźeń wo
Běłoruskej kulturje.

W Białystoku funguje hłowna organizacija ruskeje mjenšiny w Pólskej (něhdźe
10-15 mil ludźi) - "Ruski Kulturni-zdźěłanski Zwjazk".

W měsće a swojej wokolinje bydla něhdźe 1800 Tatarow. Funguje tam Podlaska
filiala Zwjazka Pólskich Tatarow.

W Białystoku tež bydla: cyganojo (funguje tam Hłowna Rada Cyganow w Pólskej) a
Ukrainy (po registrowanju wobydlerstwa - 417 ludźi), funguje w měsće Zwjazk
Podlaskich Ukrainow a Zwjazk Njewotwisneje Ukrainskeje Młodźiny.

Białystok je najwjetše kulturne srjedźišćo w sewjerowuchodnym dźělu Pólskeje.
Funguje tam Podleski Muzej a jich filiale w Białystoku (Historiski Muzej, Muzej
Skulpturow Alfons Karny, Białystokski Muzej de Vilagxo), w Choroszcz (Muzej
palastowe salonow), w Supraśl, Tykocin a Bielsk Podlaski. Nimo toho w Białystoku
hódny wopytej je Armejowy Muzej a Muzej Natury Uniwersity w Białystoku. Leži tam
tež jedyn z najlěpšich galerijow modernych wuměłstwow - Galerija Arsenał. Druha
je Galerija swójby Snendziński, kotraž zhromadźiła najwjetši zběrku twórbow a
arkiwowych dopomnjenkow tuteje pólskeje wuměłcowskeje swójby z Vilno. Nimo toho
leža tam 19 priwatnych wuměłstwowych galerijow.

Białystok je wobchadny suk sewjerowuchodneho dźěla kraja. Přez město dźe
železniska čara wot europskeho wuznama: Waršawa-Suwałki-Kowno-Rigo-Talin, kotraž
so ze čaru Ełk-Czeremcha-Siedlce křižuje. Białystok direktnje zwjazuje železnica
z mjez druhim Waršawu, Olsztyn, Gdańsk, Wrócław. Měšćanski awtobusowy daloki
wobchadny serwis docpě wšě najwažniše města w Pólskej.

Přez Białystok dźe mjezynarodny europski puć E67 mjenowany Via Baltica, kotryž
zwjazuje zapadnu Europu z Skandinawisku.

W Białystoku studuja wjace hač 45 mil wosobow. Najstarša wysoka šula je
Medicinska Akademija (załožena w lěće 1950, 3400 studentow) kotraž zarjaduje 2
hospitalej. Polytechnikum (załoženy w lěće 1964, 15.000 studentow) je najwjetša
techniska šula w sewjerowuchodnym dźělu Pólskeje. W lěće 1968 bu załožena
filiala Waršawskeje Uniwersity, w lěće 1997 přeformowana do samostatneje
uniwersity (16.000 studentow; wona je najwjetša wysoka šula w Podlaskej).

Białystok je ródne město iniciator rěče Esperanto, Ludwik Zamenhof‎. Wón je 15.
decembra 1859 w dróze mjenowana Zielona rodźeny, kotraž nětko so "strato
Zamenhofa" mjenuje. Pódla městno, hdźež něhdy stejał ródny dom Zamenhofa, nětko
marmorowa tafla wisa. W domu je złota kniha, do kotrejež so wšitcy wopytowarjo
zapisuja. Wšelakorěčnosć wobydlerstwa a časta njepřećelske nastupanja mjez
wšelakimi ludami da Zamenhofej impuls kreěrować mjezynarodnu rěč. Druhdy so su
jara swjedźenske pokongresy w měsće (1927, 1931, 1959 a 1987) wotměwałe.



https://hsb.wikipedia.org/wiki/Bamako

[[Kategorija:Sydlišćo {{Info ISO-3166-2:Předłoha:Info
ISO-3166-2:ML-BKO|lokatiw}}]]

Bamako je stolica a najwjetše město Malija w zapadnej Africe. Město nadeńdźe so
na woběmaj bokomaj Nigera na juhozapadźe kraja. Měješe w lěće 2009 něhdźe 1,8
milionow wobydlerjow.

Město leži w sahelowym pasmje při srjedźnym běhu tule něhdźe kilometer šěrokeje
rěki Niger, kotruž přeprěča w Bamaku tři mosty. Klima je tropiska, tuž wučinja
přerězna maksimalna temperatura mjez 30,8° C w awgusće a 38,7° C w aprylu.
Minimalna temperatura leži w januarje pola 17,3° C a w meji pola 25,3° C.
Dešćowy čas traje wot junija do spočatka oktobra, mjeztym zo so wot nowembra do
měrca lědma dešćuje.

Bamako bu kónc 16. lětstotka jako wikowanske stejišćo při brjoze Nigera załožene
a měješe při dochadźe francoskeho wójska w lěće 1883 wokoło 600 wobydlerjow. Wot
1908 běše město knježerstwowe sydlišćo francoskeho guwernementa Horni Senegal a
Niger. Po njewotwisnosći Malija wot Francoskeje w lěće 1960 sta so Bamako ze
stolicu noweho stata.

Z lěta 1966 wobsteji tak mjenowane měšćanske přećelstwo mjez Lipskom a Bamakom.
Dalše partnerske města su Angers we Francoskej, Rochester w Zjednoćenych statach
a São Paulo w Brazilskej.



https://hsb.wikipedia.org/wiki/Awtodr%C3%B3ha

Awtodróha je dalokowobchadny puć, kotryž słuži bjez wuwzaća spěšnemu wobchadej a
tworowemu wobchadej z motorskimi jězdźidłami. Wobsteji normalnje z dweju
směroweju jězdnjow z wjacorymi jězdnymi ćěrjemi. W Němskej maja awtodróhi
znajmjeńša dwě ćěri do kóždeho směra a přidatnje zwjetša nabóčnu ćěr naprawo. Na
modernych awtodróhach stej směrowej jězdni přez wobtwjerdźenu srjedźnu smuhu wot
so dźělenej. Jězdnja wobsteji zwjetša z betona abo asfalta.

Porno druhim dróham awtodróhi křižowanišćow w prěnjotnym zmysle nimaja. Přechody
mjez awtodróhomaj abo mjez awtodróhu a druhimi dróhami so na samsnej runinje
njerealizuja, ale z pomocu přijězdow a wotjězdow, mostow a tunlow.

We wjele krajach je wužiwanje awtodróhi jenož z popłatkom móžne. Nimale wšudźe
je dowolena spěšnosć zamjezowana, zwjetša na 120 abo 130 km/h. W Němskej tajki
powšitkowny limit njeeksistuje. Prěnja zjawna awtodróha Němskeje běše w lěće
1932 wotewrjena dźensniša A 555 mjez Kölnom a Bonnom. Dźensa steja němske
awtodróhi zasadnje pod dohladom zwjazka a mjenuja so tuž zwjazkowe awtodróhi,
skrótka BAB („Bundesautobahn“). Němska syć wobjimuje něhdźe 13.000 kilometrow a
je tuž po chinskej, US-ameriskej a španiskej štwórta najdlěša na swěće.

Přez Łužicu wjedu tři awtodróhi, a to A 4 (Drježdźany–Budyšin–Wrócław), A 13
(Drježdźany–Berlin) a A 15 (Błóta–Baršć).



https://hsb.wikipedia.org/wiki/Arno%C5%A1t_Simon

Arnošt Simon (němsce Ernst Simon; * 2. apryla 1905 w Zubornicy, † 18. decembra
1974 w Budyšinje) bě serbski knihiwjazar, ludowy spisowaćel a narodny prócowar
za čas nacionalsocializma a po wójnje.

Słužeše po šuli najprjedy jako wolacy na knježim dworje a nawukny wot 1919 do
1922 powołanje knihiwjazarja w Niskej. Wot 1923 hač do jeje zawrjenja w lěće
1933 dźěłaše jako knihiwjazar w Smolerjec knihićišćerni w Budyšinje. Za čas
nacionalsocializma měješe jako „politisce njespušćomny Serb“ w přizemju stareho
Serbskeho domu při Lawskich hrjebjach tobakowy wobchodźik, kotryž słužeše zdobom
antifašistiskim Serbam jako tajne zetkawanišćo. Ze zničenjom Serbskeho domu w
aprylu 1945 zhubi nimale cyłe swoje wobsydstwo. Po Druhej swětowej wójnje
wobdźěleše so Arnošt Simon při nowonatwarju serbskeho towaršnostneho žiwjenja a
bě wot 1945 z pokładnikom a kartajnikom Domowiny, 1947 sobuzałožer serbskeje
ćišćernje a nakładnistwa a hač do 1963 nawoda Smolerjec kniharnje a antikwar.
1963 poda so inwalidnosće dla na wuměnk.

Arnošt Simon běše wuběrny znajer serbskeho pismowstwa a literatury druhich
ludow. Wón zemrě w starobje 69 lět w Budyšinje a bu na tamnišim Mikławšku
pochowany.



https://hsb.wikipedia.org/wiki/Arno%C5%A1t_Muka

Dr. Arnošt Muka (němsce Ernst Mucke; * 10. měrca 1854 we Wulkim Wosyku; † 10.
oktobra 1932 w Budyšinje) bě serbski slawist, spisowaćel, ludowědnik a aktiwist
za serbske nowinarstwo kaž tež kulturne žiwjenje. Bě załožer Serbskeho muzeja.

Arnošt Muka bu jako najstarši syn kublerja Jan Jurij Muka a jeho žony Marja
Mitašec rodźeny. Studowaše wot lěta 1874 hač do 1879 slawistiku, teologiju a
filologiju w Lipsku a bu jako wučer wukubłany. Wot 1880 hač do 1883 dźěłaše Muka
jako wučer na Budyskim gymnaziju, po tym najprjedy w Kamjenicy a wot 1887 w
Freibergu. Z 1901 bě wón profesor. W lěće 1916 so Muka do Budyšina wróćeše.

Bě sobuiniciator časopisa Lipa Serbska jako narunanje staršeho Smolerjoweho
„Łužičana“ a załožer slěda Prěnja serbska dźiwadłowa zběrka, kaž tež spěchowar a
přećel Jakuba Barta-Ćišinskeho a hromadźe z nim organizator schadźowanki a
młodoserbskeho hibanja. Čłon Maćicy Serbskeje hižo wot 1874, pomjenowa so Muku w
lěće k čestnemu předsydźe. Nimo toho bě Muka sobustaw akademijow w Krakowje,
Zagrebu, Praze, Běłohrodźe, Pětrohrodźe a Waršawje.

Nastupajo literaturu a nowinarstwo, Muka bě wudawaćel wubraneje zběrki twórby
Handrija Zejlerja, redaktor časopisa Łužica a Časopisa Maćicy Serbskeje
(1894–1932). Wažnej na polu slawistiki stej wosebje Mukowa Statistika Łužiskich
Serbow a Słownik delnjoserbskeje rěči.

Muka bě lawreat serbiskeho Rjada Swj. Save, ruskeho Rjada Swj. Stanisława,
čornohórskeho Rjada Danila, ruskeho Rjada Swj. Hany III. rjadownje a sakskeho
Albrechtoweho Rjada. W Budyšinje kaž tež w Choćebuzu je dróha po nim
pomjenowana.



https://hsb.wikipedia.org/wiki/Wuppertal

Wuppertal je wulkoměsto na zapadźe Němskeje. Je z nimale 350.000 wobydlerjemi
sedme najwjetše město Sewjerorynsko-Westfalskeje a steji zdobom na 17. městnje
najwjetšich městow Němskeje. Wuppertal leži we hłubokej dolinje rěki Wupper w
pahórkatym Bergiskim kraju něhdźe 30 km wuchodnje Düsseldorfa, 40 km
sewjerowuchodnje Kölna a 20 km južnje Ruhrskeho kraja.

Město same je so hakle dnja 1. awgusta 1929 přez zjednoćenje městow Elberfeld a
Barmen jako Barmen-Elberfeld załožiło a dósta po byrgarskim naprašowanju w lěće
1930 swoje dźensniše mjeno. Region wokoło Barmena a Elberfelda bě srjedź 19.
lětstotka hromadźe z wokolinu Aachena a dźělemi Sakskeje prěnje industrijowa
kónčina Němskeje. Zažna industrializacija bazowaše na wobstaću wažnych faktorow
železo, wuhlo, drjewo a woda we Wupperskim dole. Hač do kónca 19. lětstotka
běštej Barmen a Elberfeld wjetšej a wuznamnišej hač Ruhrske města Essen,
Dortmund abo Duisburg.

Uniwersitne město je nadregionalnje předewšěm znate za swoju wisatu železnicu a
płaći jako němske wulkoměsto z najwjetšim podźělom zelenišćow na měšćanskim
teritoriju.



https://hsb.wikipedia.org/wiki/Toki_Pona

Toki Pona (hornjoserbsce: „dobra rěč“ abo „prosta rěč“) je planowa rěč. Mjeno
rěče je wotwodźene wot Pidźinskeho słowa toki (wot jendźelskeho talk „rěčeć“) a
Esperantorěčneho adjektiwa bona („dobry“).

Planowa rěč bu wot Kanadźanki Sonja Elen Kisa wudźěłana. Toki Pona bu wot jeje w
lěće 2001 prěni raz online wozjewjena. Po jeje wobličenju je tuchwilu
swětodaloko zmjeńša 100 běžnych rěčnikow.

Ličby w Toki Pona su ekstremowy dopokaz za minimalistiski koncept tuteje
planoweje rěče. Hewak hač so by snadź wočakować móhł, njeeksistuja žane ličbniki
wot jedneho hač dźesać, na kotrychž potom cyły ličbnikowy system natwari. Je so
ze zamysłom toho wostajał, zo by wužiće wjetšich ličbnikow poćežało, zo by we
mysli taoizma k jednoremu wašnju myslenja so wróćał. Cyłkownje eksistuja - jeli
so tež nulu wobkedźbuje – jenož štyri ličbniki: 0, 1, 2 a 5.

Wjetše ličbniki su hišće komplikowano twarjomne, tak zo so za čas rozmołwy rady
toho wostaja. Na př. ličbnik 17 so mjenuje „luka luka luka tu“ (= pjeć pjeć pjeć
dwaj). „luka“ je připódla prajene tež słowo za ruku.

Kisa oficialnje wužiwa pismiki łaćonskeho alfabeta zo by rěč reprezentowała, z
hódnosćemi kotrež so reprezentuja w IPA: p, t, k, s, m, n, l, j, w, a, e, i, o,
a u. (To rěka, j klinči jako jendźelski y, a wokale su jako w Španišćinje.)

Wulke pismiki so jenož wužiwaja za wosobowe a městne mjena (hlej deleka), nic za
prěnje słowo sady. To rěka, wone markěruja cuze słowa, nihdy 120 Toki Pona
korjenjow.

Małko entuziastow su druhe pisma za wužiće w Toki Pona adaptowali: Korejski
hangul, Tengwar, a sadźbu logogramow wzatu z Unicode, a originalna abugida.

Alfabet wot Toki Pona je na 14 pismikow wobmjezowany. Eksistuje pjeć wokalow a,
e, i, o a u a dźewjeć konsonantow j, k, l, m, n, p, s, t a w. Prěnja złóžka
słowa so přizwukuje; nazwukowym wokalom so móže opcionalnje glotalny kluzil
započinać. Njeeksistuja diftongy abo dołhe wokale, ani konsonantowe skupiny, ani
ton.

Formowanje złóžkow wot Tokipona je podobne japanšćinje. Złóžki so zestaja přeco
z jednym konsonantom a jednym wokalom, z wuwzaćom prěnjeje złóžki słowa, kotraž
móže tež jenož z jedneho wokala zestajić, a poslednjeje, na kotryž so přidatnje
n powěšeć móže. Přikład: „o“ (ho), „ala“ (nic, nje-), „ken“ (móc), „kule“
(barba). Tu wšě móžne złóžki:

Nazal na kóncu złóžki so móže jako někajki nazalny konsonant wurjekować,
hačrunjež je normalnje, asimilować na slědowacy konsonant. To rěka, typisce so
stanje jako [n] před /t/ abo /s/, jako [m] před /p/, jako [ŋ] před /k/, a jako
[ɲ] před /j/.

Jeje małkeho fonemoweho inwentara dla - Toki Pona dowoli wjele alofoniskich
wariacijow. Na př., /p t k/ so móže wurjekować jako [b d ɡ] ale tež jako [p t
k], /s/ jako [z] abo [ʃ] ale tež jako [s], /l/ jako [ɾ] ale tež jako [l], a
wokale móžeja być pak dołhe abo krótke. Pak jeje zwukowy inwentar pak
phonotactics (patterns móžnych zwukowych kombinacijow) so móžeja namakać w
majoriće čłowjekowych rěčow. Na př., */ji, wu, wo/ tež su njemóžne w
Korejšćinje, kotrež je přihódne jeli so pisa Toki Pona w Hangulu, kotryž njebu
žane wašnje měł, pisać tajke złóžki (hlej deleka).

Typologisce Tokipona je izolowaca rěč (po jednym morfemje w jednym słowje). Jeje
stajny słowoslěd je subjekt-werb-objekt. Róle wšelakich słowow w sadźe so
rozeznawa přez sadowodźělowy dźělak „la“ (kotryž kónči adwerbowy komplement),
„li“ (dźěla subjekt wot werba), a „e“ (akuzatiwiska prepozicija). Modifikowacy
(adwerby a adjektiwy) slěduja modifikowanemu słowu, nimo adwerbialnych podsadow,
kotrež předesteja modifikowanej hłownej sadźe, rozdźělene wot jeje přez „la“.

Najmjeńše słowa so wužiwaja we wjacorych rólach, kaž werb, substantiw, adjektiw.
Samo prepozicija ma tež werbowe a/abo substantiwowe wužića, na př. „tawa“ = „k“
abo „hić“.

Toki Pona wuńdźe z zakładnym słowoskładom wot jenož 123 słowow. Tute słowa su
nimo toho hišće zwjetša jara krótke dźeržane, a pochadźeja předewšěm ze
slědowacych rěčow:

Dobru lisćinu móžeš w němskorěčnym kursu namakać. Jeli maš radšo informacije z
wobrazom, hlej do zwobrazowaneho kursa w jendźelšćinje.

Rěč rozeznawa z pomocu bazowych słowow jenož 5 barbow: „walo“ (běły), „pimeja“
(čorny), „loje“ (čerwjeny), „laso“ (módry), „jelo“ (žołty). Druhe barby so móže
zwuraznjować přez zestajene syntagmy (njeeksistuja zestajene słowa), na př.
„laso jelo“ = „žołtomódry, zeleny“.

Toki Pona ma jenož pjeć bazowych ličbnikow, kotrež přeco po potrjechenym
substantiwje steja. A to:

Čłowjekojo, kotřiž so chcedźa tróšku dokładnišo zwuraznjeć, móžeja tež dalše
słowa, kaž na př. „luka“ = „ruka“ jako ličbniki wužiwać. Nimo toho so móžeja
zestajene syntagmy za to wužiwać, na př.

Nowe słowa su hišće małke: „pan“ = „žitny produkt (pšeńca, rajs, rožka)“
(jendźelsce cereal-grain product (wheat, rice, corn)). Za „wiki“ nětko so móže
„esun“ wužiwać, kotrež pochadźa z Akanšćiny, wot słowa „edwamu“ [edʒum] = „na
wikach“, z „dwa“ [dʒwa] = „wiki“.

Někotre słowa, kotrež so w starych tekstach jewja, su nětko zestarjene. Słowo
„iki“ (nětko „ona“ = „wón, wona, wono, wone, woni“) bě druhemu słowu přejara
podobne, a to „ike“ = „zły“.

Swójske mjena a druhe cuzorěčne požčonki přeco su adjektiwy, nic samostatne
słowa. Na př. „jan Sonja“: po słowje, „čłowjek Sonja“, (esperantorěčnje) „ulo
Sonja“.

W Toki Pona eksistuja kaž w hornjoserbšćinje słowne družiny substantiw, werb,
adjektiw, adwerb, konjunkcija a prepozicija. Zo by słowoskład pak njedźiwajcy
małko dźeržeć, so w Toki Pona slědowace zrjadowanje nałožuja:

Njelěpšina je, zo słowoskład wot Toki Pona dźěn za wšědne rozmołwy zwjetša
dosaha, so za fachowe rozmołwy pak skerje mjeńšo hodźa, dokelž so 118 zakładnych
słowow při tym jara spěšnje k dołhim a zdźěla lubowólnym słownym kombinacijam
nahromadźuja, kotrež so dla jich wjacewoznamowosća lědma k tomu wužiwać móžeja,
fachowje trjechny a stichfest wopisować (mysl na wopřijeća kaž „zatłusk
cylindroweje hłowy“ a „nacionalny socializm“). Tež časte, eksaktne wužiće wot
ličbnikow wyše 20 so hodźi z Toki Pona jenož relatiwnje ćežko zwoprawdźować,
njewušikneho tworjenja dla. Při wužića tuteje planoweje rěče so wobmjezuje při
wulkich ličbach pak wědomje a gewollt na přepisowanje „wjele“.



https://hsb.wikipedia.org/wiki/Sahara

Sahara je z dźewjeć milionami kwadratnych kilometrow najwjetša pusćina na zemi.
Wupřestrěwa so w sewjernej Africe mjez Atlantiskim oceanom a Čerwjenym morjom a
je ze zapada do wuchoda wokoło 5000 km šěroka, ze sewjera do juha wokoło 2000
km. Jeje połoženja dla płaći Sahara kaž jako wobrotnikowa pusćina. Rěčna oaza
Nila přetorhuje Saharu w Egyptowskej.

Sewjernje Sahary namaka so Maghreb (arabsce za „zapad“), južnje tak mjenowany
sahel („pobrjóh“). Staty w Saharje su Egyptowska, Libyska, Mali, Niger, Čad,
Sudan, Mawretanska, Zapadna Sahara, Marokko, Algeriska a Tuneziska.

Najwjetši dźěl Sahary zestaje so z kamjentneje abo skalneje pusćiny (hammada)
abo tež ze šćerkoweje pusćiny (serir). Sławna pěskowa pusćina (erg) twori jenož
pjećinu cyłeje přestrjenje. Najwyše městno w Saharje je Emi Koussi w horinach
Tibesti (3.415 m). Jenička stajna rěka je Nil.

Klima w Saharje je sucha a wodnjo horca, cyłolětnje z pasatowym wětrom. Nocy pak
móža być jara zymne, w zymje samo z temperaturami pod nul stopnjemi. Přerězne
mnóstwo spadkow je jenož 45 mm; w někotrych lětach so scyła njedešćuje.



https://hsb.wikipedia.org/wiki/Rusin%C5%A1%C4%87ina

Rusinšćina (rusinsce русиньскый язык) rěči so jako mjeńšinowa rěč we wjacorych
wariantach w Pólskej (łemkowšćina), Słowakskej, w zakarpatskich kónčinach
Ukrainy a we Wójwodźinje. Nimo toho bydla mjeńše skupiny rěčnikow tež w
Madźarskej a Rumunskej. Etniske skupiny, kotrychž přisłušnicy zwjetša rusinsce
rěča, su nimo Rusinow tež Lemkojo, Bojkojo a Huculojo. Rusinojo we Wójwodźinje
pochadźeja wot wupućowarjow, kiž přińdźechu we 18. lětstotku z Karpatow do po
turkowskich wójnow nimale njewobsydlenych kónčin Banata a Bački.

Rusinšćina liči do wuchodosłowjanskich rěčow, ma pak sylne zapadosłowjanske (we
Wójwodźinje tež juhosłowjanske) wliwy.

Za grafiske podaće Rusinšćiny wužiwa so zwjetša kyrilica, druhdy tež łaćonske
pismo po wašnju jednotliweho kraja.

Wot wšelakorich wariantow rusinšćiny stej so dotal jenož dwě poměrnje wuspěšnje
standardizowałoj, a to Wojwodźinska rusinšćina wot lěta 1923 a Karpatska
rusinšćina w swojej słowakskej formje w lěće 1995. Za čas komunistiskeho
knjejstwa so na Ukrainje kaž tež w Słowakskej, Madźarskej a Pólskej wo
rusinšćinje jako rěči oficielnje njerěčeše. Wona płaćeše jako narěč ukrainšćiny
a rusinscy šulerjo dóstachu jenož ukrainsku wučbu, štož so pak wosebje w
Słowakskej wot wjele staršich njeakceptowaše. Hakle po přewróće započachu we
wuchodnej Słowakskej, hdźež w lěće 2011 něhdźe 55.000 ludźi rusinsce rěčeše, rěč
zaso w šulach podawać. Dźensa je rěč tam tež oficielnje připóznata, hinak hač na
Ukrainje, hdźež so hač do dźensnišeho křiwje na prócowanja k skrućenju
rusinšćiny hlada abo je samo jako separatizm pomjenuje.



https://hsb.wikipedia.org/wiki/Nal%C4%9B%C4%87o

Za tym, hač nalěćo na južnej abo sewjernej połkuli knježi, so mjezy sewjernym a
južnym nalěćom rozeznawa. Dla pućowaceho cenitoweho stawa słónca mjezy južnym a
sewjernym wobrotnikom wospjetuje so nalěćo w kóždej hemisferje w lětnym turnusu.
Tohodla je tež móžne, z južneho nalěća sewjernu nazymu sćěhować a nawopak.

Spočatk nalěća so móže pak astronomisce, tuž po połoženju zemje k słóncu, pak so
fenologisce po stadiju wuwića rostlinow postaji.

Z astronomiskim spočatkom lěća k lětnjemu zawrótej słónca 21. junija so kónči
nalěćo nětko přeco na samsnym dnju.

Po fenologiji započina so nalěćo z prěnim kćěwom regionalnje rozdźělnych
družinow rostlinow. W sewjernej hemisferje to zastupi powšitkownje w měsacach
měrc, apryl a meja, w južnej hemisferje pak w septembrje, oktobrje a nowembrje.

W srjedźnej Europje započina so potajkim přednalěćo hižo z prěnim kćěwom
sněhowkow, dospołne nalěćo je pak hakle z spočatkom kćěwa jabłučinami docpěne.
Tutón časowy rum, w kotrymž přiroda wožiwjuje, so w němskim rěčnym wužiwanju tež
jako Frühjahr woznamjenja.

W meteorologiji nalěćo započina přeco 1. měrca. Wono bu z přičinow bóle
jednoreho wjedźenja statistika na prěni dźeń měsaca kładźene a je
(meteorologisce hladane) – kaž tež tři druhe počasy lěto, nazyma a zyma –
dokładnje tři měsacy dołhe. Tak so móžeja počasy bóle jednory do „suche“,
„horce“, „zymne“ atd. rozdźěla.

Z stupacej swětłowej intensitatu so wosebitnje při primitiwnych ludach bóle
serotonina a dopamina wusypuja (w ciwilizowanych kulturach so njezměni přez
wuměłsku swěcu přiwzata swětłowa intensitata). Tute so staraja za w cyłku lěpše
strowotny staw a wuskutkuja lochku euforiju. Tež přeće po partnera je při
najwjetšich ludach w nalěću sylne, wowołowany mjez druhim přez powyšene
wusypowanje hormonow. To je pak wědomostnje njeje dopokazane. Prawdźepodobnje
hraja optiske powabki přez lóšu drastu wjetšu rólu.

Na rozdźěl wot tutych tak mjenowanych nalětnich začućow nastanje při někotrych
ludach nalětnja mučnosć. Tuta so předewšěm hišće sylnje w kreji přitomnemu
spanskemu hormonej melatonin přicpěwa, ale je dokładna přičina hišće
njewujasnjena.

Lubowarjow přirody a pućowarjow přiwabjeja časćišo do pod hołe njebjo, a wjele
hromadźi nalětnje zela (na př. kobołkojty pyšny kobołk) za wobnowjenje
podnalětnjeje kuchiny.



https://hsb.wikipedia.org/wiki/Micha%C5%82_Frencel

Michał Frencel (tež Brancel, němsce Michael Frenzel abo Frentzel; * 2. februara
1628 w Běčicach; † 29. junija 1706 w Budestecach) bě ewangelski farar,
rěčespytnik a sobuzałožer hornjoserbskeje spisowneje rěče.

Michał Frencel narodźi so jako syn Běčičanskeho wjesneho sudnika a šosarja.
Wuchodźiwši wjerchowsku šulu swj. Afry w Mišnje (1643–1649) poda so na studij
teologije do Lipska a Běłeje Hory (Wittenberg). W lěće 1651 dósta Frencel prěnje
farske městno w Kózłach. Po jědnaće lětach přesydli so 1662 ze swójbu do
Budestec, hdźež dźěłaše potom hač do swojeje smjerće.

Frencel płaći jako załožer hornjoserbskeje spisowneje rěče. Ze swojimi
přełožkami (Sćeni swj. Mateja a Marka 1670, Mały Katechizm 1693, Kniha psalmow
1703, Nowy zakoń 1706) kaž tež originalnymi twórbami (Budestečanska dupa 1688,
list ruskemu carjej 1697, wšelake basnje) je wuwiće hornjoserbšćiny bytostnje
wobwliwował. Jako prěni zawjedźe diakritiske znamješka po čěskim přikładźe,
njezamó wšak swój naćisk serbskeho prawopisa přesadźić a so jeho pozdźišo zaso
wzda.



https://hsb.wikipedia.org/wiki/Ma%C4%87er%C5%A1%C4%87ina

Jako maćeršćinu woznamjenja w zažnym dźěćatstwje bjez formalneje wučby wuknjenu
rěč, prěnju rěč. Tuta zašćěpi w jeje zwukowej podobje a gramatiskej strukturje
tak hłuboko, zo rěčnicy jich maćeršćina do dalokeje měry zawtomatizowanje
wobknježa. W cyłku njemóže něhdźe wot puberty žana druha rěč tute městno wjace
wobsadźić. Kóždy nic na wosebje rěčnu słabosć chorowacy čłowjek nawuknje w tutym
času w jeho wokolinje přewažowacu rěč w samsnej perfektnosći kaž předchadna
generacija.

Psycholog Steven Pinker a linguist Noam Chomsky měnitaj, zo młody čłowjek nad
přinarodźenymi strukturami disponuje (Uniwersalna gramatika), kotrež rěčne
přiswojenje aktiwnje podpěraja (přirunaj Generatiwna gramatika). Tutu nasadu
rozšěri Jerome Bruner wo staršiski podpěranski system za rěčne přiswojenje,
kotryž k tomu wjedźe, zo interakcija z mjeńšimi dźěćimi jich wuknjenje wosebje
pohnuwa. Nowše přepytowanja pokazaja, zo rěčne přiswojenje tež bjez připušćenja
přinarodźenymi rěčospecifiskich mozowych strukturow je wujasnjomne
(konnektionizm, kulturne teorije); neokorteks pokaza wysoke plasticitu w zažnych
lětach a dźěćo je regularnje jara pohnuwace wuknjenske wokoliny přez dlěši čas
wustajene. Wažne je při tym, zo druzy ludźo nad přirunajomnymi duchownymi
strukturami (wotpohlady, zaměry) disponuja, kotrež dźěćo z nimi přez rěču dźělić
móže („Theory of Mind“, kulturna teorija wot Tomasello). Zhromadne činjenje we
wjetšich skupinach so zda tež z ewolucionarneho hladanišća nastork k wutworjenju
rěče był być (Dunbar).

W Zjednoćenych statow Ameriki, ale tež w druhich dźělach swěta, so hodźi
tendenca wobkedźbować, kóždu wosobu, kotraž ma chětro wužitne znajomosće w cuzej
rěči, jako „bilingualna“ abo „multilingualna“ woznamjenić. Rěčopolitisce to so
móže jako pospyt wobhladać, woprawdźitu wjacerěčnosć wulkich skupin
wobydlerstwa, kotrež nimo rěče majority druhu maćeršćinu rěča, w poměrje k jako
idealizowanje zapřijomnej a jenož myslenej jednorěčnosći powyšić. W Němskej to
mjez druhim na migrantowych skupin powójnoweje doby přitrjechi.

Bilingualnosć w eksaktnym woznamje rěka, zo so druha rěč z runje tajkej wysokej
kompetencu kaž maćeršćina rěči.

Po spóznaćach neurowědomostneho instituta w La Jolla pječa hudźba komponista
rěčnu melodiju jeho maćeršćiny wotražuje. Maćeršćina da jeje charakteristiski
raz po tutym slědźenskim wuslědku tuž tež hudźbje kraja. Jeli so rozeznawa na
přikład wysokosć tona jedyn na druhi sćěhowaceju złóžkow we potrjechenej rěči
sylnje, da pokaza tež hudźba wurazne skoki tonow.



https://hsb.wikipedia.org/wiki/Litium

Litium (wědomostnje Lithium), [ˈliːtiʊm] (z grjekskeho λίθος líthos „kamjeń“) je
chemiski element ze symbolom Li a rjadowym ličbnikom 3. Mjeno Litium dósta
element, dokelž bu na rozdźěl wot natriuma a kaliuma w kamjeniznje wotkrył. Wón
je alkaliski kow druheje periody periodoweho systema elementow. Litium je
lochkometal a wobsedźi najmjeńšu hustosć pod standardowymi wuměnjenjemi krutych
elementow. W elementarskej formje reaguje kaž wšě alkaliske kowy hižo při
dótkanju z kóžnej włóžnotu a tak zawinuje ćežke wužraća a spalenja. Jeho wjazny
su strowoty škody, ale wězo w zdawna snadnišim rozměrje hač tute jeje
periodoweho susoda Berylium.

Litium bu 1817 wot Johan August Arfwedson wotkrył. Wón njewustupuje w přirodźe
dla jeje wysokeje reaktiwnosć elementarny. Při rumowej temperaturje je jenož na
cyle suchim powětrje za dlěši čas stabilny, na włóžnym powětrje so na powjerchu
spěšnje mutnošěra woršta z litiumoweho hydroksida wutwori. Pomału reaguje tež na
suchim powětrje k litiumowemu nitridej. Jako mikroelement je w formje jeho selow
časty wobstatk wot mineralneje wody.

W čłowjekowym organizmje su małe mnóstwa litium na składźe; element pak njeje
esencielny a žanu znatu biologisku funkciju nima. Najebać toho maja někotre
litiumowe sele medicinski wuskutk a wuskutkuja při bipolarnych afektowych
mylenjach, maniji, depresijach a kluserowych hłowybolenjach.



https://hsb.wikipedia.org/wiki/Le%C5%A1on_kenaan

Lešon kenaan (hebrejsce lᵉšon kᵉnaan (לשון כנען), kᵉnaanit (כנענית), čechit
jᵉhudit (צ'כית יהודית), t. r. „židowska čěšćina“, čěsce lešon kenaan) mjenujemy
rěč, kotruž židowscy wobydlerjo srjedźowěkowskeje Čěskeje, Morawy a móžno tež
Łužicy a dźensnišeje Pólskeje wužiwachu. W hebrejšćinje ma jich rěč wjacore
mjena, najbóle korektny zda so być terminus „židowska čěšćina“. Jiřina Šedinová
z praskeje Karloweje uniwersity, znajerka kultury a pismowstwa čěskich Židow,
měni, zo terminus lešon kenaan prosće (srjedźowěkowsku) čěšćinu woznamjenja.

Druhdy so informacije jewja, zo lešon kenaan bě wosebita rěč (na přikład w
jendźelsce pisanej Wikipediji), ale jeničke woprawdźite žórło za spóznawanje
rěče, kotruž čěscy Židźa w srjedźowěku nałožowachu, su glosy w nabožnych
tekstach (hlej na př. spis Or zarua Jicchaka ben Moše abo Arugat ha-bosem
Avrahama ben Azriel). Tute glosy su napisane z hebrejskim alfabetom, ale jich
rěč njerozeznawa so wot tehdyšeje čěšćiny. Dźe wo wjace tysac glosow, t. r. dosć
bohaty material, zo bychmy móhli prajić, zo lešon kenaan wosebita rěč njebě.

Zda so, zo so w tutym nastupanju situacija w Čěskej wot situacije w
srjedźdowěkowskej Okcitanskej jara rozeznawaše, hdźež wosebita židowska rěč bjez
dwěla eksistowaše, mjenujcy šuaditšćina. Na zakładźe židowskich glosow z Čěskeje
hodźi so potajkim prajić, zo situacija w tutym kraju bě podobna skerje situaciji
we Španiskej abo w Němskej, hdźež so rěč židowskich wobydlerjow wot rěče jich
křesćanskich susodow hišće jara njerozezna. Rěč, kotruž w srjedźowěku Židźa w
kraju Rheinland nałožowachu, tež njebě tak rozdźělna wot tehdyšeje němčiny kaž
dźensniša jidišćina wot načasneje němčiny (to hodźi so tež wo španišćinje a
„židowskej španišćinje“ mjenowanej ladino, djudezmo abo lengua djudeo-espanyola
prajić).

Štož nastupa mjeno kraja Kenaan (כנען), w srjedźowěku, wono woznamjenješe nic
jenož Čěsku, ale wšón teritorij, hdźež tehdom zapadni Słowjenjo sydlachu,
mjenujcy dźensnišu Pólsku, Łužicu a kraje ležace na zapad wot Łužicy hač k
Łobju. Dźensa móžemy ćežko prajić, hač lešon kenaan so jenož w Čěskej wužiwaše,
abo tež druhdźe na tutym teritoriju. Někotre krótke teksty wšak zdadźa so
dopokazować, zo snano tež "židowska pólšćina" eksistowaše, tež lešon kenaan
mjenowana. To pječa dopokazuja pólske pjenjezy z napismami w hebrejskim alfabeće
(ale w pólskej rěči):

Paula Wexlerowa teorija, zo zakład dźensnišeje jidišćiny bě słowjanski lešon
kenaan, kotryž bu hakle pozdźišo germanizowany, je jenož teorija, kotruž glosy z
Čěskeje njedopokazuja. Cyle plawsibelny zda so być Maxa Weinreichowy pohlad:
Weinreich, awtor wobšěrneje knihi stawiznow jidišćiny, je přeswědčeny, zo
jidišćina bě so jako germanska rěč z jidn-tajč wuwiła a hakle pozdźišo
słowjanske wliwy zesrěba.



https://hsb.wikipedia.org/wiki/L%C4%9B%C5%A1%C4%87ina

Lěšćina (Corylus) je ród z podswójby lěskowych rostlinow (Coryloideae) znutřka
swójby brězowych rostlinow (Betulaceae).

Po někotrych žórłach so lěskowe rostliny jako swójska swójba (Corylaceae)
wobhladaja.

Muske kćenja steja w šwižnych wisacych mickach. Wone próšk hišće před
zazeleninjom lisća rozšěrjuja. Žónske kćenja wutworja małke, zelene promjenja, z
kotrychž pozdźišo lěsne worješki nastanu.

Znutřka swójby brězowych rostlinow (Betulaceae) so ród do podswójby lěskowych
rostlinow (Coryloideae) zarjaduje. Fylogenetiske přepytowanja staja ród jako
sotrowsku kladu k wostatnym tři rodam podswójby.

Po kóždym awtorje so znutřka roda Corylus mjez dźesać a 25 družinami
rozeznawaja. Aktualne wobdźěłanja rozeznawaja sćěhowace družiny:

Po kóždym zapřijeću awtora so wot Corylus avellana často družiny Corylus maxima
Mill. (Lambertshasel), Corylus pontica K.Koch a Corylus colchica Albov
wotdźěluja. Nimo toho so po kóždym awtorje družina Corylus californica (A. DC.)
A. Heller jako warietu wot Corylus cornuta liči. Runje tak so často k Corylus
heterophylla stajenej var. sutchuenensis Franch. a var. yunnanensis Franch. wot
někotrych awtorow jako samostatnej družinje wodźa. Tohorunja zwadny rang
wobsedźi Corylus papyracea.



https://hsb.wikipedia.org/wiki/Iglu

Iglu je kaž stajnje sněhowy dom. Inuktitutowe słowo „Iglu“, časćišo „Illu“,
woznamjenja powšitkownje „bydlenje“ a wopřijima sněhowy dom, Qarmaq, stan u. ä.
Jako bydlenje je iglu wot 1950. lětow wusłužił. Hač do małych wuwzaćow bydla
Inuity dźensnišo w sydlenskich domach a za čas zymskich přebytkow na wsach w
drjewowych hětach (tak mjenowane „Cabins“). Najskerje su samo wjele hač połojcow
něhdźe 100.000 w Kanadźe a Grönlandskej bydlacych Inuitow hišće nihdy w igluwje
spali, a iglu hižo dołho njemóže kóždy Inuk twarić. Inuity wužiwaja iglu
dźensnišo zwjetša jako škitnu hětu, jeli woni so, na přikład za čas
hońtwjerskeho wulěta, wot nahłych přeměnow wjedra přesłapjuja. Tutón w Arktisy
přeco hišće wažny zaměr je tež přičina za to, zo twarjenje iglujow so hač do
dokładneho stopjenja tež w šuli wuči. W někotrych sydlišćach, na př. Pond Inlet,
so přenocowanje w igluwje jako turistisku atrakciju poskićuje.

W nutřkowneho su z Arktisowych wobydlerjow dospołnje přijomne ćopłotowe
wuměnjenje, dokelž sněh jako dobry ćopłotowy izolator skutkuje. Jako normalnje
płaća temperatury wokoło mjerznjenskeho dypka; na wyšo hač zachodoweho wobłuka
ležacy městnje k spanju so dla horje postupowaceho ćopłeho powětra samo plusowe
stopjenja dosahuja. Přirunajo z wonkownymi temperaturami móže dospołnje 50
stopjenjow diferency być; tak su na přikład při wonkownej temperaturje wot
-46° C -6° C na pódowej wysokosći (spanski spódk) a samo +4° C na ramjenjowej
wysokosći móžne. Ćopłotowe žórła kaž čłowjekowa ćělna ćopłota a něhdy Qulliq,
dźensnišo na přikład Coleman-warjak hodźa so dospołnje +5° C dosahnyć. Wyše
temperatury dowjedu wšak k roztawanju sněha a k přemokowanju wobydlerjow.

Za stabilny iglu so sněhowe bloki potrjebuja, kotrež so z sněhowym nožom abo
sněhowej piłu w njeposrědnjej bliskosći planowaneho twarnišća ze sněhoweho
wodźěća wurězuja. Wone dyrbja něhdźe 40 cm wysoke, 60 cm šěroke, 50 cm hłuboke a
přidatnje nakósne być, zo by koła sněhowych blokow horje přeco wušo nastanja a
kupolu formowałe. Za to je jenož cyle dokładna sněhowa družina přihódna,
čehoždla so tajkele igluwy nic kóždy čas natwarić móžeja. Bloki so za sobu w so
sćeńšacej spirali nastapluja a z sněhowym nožom přihódnje přirězuja. Přeměr so
tak stajnje pomjeńšuje, doniž kupola zawrjena je. Skónčnje so jedne abo dwě
woknje z jasnych lodowych platach (na př. lodowe kuski z bliskeho jězora)
zatwarjujetej, zo by nutřkowne tróšku rozswětlowało. Po dokónčenju so zachodowy
wobłuk jako wětrowy a zymowy škit wury a z sněhowymi blokami přepina.



https://hsb.wikipedia.org/wiki/Hornja_%C5%81u%C5%BEica

Hornja Łužica (delnjoserbsce Gorna Łužyca, čěsce Horní Lužice, pólsce Górne
Łużyce, łaćonsce Lusatia superior, němsce Oberlausitz) je krajina mjez Połčnicu
w zapadźe a Hwizdźom we wuchodźe, kotraž leži z wjetšeho dźěla we wuchodnej
Sakskej, saha pak zdźěla tež do Braniborskeje a Pólskeje. Južna hranica
historiskeje Hornjeje Łužicy su Łužiske horiny při čěskej mjezy. Stawizniske
hłowne město Hornjeje Łužicy je Budyšin; najwjetše město je pak mjez Němskej a
Pólskej rozdźěleny Zhorjelc.

Dźensa je stawizniska krajina rozdźělena mjez sakskimaj wokrjesomaj Budyšin a
Zhorjelc, braniborskim wokrjesom Hornje Błóta-Łužica a pólskimaj wojewódstwomaj
Delnja Šleska a Lubuš.

Jeje mjeno dósta Hornja Łužica kónc 15. lětstotka wot susodneje Delnjeje Łužicy,
hdźež bydleše starosłowjanski kmjen Łužičanow, mjeztym zo běše krajina wokoło
Budyšina wobsydlena wot Miłčanow. Teritorij dźensnišeje Hornjeje Łužicy bu
najprjedy mjenowany jako Milska a pozdźišo Budyski kraj („Land Budissin“).

W tym dźělu Hornjeje Łužicy, kotryž leži na teritoriju Zwjazkoweje republiki
Němskeje, bydli dźensa něhdźe 640.000 ludźi, z nich něhdźe 40.000
hornjołužiskich Serbow. Wobydlerstwo wot lěta 1990 dla mało porodow a
wotpućowanja do zapada woteběra. Pólski dźěl Hornjeje Łužicy ma něhdźe 150.000
wobydlerjow.

Hišće kónc 19. lětstotka běše wjesne wobydlerstwo sewjernje linije
Biskopicy-Wjelećin-Lubij-Zhorjelc přewažnje serbskorěčne. Tež němscy wobydlerjo
rěča wšelakore dialekty, kotrež přisłušeja hłownje šleskemu dialektnemu rumej.

Po ličbje wobydlerstwa najwjetše města Hornjeje Łužicy su Zhorjelc, Budyšin,
Wojerecy, Zgorzelec, Žitawa, Lubań, Bogatynia, Běła Woda, Kamjenc a Lubij.



https://hsb.wikipedia.org/wiki/Filip_R%C4%9Bzak

Filip Rězak (pseudonym: Podtopolski; * 22. apryla 1859 we Wuricach; † 17.
septembra 1921 w Budyšinje) bě serbski filolog, słownikar, přełožowar a katolski
duchowny.

Narodźi so jako syn Wuričanskeho žiwnosćerja a bratr Jana Rězaka a Hany Rězakec.
Wot 1874 do 1880 a znowa wot 1882 do 1884 bě chowanc Serbskeho seminara w Praze,
hdźež wopytowaše najprjedy hač do 1880 němskorěčny Małostronski gymnazij. Wot
1881 do 1884 studowaše teologiju. Po nawróće do Łužicy skutkowaše wot 1884 do
1889 jako kapłan w Chrósćicach a wot 1889 do 1894 jako farski administrator w
Špitlu pola Kamjenca. W lětomaj 1894/95 bě z prezesom Serbskeho seminara. Wot
1895 hač do swojeje smjerće w lěće 1921 bě dwórski kapłan w Drježdźanach. W lěće
1904 bu w Praze promowowany.

Rězak płaći jako jedyn z najwuznamnišich serbskich słownikarjow; jeho
Němsko-serbski wšowědny słownik hornjołužiskeje rěče wozjewi so w lěće 1920. Do
toho přełoži na přikład dźěło Boženy Němcoveje Naša wowka (Babička) do serbšćiny
a spisa sam wjacore nabožinske knihi za lud. Wot 1885 do 1895 a znowa wot 1897
do 1919 běše redaktor protyki Krajan.

Filip Rězak bě sobustaw Praskeje Serbowki a w lětomaj 1883/84 jeje starši. Wot
1875 bě tež z čłonom Maćicy Serbskeje.

Wón zemrě w starobje jenož 62 lět w Budyšinje a bu na tamnišim Mikławšku
pochowany.



https://hsb.wikipedia.org/wiki/Dobry_po%C4%8Dink

Pod dobrymi počinkami rozumi so zamóžnosć a nutřkowna nastajenosć, to dobre z
nutřkownym pohonom (to rěka lochko a z wjeselom) činić. W powšitkownišim
konteksće woznamjenja počink, zo wobsedźi něchtó pozitiwnu kajkosć.

Starogrjekski wuraz „areté“ (ἀρετή) a łaćonski wuraz „virtus“ njehodźitej so
analognje přełožić. Grjekske słowo areté je posudk hódnoty a wopisuje skerje
kmanosć a wustojnosć w zmysle kwalitneho přiznaka. Otto Friedrich Bollnow
mjenuje jako přikłady za areté mjez druhim tež spěšnosć konja abo wótrosć noža.
(Přirunuj tež Platon, Politeia: počink wo konjach a psach.) Łaćonske
pomjenowanje virtus wotwodźuje so wot łaćonskeho vir (muž). Muž, abo jasnišo
wojowar, płaćeše jako nošer počinkow.

Jako štyri klasiske zakładne počinki (kardinalne počinki) płaća mudrosć,
sprawnosć, zmužitosć a poměrnosć. Platonowa teorija zakładnych počinkow je za
wšu etisku teoriju počinkow směr postajiła. Za Aristotelesa su počinki puć k
zbóžnosći. Zbóžnosć pak so tu njezrozumi jako subjektiwne začuće zboža, ale jako
poradźene žiwjenje. Žiwjenje je so poradźiło, jeli čłowjek móžnosće zwoprawdźi,
kotrež su w nim zapołožene (entelechija).

Jako ryćerske počinki płaćachu staete, maze a triuwe, štož hodźi so přełožić ze
sprawnosću, skromnoścu a spušćomnosću. Alegoriska wuchwalowaca baseń na kejžora
Korlu IV. wot Heinricha z Mügelna „Der meide kranz“ (wokoło 1355) wobsahuje
wučbu počinkow, w kotrejž wustupuja dwanaće počinkow: Mudrosć, wěrnosć,
sprawnosć, smilnosć, měrliwosć, zmužitosć (móc), wěra, poměrnosć, dobroćiwosć,
pokornosć, nadźija a lubosć.

Jako byrgarske počinki płaća wosebje: porjadnosć, zlutniwosć, pilnosć, čistosć a
dypkownosć. Byrgarske počinki su wusměrjene na praktiske zmištrowanje wšědneho
dnja. Jich socialna funkcija wobsteji w natwarje a zawěsćenju hospodarskeje
eksistency. Otto Friedrich Bollnow mjenuje je tohodla tež hospodarske počinki.
Mjenuja so byrgarske, dokelž běchu wone w času rozswětlerstwa za byrgarjow
trěbny zakład, so přećiwo zemjanstwu kulturelnje a hospodarsce emancipować.

Křesćanske počinki złožuja so na dźesać kaznjow. W Nowym zakonju wudospołni
Jězus tute moralne předstawy w swojim prědowanju na horje z počinkami
sprawnosće, smilnosće, něžnosće, čistosće wutroby a měrliwosće. Dale wuči Jězus
wo nałožowanju počinkow darjenja jałmožnow, modlenja a so posćenja (Mt. 6,
1-21). Nimo jednanja su jemu wosebje přičiny jednanja wažne.

Tři bójske počinki (tež teologiske počinki) mjenuja so w prěnim lisće japoštoła
Pawoła Korinćanam (1 Kor 13,13). Mjez druhimi je je Tomaš z Aquina propagował.
Su to: Wěra (łać. fides), nadźija (łać. spes) a lubosć (łać. caritas).

Jako wojerske počinki płaćitej swěra a kameradstwo. W Centralnym słužbowym
předpisu zwjazkoweho wójska 10/1 steji mjez druhim, zo stworja zrozumjenje,
dobra wola a pomocliwosć kameradstwo, kotrež tež wjetše poćežowanja wudźerži.
Dale je pod čisłom 107 napisane: „Wojerskej počinkaj wuwiwatej so w małkich
zhromadnosćach armejoweje jednotki. [...] Kameradstwo da dowěru a zepěru. [...]
Wopačna česćelakomnosć, egoizm a njesprawnosć kóncuja kameradstwo.“



https://hsb.wikipedia.org/wiki/Colorado

Colorado (jendźelsce  [ˌkɑləˈɹɑːdoʊ̯]a a abo  [ˌkɑləˈɹæɾoʊ̯]a a) je US-ameriski
zwjazkowy stat, kotryž leži na srjedźnym zapadźe kraja. Ma něhdźe pjeć milionow
wobydlerjow na přestrjeni wot 269.000 km². Stolica a najwjetše město je Denver,
w kotrehož wokolinje je połojca wobydlerstwa žiwa. Dalšej wuznamnej měsće stej
Colorado Springs (416.000 wobydlerjow) a Fort Collins (144.000). Swoje mjeno
dósta w lěće 1876 załoženy stat wot rěki Colorado River.

Stat mjezuje z Wyomingom na sewjeru, Nebrasku na sewjerowuchodźe, z Kansasom na
wuchodźe, Oklahomu na samym juhowuchodźe, z New Mexico na juhu a z Utah na
zapadźe. Leži w Rocky Mountains a je z přerěznej wysokosću wot 2073 metrow
najwyše ležacy zwjazkowy stat. Najwyši dypk je Mount Elbert (4402 m).

Colorado přiwza so dnja 1. awgusta 1876 – sto lět po njewotwisnosći Zjednoćenych
statow – jako 38. stat do unije a ma tohodla přimjeno „Centennial state“
(„Lětstotkowy stat“).

W lěće 2000 měješe 85 % wobydlerstwa jendźelšćinu za maćeršćinu, druha
najwažniša rěč bě španišćina.



https://hsb.wikipedia.org/wiki/Chr%C3%B3s%C4%87icy

Chrósćicy (němsce Crostwitz) su wjes a gmejna w Hornjej Łužicy, kotraž něhdźe
dwanaće kilometrow wuchodnje města Kamjenc leži. Gmejna słuša k zarjadniskemu
zwjazkej „Při Klóšterskej wodźe”. Wjace hač 90 % ludnosće wobknježi serbšćinu a
němčinu a wjele wobydlerjow ma serbšćinu jako maćeršćinu. Žiwe nabožne žiwjenje
słuša k serbsko-katolskej tradiciji. W ludowym erće so husto praji zo su
Chrósćicy srjedźišćo serbskeje Hornjeje Łužicy.

W aprylu 1945, w druhich kónčinach běše Druha swětowa wójna hižo dokónčena,
wotměwachu so w Chrósćicach wojowanja mjez wojerstwom juh, někotrymi
SS-jednotkami a Čerwjenym wójskom. Pomnik na Fulkec hórce w Chrósćicach wopomina
woporow, kotřiž běchu předewšěm pólscy wojacy. Dnja 10. meje 1945 (jenož pjeć
dnjow po skónčenju poslednich wójnskich aktiwitow) so najwažniše serbske
towarstwo Domowina znowazałoži.

Ke gmejnje słušeja wjeski Hórki (Horka), Chrósćicy, Kopšin (Kopschin), Kozarcy
(Caseritz), Nuknica (Nucknitz) a Prawoćicy (Prautitz).

Kubłanje w Chrósćicach a wokolinje započina so hižo w pěstowarni: w serbskej
pěstowarni „Při pastyrni". Tuta pěstowarnja wobdźěluje so na WITAJ-projekće k
zdźerženju serbskeje rěče. Witane su tu wšitke serbske a němske dźěći w starobje
wot 6 do 10 lět. Serbska zakładna šula „Jurij Chěžka” je tohorunja do
WITAJ-projekta zapřijata. Srjedźna šula „Jurij Chěžka” so w lěće 2003 po wjele
demonstracijach dla małeje ličby šulerjow zawrě. W lěće 2002 zakónči so twar
starownje swj. Ludmile. Wot tutoho časa sem wita starownja wšěch pomocy
potrěbnych starych ludźi.

Chrósćicy leža w juhozapadźe sydlišćoweje kónčiny Serbow w Hornjej Łužicy. Při
kromach pućow pokazaja křiže, modlenske stołpy a serbske napisma (na přikład
wjesne tafle abo mjena pućow) žiwosć serbskeje rěče a kultury, kotraž nosy husto
katolski raz. Serbske tradicije so wosebje w Chrósćicach a w kónčinje dokowokoło
jara hladaja, tak zo so tu kóžde lěto chodojty pala, meje mjetaja, ptački
kwasuja a swjateho Měrćina swjeći. Tež wjacezaměrowa hala „Jednota” so husto za
kulturelne poskitki wužije: wotchadnička maturantow, kóžde druhe lěto
mjezynarodny folklorny festiwal Łužica, nazymske koncerty, Schadźowanka,
kopańcowy turněr TCM, předstajenje ptačokwasneho programa Serbskeho ludoweho
ansambla za dźěći a dorosćenych so w tutej hali prawidłownje wotměwaja.

1772 natwarjena farska cyrkej je kóžde lěto centralny dypk wšěch Chróšćanskich
křižerjow. Po zhromadnej mši wšitkich jěcharow jěchaja tute do susodneje gmejny
Pančicy-Kukow.

Po Arnošta Mukowej statistice mějachu Chrósćicy we 1880tych lětach 538
wobydlerjow, z nich 523 Serbow (97 %) a 15 Němcow. W lěće 1956 zwěsći Arnošt
Černik serbskorěčny podźěl ludnosće wot jenož hišće 73,9 %, zdźěla přez
přićehnjenje wuhnatych z něhdyšeho němskeho wuchoda po Druhej swětowej wójnje.

W lěće 1925 bě we wsy samej mjez 563 wobydlerjemi 540 katolskich (95,9 %) a 23
ewangelskich. Po ludličenju lěta 2011 bě 93,4 % wobydlerjow Chrósčanskeje gmejny
katolskeje a 1,9 % ewangelskeje konfesije. Z tym běchu Chrósćicy gmejna z
najwyšim podźělom katolikow w Budyskim wokrjesu.

Čestnohamtski wjesnjanosta Chrósćic je Marko Kliman (CDU). Wón bu dnja 7. junija
2015 z 87,2 % hłosow za naslědnika dołholětneho wjesnjanosty Maćija Brycki
wuzwoleny. Wolerske wobdźělenje wučini 46,8 %.



https://hsb.wikipedia.org/wiki/Benedikt_Dyrlich

Benedikt Dyrlich (* 21. apryla 1950 w Nowej Wjesce) je serbski basnik,
přełožowar, nowinar a politikar.

Benedikt Dyrlich narodźi so jako syn serbskeho ludoweho rězbarja a małoburja w
Nowej Wjesce. Wón wopyta wot 1956 do 1964 Serbsku polytechnisku šulu we
Worklecach a hač do 1968 biskopski předseminar w Schöneiche pola Berlina. Na to
přizamkny hač do 1971 studij filozofije a teologije w Jarobrodźe, běše 1971/72
hladar chorych w Kamjenicy, hdźež 1972 maturu na ludowej uniwersiće nachwata. Po
tym běše wón dramaturgiski asistent w Němsko-Serbskim ludowym dźiwadle,
studowaše wot lěta 1975 do 1980 dźiwadłowe wědomosće w Lipsku a skutkowaše na to
jako dramaturg. Benedikt Dyrlich bě w času politiskeho přewróta w opozicionalnej
Serbskej ludowej zhromadźiznje aktiwny a mjez 1990 a 1994 zapósłanc frakcije SPD
w sakskim krajnym sejmje. Wot lěta 1995 hač do lěta 2011 běše Dyrlich
šefredaktor Serbskich Nowin. Wot 1995 do 2014 skutkowaše wón zdobom jako
předsyda Zwjazka serbskich wuměłcow.

Dyrlich je nošer wustawoweje medalje Swobodneho stata Sakskeje (2010) a Myta
Ćišinskeho (2011).



https://hsb.wikipedia.org/wiki/Antananarivo

[[Kategorija:Sydlišćo {{Info ISO-3166-2:Předłoha:Info
ISO-3166-2:MG-T|lokatiw}}]]

Antananarivo (skrótka Tana, prjedy Tananarive) je stolica a z 1,8 milionami
wobydlerjow zdobom najwjetše město Madagaskara. Zarjadniske sydło prowincy
Antananarivo nadeńdźe so we wysokosći wot něhdźe 1400 metrow w hórskim kraju
wosrjedź kupy a je geografiske, administratiwne a hospodarske srjedźišćo kraja.

Dla geografiskeho połoženja wysoko w horinach knježi w madagaskarskej stolicy
chětro měrna tak mjenowana chłódnotropiska klima. Dešćowy čas traje wot oktobra
hač do měrca a wotpowěduje lěću. Najwyše přerězne temperatury leža pola 27,7° C
w januarje resp. 20,2° C w juliju.

Město so wokoło 1625 załoži a sta so w lěće 1797 ze stolicu kralow Merinow. Dla
wulkich dobywanjow krala Radama I. bě Antananarivo hižo w prěnjej połojcy 19.
lětstotka knježerstwowe sydło nimale cyłeje kupy. 1895 wobsadźichu Francozojo
Madagaskar a zarjadowachu město pod mjenom Tananarive do swojeho protektorata.



https://hsb.wikipedia.org/wiki/Amaconas

Amaconas (portugalsce Rio Amazonas, w hornim běhu Rio Solimões) je wulkorěka na
sewjeru Južneje Ameriki, kotraž přeprěkuje něhdźe 300 kilometrow južnje ekwatora
Amaconasowu nižinu z najwjetšim tropiskim dešćowym lěsom swěta. Wón je na wodu
najbohatša rěka na swěće a wobsahuje při wuliwje do Atlantiskeho oceana wjace
wody hač slědowace sydom rěkow a něhdźe 70 króć wjace hač Ryn. Po Nilu je
Amaconas ze 6.448 kilometrami druha najdlěša rěka na zemi.

Wón nastanje na wuchodźe Peruwa ze žórlicow Marañón a Ucayali a běži potom
hłownje do wuchodneho směra přez zwjetša njewobsydlene kónčiny. Najwjetše město
při rěce je Iquitos z 400.000 wobydlerjemi. Blisko brazilskeho milionoweho města
Manaus wuliwa so wotlěwa Rio Negro do wjacore kilometry šěrokeho Amaconasa.
Manaus sam při rěce njeleži. Sewjernje města Belém wuliwa so rěka z 200
kilometrow šěrokej deltu do Atlantiskeho oceana. Přerězny wotběh do oceana
wučinja 206.000 m³/s a wotpowěduje 17 % wšěch přiběhow swětowych oceanow.



https://hsb.wikipedia.org/wiki/Alofon

Alofon (z grjek. allo - hinak hač, fōnē - hłós) je pomjenowanje z rěčespyta za
wšelakorake zwukowe warianty jednoho fonema. Dalšej pomjenowani stej fonemowe
warianty abo subfonemowe warianty.

Rozeznawamy mjez alofonom a fonemom, dokelž je móžno, jedyn fonem we
wšelakorakich zwukowych (alofoniskich) wariantach wurjekować, bjez toho zo tutón
rozdźěl so na woznam toho fonema wuskutkuje. Z pomocu systematiskich
přepytowanjow fonetiskich kajkosćow na podobnosć z druhimi wariantami, wosebje z
analyzu minimalnych porikow, móžemy zwuki jako alofony jednoho fonema
zarjadować.

Kotra zwukowa warianta so wurjekuje, wotwisuje wot dialekta, wot
koartikulaciskich efektow abo wot zwukoweje wokolnosće fonema. Štož w jednej
rěči płaći jako alofoniska warianta jednoho fonema, móže w druhej rěči druhi
fonem być.

Warianty wustupuja w rozdźělnych fonologiskich wokolnosćach, na př. /k/ abo /g/
w delnjoserbšćinje. Před prědnimi wokalemi /ɛ/, /e/, /ě/ a /i/ so palatalne [k']
a [g'] wurkjekujetej, před zadnymi wokalemi /a/, /ɔ/, /o/, (/ó/), /u/ pak [k] a
[g] wostanjetej (/y/ njewustupuje w tej poziciji, wón je w serbšćinje alofon
wokala /i/).



https://hsb.wikipedia.org/wiki/%C5%81u%C4%8Dna_pyskawa

Łučna pyskawa (Geranium pratense) je rostlina ze swójby pyskowničkowych
rostlinow (Geraniaceae).

Botaniske mjeno Geranium wotwodźuje so wot grjekskeho słowa γερνιον. Słowo je
diminutiw słowa γρανος. Woznamjenja telko kaž žoraw a poćahowa na podobu płoda.

Łučna pyskawa je trajne zelo, kotrež docpěje wysokosć wot 1 m (20-60cm) a ma
seršćaće kosmate, wobšěrne stołpiki.

Łopjena docpěja šěrokosć wot 20 cm. Spódnje łopjena a najniše stołpikowe łopjena
su 5- hač do 7-dźělene a škropawje kosmate. Wone wobsteja z wuskich, našćěpanych
wotrězkow.

Wona kćěje wot junija hač do awgusta. Kćenja su fijałkomódre hač do
jasnofijałkojte ze ćěmnišimi žiłkami a přesahuja łopjena. Kćenjowe łopješka
docpěja dołhosć wot 2 cm (wot 2,5 hač do 4 cm). Krónowe łopješka su prědku
skulojćene a docpěja dołhosć wot 12 hač 20 cm. Próškowe nitki su na spódku
třiróžkaće wušěrjene. Kćenjowe stołpiki su po kćěwje dele zhibnjene, so pak za
čas wuzrawjenosće płoda zaso horje měrja.

Wona je wot Pyrenejow hač do Japanskeje rozšěrjena, ale w srjedźnej Europje
zdźěla faluje abo je rědka.



https://hsb.wikipedia.org/wiki/Tokpisin%C5%A1%C4%87ina

Tokpisinšćina (swójske mjeno Tok Pisin) je kreolska rěč w Papuwa-Nowej Gineji.
Wot lěta 1975 wona je jedna z třoch narodnych rěčow w Papuwa-Nowej Gineji. Dwě
dalšej stej jendźelšćina a hirimotuwa rěč.

Nimo toho je druhim kreolskim rěčam podobna, kaž na př. Bislamje na Vanuatu,
Pijinje na Salomonach a Torres Creole na Torres Strait (Awstralska), kotrež su z
melaneziskeho pidźina nastali.

Słowo Tok-Pisin pochadźa wot tok a pisin. Při tym tok pochadźa z jendźelskeho
talk, woznamjenjace "rozmołwa", ale tež "słowo", zdźělenka" a "rěč". Pisin
woznamjenja "pidźin" a originalnje pochadźa wot jendźelskeho business. Na
rozdźěl wot sugestije mjena Tok-Pisin njeje pidźin, ale kreolska rěč.

Prjedy rěč měješe druhe mjena, a to Melanesiski Pidźin (jendźelsce Melanesian
Pidgin), Neo-Melanesišćina (jendźelsce Neo-Melanesian), Pidźinowa Jendźelšćina
(jendźelsce Pidgin English) a 'Tok Boi'. Ale nětko 'Tok Pisin' je akceptowane
mjeno rěče.

Wona je jedna z oficialnych rěčow Papuwa-Noweje Gineje, z jendźelšćinu a
hirimotuwej rěču), a najčasćišo rěčana rěč w městnje. Wužiwaja ju w medijach a
knježenju Papuwa-Noweje Gineje, hačrunjež mjeńše hač jendźelšćinu. Někotre
bazowe šule wuwučuja w Tokpisinšćinje.

Njewužiwaj Bislamšćinu jako mjeno za Tokpisinšćinu. Wonej stej dwě rozdźělnej
rěči, kotrejž pak stej blisko přiwuznej.

Rěč słuži předewšěm komunikaciji mjez přisłušnikami rozdźělnych rěčnych
zhromadźenstwow, ma pak - hinak hač najwjetše Pidgin-rěče - tež so powyšowacu
ličbu maćernorěčnych rěčnikow.

85% słowoskłada bazuje na jendźelskej rěči, mjeztym zbytk wobsteji z
melaneziskich słowow, ale samo słowa z němčiny eksistuja. Rěč ma wjele narěčow,
kaž na př. sylnišo wot jendźelšćiny wowliwowany Waigani-Pidgin wokoło Port
Moresby. Tokpisinšćina so je z pidźinoweje rěče wuwiła, při tym tute wuwiće
hišće traje, dokelž maćernorěčnicy wot wšěch rěčnikow hišće su mjeńšina. Ale
tuta skupina jara rosće, při čimž wjele rěčow z jenož małkimi ličbami rěčnikow
wotemrěwaja.

Fonetika Tokpisinšćiny je jednoriša hač ta jendźelšćiny. Eksistuje jenož 16
konsonantow a 5 wokalow.

We wurjekowanju, kotrež je wjace podobne jendźelšćinje, eksistuja dalše fonemy,
a to předewšěm: /ʃ/, /ʘ/, /ʒ/, /dʒ/, /ð/, /z/ a /tʃ/.

Tok Pisin ma pjeć wokalow, kotrež su wokalam w Španišćinje, Japanšćinje a dalšim
pjećwokalnym rěčam podobne:

Na kóncach słowow njejsu spěwne konsonanty, tak zo z konsonantow b/v, d, g,
dź/dz nastanu konsonanty p, t, k, s. Jenož słowo god so zda być wuwzaće, ale so
wurjekuje z kónčnym t.

Kaž druhe kreolske rěče tokpisinšćina ma relatiwnje jednoru gramatiku.
Njeeksistuje konjugacija ani deklinacija.

Při někotrych werbach njetransitiwna forma złóžku podwoja, mjeztym zo so tute
podwojenje při wotwodźenej formje na -im njestawa. Na př.

Někotre transitiwne werby na -im bazuja na druhich słownych družinach, kaž na
př. substantiw, adwerb, adjektiw.

Druhdy zmóžnja kóncowka -im mjez słowami rozeznawać, kotrež bychu hewak homonymy
byli.

Po pronomeny za 3. wosobu w singularje, wšě wosoby w pluralu a po substantiwje
jako subjekt dyrbi partikla i stać. W prěnjej a druhej wosobje singulara so
nihdy njewužiwa. W Jendźelšćinje so predicate marker mjenuje.

Po slědowacych słowach so partikla i móže wuwostajeć: mipela, yupela, ken, laik.
Partikla před partiklu no steji, kotraž markěruje negaciju.

Dokelž konjugacija faluje, za časy so partikle wužiwaja. Pozicija partikle i
wotwisuje wot wužiwaneje partikle za čas. Steji tuž před bin, ale po bai.

1 Steji snadź fonologiskeje formy dla (i + inap > inap) bjez partikle i. Ale při
negaciji so partikla i wužiwa.

Paradigma wariěruje we wotwisnosći wot lokalnych rěčow; dual je wšědny, trial
wšak mjenje. Najwjetši inwentar pronomenow tokpisinšćiny je:

Posesiwne pronomeny so wuprajeja z doprědka stajenym słowom bilong na sćěhowacym
wašnju:

Njeje woprawdźity refleksiwny pronomen. Město toho so yet po wosobowym
pronomenje wužiwa.

Substantiwy pady a genusy nimaja. Za plural słowo ol před tym steji, jeli tam
numeral njesteji.

Jeli chceš substantiw po splahu rozeznawać, móžeš za muske stworjenčko słowo man
a za žónske stworjenčko słowo meri wužiwać. Wobaj słowje přeco slědujetej a
tworitej nominalnu frazu.

Adjektiwy často maja sufiks -pela (z jendźelšćiny "fellow"), hdyž substantiwy
modifikuja; wuwzaće je liklik "małki". Liklik da so tež jako adwerb z woznamom
"trochu" wužiwać, kaž na př. dispela bikpela liklik ston, "tutón trochu wulki
kamjeń".

Adjektiwy z jednozłóžkowym zdónkom, kaž na př. gut, bik, nais, so zwjetša z
kóncowku -pela jewja a steja před substantiwom, kotryž maja wopisować.

Jeli so jako predikat wužiwaja, potom formy ze sufiksu abo bjez sufiksa -pela su
móžne.

Jenož někotre njeprawidłowne jednozłóžkowe adjektiwy so bjez kóncowki -pela
wužiwaja. Dźesać z tych so jako participy zańdźenosće přełožuja, mjeztym zo 17
je wšědne adjektiwy. Jeli so jako atributy wužiwaja, potom wone slěduju
potrjecheny substantiw.

Adjektiwy z wjacezłóžkowym zdónkom, kaž na př. nogut "špatny", redi "hotowy", so
přeco bjez kóncowki -pela jewja a normalnje steja po substantiwje, kotryž maja
wopisować.

Za stopjnowanje so słowje moa (za komparatiw) a long ol (za superlatiw)
wužiwatej, kotrejž adjektiwej slědujetej.

Ale eksistujetej dwě wuwzaći, a to słowje planti "wjele" a hanggre "hłódny",
kotrejž so za superlatiw słowo tumas wužiwatej (wono hewak woznamjenja "jara",
kaž na př. liklik tumas "jara mały").

Adwerby so wot adjektiwow přez to rozeznawaja, zo kóncowka -pela faluje. Nimo
toho steja po werbje.

Eksistujetej jenož dwě woprawdźitej prepoziciji: bilong (z "belong"), kotraž
woznamjenja "wot" abo "za" (tuž přiwuznosć, wobsedźenstwo, swójstwo), a long,
kotraž woznamjenja wšo wostatne. Někotre frazy so jako prepozicije wužiwaja, kaž
na př. long namel (bilong), "srjedź, wosrjedź".

Jeli steji na spočatku sady, to woznamjenja "ale; jeli", mjeztym zo na kóncu
sady abo po někajkim słowje tasol "jenož" woznamjenja.

Dalše ličbniki su: tausen "tysac" (na př. tu tausen "dwaj tysac", tu tausen
wanpela ten wan "2011") a milien "milion" (na př. tu milien "dwaj milionaj").

Reduplikacija je jara běžna w tokpisinšćinje, mjeztym zo móže rozdźělne funkcije
měć. Po Nose, Masahiko wona jenož rědko pokaza plural a wariaciju. Rozdźělne
werby móžeja reduplikować zo by wuprajić wospjetowanje, pokročowanje abo něšto
podobne, ale nic wšě.

Někotre z tutych přiznamjenjow pochadźeja wot zhromadnych gramatiskich normow
Awstroneziskich rěčow - hačrunjež zwjetša w zjednorjenej formje. Druhe
přiznamjenja wšak, kaž jako słowoslěd, su jendźelšćinje bóle podobne.

Słowoskład wobsahuje słowa rozdźělneho pochada, a to po něhdźe 85 % z
jendźelšćiny, a zbytk z melanesiskich rěčow, malajišćiny, portugalšćiny a
němčiny.

Wjele słowow so přez kompoziciju twori, při čimž někotre słowa zwjetša jenož w
kompozicijach wustupuja. Při tym su někotre warianty. A to: hromadźe pisane a
rozdźělene pisane kompozicije.

Po Krifka to su kompozicije z modifikatorami (němsce Kompositionen mit
Modifikatoren), mjeztym zo Mihalic mjenuje to kompozicije (jendźelsce
Compounding).

Tokpisinšćina často wužiwa kompozicije rozdźělnych słowow, mjeztym zo
jendźelšćina wužiwa wosebite korjenje słowow. Tydyšej tabeli wobsahujetej formy
ze słowom "bilong" a bjez tutoho słowa. Po Krifka warianta bjez "bilong" je
kompozicija z nomenami (Kompositionen mit Nomina), mjeztym zo Mihalic mjenuje to
nominalne frazy (jendźelsce noun phrases).

Kaž na př. z jendźelskeju słowow ship a sheep stej słowje sip „łódź“ a sipsip
„wowca“ nastałoj.



https://hsb.wikipedia.org/wiki/Thraki%C4%8Denjo

Thrakičenjo běchu indoeuropski lud respektiwnje ludowa skupina za čas antiki.
Naspomnjeni su woni hižo w Homerowym Iliasu a tež Herodot, kotryž pisa, zo běchu
Thrakičenjo po Indičanach druhi najwjetši lud, jich wopisa. Thrakiske kmjeny
sydlachu na Balkanje, w poprawnej Thrakiskej, w Rumunskej, Moldawskej,
Serbiskej, Kosowje, Makedonskej, Bołharskej, sewjernej Grjekskej, mjez
sewjernymi Karpatami a Egejskim morjom a w Małej Aziji, w Mysiskej, Bithynskej a
Paphlagonskej.

Wo Thrakičenjow swědča jenož mało žórłow, tak zo wo nastaću ludoweje skupiny
wšelakore měnjenja eksistuja. Po wšěm zdaću nasta wona z nomadiskich kmjenow
indoeuropskeho pochada za čas zažneje bronzoweje doby.

Po měnjenjach modernych rěčewědnikow słušeja Thrakičenjo, z Iranjanami,
Słowjanami a Baltiskimi narodami, do wuchodneje skupiny indoeuropskich narodow.
Přiwuznosć ze staroiranskimi narodami Skythow, Sarmatow a Kimmerow podpěra so
přez archeologiske namakanki a historiske dopokazy wo žiwjenju a wuměłstwje.

Mjez wjele thrakiskimi kmjenami mějachu najwjetši wuznam Odrysojo (němsce
Odrysen), Bessojo (němsce Bessen), Thynojo (němsce Thynen), Getojo (němsce
Geten), Dakičenjo (němsce Daker), Serdojo (němsce Serden), Moesirojo (němsce
Moesier) a Astojo (němsce Asten).



https://hsb.wikipedia.org/wiki/Tajo

Tajo (španisce, [ˈtaxo]) abo Tejo (portugalsce, [ˈtɛʒʊ]) je z dołhosću wot 1.007
kilometrow najdlěša rěka Iberiskeje połkupy a běži přez Španisku a Portugalsku.
W starowěku njeseše rěka łaćonske mjeno Tagus.

Rěčina rěki wobjimuje 80.600 km², wot toho słuša 55.810 km² k španiskim regionam
Extremadura, Madrid, Aragoniska a Kastilska-La Mancha a 24.790 km² k
Portugalskej. Cyłkownje je na tej přestrjeni něhdźe 9,5 mio. ludźi žiwe.

Tajo wužórli so we wysokosći wot nimale 1600 m w horinach Sierra de Albarracín
wosrjedź Španiskeje. Běži potom do zapadneho směra po Iberiskej połkupje přez
španiske města Aranjuez, Toledo, Talavera de la Reina a Alcántara kaž tež přez
portugalske město Santarém. Skónčnje so blisko Lissabona do Atlantiskeho oceana
wuliwa.

Najwjetši móst přez Tajo je Ponte Vasco da Gama w Lissabonje, kotryž je z
cyłkownej dołhosću wot 17,2 km najdlěši móst w cyłej Europje. K najstaršim
mostam přez rěku słušatej romski Puente de Alcántara a srjedźowěkowski Puente de
San Martín w Toledo.



https://hsb.wikipedia.org/wiki/Staroorientalistika

Staroorientalistika je wědomosć rěčow, stawiznow a kulturow Stareho orienta wot
jewjenja prěnich klinopismowych tekstow w pózdnim 4. lěttaysacu hač do hašenja
klinoweho pisma wokoło přewróta časow. Dokelž so prěnje wjetše wuryća w
antikskej Assyriskej wotměwachu, je so staroorientalistika prjedy a
tradicionelnje hdys a hdys tež dźensa assyriologija mjenuje. Geografiski rum
staroorientalistiki wopřijima wulke dźěle Prědnjeho orienta na teritoriju
modernych statow Irak, Syriska (antikska Mezopotamiska), Turkowska (Mała Azija)
a Iran (Persiske mócnarstwo) kaž tež susodnych krajow.

Staroorientalistika je filologisko-historiska disciplina. Hłowne žórło
staroorientalistiki su na 550.000 tekstow, kotrež su z klinowym pismom na
hlinjanych taflach napisane a su lěttysacy přetrali. Tute klinopismowe teksty su
nimo staroegyptowskeho tekstoweho korpusa najstarši a za starogrjekskim
najwobšěrniši tekstowy korpus cyłkowneho starowěka. Najwjetši dźěl tutych
tekstow leži wšak hišće njepublikowany w mnoholičbnych muzejach a priwatnych
zběrkach swěta; archeologiske wuryća dadźa nimo toho kóžde lěto nowe hlinjane
tafle wustupować, tak zo ličba tekstow dale a dale přiběra.

Wuslědźenje materielnych dopokazow Stareho orienta je nadawk prědnjoaziskeje
archeologije. K předmjetej facha njesłuša stara Egyptowska, kotruž egyptologija
wobjednawa, byrnjež pod mjenom Stary orient we wobšěrnišim zmysle druhdy staru
Prědnju Aziju a staru Egptowsku zjało. Stara Palestina. swět Stareho zakonja,
hačrunjež historisce a wěcownje k Staremu orientej słuša, so po tradiciji přez
(starozakonsku) teologiju/hebraistiku wuslědźa.

Akkadska rěč (akkadistika), (wuchodo)semitiska (t. r. z arabšćinu přiwuzna rěč
Babylonjanow a Assyričanow, je so něhdy w Mezopotamiskej (Irak, Syriska) rěčała,
wyše toho w cyłkownej Prědnjej Aziji z wašnjom a wot 3. hač do 1. lěttysaca př.
Chr. stajnje dokładźena. Akkadšćina je geografisce a chronologisce najdale
rozšěrjena a po ličbje a wšelakorosći tekstow najlěpje dopokazana rěč Stareho
orienta.

Sumeriska rěč (sumerologija), najstarša traděrowana rěč čłowjestwa, kotraž ze
žanej druhej rěču přiwuzna njeje, rěč wunamakarjow pisma z najbóle južneho dźěla
Mezopotamiskeje, wot 3. hač do zažneho 2. lěttysaca př. Chr. dokładźena (a w
kulće a we wědomosći tež hišće pozdźišo).

Hetitiska rěč (hetitologija), najstarša dokładźena indoeuropska rěč (přiwuzna z
němčinu, jendźelšćinu, łaćonšćinu, grjekšćinu a staroindišćinu) wobydlerjow
Małeje Azije (Turkowska) z połojcy 2. lěttysaca př. Chr. Pódla hetitišćiny steja
lědma znate rěče luwišćina (je so w klinowym pismje a w swójskim hieroglifowym
pismje pisała), palaišćina (wobě z hetitišćinu přiwuznej) kaž tež hattišćina
(izolowana rěč, kotraž z druhej rěču přiwuzna njeje).

Amurritišćina, ugaritišćina, fenicišćina a staroaramejšćina (aramejšćina), su
štyri w Syriskej rěčane sewjerozapadosemitiske rěče z 2. a 1. lěttysaca př.
Chr., kotrež su jedna z jednej wusko přiwuzna. Amurritišćina je jenož přez jara
wulku ličbu wosobowych mjenow a někotre požčonki z akkadšćiny rekonstruujomna.
Druhe tři rěče su přez teksty w najstaršich alfabetach swěta traděrowane. Wusko
přiwuzna je tež starohebrejšćina, rěč Stareho zakonja biblije.

Hurritiska rěč a urartejska rěč, dwě ze sobu přiwuznej rěči, kotrejž wšak
nimatej genetisku přiwuznosć z druhimi rěčemi, prěnja je so w 3. a předewšěm w
2. lěttysacu př. Chr. w Mezopotamiskej (Irak, Syrien) a Małej Aziji (Turkowska)
rěčała, druha w 1. lěttysacu př. Chr. w juhowuchodnej Turkowskej a Armenskej.

Elamska rěč, izolowana rěč z juhozapada Irana, wot 3. hač do 1. lěttysaca př.
Chr., ale trochu njeprawidłownje dokładźena.

Staropersiska rěč, indoeuropska rěč achajmenidoweho mócnarstwa z 2. połojcy 1.
lěttysaca př. Chr., w swójskim złóžkowym klinowym pismje.

Staroorientalistika wuči so na slědowacych němskich uniwersitach: Swobodna
uniwersita Berlin, Lipsk, Mainz, Jena ze statnej Hilprechtowej zběrku
prědnjoaziskich starožitnostkow, Göttingen, Münster, Marburg, Würzburg,
Erlangen-Nürnberg, Heidelberg, Tübingen, uniwersita Freiburg a Mnichow. Za
staroorientalisku resp. prědnjoazisku archeologiju dybi so wyše toho Němski
archeologiski institut (DAI) kaž tež Němske orientowe towarstwo (DOG) mjenować.
W Awstriskej so staroorientalistika na uniwersitomaj Wien a Innsbruck wuči, w
Šwicarskej na uniwersitomaj Bern a Genf.

Spočatk 17. lětstotka Romski slědźer Pietro Della Valle (1586-1652) wopyta
Mezopotamisku, dźensniši Irak, Persisku (dźensniši Iran) a Bliski wuchod
(Syriska, Libanon a Palestina). Přinjese rozprawu w žiwych barbach, kotraž do
stawiznow zańdźe a kopiju napisa, kotryž wot toho sławu doby: napis z
Persepolisa. Zastorči modu mjez ludźimi zdźěłaneho byrgarstwa; kóždy pućowar
čuješe so winowaty pućować, zo by znamješka abo rysowanki kopěrował, kotrež
běchu na namakanych stelach abo pomnikach zwobraznjene. Nichtó njemóžeše tehdy
prajić, štož tute napisy předstajichu, wo kotrychž Della Valle mysleše, zo bychu
pismo byli a formulowaše sam chětro prawe hypotezy, bjeztoho zo móhł je
dopokazać.

Přiběranje pućowanjow a wuprawow dowoli jara bohaty material dodać, hačrunjež
doba, hdyž je so dodał, njemóžeše znajomosće rozmnožić. Wažne wotkryća
wotměwachu so mjez 1780–1790, doba, hdyž so prěnje wuprawy organizowachu. Tehdy
knježeše přeswědčenje, zo znamješka pismo předstajichu, wo kotrymž zawěsće nic
wjele zrozumichu, ale chcychu je dešifrować. Cil bě, napisy abo tafle namakać.

W lěće 1842 přinjese francoski guwerner Botta jedyn z najwažnišich palastow
mezopotamiskeje ciwilizacije na swětło: palast z Chorsabada. Hačrunjež běchu
jara wažne, njemóžachu wotkryća přewrót w znajomosćach zawinować. Tohodla so
njeporadźi srědk namakać, zo by namakane napisy čitało a to pak bě potom same
předmjet slědźenja, kotrež 50 lět traješe a wjele specialistow mobilizowaše.

Slědźerjo dachu so do prěnjeje špalty, kotraž jenož 42 znamješkow wobsahowaše.
Tohodla měnjachu, zo dźěše wo alfabet. Wuchadźo wot hypotezy, zo ciwilizacija,
kotraž je to zhotowił, bě ta Persiskeho mócnarstwa 4. lětstotka př. Chr. a,
wužiwajo znate literarne žórła, slědowachu, zo wužita rěč bě předchadnik
persišćiny, kotryž je so wužił, zo by najstarše teksty pisał. Z druheje strony,
znajachu wot grjekskich pućowarjow mjenje dweju jeho kralow, Darius a Kserkses.

Z tymi přeswědčenjemi wobrónjeny, je slědźer z mjenom Georg Friedrich Grotefend
w lěće 1802 prěni alfabet postajił, kotryž dowoli, mjena persiskich kralow
čitać. Jeho rozłoženje je poprawom z wjetšeho dźěla wopak było, tworješe pak
zakład debatow, kotrež 40 lět mjez horstku specialistow trajachu. Hakle w lěće
1842 dojedna so wjetšina wučencow na alfabet, kotryž dowoli, cyły tekst čitać a
jemu zwisowacy woznam dać.

Potom, w lěće 1850, je so wotkryło, zo wěste znamješka so jako determinatiw
wužiwachu, t. r. wosnadnjachu čitanje druhich znamješkow, bjeztoho zo bychu so
same čitali. Samsne lěto je so dešifrowanska metoda etablěrowała. Wuchadźo wot
hypotezy, zo rěč pismow by semitiska była, wučenc namjetowaše, złožkowe
znamješka z hebrejskimi pismikami přirunować. Raz přiwzata, dowoli tuta metoda
wulki skok w znajomosćach wo znamješkach činić.

A w lěće 1857, William Henry Fox Talbot, britiski dešifrowar, dźiwi na medijowe
coupy, sčini pospyt, sćelo tři kopije samsneje, runje namakaneje tafle na třoch
wuznamnych dešifrowarjow Henry Creswicke Rawlinson, Jules Oppert a Edward Hincks
a jednu wobchowa sam. Štyri přełožki su so kryli, to bě dopokaz, zo čitanje
pismow na hlinje da so mištrować.

Po periodźe wotkryća mezopotamiskeje ciwilizacije a dešifrowanja akkadšćiny, so
žiwy zajim zapadneho wědomostneho swěta za tutón region zmócowaše. Wulke
wurywanišća so nětko w Assyriskej zahajuja, tak zo tuta wědomostna disciplina
mjeno assyriologija dósta, kotrež njedźiwajcy wotkrywanja nowych kulturow
Stareho orienta wobchowa. Po wuryćach w Chorsabadźe (Dur-Šarrukin) přez Botty,
Brit Austen Henry Layard wury namakanišćo Nimrod (Kalchu), potom Kujundźik,
staru Niniwu, hdźež w lěće 1851 Assurbanipalowu knihownju wotkrywa, kotraž z
tysacow taflow wobsta. Někotry čas pozdźišo je jeho Hormuzd Rassam narunał,
wosobina, kotrehož mjeno je z wotkryćemi wulkeho wuznama zwjazane. Namakanki z
assyriskich stolicow su se do Francoskeje a Zjednoćeneho kralestwa pósłali,
hdźež Louvre a Britiski muzej wozbožuja. Paralelnje přełožki postupowachu a w
lěće 1872 přełoži George Smith babylonsku wersiju stawizny wo lijeńcy. Tute
wotkryće zbudźi wulku kedźbnosć.

Samsna perioda widźeše spočatk prěnich wuryćow w Delnjej Mezopotamiskej, hdźež
so namakanišća Ur, Uruk a Suza identifikowachu. W lěće 1877 přewjedźe Francoz
Ernest Chocquin de Sarzec wuryća w Tello, prjedy mylnje jako stary Lagaš
identifikowany (je jón tehdy Sirbula čitał), ale we woprawdźitosći wotpowěduje
wón Girsu. Wón je tam wotkryća činił, kotrež du do staršich periodow wróćo, hač
do tych druhich namakanišćow, kotrež su so hač do toho wuryli, a namaka tam
wosebje supowu stelu a postawy z Gudeoweho kralestwa. Namakanišći Nippur a Suza
stej w tym wokomiku z wažnymaj wurywanišćomaj. Tafle, kotrež su so tam wotkryli,
dachu eksistency druheho luda hač Semitow wustupować, Sumeričanow, kotrychž rěč
je so tehdy wotkryła. Eksistencu tutoho luda su sej hižo prjedy přełožowarjo
klinopismowych taflow myslachu, kotřiž cuze słowa w słowoskładźe semitiskich
rěčow (assyrišćiny a babylonšćiny) namakachu. Wuryća w Suzy, nawjedowanych wot
J. de Morgana po 1897, přinjesechu jedyn wjetšich dokumentow mezopotamiskich
stawiznow na swětło: Hammurabijowy kodeks, kotryž pater Jean-Vincent Scheil
přełoži.

Spočatk 20. lětstotka rozšěrjachu so bóle rigorozne archeologiske wurywanske
metody, wosebje z přichadom Němcow na polu assyriologiskich studijow, w tutym
zmysle sylnje wot kejžora Wilhelma II. spěchował. Walter Andrae přewjedźe wuryće
Assura, mjeztym zo Robert Johann Koldewey započa Babylon wuslědźeć. Parallelnje
dowola dźěło přełožowarjow mezopotamiske stawizny w hrubych rysach wozjewić, a
započina so korpus zarjadniskich a hospodarskich tekstow analyzować, kotrež su
mezopotamiske namakanišća dodali. Prěnja swětowa wójna 1914 - 1918 přetorhny
tutón elan.

Po 1918 je so Bliski wuchod ze spadom Osmaniskeho mócnarstwa politisce
přewróćił. Mandaty, kotrež buchu Britam w Iraku, w Palestinje a w Jordaniskej a
Francozam w Syriskej a Libanonje dowěrjene, potom modernizacija Turkowskeje a
Persiskeje budu wuslědźenje archeoligiskich wurywanišćow tutych krajow
wosnadnjeć, zdobom budu geografiski wobzor assyriologiskich studijow rozšěrjeć.

Hižo do 1914 běchu wuryća zwonka Mezopotamiskeje polo assyriologije rozšěrili.
Wot 1886 běchu so klinopismowe tafle w Egyptowskej, w Tell el-Amarna wotkryli:
Listy z Amarny, diplomatiska korespondenca faraonow Amenhotepa III. a Amenhotepa
IV. (Echnatona), a jich přełoženje je so za prěnje lěta 20. lětstotka dokónčiło.
W lěće 1906 bě Němc Hugo Winckler město Boghaz-Köy wurył, antikski Hattuša.
Diplomatiske tafle, kotrež bě tam wotkrył, běchu w do toho njeznatej rěči
popisane: Hetitišćina. Tuta je so w lěće 1915 wot Bedřicha Hrozneho wuhódała, a
je najstarša znata indoeuropska rěč swěta.

W lětach 1920-1930 polěpšichu wurywanske metody. Wurywanišća Babylon, hdźež bě
Koldewey swoje dźěło hač do jeho smjerće w lěće 1925 zaso zahajił, Uruk Juliusa
Jordana a strony rěki Dijala ameriskeho teama instituta Oriental Institute of
Chicago, nawjedowaneho wot Henri Frankforta, su so z wjace srědkami analyzowali,
a dodachu jara přeswědčace wuslědki, kotrež dowolichu, chronologiju
mezopotamiskich stawiznow lěpje zeznać. Najwuznamniše wotkryće tuteje doby je
britiskemu teamej Leonarda Woolley dźakować, kiž w Urje wurjadny kralowski
pokład z archaiskeje doby wotkry.

Zwonka Mezopotamiskeje su so mnoholičbne wurywanišća zahajili. Claude Schaeffer
a René Dussaud započeštej Ras Šamra (Ugarit) wurywać, a Tell Hariri (Mari) je so
w lěće 1933 wotkrył a wot André Parrot wurył. Hromadźe ze Suzu su to najwažniše
archeologiske městna francoskeje assyriologije. Kóžde je wurjadny tekstowy
korpus dodał, kotryž do dźensnišeho njeje dospołnje přełoženy, a kotryž hišće
dale rosće. Tafle, kotrež su so w Ugariće na swětło přinjesli, pokazuja
najstarši alfabet, kotryž je znaty do dźensnišeho. Wuslědźowanje wurywanišćow w
Syriskej a w Anatolskej, předewšěm Yorgana Tepe (Nuzi), da nowy lud wustupować,
Hurritow, kotrychž rěč započa so přełožować. W Armenskej wotkrychu lud Urartu,
kotryž na hurritišćinu podobnu rěč rěčeše, kotruž Johannes Friedrich w lěće 1930
wuhóda. Iranska wysočina je so tež wuslědźiła: su so palast Dariusa I. w
Persépolisu a starše wurywanišća Tepe Giyan, Tepe Sialk abo Tepe Hissar wuryli.

Disciplina je so po 1945 dale z wjace srědkami wuhotowała. Hižo prjedy
wuslědźene wurywanišća buchu znowa wuryte, mjeztym zo wotstorčenym dobam wěnuja,
prastawiznam Stareho orienta. Jericho w Palestinje a Çatal Höyük w Turkowskej
stej mjez najznaćišimaj wuslědźenymaj wurywanišćomaj w tej periodźe.
Staroorientalistika wjedźeše na powšitkowne wašnje postup archeologije dale,
kotraž so studijej wokoliny wěnowaše, a interdisciplinarnosć. Ale we wurytych
namakanišćach wěnowachu wosebje pomnikam a zanjechachu zwjetša bydlenske štwórće
hač na někotre wuwzaća (Ur, Ugarit, Hacilar). Regiony, kotrež su so něhdy za
periferne měli, dóstachu wjetši wuznam a prócowachu so stawizny Stareho Orienta
hišće raz wobkedźbować, tónkróc na mjenje "mezopotamisko-centristiske" wašnje.
Wotkryće města Ebla w lěće 1975 přez italski team pod wjednistwom Paolo Matthiae
a přełožowanje taflow, kotrež su so tam namakali, wjedźeše k wotkrywanju
wažnosće rozwića Syriskeje na spočatku bronzoweje doby, štož so sej do toho
njemysleše. Najnowše wuryća w dole rěki Chabur du do samsneho směra, cyle kaž
cyle nowe wotkryće wurywanišća Jiroft w Iranje (w lěće 2001). Rozšěrjenje
wuryćow antikskich wurywanišćow na rum, kotryž wot Egyptowskeje hač do
Srjedźneje Azije rozpřestrěwa, je dowoliło, wuznam zwiskow mjez rozdźělnymi
kulturami do prědka stajić, kotrež su so tam namakali, a wikowanske poćahi mjez
nimi, kotrež so wot dalokich dobow pokazowachu. Ale to přesahuje wobłuk
staroorientalistiki.

Rozšěrjenje pola assyriologiskich studijow po lěće 1945 je slědźerjow nuzowało,
so na wosebite dźělne polo specializować, na geografiju (Assyriska, Babylonska,
Elam atd.), na dobu (neolitikum, archaiska, stara, srjedźna abo nowa perioda)
a/abo na bóle specialne pola (stawizny nabožiny, hospodarstwa, diplomatije
atd.). Tak je so staroorientalistika do wjacorych dźělow rozšćěpała. Po Samuelu
Noahu Kramerje, kotryž so w swojim wulkim dźěle Stawizny započinaja so ze
Sumerom za "sumerologa" wuda, su sej druzy slědźerjo jeho za přikład wzali a
dachu so "hetitologow", "elamologow" atd. mjenować. To njeje zadźěwało, zo
najebać wšěch rozdźělnych polow, kotrež so namjetuja, studij Stareho orienta
přeco relatiwnje podobne metody wužiwa, kotrež činja, zo tuta disciplina wěsty
zwjazanosć wobchowuje.

Politiska situacija Srjedźneho orienta po 1945 je we wěstych regionach móžnosće
wuryćow jara wobmjezowała: byrgarska wójna w Libanonje, iranska rewolucija,
wójna mjez Iranom a Irakom a aktualna situacija w Iraku. Wěste staty maja tež
wulke ćežkosće w boju přećiwo rubježnym wuryćam, kotrež hižo wot spočatkow
staroorientalistiki jewja, předań wuměłskich twórbow abo antikskeje tafle,
kotrež w ćežkej dobje přeco dobytki lubjachu.

Wězo, zwostawa hišće wulka ličba dypkow, kotrež dyrbja so wujasnić. Dla
polěpšenja stawa znajomosćow wo tutej starej ciwilizaciji, dyrbja so prjedy
studowane podłožki w swětle nowych wotkryćow znowa analyzować. Tutón
njepřestajny postup dawa přičinu měnić, zo wěsta ličba wěstosćow, kotrež mamy
tuchwilu wo wšelakich aspektach stawiznow Stareho orienta, bychu w přichodnych
lětach swoju płaćiwosć zhubili. Porno tomu zwostawa wulka ličba taflow, kotrež
hišće njejsu přełožene a analyzowane: wulki dźěl archiwow z Mari, kotrychž
přełoženje je so hižo před 1939 započało, hišće njeje studowany; z 10.000
srjedźnobabylonskich taflow, kotrež su so w Nippurje wuryli, je jenož malički
dźěl wozjewjeny. A to su jenož někotre přikłady. Z prawdźepodobnym wotkrywanjom
nowych kopicow taflow (kaž te, kotrež su njedawno w Qatnje na swětło přišli),
korpus k dispoziciji stejacych tekstow ma wulke šansy so hišće za přichodne lěta
rozmnožić. To wučinja wěsće rozdźěl mjez staroorientalistiku a najwjace druhich
disciplinow antikskich stawiznow, hdźež tekstowy korpus je takrjec blokowany
(kaž to za klasiski starowěk trjechi).

Hačrunjež so Egyptowska druhdy do wulkeho Stareho orienta zapřijima, rozeznawa
so studij tutoho kraja k tutej periodźe jara wot toho skupiny ciwilizacijow,
kotrež assyriologojo studuja, a, byrnjež zwiski mjez woběmaj polomaj we wěstych
periodach sylne byli, wostawatej egyptologija a staroorientalistika jara
rozdźělnej disciplinje. Jeničke dokumenty, kotrež z Egyptowskeje pochadźeja a
staroorientalistiku nastupaja, su listy z Amarny.

Časowy kónc assyriologiskeho pola je kónc produkcije klinopismowych dokumentow,
tuž spočatk 1. lěttysac po Chr. w Babylonskej, kotrež antiksku mezopotamisku
kulturu wobchowachu. Zbytk Bliskeho wuchoda staroorientalistiku wot spada
babylonskeho mócnarstwa w lěće 539 wjace njenastupa, byrnjež dźěła wo pozdźišich
mezopotamiskich žórłach k tutomu podawkej móhli specialistow za achajmendiske,
seleukidiske a partiske mócnarstwo zajimować.

Periodizacija stawiznow Stareho orienta wariěruje po městnach a periodach. Wěste
nastupaja wulki dźěl Bliskeho wuchoda: Urukowa perioda, nowoassyriske
mócnarstwo, nowobabylonske mócnarstwo. Su sej přiwučili, chronologiju
Mezopotamiskeje na zbytk Stareho orienta w 2. lěttysacu nałožić, wosebje za
starobabylonsku periodu (2004-1595), njepřihódna terminologija, přetož Babylon
bě hakle wokoło srjedźizny tuteje periody politiska wulkomóc, ale je přez
konwenciju wostała. We woprwdźitosći je dale a dale tendenca, stawizny regionow
Stareho orienta po jich swójskej chronologiji rozdźělić, kotraž móže na tu
druhich regionow jara podobna być. Na přikład:



https://hsb.wikipedia.org/wiki/Skopje

Skopje (makedonsce Скопје) je stolica a najwjetše město Makedonskeje. Ze swojimi
540.000 wobydlerjemi móže so Skopje zarjadować do srěnjowulkich městow Europy a
je tróšku wjetši hač Lipsk.

Město Skopje so prěni raz naspomni přez Klaudiusa Diolomeja pod swojim starym
mjenom Skupi. W třećim lětstotku do Chrystusa bu Skupi wot Dardancow załoženy,
pozdźišo, z přijězdom Romancow, bu Skupi z dźělom Romskeho mócnarstwa. W tutej
dobje rozkćě město mócnje na wšelakich polach a bu z wažnym cyrkwinskim
srjedźišćom ze sydłom biskopa. W lěće 518 bu město přez wulke zemjerženje
zničene. Hač do dźensnišeho dnja pak su rjane romske twarjenja kaž zjawne
kupjele a amfiteatry w měsće dodźeržane. Po zemjerženju běše město swoje wobličo
dospołnje zhubiło a je nastało město Justiniana prima. Na kóncu 6. lětstotka
zasydlichu so słowjanske kmjenje z Karpatow. Wokolina Skopja bě wot kmjenow
Beregheziti wobydlana, kiž spožčichu městu nowe mjeno Skopje.

Dnja 26. julija 1963 zemrě jako wuslědk ćežkeho zemjerženja mjez 1.000 a 1.100
ludźi, mjez tym zo bu znajmjeńša 3.000 ranjenych. 200.000 ludźi wosta bjez
swojeho domu. Njeposrědnje po zemjerženju rjekny prezident Juhosłowjanskeje
Josip Broz Tito: „Skopje njewidźanu katastrofu dožiwi, ale budźe znowa
natwarjene. Skopje so stanje z hordosću bratrowstwa a jednoty, juhosłowjanskeje
a swětoweje solidarity.” Dźensa naspomnja hišće ruiny stareho dwórnišća na
katastrofu.



https://hsb.wikipedia.org/wiki/Sewjerosamiska_r%C4%9B%C4%8D

Sewjerosamišćina (často jednorje samišćina, sewjerosamisce davvisámegiella abo
sámegiella) je rěč samiskeje hałuzy finougriskich rěčow. Z dźensa hišće žiwych
samiskich rěčow ma sewjerosamišćina najwjetšu ličbu rěčnikow (něhdźe 30.000) a
płaći husto kaž poprawna samiska rěč. Sewjerosamišćina je přiwuzna k druhim
rěčam samiskeje hałuzy, ale podobna tež baltofinskim rěčam.

Sewjerosamišćina je hamtska mjeńšinowa rěč w gmejnach Kåfjord (Gávkevuotna),
Karasjok (Kárášjohka), Kautokeino (Guovdageaidnu), Lavangen (Loabát), Nesseby
(Unjárga), Porsanger (Porsáŋgir) a Tana (Deatnu) w Norwegskej; Arjeplog
(Árjepluovve), Gällivare (Jiellevárri), Jokkmokk (Johkamohkki) a Kiruna (Giron)
w Šwedskej a Enontekiö (Eanodat), Inari (Anár), Sodankylä (Soađegilli), Utsjoki
(Ohcejohka) w Finskej.

W sewjerosamišćinje wužiwa so łaćonski alfabet z přidatnymi pismikami á [a], č
[tʃ], đ [ð], ŋ [ŋ], š [ʃ], ŧ [θ], ž [d̥ʒ̊].

Dołhosć wokalow wotwisuje wot jich pozicije w słowje a wot stopnjoweje změny. W
prawopisu dołhosć so njewoznamjenja. Dwójne ii njeje dołhi wokal ale wjazanje
[ij].

Nimo jednorych wokalow ma sewjerosamišćina hišće diftongy ea [eæ], ie [ie], oa
[oɑ] a uo [uo]. Te móža měnić so z dołhimi wokalami e [eː], i [iː], o [oː] a u
[uː], na př. geassit ‘ćahnyć’ > gesset ‘ćahnu’, giehta ‘ruka’ > gihtii ‘w ruce’,
oastit ‘kupić’ > ostet ‘kupja’, čuorvut ‘wołać’ > čurvot ‘wołaja’.

W cuzych słowach wustupuja hišće aspirěrowane konsonanty [pʰ], [tʰ] a [kʰ]:
páhkka ‘paket’, telefuvdna ‘telefon’, kapihtal ‘kapitl’.

Kaž tež estišćina znaje sewjerosamišćina rozeznawanje třoch schodźenkow dołhosće
(krótko – dołho – předołho), na př. oađán [oˑɑðaːn] ‘spju’, oađđit [oˑɑðːiˑht]
‘spać’ a oađđi [oɑðːːi] ‘spjacy’. Tabela wšelake dołhosće njepokazuje. W
prawopisu rozdźěl mjezy dołhimi a předołhimi konsonantami husto njeje widźeć.

Pola předołhich konsonantow bb, dd, gg je prěni dźěl dołhi a spěwny, druhi
krótki a połspěwny: oabbá [oɑbːb̥a] ‘sotra’, loddi [lodːd̥i] ‘ptačk’, čoggot
[tʃoɡːɡ̊oht] ‘so zhromadźić’.

Pismik t na koncu słowa so wurjekuje kaž [h], hdyž w sadzé slěduje hišće slówo,
hewak (t. r. před přestawku) kaž [ht].

Na rozdźěl wot finšćiny je stopnjowa změna w sewjerosamišćinje jara komplikowana
a zapřijmje wšě konsonanty a konsonantiske zwiski.

Sewjerosamišćina ma šěsć padow: nominatiw, genitiw, ilatiw, lokatiw, komitatiw a
esiw. Dokelž stary akuzatiw (kóncowka *-m) je spadnył ze starym genitiwom
(kóncowka -n) słuži genitiw dźensa tež jako pad njeposrědneho objekta. Esiw ma
jenož jednu formu za singular a plural.

Wobsydstwo zwuraznje sewjerosamiska rěč z pomocu posesiwowych sufiksow, kiž
sćehuja kóncowkam pada. Kombinacija teju kóncowkow wučinja komplikowane
wjazanja. Tu so pokazuje jenož padowe formy singulara (eallu ‘stadło’):

Adjektiwy ma w sewjerosamišćinje dwě zakładnej formje – atributiwnu a
predikatiwnu. Atributiwna forma so njedeklinuje: Son lea čeahpes bárdni ‘Wón je
wušikny hólc’, Dáppe leat ollu čeahpes bártnit ‘Tu su mnoho wušiknych hólcow’.

Hdyž adjektiw wužiwa so jako predikat, tón so deklinuje po numerusu: Bárdni lea
čeahppi ‘Hólc je wušikny’, Bártnit leat čeahpit ‘Hólcy su wušikni’.

Za negaciju werbow wužiwa so wosebity negacijowy werb. W prezensu sćehuje
negacijowemu werbej forma bjez kóncowki (runozłóžkowe a kontrahowace werby) abo
z kóncowku -t (njerunozłóžkowe werby), na př. mun boađán ‘ja přińdu’ : mun in
boađe ‘ja njepřińdu’, doai veahkeheahppi ‘wój pomhatej’ : doai eahppi veahket
‘wój njepomhatej’, sii čohkkájit ‘woni sedźa’ : sii eai čohkká ‘woni njesedźa’.

Zestajane formy eksistuja za perfekt a pluskwamperfekt (Mun lean boahtán ‘Ja sym
přišoł’), za progresiw (Son lea borramin ‘Wón jě’, posłownje „wón je jědźacy“).

Normalny słowoslěd w sewjerosamišćinje je subjekt – werb – objekt, na př. Mun
jugan gáfe ‘Ja piju kofej’. W prašacych sadach sćehuje werbej partikla go, a
werb steji na spočatku sady: Jugan go mun gáfe? ‘Piju ja kofej?’.

Najwjetši dźěl słowoskłada sewjerosamišćiny je uralskeho abo finougriskeho
pochada. Rěč je tola južo zahe přewzała słowa wot susednych germanskich rěčow,
na př. buoidi ‘tuk’ (< germ. *faita), gussa ‘kruwa’ (< sk. *kūz) abo lavkkis
‘tcha’ (< *flauhaz). Nowše požčonki su mj. dr. gáffe ‘kofej’, (k)ruvdnu ‘króna’
abo skuvla ‘šula’.

Sewjerosamišćina je zhromadnje z druhimi rěčemi samiskeje hałuzy w běhu časa
přewzała jara mnoho słowow z baltofinskich rěčow. K tym słušeja na př. addit
‘dać’ (fi. antaa), girji ‘kniha’ (fi. kirja), loahppa ‘kónc’ (fi. loppu), haddi
‘płaćizna’ (fi. hinta), šaldi (fi. silta), oahppat ‘wuknyć’ (fi. oppia) abo
bánnogáhkku ‘pampuch' (fi. pannukakku, to zaspět z skandinawiskich rěčow).

Nowe požčonki so přiměrjeja samiskej fonetice, na př. parlameanta ‘parlament‘,
kultuvra ‘kultura’ abo tradišuvdna ‘tradicija’.

Sewjerosamišćina ma tři hłowny narěče – mórski narěč, Tornioski narěč a
finmarkski narěč. Posledni dźěli so do dweju skupinow (zapadna a wuchodna).
Najnapadniši rozdźěl mjezy tymaj skupinomaj wobsteji w tym, zo na wuchodźe
kajkosć diftongow wotwisuje wot dołhosće slědowaceho konsonanta, na př. geahččat
[keæhːtʃɑht] ‘hladać’, ale geahčan [kɪæhtʃɑn] ‘hladam’.

Přitomny prawopis sewjerosamišćiny pochadźa z lěta 1979. Před tym buchu wužiwane
rozdźělne systemy w třoch skandinawiskich krajach. Wosebje finougriski rěčespyt
wužiwaše hač do započatka 21. lětstotka prawopis, kotryž norwegski slědźer
Konrad Nielsen wuwi za swóju wučbnicu samišćiny (Lærebok i lappisk, 1926) a
kotryž bu tež wužiwany w jeho wulkim samisko-norwegskim słowniku (Lappisk
ordbok, 1932–1962).

Najstarše dokłady sewjerosamišćiny pochadźa z 1648, hdyž šwedski farar Johannes
Jonae Tornaeus přełoži cyrkwinsku přiručku Manuale sueticum ze šwedšćiny do
samišćiny (Manuale Lapponicum). Prěni katechizm wuńdźe 1728 w Kopenhagenje
(Dokter Marten Lutter Utza Katekismusaz, přełožowar Morten Lund). Tym slědowachu
gramatika Knuda Leema (En Lappisk Grammatica Efter den Dialect som bruges af
Field-Lapperne udi Porsanger-Fiorden, 1748) a jeho dansko-samiski słownik (En
Lappesk Nomenclator efter Den Dialect, som bruges af Fjeld-Lapperne i
Porsanger-Fjorden, 1756). 1840 wuńdźe prěni přełožk Noweho Zakonja (Hærramek ja
bæstamek Jesus Kristus åđđa testament, přełožowar Nils Vibe Stockfleth), cyła
Biblija prěni raz 1895 (přełožowar Jens Andreas Friis). Friisowy słownik
sewjerosamišćiny (Ordbog over det Lappiske Sprog, 1887) bě zakładny za wuwiće
prawopisa.

1910 wuńdźe prěna samiskorěčna kniha, kotrejež awtor bě Sam – Johan Turi’a
Muitalus sámiid birra (‘Rozprawa wo Samach’). Druhe wažne twórbe za počinace
samiske pismowstwo běchu Sámi soga lávlla (‘Spěw samiskeho roda’, 1906) wot
Isaka Saby, kiž je dźensa samiska narodna hymna, a Pedar Jalvi’a Muohttačalmmit
(‘Sněženki’, 1915).

Prěnje sewjerosamiske nowiny běchu Muitalægje (‘Powědar’, 1873–1875), tym
slědowa Nuorttanaste (‘Sewjernička’), kiž wuńdzé hač do dźensnišeho. Druhe
nowiny běchu Sami Usteb (‘Samiski Přećel’, 1899–1903) a Saǥai Muittalæggje
(‘Powědar Powěsćow’, 1905–1911). Dźensa wuńdźa mjez druhim časopis Sápmelaš
(‘Sam’, měsacnje) a nowiny Min Áigi (‘Naš Čas’, dwójce w tydźenju) a Ávvir
(‘Kedźbnosć’, pjeć razow w tydźenju).

Telewizijne wusyłanja poskićeja NRK Sápmi (Norwegska) za cyły samiskorěčny
teritorij. Statny finski radijowy sćelak YLE ma tež sewjerosamiski program (YLE
Sámi Radio).



https://hsb.wikipedia.org/wiki/Sewjerofrizi%C5%A1%C4%87ina

Sewjerofrizišćina (frizisce friisk, fresk, frasch, fräisch, freesk) je
zapadogermanska rěč, kotraž so we wokrjesu Sewjerna Friziska (němsce
Nordfriesland) při zapadnym přibrjohu Schleswigsko-Holsteinskeje rěči. Prjedy
wopřijimaše sewjerofriziski rěčny teritorij tež połkupu Eiderstedt a južne
sewjerofriziske kupy (šěra kónčina na karće).

Wosebita swojoraznosć sewjerofrizišćiny je wurazne dźělenje do dweju hałuzow:
kupowa sewjerofrizišćina (dialekty 1–3 na karće) a twjerdźowa sewjerofrizišćina
(dialekty 4–10). Tute dźělenje je nastało z dweju rozdźělneju žołmow
zapućowanja: kupy Sylt, Amrum, Föhr a Helgoland buchu hižo we 8. lětstotku
wobsydlene, twjerdź a južne kupy hakle w 12. lětstotku. Dialektaj 8 a 9
(Srjedźna a Južna Goesharde) stej dźensa hižo wotemrěłoj. Dialektaj Föhra a
Amruma (2a a 2b) stej nimale identiskaj, čehoždla jej zwjetša jako jedyn dialekt
zjimaja.

Napadne je, zo kupowi Sewjerofrizojo ani sebje samych ani swoju rěč jako
„Frizow“ abo „frizišćinu“ njepomjenuja, ale po swojej kupje. Tak by wobydler
kupy Sylt n. př. za „Ja sym Friz a rěču frizisce“ prajił Ik sen Sölring en ik
snaki Sölring („Sym Sylćan a rěču syltsce“). Jako „Frizow“ pomjenuja na kupach
jenož tych na twjerdźi.

Ortografija slěduje we wšěch dialektach jenakim zasadam, při čimž pak jednotliwe
rozdźěle wustupuja. Tak pisaja zwuk [ʃ] w twjerdźowych dialektach a na kupje
Föhr jako sch, druhdźe jako sj. W dialektach kupow Sylt a Helgoland wužiwaja
nimo toho wulkopisanje substantiwow, kaž w němčinje. Twjerdźowe dialekty
wužiwaja pismik å za wokal mjezy a a o, dialekt Sylta ma pismik ā za dołhe,
swětłe [aː] a ē za dołhe wotewrjene [ɛː]. Pismik đ Syltoweho dialekta so dźensa
jako [l] abo [r] wurjekuje.

Tajki system eksistuje w europskich rěčach hewak jenož w finšćinje a estišćinje
a steji w přećiwku k ortografiji wšěch druhich germanskich rěčow, přir.
sewjerofrizisce samer (z krótkim wokalom) „lěćo“, ale zapadofrizisce simmer,
jendźelsce summer, norwegsce sommer, němsce Sommer.

Infinitiwna kóncowka -n (kaž w němčinje komme-n, mache-n) so wužiwa jenož za
prepoziciju tu (typ 1), hewak pobrachuje (typ 2). Konstrukcije typa 3 wobjimaja
wjazawku än „a“ hromadźe z imperatiwom. Tutu tróšku dźiwnu konstrukciju je
sewjerofrizišćina najskerje přewzała z danšćiny, hdźež prepozicija at ([ɔ],
němsce zu, jendźelsce to) před infinitiwom klinči runje kaž wjazawka og „a“.

Tak mjenowany d-artikl (di, jü, dåt – 1. sada) so wužiwa, hdyž substantiw je
hišće dale postajany (tu: „kotrež při woknje steji“). Tak mjenowany e-artikl (e,
et, 2. sada) so pak wužiwa, hdyž tajke postajenje pobrachuje.

W dialekće Föhra a Amruma je femininum spadał z neutrumom, runje kaž
wobmjezowacy artikl femininuma (jü) so dźensa wjace njewužiwa (město jü mam
„(ta) mać“ dźensa praja det mam „(to) mać“). W dialekće kupy Sylt wustupuje
tendenca wužiwanja jednotneho artikla di za wšě tři splahi (kaž w jendźelšćinje
the).

W druhich zapadogermanskich rěčach wužiwa so jenož jedna forma pronomena (he abo
er) we wšěch pozicijach, přir. jendźelsce He is not at home / Is he not at
home?, delnjoněmsce He is nich to Hus / Is he nich to Hus?, wysokoněmsce Er ist
nicht zu Hause / Ist er nicht zu Hause? Jenož frizišćina wužiwa wobě warianće.

Intaktne rěčne zhromadźenstwa eksistuja dźensa jenož w zapadnym dźělu kupy Föhr
a w kónčinje Bökingharde na twjerdźi. Wšě druhe sewjerofriziske dialekty su
nimale wotemrěli. Rěčna kompetenca zwostawacych rěčnikow je zdźěla jara
wobmjezowana, tak mjenowany code-switching je wšědny zjaw.

Najwjetše mnóstwo tekstow wuchadźa w dialekće Bökinghardeja (Mooringer Frasch),
tak zo so tutón dialekt často za hłownu sewjerofrizisku spisownu rěč powažuje.

W cyłej Sewjernej Friziskej eksistuje jenož jedna šula, hdźež so tež frizisce
wuči: dansko-friziska šula w Risumje (dansce Risum Skole, frizisce Risem
Schölj). Na druhich šulach sewjerofriziskeho rěčneho teritorija je frizišćina
jenož fakultatiwny předmjet abo so docyła njeposkićuje. Na wšelakich městnach so
tež pospytuje, frizišćinu (němskorěčnym) dźěćom w pěstowarnjach posrědkować
(přir. serbski Witaj-projekt). Dokelž pak faktisce friziskorěčne šulske kubłanje
pobrachuje, móže efekt tajkich prócowanjow jenož snadny być.

Sewjeroněmski rozhłós (NDR) wusyła sewjerofrizisce cyłkownje 3–4 mjenšiny wob
tydźeń (wusyłanje „Friesisch für alle“). Přez internet a „wotewrjeny kanal“
wusyłaja so tež njeoficielne programy w sewjerofriziskej rěči.

W sewjerofriziskej rěči so žane nowiny njewudawaja. Zwjask „Friisk foriining“
wudawa njeprawidłownje informaciske łopjeno (Friisk Tising „Friziske Nowiny“,
prjedy Nais aw friisk „Powěsće frizisce“).

W lěće 2004 je krajny sejm Schleswigsko-Holsteinskeje schwalał „Zakoń wo
spěchowanju frizišćiny w zjawnym rumje“ (Gesetz zur Förderung des Friesischen im
öffentlichen Raum / Gesäts fort stipen foont friisk önj e öfentlikhäid).

Prěnja ćišćana twórba w sewjerofriziskej rěči bě w lěće 1809 komedija Di
Gitshals of di Sölring Piđersdai („Łakomc abo Syltowy dźeń swj. Pětra“)
kěbětraja Jap Peter Hansen wot Sylta (1767–1855). Druhi sławny spisowaćel
Syltoweho dialekta bě Jens Mungard (1885–1940), kiž we swojich basnjach a
powěsćach wosebje tradicionelnu swobodu Frizow wuzběhowaše, čehoždla bu 1939 do
koncentraciskeho lěhwa Sachsenhausen zapokazany, hdźež 1940 wumrě.

Tež w dialekće Föhra a Amruma běše najwažniša literarna twórba dołho komedija
Oome Peetje ütj Amerika („Wujk Peetje z Ameriki“) wučerja Lorenz Conrad Peters
(1885–1949). W lěće 1991 wuńdźe prěnja moderna sewjerofriziska nowela – Jonk
bradlep („Ćěmny kwas“) wučerki Ellin Nickelsen (* 1956).

Najwažniši sewjerofriziscy spisowaćeljo na twjerdźi su Johannes Hansen (Srjedźna
Goesharde, 1854–1877), Moritz Momme Nissen (Karrharde, 1822–1902), Nis Albrecht
Johannsen (Bökingharde, 1888–1967) a Peter Jensen (Wiedingharde, 1861–1939).
Wosebje basnje Johannsena su mjez Frizami na twjerdźi jara znate a woblubowane.
Wón je tež awtor sewjerofriziskeje hymny Gölj-rüüdj-ween
(„Złoto-čerwjeno-módre“, barby friziskeje chorhoje).



https://hsb.wikipedia.org/wiki/Sardi%C5%A1%C4%87ina

Sardišćina (sardisce sardu, limba sarda) je južnoromaniska rěč, kotruž nałožuja
někak 1.200.000 rěčnikow na kupje Sardiniska. Tři najwažniše sardiske narěče su
logudorska, nugorska a campidanska; sassariska a gallurska narěči ličitej so
skerje ke korsiskim narěčam, w měsće Alghero rěči so katalansce. Wot lěta 2006
zarjady awtonomneje Sardiniskeje (Regione Autònoma de sa Sardigna) nałožuja tak
mjenowanu Limba Sarda Comuna (LSC), kotraž wužiwa so w oficielnych dokumentach.
LSC je kompromis mjez wšelakimi narěčemi a jeje nałožowanje ma hakle
eksperimentalny charakter.

Sardišćina wuwiwaše so na kupje jako relatiwnje izolowana rěč. W přirunanju z
druhimi romaniskimi rěčemi je sardišćina jara konserwatiwna, druhdy je wona
bliša ludowej łaćonšćinje hač modernym romaniskim rěčam. Za čas fašistiskeho
režima dyrbjachu duchowni wěriwym wobjasnjować, zo łaćonšćina, kotruž w cyrkwi
słyša, sardišćina njeje.

Někotre dźensniše sardiske gramatiske formy su bliše klasiskej łaćonšćinje hač
łaćonšćina napismow, kotrež so w Pompejach wobchowachu. Na přikład klasiske
łaćonske amat wurjekowaše so w Pompejach hižo ama (kaž w dźensnišej italšćinje),
w sardišćinje hač do dźensnišeho zdźerži so forma amat (sam werb amare pak je w
sardišćinje italskeho pochada).

Prěnje sardiske teksty pochadźeja z 13. lětstotka, ale wjetšina sardiniskich
spisowaćelow tworješe wosebje we łaćonšćinje a španišćinje, druhdy, ale jenož
zrědka, w katalanšćinje, pozdźišo w italšćinje. Literatura w sardišćinje započa
so wuwiwać hakle w 19. lětstotku. Jako prěni spyta jednotnu spisownu rěč
wutworić Giovanni Spanu (1803-1878) na zakładźe logudorskeje narěče. W lěće 1940
wuda Pietro Casu di Barchidda (1878-1954) swój přełožk Dantoweje Božeje
komedije. Cyłu Bibliju přełoži do nugorskeje sardišćiny profesor Bobore Ruju
(italsce Salvatore Ruju, pisane tež Salvatore Ruiu),, předsłowo k jeho přełožkej
napisa profesor Massimo Pittau. Najwuznamniša sardiniska spisowaćelka 20.
lětstotka, Grazia Deledda (1871-1936, Nobelowe myto 1926), pisaše italsce.

W Italskej sardišćina dołho njebu připóznata jako wosebita rěč, hač do
dźensnišeho ju někotři narěč mjenuja. Hakle w lěće 1997 sardiniski zakoń čisło
26 definuje sardišćinu jako samostatnu rěč, w lěće 2006 započachu zarjady na
Sardiniskej tak mjenowanu Limba sarda comuna („powšitkownu sardišćinu“) jako
hamtsku rěč nałožować. Sardisce móže 80% wobydlerjow kupy; najbóle wohrožena je
campidanska narěč, logudorsku a nogursku narěči (bóle konserwatiwnej) rěči tež
młodźina.

Na sćěhowacych linkach podamy krótki, jara jednory zarys gramatiki načasneje
sardišćiny na zakładźe nugorskeje narěče.

Před substantiwom zwjetša steji artikl, pak definitny, pak indefinitny. Na
rozdźěl wot wšěch wuchodoromaniskich a zapadoromaniskich rěčow (z wuwzaćom
někotrych wuchodnych katalanskich narěčow na Balearach a zdźěla na Costa Brava,
tak mjenowaneho català salat) sardiski definitny artikl su, sa njewuwi so z
łaćonskeho ille, ale z ipse.

W singularje před wokalemi artikl so eliduje: s’amicu („přećel“), s’amica
(„přećelka“), un’amicu, un’amica.

Definitny artikl hodźi so wurjekować a pisać hromadźe z předłóžkami a (do, k),
kin (z, t.r. „z kim“, „z čim“), de (z, wot) a in (w):

assu, assa, assos, assas; kissu, kissa, kissos, kissas; dessu, dessa, dessos,
dessas; issu, issa, issos, issas.

Artikl a předłóžku móžemy wurjekować tež kaž dwě słowje, na přikład: kin su, de
su, in su.

Indefinitny artikl hodźi so wurjekować a pisać hromadźe z předłóžkomaj kin a in:
kindunu, kinduna, indunu, induna.

Sardiske substantiwy dźěla so do štyrjoch klasow. Kaž w zapadoromaniskich rěčach
tež w sardišćinje twori so plural substantiwow a adjektiwow na zakładźe
łaćonskeho akuzatiwa plurala, na př. pane („chlěb“) - panes („chlěby“), rosa
(„róža“) - rosas („róže“).

(Feminimum: cara, prus cara, sa prus cara/meda cara; plural: maskulinum: caros,
prus caros, sos prus caros/meda caros, femininum: caras, prus caras, sas prus
caras/meda caras.)

maja w sardišćinje perifrastisku formu: su ’e unu (prěni), sa ’e una (prěnja),
su ’e duos (druhi), sa ’e duas (druha), a pod.

Sardiske werby dźěla so do třoch konjugacijow, werby 1. konjugacije maja w
infinitiwje kóncowku –are, werby 2. konjugacije kóncowku –ere a werby 3.
konjugacije kóncowku –ire. Sardiski werb ma štyri modusy (indikatiw, imperatiw,
kondicional a konjunktiw) a šěsć tempusow (prezens, zestajeny preteritum,
imperfekt, pluskwamperfekt, futur a předchadny futur – futuro anteriore).

4 Ma il Signore mandò sul mare un forte vento che scatenò una grande tempesta.
Tutti pensarono che la nave stesse per sfasciarsi. 5 I marinai ebbero paura e
ciascuno chiese aiuto al suo dio. Per non affondare gettarono in mare il carico
della nave. Giona, invece, era sceso nella stiva e dormiva profondamente. 6 Il
capitano gli si avvicinò e gli disse: “Come? Tu dormi? Alzati! Prega il tuo Dio!
Forse avrà pietà di noi e non moriremo.” 7 I marinai si dissero l’un l’altro:
“Tiriamo a sorte per sapere chi di noi è la causa di questa disgrazia.” La sorte
indicò Giona. 8 Allora gli chiesero: – Dunque sei tu la causa di questa
disgrazia? Che cosa fai qui? Da dove vieni? Qual è il tuo paese? Qual è il tuo
popolo? 9 – Io sono Ebreo, – rispose Giona, – e credo nel Signore, Dio del
cielo, che ha fatto la terra e il mare.



https://hsb.wikipedia.org/wiki/Radwor

Radwor (němsce Radibor) je wjes a přisłušaca gmejna we wokrjesu Budyšin w
Hornjej Łužicy, něhdźe 10 km sewjernje Budyšina. Wjes sama ma wokoło 650
wobydlerjow, gmejna wokoło 3200. Wosebje w přewažnje katolskim juhu gmejny rěči
wulki dźěl ludnosće serbsce.

Radworski gmejnski teritorij rozpřestrěwa so wot Budyskeje měšćanskeje hranicy w
juhu hač do krajinje hornjołužiskeje hole a hatow w sewjeru.

Južny dźěl gmejny słuša k pahórkatym Hornjołužiskim zahonam z wunošnymi pódami.
Najwyše wuhorbjenje je 199,3 m wysoka Kaponica mjez Drobami a Łupjanskej
Dubrawku. Přez płony sewjer gmejny běži Mała Sprjewja, najdlěša rěka w
Radworskej gmejnje a zdobom zakład mnohich rybjacych hatow. Z jeje přitokom je z
Łomska pochadźaca Łomšćanka. W samym sewjeru leži z Minakałskej holu jedne z
najwjetšich lěsnišćow Hornjeje Łužicy.

Radwor mjezuje na gmejnje Łaz a Hamor w sewjeru, Wulku Dubrawu we wuchodźe,
město Budyšin a gmejnu Hodźij w juhu a na gmejnje Njeswačidło a Rakecy w
zapadźe.

Wjes naspomni so k prěnjemu razej w lěće 1221 jako Ratibor, bě pak hižo w
srjedźowěku stejišćo wodoweho hrodu, ležaceho w sewjernym dźělu nowowěkowskeho
hrodu. Hrjebja tuteje twjerdźizny je pola dźensnišeho hrodu přeco hišće
spóznajomna. Na Hrišći, małym kopcu z dobrym wuhladom přez nižinu Łomšćanki při
puću do Kamjeneje, namakachu w běhu twarjenja železniskeje čary Radwor–Lubij w
lěće 1905 zažnostawizniske pohrjebnišćo, kotrež so wot srjedźneje bronzoweje
doby (1500 do Chr.) hač do zažneje železoweje doby (500 do Chr.) wjace hač tysac
lět dołho wužiwaše.

Za zakład wjesneho mjena maja mjenowědnicy muske předmjeno z woznamom „tón, kiž
rady wojuje“ (rad = rady, wjesoły; boriti = wojować).

Prěnja drjewjana cyrkej steješe hižo w lěće 1270 při nawsy. Za lěto 1359 su
skótne wiki w Radworju zapisane, kotrež so pozdźišo do Rakec a wokoło 1870 do
Njeswačidła přepołožichu. Jako zarunanje dósta Radwor kermušne wiki za holanske
produkty. W lěće 1397 załoži wěsty Sigmund Behr z Budyšina Radworsku křižnu
cyrkej a dari ju wjesku Kamjenej. W lěće 1495 naspomni so Radworska cyrkej w
Mišnjanskim wopismje jako jedna z 18 Budyskemu tachantstwu podrjadowanych
cyrkwjow. Wot teje stareje wosadneje cyrkwje z 15. lětstotka je so jenož něhdyše
wołtarnišćo wobchowało, kotrež je dźensa po zdaću najstarše twarjenje we wsy.
Posledni pohrjeb na tamnišim starym kěrchowje bě 1883.

Radworske ryćerkubło bě wot 1463, přez dobu reformacije, hač do 1589 we
wobsydstwje swójby von Plaunitz. Jako Radworski knjez spyta Hans von Plaunitz,
ewangelsku konfesiju přećiwo woli Radworčanow zawjesć, štož bu pak 1575 wot
kejžora Maksimiliana II. zakazane. Jeho naslědnik kejžor Rudolf II. w ramiku
pobyta w Budyšinje zasadźenje katolskeho duchowneho w Radworju wosobinsce
podpěrowaše. Zwada wo nabožinsku přisłušnosć serbskeje wsy traje tež pod
knjezami von Minckwitz w 17. lětstotku a wosebje w Třicećilětnej wójnje dale.
1632 chcyše knjez Christoph von Minckwitz samo jutrowne jěchanje jako typiski
katolski nałožk zakazać, štož k wulkej bijeńcy z dobyćom wjesnjanow wjedźeše.
Diferency mjez Radworčanami a jich knjezom trajachu hač do lěta 1675 a Radwor
wosta jako wuslědk jenička katolska wosada z ewangelskim knjezom w cyłej
Sakskej.

Hižo 1650 měješe Radwor swójsku šulu, na kotrejž wučeše hač do 1850 jenički
wučer. Mikławš Brojer wuwučowaše w lěće 1836 na přikład cyłkownje 120 šulerjow w
třoch rjadownjach. W lěće 1848 so mjeztym hižo wjace hač 200 šulerjow na
Radworskej šuli wuwučowachu, z kotrychž rěčachu 98 % serbsce. Wjetša šula
natwari so w lěće 1874 za hatkom w zapadźe wsy.

W rewoluciskimaj lětomaj 1848 a 1849 wuwi so Radwor k srjedźišću serbskeho
burskeho hibanja. Při tym hraješe Serbske burske towarstwo, kotrež so 4. junija
1848 załoži, z jeho předsydu Michałom Ćěslu centralnu rólu. Po tutym přikładźe
załožichu so podobne towarstwa w dalšich serbskich wsach, kotrež wjesne
towaršnostne žiwjenje organizowachu. W oktobrje 1848 so 17 towarstwow z 1200
čłonami k Zjedoćenym serbskim towarstwam zjednoćichu a tak prěni serbski třěšny
zwjazk załožichu. Po poraženej byrgarskej rewoluciji w meji 1849 bu zwjazk
zakazany.

Po zwrěšćenym pospyće Christopha von Minckwitza křižerski procesion 1632
zakazać, so nałožk tola zhubi. Hakle 1882 so jutrowne jěchanje, po wjace hač dwě
sćě lětach, znowa wožiwi, spočatnje do Zdźěrje a wot 1892 do noweje
Baćonjanskeje wosady. Jenož we wójnskim lěće 1945 so njejěchaše.

Dokelž njebě dalšeho městna we wjace hač 400 lět starej cyrkwi při nawsy, staji
hrabja von Einsiedel ležownosć při puću do Chelna w juhu wsy za nowotwar k
dispoziciji. Tam natwari so w lětomaj 1895/96 po namjeće Mikławša Žura a pod
nawodom Drježdźanskeho architekta Ernsta Giese nowa wosadna cyrkej „Marije
kralowny róžowca“.

Poslednja wobsedźerka před rólnej reformu po Druhej swětowej wójnje bě Johanna
von Welck. Přez rólnu reformu rozdźělichu so ležownosće ryćerkubła. Pri tym
přeńdźe tež dźěl něhdyšeho kublerskeho lěsa za dźensnišim stadionom do
wobsydstwa Radworskeje gmejny, kotryž słuša dźensa k poslednim lěsam na
Radworskich honach.

W lěće 1935 wučachu při Radworskej šuli pjećo serbscy a jedyn němski wučer, štož
bě w tym času nimale jónkrótne. Prawidłownje protestowaše wjednistwo
nacionalsocialistiskeho „Jungvolka“ přećiwo tymle wobstejnosćam a přećiwo
narodnemu nastajenju serbskich wučerjow, při čimž naspomnichu wosebje wučerja
Michała Nawku a šulskeho nawodu Jana Andrickeho jako „radikalneju Serbow“.
Zdobom spyta němski wučer Ebermann na šuli struktury nacionalsocialistiskeho
młodźinskeho dźěła přesadźić. Farar Józef Nowak a serbscy wučerjo přećiwo tomu
swójske serbsko-katolske młodźinske dźěło zesylnjachu, tak zo bě w awgusće 1935
jenož 29 wot 64 Radworskich hólcow z čłonom Jungvolka. 1937 přesadźichu so
serbscy wučerjo Michał Nawka, Jurij Kubaš a Hańža Welsec do zapadneje Sakskeje,
tak zo bě na Radworskej šuli jenož hišće jedyn serbski wučer přistajeny.

Ze starej wosadnej cyrkwju z 15. lětstotka při nawsy, trochu staršej křižnej
cyrkwju na kěrchowje při puću do Lutobča a nowej wosadnej cyrkwju swjateje
Marije, kralowny róžowca z lěta 1896 steja w Radworju tři katolske cyrkwje. We
wsy a na Radworskich honach namakaja so mnoho swjatych křižow a postawow madony,
kotrež zwjetša z 19. a 20. lětstotka pochadźeja.

Po Arnošta Mukowej statistice měješe Radwor we 1880tych lětach 571 wobydlerjow,
mjez nimi 548 Serbow (96 %) a 23 Němcow. W lěće 1956 zwěsći Arnošt Černik
serbskorěčny podźěl ludnosće wot 73,2 %, zdźěla přez přićehnjenje wuhnatych z
něhdyšeho němskeho wuchoda po Druhej swětowej wójnje.

W lěće 1925 bě we wsy samej mjez 705 wobydlerjemi 579 katolskich (82,1 %) a 126
ewangelskich (18,9 %). Po ludličenju lěta 2011 bě 34,4 % wobydlerjow Radworskeje
gmejny katolskeje a 32,6 % ewangelskeje konfesije. 33 % njepřisłušachu žanemu
nabožinskemu zhromadźenstwu.

Wobkedźbowanja hódny je snadny podźěl žónskeho wobydlerstwa w starobje 18–29
lět. Wot 385 wobydlerjow w tutej starobnej skupinje bě 234 mužow (60,8 %) a
jenož 151 žonow (39,2 %).

Sydlišći Stróžišćo a Přezdrěnk słušatej k Miłkecam respektiwnje Wulkemu
Přezdrěnjej.

Radworski wjesnjanosta je Wincenc Baberška (CDU). Wón bu dnja 3. měrca 2013 z
78,3 % hłosow w zastojnstwje wobkrućeny. Wolerske wobdźělenje wučini 59,2 %.

W zwisku ze sakskej wokrjesnej reformu chcyše so gmejnske zarjadnistwo w lěće
2008 ze susodnej Wulkej Dubrawu zjednoćić. Při wobydlerskimaj rozsudomaj
rozsudźi so w Radworju snadna wjetšina za fuziju, we Wulkej Dubrawje pak wulka
wjetšina přećiwo tomu.

Najwažniše dróhi na gmejnskim teritoriju su Zwjazkowa dróha 96, kiž zwjazuje
Budyšin z Wojerecami a wjedźe přez Chelno a Čorny Hodler kaž tež statnej dróze
106 (Mały Wjelkow–Minakał) a 107 (Delnja Hórka–Radwor–Haslow). Najblišej
najězdaj awtodróhi 4 stej Budyšin-zapad něhdźe sydom a Słona Boršć wokoło wósom
kilometrow wot Radworja. Na železniskej čarje Lubij–Radwor z dwórnišćomaj pola
Lutobča a Radworja jězdźachu wot 1. meje 1906 hač do nazymy 1972 wosobowe ćahi.
W 1990tych lětach so čara tež za nakładny wobchad zawrě a so w lěće 2004
doskónčnje wottwari.

W Radworskej gmejnje stej dwě šuli; Serbska zakładna a Serbska wyša šula „dr.
Marja Grólmusec“ w Radworju samym. Do zakładneje šule chodźachu w šulskim lěće
2014/15 149 šulerjow. Na wyšej šuli běchu w samsnym času 170 šulerjow a 22
wučerjow. Šulske twarjenje bu w lětomaj 1925/26 natwarjene.

Pěstowarnja eksistuje we wsy hižo z lěta 1898. 1984 so do farskeho domu přesydli
a mjeno „Alojs Andricki“ přiwza. Pod nacionalsocialistiskim knjejstwom přińdźe
statna pěstowarnja k tomu, w kotrejž so pak zwjetša němsce rěčeše, tež w časach
NDR. Prěni statny žłobik nasta hakle w lěće 1991.



https://hsb.wikipedia.org/wiki/Plural

Plural, tež mnohota je numerusowa kategorija, kotraž woznamjeni wjace hač dwě
elementy. W rěčach bjez duala samo wjace hač jedyn element. Móže při
substantiwach, adjektiwach, pronomenach a werbach wustupować.

Při substantiwach a adjektiwach kóncowki za plural su z kóncowkami za pad
zjednoćene, mjeztym zo při werbach kóncowki za plural su z kóncowkami za wosobu,
čas a modus zjednoćene. Při pronomenach samo často zdónk měna.

Někotre substantiwy jenož w pluralu wustupuja, kaž na př. durje, wrota, ludźo,
hody, nožicy. Někotre městnostne mjena jenož w pluralu eksistuja, předewšěm z
kóncowku -cy, kaž na př. Chrósćicy, Ralbicy.

W Baškiršćinje kóncowka za plural steji před kóncowku za pad. Wariěruje jenož po
wokalnej harmonije a konsonantowej harmoniji.

Kóncowki za plural so wot kóncowkow za singular rozeznawaja, při čimž rozdźělne
skupiny kóncowkow eksistuja.

W Turkowšćinje kóncowka za plural steji před kóncowku za pad. Wariěruje jenož po
wokalnej harmonije a konsonantowej harmoniji.



https://hsb.wikipedia.org/wiki/Mozilla_Thunderbird

Mozilla Thunderbird [moˈzɪla ˈθʌndəɹˌbɜːɹd] je swobodny program za e-mejl a
diskusijne skupiny załožby Mozilla Foundation.

Tutón program bazěruje na žórłowym teksće suity Mozilla a steji mj. dr. za
Windows, Linux, Mac OS X, BSD, Solaris a OS/2 (tež eComStation) k dispoziciji.

Program wobsedźi wuknjenjakmany čaporowy filter na zakładźe bayesowskeho filtra,
tak zo so po krótkej dobje čapor hižo spózna a za čas dalšeho wužiwanja
filtrowanske wuslědki dźeń a lěpje bywaja.

Mozilla Thunderbird podpěruje wěstotne komponenty kaž elektronisku signaturu,
Zaklučowanje powěsćow a certifikaty po standardźe S/MIME.

Nimo toho steji rozšěrjenje Enigmail z GnuPG/PGP Enigmail k dispozicij, z
kotrymž dadźa so e-mejle tež z kličemi PGP zaklučować a digitalnje signować.

Wužiwar móže mjez třomi modusami za zwobraznjenje HTML e-mejlow wuzwolić. Prěni
modus zwobraznja originalny HTML. Druhi modus wobmjezuje wudáce HTML, filtruje
wšě potencielnje strašne elementy HTML won. Posledni modus HTML dospołnje
wupina, t. r. jenož "luty tekst" wotpowědneje powěsće so zwobraznja. Standardny
modus je – originalny HTML.

Mozilla Thunderbird podpěruje dźělene zrjadowanje wjacorych kontow POP3 a IMAP.
Po dobrozdaću dadźa so wšě konta POP3 w "globalnym kašćiku" zjednoćić.

Wužiwarski powjerch Thunderbirda da so přez šaty (jendź. themes) datym
potrjebnosćam přiměrić. Čitak RSS je tohorunja wobstatk programa. Z funkciju
spěšne pytanje (Quick Search) steji wjace móžnosćow k dispoziciji, zo by e-mejle
z hłowneho wokna won namakało.

Z pomocu rozšěrjenjow, tak mjenowanych Extensions, je móžno, programej dalše
funkcije přidać. Załožba Mozilla Foundation sama platformu za to k dispoziciji
staja, hdźe wuwiwarjo swoje rozšěrjenja za sćehnjenje poskićeja, ale najwjace
tam poskićenych rozšěrjenjow je jendźelskorěčnych. Do němčiny přełožene
rozšěrjenja so na němskim njewotwisnym portalu za rozšěrjenja poskićeja.

Rozšěrjenjow w hornjoserbšćinje je jenož jara mało. Zda so dotal, zo za to
potrjeba njeje. Njejsu wšak ani spušćomne ličby, kelko ludźi hornjoserbske
programy wužiwa. Za Thunderbird kaž tež za OpenOffice, Seamonkey a Mozilla
Firefox je hornjoserbska prawopisna kontrola. Do spočatka 2006 bu kalendrowe
rozšěrjenje wuwite, kotrež pak je zestarjene a je prašomnje, hač hišće funguje.
Město toho so specielnje kalendrowe rozšěrjenje Lightning wuwiwa, kotrež wšak
dotal hornjoserbsce njeje.

Hač do njedawna njeběše hornjoserbska prawopisna kontrola za wšě programy
Mozilla, tohodla njeběše móžno ani rozšěrjenje za to instalować. Nětko wšak w
předchadnym wotrězku naspomjene rozšěrjenje k dispoziciji steji. Je planowane
tute rozšěrjenje z hornjoserbskim pakćikom resp. hornjoserbskej archiwnej
wersiju zip sobu dodać, tak zo budźe njetrěbne tutee rozšěrjenje ekstra sćahnyć.

Distribucija Linux Debian swoju wersiju tutoho e-mejloweho programa dla
mjenoweje zwady z Mozilla Icedove přemjenuje.



https://hsb.wikipedia.org/wiki/Mozilla_Firefox_Mobile

Mozilla Firefox Mobile je swobodny webwobhladowak projekta Mozilla za mobilne
kónčne graty, kaž na př. PDA, mobilne telefony abo MID. Jenički dźěłowy system,
kotryž so podpěruje, je Android.

Kodowe mjeno za Firefox Mobile je Fennec, jendźelske a francoske pomjenowanje za
pusćinowu lišku Fenek. Firefox Mobile za Maemo 1.0 Beta 5 je w lěće 2009 prěnja
wersija wobhladowaka była, kotraž oficielne mjeno a logo Firefox měješe.

Firefox Mobile so na zakładźe Mozilla Firefox wuwiwa, ma wšak swójski wužiwarski
powjerch. Tón je na specielne zamóžnosće (na přikład dótknjenske wobrazowki) kaž
tež na wobmjezowanja (małe wobrazowki) tuteje gratoweje klasy přiměrjeny.

Firefox Mobile skići funkcije kaž rajtarki, gesty dótknjenskeje wobrazowki,
blokowanje wuskakowacych woknow a zrjadowak hesłow. Wobjim programa hodźi so z
přidatkami rozšěrić.

Wersija za Android je wot 29. měrca 2011 wozjewjeneje wersije 4.0 Firefox Mobile
dóstać. Z wersiju 14 je so XUL-powjerch přez powjerch Android narunał, zo byštej
so potrjeba składa a nabiwanski čas pomjeńšiłoj. Z wersiju 31 je so zdobom
podpěra za Android 2.2 skónčiła.

Na spočatku je Firefox Mobile jenož za internetne tablety Nokia N800 a N810
dóstać. W februaru 2009 je so potom prěnja alfawersija za HTC Touch Pro
wozjewiła.

Prěnja stabilna wersija je so 28. januara 2010 za smartfon N900 wozjewiła.
Wužiwanje na tabletomaj N800 a N810 je tež móžno było, njeje so wšak doporučiło.
W MeeGo, to je naslědnik Maemo, měješe Firefox Mobile standardny wobhladowak za
smartfony być.

22. februara 2010 je so štwórta alfawersija Firefox za Windows Mobile (Fennec)
wozjewiła. Ale 22. měrca 2010 je so připowědźiło, zo so wuwiwanje za Windows
Mobile zastaja. Tutón krok je so z tym wopodstatnił, zo Microsoft za Windows
Phone 7, to je naslědnik Windows Mobile, graty za wuwiwanje natiwnych nałoženjow
k dispozicji njestaja.

Hačrunjež Firefox Mobile je na mobilne kónčne graty wusměrjeny, su so na
spočatku prawidłownje wersije za desktopowe dźěłowe systemy Linux, OS X a
Windows wozjewili, zo bychu wuwiwarjam a přełožowarjam bjez podpěraneho
mobilneho grata wuwiwanje přidatkow atd. zmóžnili. Nowše wersije dyrbja so za
tute systemy samostatnje kompilować.



https://hsb.wikipedia.org/wiki/Mil%C4%8Denjo

Milčenjo (delnjoserbsce: Milcany, čěsce: Milčané; němsce: Milzener; pólsce:
Milczanie) běchu zapadosłowjanski kmjen w Hornjej Łužicy, kotryž naspomni so
prěni raz we wopisanju bayerskeho geografa srjedź 9. lětstotka. Tutón připisuje
Milčanam hižo 30 sydlišćow (civitates), snano hižo z centralnym hrodźišćom
srjedź přisłušnych sydlišćow.

Dokładne wotmjezowanje sydlenskeho teritorija Milčanow je w slědźenju dwělomne.
Wono wobsahowa hłownje krajinu z płódnymi hlininowymi pódami a z rozměrom něhdźe
50 kilometrow wot wuchoda do zapada a něhdźe 20 kilometrow wot sewjera do juha.
Sewjernu hranicu drje tworješe bahnojta a zdźěla njepłódna nižina a južnu
hranicu tworjachu Łužiske horiny. W zapadźe tworja Porchowske hory zapadnje
Kamjenca přirodny ryhel. Na wuchod, k susodnemu teritorijej Bjezunčanow, je
wotmjezowanje mjenje jasne. Kmjenowy centrum bě centralny hród w Budyšinje. Po
Milčanach mjenowaše so region wokoło Budyšina w pisomnych žórłach 10.-12.
lětstotka Gau Milsca. Hišće dźensa bydli w regionje słowjanski lud Serbow.



https://hsb.wikipedia.org/wiki/Marshallowe_kupy

Republika Marshallowych kupow (marshallsce Aolepān Aorōkin M̧ajeļ, jendźelsce
Marshall Islands) je njewotwisny oceaniski kupowy stat w zapadnym Ćichim
oceanje, kotryž wobjimuje do Mikronezije słušacu skupinu kupow ze samsnym
mjenom. Stolica kraja je Majuro z 28.000 wobydlerjemi.

Marshallowe kupy wobsteja z dweju nimale paralelneju rjećazow kupow, Ratakoweho
rjećaza („kupy schadźenja słónca“) ze 14 atolemi a dwěmaj kupomaj na wuchodźe a
Ralikoweho rjećaza („kupy chowanja słónca“) z 15 atolemi a třomi kupami na
zapadźe. K rjećazomaj słušeja cyłkownje něhdźe 1225 wjetšich a mjeńšich kupow,
rozměstnjene na mórskej přestrjeni wot 2 milionow km², při čimž wučinja
přestrjeń kupow jenož 181 km². Najwyši dypk na kupach leži jenož dwaj metraj nad
hładźinu morja.

Wot 1906 do 1914 běchu kupy z koloniju Němskeje, potom stejachu hač do lěta 1944
pod japanskim zarjadnistwom. Po dobywanju kupow přez US-ameriske wójsko słušachu
hač do lěta 1979 jako wotwisny teritorij do Zjednoćenych statow. Američenjo
wužiwachu někotre atole za testowanje atomowych bombow. W lěće 1986 docpěchu
Marshallowe kupy njewotwisnosć.



https://hsb.wikipedia.org/wiki/Lena

Lena (rusce Лена, jakutsce Өлүөнэ, Ölüöne) je wulka aziska rěka, kotraž běži
přez wuchodnu Sibirsku do Arktiskeho oceana. Ze 4294 kilometrami słuša wona k
najdlěšim rěkam na swěće. Jeje přitočnišćo wopřima wulki dźěl wuchodneje
Sibirskeje a je z 2.490.000 km² sydomkróć wjetše hač Němska.

Wona wužórli so w njewobsydlenej kónčinje jenož pjeć kilometrow wot přibrjoha
Bajkalskeho jězora w Bajkalskich horinach we wysokosći wot 1465 metrow. Wot
sydlišća Ust-Kut je rěka pławna. Běži dale přez Srjedźosibirski hórski kraj do
republiki Sacha (Jakutskeje). Za 80 kilometrow dołhimi a 300 metrow wysokimi
Lenskimi skałami, słušacymi do swětoweho přirodneho herbstwa, zastupi Lena do
Srjedźojakutskeje nižiny, hdźež přeběži jakutsku stolicu Jakutsk. Mjez
Wjerchojanskimi horinami na wuchodźe a Srjedźosibirskim hórskim krajom běži wona
dale do sewjerneho směra a wuliwa so z 45.000 km² wulkej rěčnej deltu do
Laptewskeho morja, pódlanskeho morja Sewjerneho polarneho oceana.

Přerězny wotliw Leny při wuliwje wučinja w januarje něhdźe 3100 m³/s, po taću
sněha w juniju pak 62.000 m³/s (přerězny wotliw Łobja we Wittenbergu: 365 m³/s).



https://hsb.wikipedia.org/wiki/Kirgizistan

Kirgiska (tež Kirgizistan, Kirgistan abo Kirgiziska; kirgisce Кыргыз
Республикасы/Kyrgys Respublikasy, rusce Киргизская Республика/Kirgizskaja
Respublika) je nutřkokrajny stat w srjedźnej Aziji, kotryž bě hač do lěta 1991 z
dźělom Sowjetskeho zwjazka. Hłowne a zdobom najwjetše město je Biškek, prjedy
Frunze.

Susodne kraje su Kazachstan na sewjeru, Chinska na juhowuchodźe, Tadźikistan na
juhozapadźe a Uzbekistan na zapadźe. Kirgiska leži we wysokich horinach Tien
Šan, kotrychž najwyši wjeršk je Dźengiš Čokusu (prjedy Pik Pobjedy;
7439 m n.m.hł. ). Při tadźikiskej hranicy na juhu přeńdźe kirgiske horiny do
Pamira. Ratarstwo je jenož na 20% krajneho teritoriju docyła móžne. Ludnosć
bydli předewšěm w dole rěki Čuj na sewjeru a we Ferganskej dolinje při hornim
běhu Syrdarje na zapadźe kaž tež wokoło wulkeho jězora Ysyk-kol na
sewjerowuchodźe Kirgiskeje. Přeco zaso je Kirgiska wot ćežkich zemjerženjow
potrjechena.

Statna rěč Kirgiskeje je kirgišćina, kazachšćinje a uzbekšćinje podobna turkska
rěč. Jako druha hamtska rěč je rušćina připóznata, kotraž hraje wosebje wot
sowjetskeje doby wulku rólu.



https://hsb.wikipedia.org/wiki/Kaspar_Peuker

Kaspar Peuker (* 6. januara 1525 w Budyšinje; † 25. septembra 1602 w Dessauwje)
bě přichodny syn a wudawar spisow „wučerja Němskeje" Philippa Melanchthona we
Wittenbergu, najwu­šeho sobuwojowarja reformatora dr. Mar­tina Luthera. Peuker
bě po cyłej Němskej wulce připóznaty humani­stiski uniwersitny wučenc druheje
po­łojcy 16. lětstotka, kotryž bě medicinar, matematikar, astronom, wuběrny
znajer stawiznow, teologije, geografije, filozofije a klasiskich rěčow. Wot 1553
do 1574 bě z profesorom a wjelelětnym rek­torom Wittenbergskeje uniwersity
„Leucorea" a z dwórskim lěkarjom sak­skeho kurwjercha Awgusta I. kaž tež
poz­dźišo Anhaltskeho wjercha Joachima Ernsta.

Kaspar Peuker narodźi so 6. januara 1525 jako syn Budyskeho bohat­eho
rjemjeslnika Gregora Peukera, wobsydnika piwnicy a domow, kotryž wukonješe
zdobom wažne zastojnstwo starosty Serbskeje měšćanskeje štwórće. Mać pozdźišeho
wučenca Otilija Peu­kerowa, rodźena Simonec, bě serbskeho pochada. Jeje tu
lětstotki bydlaca měšćan­ska swójba wobsedźeše přez generacije na Serbskej hasy
ležownosće a twarjenja.

Kaspar Peuker je něšto lět na Budy­sku nowu radnicowu šulu cho­dźił, ale hižo
zahe swoje ródne město wopušćił a w šleskim Goldbergu łaćonsku šulu wopy­tał. Z
pjatnaće lětami poda so na studij mediciny, matematiki, klasiskich rěčow a
astronomije do Wittenberga, hdźež je jeho zapisk „Casper Beutzer Budissensis" w
lisćinje studentow lěta 1543 zachowa­ny. Sławny Philipp Melanchthon jeho
wo­sobinsce spěchowaše. Rodźeny Budyšan bydleše w jeho domje a měješe tuž wuski
zwisk z „wučerjom Němskeje", z jeho přećelom reformatorom dr. Martinom Lutherom,
molerjom Lucasom Crana­chom-staršim a druhimi wosobinami. 1550 woženi so Peuker
z najmłódšej dźowku Melanchthona Magdalenu, kotraž jemu dźewjeć dźěći porodźi.

Peuker je jako rektor wuske poćahi k słowjanskim studentam na Wit­tenbergskej
uniwersiće wudźeržo­wał a bě jich protektor. Hižo w rozmołw­nym kole při blidźe
přichodneho nana Philippa Melanchthona je wón ze sło­wjanskimi młodymi hosćimi
přećelske zwiski pěstował kaž tež pozdźišo k wě­domostnikam a duchownym w
słowjan­skich krajach. Na poćahi Peukera k Čě­skej bratrowskej cyrkwi pokazuja w
19. lětstotku awtorojo stawizniskich knihow wo njej. Profesor sorabistiki na
Praskej Karlowej uniwersiće dr. Antonín Frinta je před 50 lětami na tute
kontakty a listowanja Peukera k Čecham kaž tež na žórła wo nich skedźbnjał. Při
tym je wuzběhnył, zo běše sławny Wittenberg­ski humanist Serb.

Ze spisow a listow Kaspara Peukera wěmy, zo je wón serbsku rěč derje wobknježił,
ju hižo jako dźěćo w Budyšinje wšědnje nałožował a so čas žiwjenja k swojemu
serbskemu pochadej wuznawał. W lisće we łaćonšćinje bisko­pej Čěskeje
bratrowskeje jednoty Janej Blahoslavej w lěće 1566 mjenowaše Peu­ker serbšćinu
swoju maćeršćinu, kotraž je čěšćinje přiwuzna a bliska. Hižo poł lěta do toho
chwaleše Wittenbergski wě­domostnik w lisće samsnemu biskopej jeho přełožk
Lutheroweho Noweho zako­nja do čěšćiny. Ze zapiska wobšěrneje, 1450 zwjazkow
wopřijaceje knihownje zhoniš, zo słušachu tež čěske nabožne knihi kaž biblija do
nich.

W swojej we łaćonšćinje basnjenej chronice a chwalospěwje na łužisku domiznu
„Idyllium 'Patria' seu historia Lusatiae Superioris", ko­truž da 1594 pola
Wolrabec w Budyšinje ćišćeć, wuznawa wón tohorunja swoju lubosć a přichilnosć k
Serbam a Łužicy. Lěto po jeho smjerći bu kniha w Budyši­nje znowa nakładowana.
Budyšan dr. Walter Biehl je zhromadnje z dr. Wer­nerom Fraustadtom 1948
„Idyllium 'Patria'" do němčiny přełožił a Kito Lorenc pod titlom „Město maš we
kraju Serbow" do serbšćiny.

W nabožnych rozestajenjach mjez w Sakskej knježacymi orto­doksnymi lutheranami a
při­wisnikami kalwinizma wosebje na uni­wersiće spytaše Peuker wujednać. Wšako
bě sam, kaž jeho njeboh přichodny nan, jara wotewrjeny a tolerantny muž. Hdyž so
pak tež kurwjerch přećiwo kalwini­stam wobroći, bu Kaspar Peuker pozdat­neje
kalwinistiskeje zapřisahańcy dla 1. apry­la 1574 zajaty. Dwanaće lět tradaše
pře­wažnje w Lipšćanskej twjerdźiznje Pleißenburg. Hakle na próstwu druheje
mandźelskeje kurwjercha Agnes Hedwig bu 1586 pušćeny a poda so do jeje ródneje
Anhaltskeje. W Dessauwje bě z dwórskim lěkarjom wjercha Joachima Ernsta
An­haltskeho, nana kurwjerchowki Agnes Hedwig, a jeho syna. Tam je 25. septembra
1602 zemrěł.



https://hsb.wikipedia.org/wiki/Karlsruhe

Karlsruhe je wulkoměsto w juhozapadnej Němskej a z něhdźe 300.000 wobydlerjemi
po Stuttgarće druhe najwjetše město Badensko-Württembergskeje. Leži na
sewjerozapadźe zwjazkoweho kraja při prawym brjoze Ryna napřećo Porynsko-Pfalcy
a njedaloko wot francoskeje hranicy.

Město je so w lěće 1715 jako barokne planowe město załožiło a měješe Badenskej
jako stolica a rezidencne město słužić. Charakteristiske su 32 dróhow a alejow,
wjedźo wot hroda we formje wjechle do Wysokorynoweje nižiny. Wot lěta 1901
měješe město wjace hač 100.000 wobydlerjow.

Wot lěta 1951 je Karlsruhe sydło němskeho Zwjazkoweho wustawoweho sudnistwa.
Nimo dźewjeć wysokich šulow je město wažne industrijne stejišćo z dwěmaj
přistawomaj při Rynje a druhej najwjetšej rafineriju Němskeje.

Wuznamne wosobiny z Karlsruha su pioněraj wobchadnistwa Carl Benz (* 1844) a
Karl Drais (* 1785) kaž tež koparjo Oliver Bierhoff, Oliver Kahn, Mehmet Scholl
a pjasćowarka Regina Halmich.



https://hsb.wikipedia.org/wiki/Jurij_M%C5%82ynk

Jurij Młynk (* 13. apryla 1927 w Šunowje; † 16. junija 1971 w Drježdźanach) bě
serbski basnik, dźiwadłowy a literarny stawiznar a přełožowar.

Narodźi so w Šunowje jako syn skałarja-chěžkarja a wopytowaše wot 1933 do 1941
ludowu šulu w Konjecach a wot 1941 do 1943 wobchodnu šulu w Kamjencu. W lětomaj
1944 a 1945 bě jako němski wojak w Druhej swětowej wójnje. Po kóncu wójny sta so
z nowowučerjom a skutkowaše hač do lěta 1948 jako wučer a šulski nawoda w
Ralbicach. Wot 1949 do 1953 studowaše germanistiku, najprjedy we Wrócławju a
potom dale (hromadźe ze sorabistiku) w Lipsku. W lěće 1960 promowowaše na
Instituće za serbski ludospyt w Budyšinje.

Jurij Młynk bě wot 1960 do 1969 předsyda Koła serbskich spisowaćelow a wot 1970
hač do swojeje smjerće 1971 nawoda literarnostawizniskeho wotrjada Instituta za
serbski ludospyt.

Wón bě mandźelski Marje Młynkoweje a nan Měrki Mětoweje. Zemrě krótko po swojej
mandźelskej w starobje jenož 44 lět w Drježdźanach a bu na Budyskim Mikławšku
pochowany.



https://hsb.wikipedia.org/wiki/Jase%C5%84ca_(B%C3%B3%C5%A1icy)

Jaseńca (prjedy tež Jasońca; němsce Jeßnitz) je wjeska ze 159 wobydlerjemi w
srjedźišću wokrjesa Budyšin w Hornjej Łužicy. Słuša z lěta 1936 ke gmejnje
Bóšicy. Do toho běše samostatna gmejna z wjesnym dźělom Nowa Jaseńca.

Wjes leži pola Chrósćic, něhdźe 17 km sewjerozapadnje wot Budyšina. Susodne
wjeski su Dobrošicy w sewjeru, Bóšicy we wuchodźe, Hora w juhowuchodźe, Łusč w
juhu, Chrósćicy w juhozapadźe a Hórki w sewjerozapadźe. Juhozapadnje – mjez
Jaseńcu a Chrósćicami – zběha so Šibjeńca (216 m). Wosrjedź wjeski namaka so
relatiwnje wulki wjesny hat.

Naspomni so prěni króć pisomnje w lěće 1365 jako Jesnicz. Hač do toho bě wjeska
z dźělom wulkeje Hodźijskeje wosady, a wot toho Njeswačanskeje. Wjesne mjeno
woznamjenja „sydlišćo při jasenjowym lěsu“ abo tež „rěčka přez jasenjowy lěs“.
Wot lěta 1458 je ryćerske kubło na zapadnej kromje wjeski zapisane. Jako docpě
reformacija mjez 1545 a 1555 Njeswačansku wosadu, dóstanu so Jasčanscy
katolikojo do Chróšćanskeje wosady. Dźensniši barokowy twar natwari so spočatk
18. lětstotka.

Jasčanske serbske towarstwo „Bjesada“ bu w lěće 1873 załožene, hraješe wulku
rólu we wjesnym žiwjenju a słušeše 1912 k sobuzałožerjam Domowiny. 1880
załožichu Jasčenjo najprěńše serbske wjesne dźiwadło. W prěnjej swětowej wójnje
wumrě 12 mužow z Jaseńcy a Noweje Jaseńcy.

Kónc druheje swětoweje wójny zniči so jedna jenička chěžka we wsy, porno druhim
wsam we wokolinje njebu Jaseńca wulce wobškodźena. Po wójnje přińdźechu 15 do 20
ćěkanskich swójbow do wsy.

W lěće 1884 měješe wjeska po statistice Arnošta Muki 288 wobydlerjow, a to 281
Serbow (98 %) a jenož sydom Němcow.

Hač do lěta 1925 bě wobydlerstwo na 329 přiběrało, wot toho běchu 248
wobydlerjow katolskeje wěry (75 %). Katolscy Jasčenjo přisłušeja Chróšćanskej
wosadźe.



https://hsb.wikipedia.org/wiki/Jan_Arno%C5%A1t_Holan

Jan Arnošt Holan (němsce Ernst Holan, rusce Иван Михайлович Голан/Iwan
Michailowič Golan; * 25. měrca 1853 w Drječinje, † 1. februara 1921 w
Lukojanowje, Ruska) bě serbski gymnazialny wučer a spisowaćel.

Jan Arnošt Holan narodźi so jako syn małoratarja. Wón wopytowaše Drječinjansku
ludowu šulu pola wučerja Michała Rostoka a wot 1866 do 1874 Budyski gymnazij. Po
wojerskej słužbje studowaše 1875–78 w Lipsku klasisku a němsku filologiju a běše
ze stipendiatom Ruskeho filologiskeho seminara. Po zakónčenju studija so do
Ruskeje přesydli. Wot 1878 do 1881 běše wučer łaćonšćiny a grjekšćiny w
Jekaterinoslawje, 1881–86 w Tartuwje a 1886–1908 na zemjanskim gymnaziju w
Nižnym Nowgorodźe. Wot 1908 do 1917 běše z direktorom gymnazija w Tallinnje a po
přesydlenju gymnaziju do Lukojanowa w běhu rewolucije a wójny hišće hač do 1919
předsyda šulskeje rady. 1919 poda so na wuměnk.

Holan bě hromadźe z Arnoštom Muku sobuzałožer schadźowanki serbskeje studowaceje
młodźiny, hłowny starši na druhej schadźowance 1876 w Chrósćicach a soburedaktor
Lipy Serbskeje. W młodych lětach wozjewi někotre basnje a dwě nowelce. Hłowne
polo jeho literarneje dźěławosće běchu pak reportaže, najprjedy z Delnjeje
Łužicy, hdźež z Muku pućowaše, a pozdźišo z Ruskeje a dalšich słowjanskich
krajow. Nimo toho přełoži tež někotre bajki Lewa Tolstoja. Ze serbskimi
prócowarjemi w domiznje wudźeržowaše stajny zwisk přez listowanje a wopyty. Za
swoje pedagogiske zasłužby w Ruskej bu tam 1911 do zemjanstwa pozběhnjeny. Wot
1874 bě z čłonom Maćicy Serbskeje.



https://hsb.wikipedia.org/wiki/Jab%C5%82u%C4%8Dina

Jabłučina (tež jabłoń, Malus) je ród ze swójby róžowych rostlinow (Rosaceae).
Ród wobsahuje něhdźe 40 hač do 55 družinow lisćomjetacych štomow a kerkow z
lěsow a husćinow sewjerneje měrneje cony w Europje, Aziji a sewjernej Americe, z
kotrychž tež wulka ličba je na často ćežko so rozeznawacych hybridow nastawała.

Swětodaloko z wotstawkom najznaćiše a hospodarsce jara wuznamna družina je
kultiwowana jabłučina (Malus × domestica). Nimo toho buchu někotre z wuchodneje
Azije pochadźane družiny z jenož něhdźe wišničkowulkimi płodami, kaž na při.
Japanska jabłučina (Malus floribunda), wišnjojta jabłučina (Malus baccata) a
Malus × zumi w měrnych klimowych regionach kaž pyšne kerki a štomy nasadźane.
Nic zaměnjować z jabłučinami su nic bliže přiwuzne granatowcy (Punica granatum).

Ród Malus słuša k subtribusej Pyrinae tribusa Pyreae w podswojbje Spiraeoideae
znutřka swójby Rosaceae. Mjeno roda Malus bu w lěće 1754 wot Philip Miller w
Gard. Dict. Abr., 4. nakład, S. 835, najprjedy wozjewjene. Synonymy za Malus
Mill. su Docyniopsis (C.K.Schneid.) Koidz., Eriolobus (DC.) M.Roem.

Eksistuje něhdźe 42 hač 55 Malus-družinow; tu listowanje z informacijemi wo
domiznje. W Chinskej so hodźa něhdźe 25 družinow namakać z kotrychž 15 jenož
tam. Ród Malus so do (šěsć hač) wósom sekcijow (2006 a 2008 dwaj k tomu přišłoj)
rozrjaduje:

Eksistuje tež rodowe křižowanki znutřka podtribusa Pyrinae, na přikład Sorbus ×
Malus a samo trójne křižowanki: (Cydonia × Pyrus) × Malus.

Wo znatych sortami płody dawacych jabłučinow hlej zahrodna jabłučina a sorty
jabłučinow.



https://hsb.wikipedia.org/wiki/Gr%C3%B6nland%C5%A1%C4%87ina

Wona njesłuša k Inuktitutowym rěčam, hačrunjež wjele žórłow pisa to. Ale rěč je
tak blisko přiwuzna k Inuktitutowym rěčam, tak zo zdźěla su wzajomnje
zrozumliwe.

Kalaallisut słuša k eskimo-aleutskim rěčam a so w Grönlandskej rěči. Wona je
blisko přiwuzna z kanadiskimi rěčemi kaž Inuktitutom a kaž tute sylnje
polysyntetiska.

Grönlandšćina so móže do tři hłownych narěčow dźělić: Sewjerna, Wuchodna
grönlandšćina (Tunumiutut) a zapadna grönlandšćina (Kitaamiutut). Zapadna
grönlandšćina, narěč z najwjetšej skupinu rěčnikow, so při składnosći jako
Kalaallisut w poprawnym zmysle woznamjeni. Inuktun abo Avenarsuarmiutut,
sewjerna narěč, so w regionje Qaanaaq (Thule) rěči a je najbliše z kanadiskim
Inuktitutom přiwuzna. Słowo Kalaallisut je ekwatiw a woznamjenja po słowje kaž
Grönlandźan.

Zo by přirunanje dał: mjeno Inuktitut so w Kalaallisut jako Inuttut wróći. Jedne
najznaćišich słowow Inuktituta, iglu („dom“), rěka w Kalaallisut illu (při tym
ll za lateralny frikatiw steji [ɬ]).

Serbšćina je nimo słowa "iglu" (grönl. illu) słowa "anorak" (grönl. annoraaq) a
"kajak" (grönl. qajaq) z Kalaallisuta přez Němčinu wupožčowała.

Najbóle ekstensiwna studija Kalaallisutoweje fonologija je Jørgen Rischel's
"Topics in West Greenlandic Phonology" (1974).

Před uwularnym konsonantom ([q] abo [ʁ]) /i/ je realizowany alofonisce jako [e]
abo [ɛ] a /u/ jako [o] abo [ɔ]. Tuta alternacija so pokaza w modernej standardny
ortografiji přez pisanje /i/ a /u/ jako <e> resp. <o> jeli wustupujetej před
uwularomaj (<q> a <r>).

Jeli słowo ma kóncowku i abo u, to změni do e abo o, jeli so přida sufiks,
kotrehož prěni zwuk je [q] abo [ʁ]. Na př. ini "stwa" + -qarpa "eksistuje?" ->
ineqarpa "eksistuje stwa?". Ale e abo o w słowach z kóncowku na q abo r změni do
i abo u, jeli so změni sufiks. Na př. qimmeq "pos" -> qimmit "psy".

Kalaallisutowa fonologija so fonologisce z druhich Inuitowych rěčow přez serije
asimilacijow rozeznawa. Jedne najbóle znatych Inuktitutowych słowow, iglu (dom),
je illu w Grönlandšćinje (Kalaallisut), hdźež /gl/ konsonantowy slěd inuktituta
je do njespěwneho lateralneho afrikata asimilowany. A na přikład mjeno
Inuktitut, jeli přełožene do Kalaallisuta, je Inuttut.

Kalaallisut ma w wobmjezowanym wobjimje ergatiwsku strukturu. Kompozicije
(zestajenki samostatnych słowow) su na rozdźěl wot deriwacijow jara rědke.

Wobsahowe słowa (němsce Inhaltswörter) so móža w Gröndlandšćinje (Kalaallisut)
(z dokładnymi wobmjezowanjemi) do słowodružinskich klasow nomina a werby
rozdźělować. Kóžda tutych kategorijow so do intransitiwnych a transitiwnych
słowow rozdźěla. Su rozdźěle: štyri wosoby (1., 2., 3., 3. refleksiwna), dwaj
numerusaj (singular, plural; dual kaž w Inuktituće njeeksistuje), wosom modusow
(indikatiw, participial, imperatiw, optatiw, subjunktiw zańdźenosće, subjunktiw
přichoda, habituatiwny subjunktiw), dźesać padow (absolutiw, relatiw, ekwatiw,
instrumental, lokatiw, alatiw, ablatiw, prosekutiw ale tež za dokładne nomina:
nominatiw a akuzatiw). Na werbje so tež subjekt tež objekt we formje wot wosoby
a numerusy markěrujetej. Transitiwne nomina maja posesiwne afiksy.

Na rozdźělu wot kanadiskich Eskimo-rěčow so Kalaallisut njepisa z
Inuktitut-sylabarom, ale so z łaćonskim alfabetom pisa. Pismik Kra „ĸ“, kotryž
najprjedy uwularny plosiw [q] reprezentowa, bu w běhu ortografiskeje reformy
přez pismik q narunany.

(k tomu je Kauderwelsch AusspracheTrainer z najwažnišimi sadami a rěčnymi
wobrotami z knihi na Audio-CD k dóstaću: ISBN 3-8317-6221-X)



https://hsb.wikipedia.org/wiki/Franc_Jurij_Lok

Franc Jurij Lok (němsce Franz Georg Lock; * 3. oktobra 1751 w Kulowje; † 7.
septembra 1831 w Budyšinje) bě serbski biskop, rozswětler, spisaćel a kulturny
prócowar.

Wot lěta 1765 studowaše Lok w Praze. 14. junija 1776 bu tam na měšnika swjećeny
a skutkowaše potom přez dwaceći lět w tachantstwje w Budyšinje jako čestny
prědowar na swjatych dnjach a njedźelach, katechet a jako sekretar biskopa. 1796
bu tachantski kapitular a šěsć měsacy pozdźišo skónčnje dekan Budyskeho
tachanstwa swj. Pětra. 12. oktobra 1801 bu přez swjećaceho biskopa Waclawa
Leopolda Chlumčanskeho w Praze na biskopa wuswjećeny.

Lok zasadźowaše so wosebje za wobnowjenje nabožneho žiwjenja w liturgiji a
katechezy. Tak spisa rukopisnje naćisk wo wužiwanju maćeršćiny w liturgiji. W
teritoriju swojeho tachantstwa, kotrež so tež přez wjacore ewangelske wjeski
rozpřestrěwaše, da wjacore nowe šule natwarić a dźěleše něhdźežkuli zastojnstwo
šrybarja wot zwóńka. Spěchowanje Serbskeho seminara w Praze so wosebje we
wědomostnym kaž tež pastoralno-dušepastyrstwowym wukubłanju wudani. Mnoho
młodych měšnikow zasadźi direktnje jako katechetow za šulsku wučbu a docpě z tym
hižo w krótkim času widźomne polěpšenje šulskeho kubłanja a wědy dźěći. 1791
napisa Lok knihu Gebetbuch für die katholische Jugend in Städten und auf dem
Lande, kotraž so 1808 tež w serbskej wersiji wuda.

W lěće 1758 załoži so Wotrowska wosada přez biskopa Jakuba Wóskeho z
Baerenstamma, ale hakle 1814 přizwoli Lok Wotrowčanam prawo, samostatny jutrowny
jěchanski procesion wutworić. Tehdy nasta partnerstwo k Njebjelčicam.

Wot 1824 bě wón sobustaw Hornjołužiskeje towaršnosće wědomosćow kaž tež
Naturforschenden Gesellschaft zu Görlitz.



https://hsb.wikipedia.org/wiki/Drawa

Drawa (němsce Drau; italsce, słowjensce, chorwatsce Drava; madźarsce Dráva) je
prawy přitok Dunaja, kotryž so w južnotirolskich Alpach wužórli a Awstrisku,
Słowjensku, Chorwatsku a Madźarsku přeběži. Wona je ze 749 kilometrami po Tysy,
Pruće a Sawje štwórty najdlěši přitok Dunaja.

Drawa wužórli so w južnotirolskim Pusterskim dole a docpěwa po někotrych
kilometrach hranicu awstriskeho zwjazkoweho kraja Wuchodny Tirol. W susodnej
Korutanskej běži přez město Beljak (Villach) a wjacore spjate jězory. Před
Dravogradom wopušća awstriski teritorij a běži do Słowjenskeje. Tamniši Maribor
je ze 120.000 wobydlerjemi najwjetše město při rěce a wažny regionalny centrum.
Za Ptujom započnje so chorwatski wotrězk Drawy. Wot wuliwa Mury, najwjetšeho
lěweho přitoka Drawy, twori wona chorwatsko-madźarsku mjezu. Při poslednim
wotrězku před zjednoćenjom z Dunajom leži druhe wulkoměsto při Drawje,
chorwatski Osijek ze 110.000 wobydlerjemi.

Drava Verlag, najwažniše nakładnistwo korutanskich Słowjencow, bu po rěce
pomjenowane.



https://hsb.wikipedia.org/wiki/Dortmund

Dortmund (westfalsce Düörpm) je wulkoměsto na zapadźe Němskeje. Leži při
wuchodnej kromje metropoloweho regiona Ryn-Ruhr w Sewjerorynsko-Westfalskej. Z
580.000 wobydlerjemi je město hospodarske a wikowanske srjedźišćo Westfalskeje a
zdobom po Kölnje a Düsseldorfje třeće najwjetše město zwjazkoweho kraja a wosme
najwjetše cyłeje Němskeje. W lěće 2010 bě zhromadnje z druhimi městami Ruhrskeho
kraja z kulturnej stolicu Europy.

Něhdy wažne mócnarstwowe a hansowe město při Hellowym puću je so w zašłymaj
lětstotkomaj přez industrijnu metropolu wuwiło k wuznamnemu stejišću posłužbow a
technologije. Po tym zo bě wot druheje połojcy 19. lětstotka předewšěm znaty za
wuhlo, wocl a piwo, je Dortmund po dołhej strukturnej změnje dźensa srjedźišćo
drobneho wikowanja a zawěsćenskeho hospodarstwa a stejišćo šěsć wysokich šulow,
mjez druhim Techniskeje uniwersity, a 19 dalšich wědomostnych institucijow.
Daloko znate je nimo toho koparske towarstwo Borussia Dortmund, kotrež słuša k
najlěpšim w Němskej.



https://hsb.wikipedia.org/wiki/Dalmati%C5%A1%C4%87ina

Dalmatišćina je mortwa wuchodoromanska rěč, kotraž rěčeše so na přibrjohu
Dalmaciskeje w městach Zadar (dalmatisce Jadera), Trogir (Tragur), Split
(Spalatro), Dubrovnik (Raugia) a Kotor (Cattaro) a na bliskich kupach Krk
(Vikla), Cres (Crepsa) a Rab (Arba). Mjez wuchodoromanskimi rěčemi běše
dalmatišćina bliša italšćinje hač rumunšćinje. Dalmatišćina dźěleše so do dweju
narěčow, mjenujcy do sewjerneje abo vegliotskeje (wužiwaneje na kupje Krk/Vikla)
a južneje abo raguskeje, kotrejž bě tež narěč dźensnišeho města Zadar jara
bliska. W najwuznamnišich bywšich sydlišćach rěčnikow dalmatišćiny wužiwa so
dźensa chorwatšćina.

Hačrunjež rěčeše so dalmatisce na Balkanje, njebě dalmatišćina ani rumunšćinje
ani druhim romanskim rěčam woneje połkupy (mjenujcy arumunšćinje,
meglenorumunšćinje a istrorumunšćinje) jara bliska. Někotre skupiny łaćonskich
konsonantow přeměnichu so w dalmatišćinje a rumunšćinje na samsne wašnje: /kt/ >
/pt/ (łaćonsce octo, dalmatisce guapto, rumunsce opt), /ŋn/ > /mn/ (cognatus,
comnut, cumnat), /ks/ > /pt/ (coxa, copsa, coapsă). Tute přeměny w druhich
romanskich rěčach njenamakamy. Dalmatišćina nima gramatiske wosebitosće druhich
balkanskich romanskich rěčow (hlej nastawk rumunšćina), na př. postponowany
definitny artikl, genitiwny abo posesiwny artikl, tworjenje futura z pomocu
konjunktiwa a dr. W jeje słowoskładźe njeeksistuja tež leksikalne elementy z tak
mjenowaneho balkanskeho substrata, kotrež wosebje rumunšćinu a albanšćinu kruće
zwjazuja.

Wažne je, zo wobchowachu so w dalmatišćinje někotre słowa łaćonskeho pochada,
kotrež su ze žiwjenjom w měsće zwjazane. Tajke słowa w rumunšćinje pobrachuja,
na přikład město rěka dalmatisce čituot (z łaćonskeho civitatem), w rumunšćinje
pak wužiwaše so słowjanske słowo târg, dźensa wužiwa so skerje oraş (z
madźarskeho város). (Rumunske słowo cetate, kotrež jenož zrědka słyšimy, je
neologizm. Albanske słowo qytet bu direktnje z ludoweje łaćonšćiny přewzate.)

Dalmatisce rěčeše zromanizowana ludnosć zapadneho Balkana, kiž zdźerži so po
přichadźe Słowjanow na přibrjohu, wosebje pak w přistawnych městach, kotrež
běchu zdobom twjerdźizny. Je dopokazane, zo je mjenowana ludnosć w 10. lětstotku
we wonych kónčinach žiwa była, hačrunjež jeje eksaktna ličba znata njeje.
Sydlachu tam tež Italčenjo. Jich rěč a pozdźišo tež chorwatšćina dalmatišćinu
wohrožowaštej. Z Italčanami mějachu rěčnicy dalmatišćiny jara intensiwne poćahi,
a to nic jenož z Italčanami w Dalmaciskej, ale tež z tymi na Appeninskej
połkupje. Wliw italšćiny, wosebje pak Venedigskeje narěče, móžemy w
srjedźowěkowskich dalmatiskich tekstach pytnyć.

Najstarše dalmatiske dokumenty su spisane w južnej (raguskej) narěči, to su
lisćiny inwentara z 13. lětstotka a listaj z lětow 1325 a 1397. Z raguskeje
narěče znajemy někak 260 słowow, někotre zapisa raguski rektor Filippo Diversi w
prěnjej połojcy 15. lětstotka. Tute leksikalne elementy pokazuja rozdźěle mjez
woběmaj narěčomaj. Na přikład rěka chlěb w sewjernej narěči pan, w južnej narěči
pak pen (italsce pane, rumunsce pâine), chěža rěka w južnej narěči chesa, w
sewjernej cuosa (italsce casa, rumunsce casă).

Zda so, zo spušći wjetšina wobydlerjow města Zadar hižo do renesansy swoju
maćernu rěč a Venedigsku narěč italšćiny rěčeše. Senat Raguskeje republiky
wobaraše so wosebje přećiwo słowjanskemu wliwej; wón mjenujcy wobzamkny, zo
dyrbja so wšě jeho wuradźowanja w lingua veteri ragusea (starej raguskej rěči)
wotměwać, a nałožowanje słowjanskeje rěče (lingua sclava) bu zakazane.
Njedźiwajo na to zhubi so w 16. abo 17. lětstotku w tutym měsće dalmatišćina a
městne wobydlerstwo rěčeše chorwatsce. W někotrych kónčinach (na kupje
Krk/Vikla) zdźerži so dalmatišćina hač do 19. lětstotka.

Posledni rěčnik dalmatišćiny bě Tuone Udaina († 10. 6. 1898) pochadźacy z kupy
Krk, mjenowany „Barbur“ („frizer“, to bě mjenujcy jeho powołanje). W lěće 1897
wopyta jeho Matteo Giulio Bartoli a zapisa někak 2800 dalmatiskich słowow,
někotre stawizny (tež z Udainoweho žiwjenja), kotrež wón we swojej knize wo
dalmatišćinje wozjewi. Jako informator bě Udaina skerje problematiski, dokelž
njebě dalmatišćina z jeho maćeršćinu, wón ju hižo něhdźe dwaceći lět wjace
njerěčeše a so jenož na priwatne rozmołwy w staršiskim domje dopominaše. Za čas
slědźenja bě wón hłuchi a hižo zuby njeměješe.

Dalmatišćina ma dwaj rodaj (genusaj), mjenujcy muski a žónski, a dwě čisle
(numerusaj), singular a plural. Před substantiwom steji artikl. Definitny artikl
ma sćěhowace formy:

Prawidłowny (regularny) plural substantiwow twori so z pomocu kóncowki -i za
maskulinum a -e za femininum. Plural femininumow ma zwjetša prawidłowne formy,
na přikład busca – busce (serbsce kruwa – kruwy), mun – mune (ruka – ruce), w
maskulinumje namakamy tež wěste njeregularne formy (abo snano alternacije), na
př. amaic – amaič (serbsce přećel – přećeljo), detco – dacli (porst – porsty).

Kaž wjetšina romanskich rěčow njedeklinuja so substantiwy w dalmatišćinje na
rozdźěl wot rumunšćiny z pomocu kóncowkow. Wona wužiwa jenož předłóžki, na př.:
la mun, de la mun (italsce la mano, della mano, rumunsce mâna, /al, a, ai, ale/
mâinii).

ma wosebite formy za maskulinum, femininum a tež za singular a plural, na př.
bun – buna (serbsce dobry – dobra), maur – maura (wulki – wulka) a dr.



https://hsb.wikipedia.org/wiki/Commonwealth

Commonwealth abo oficielnje Commonwealth of Nations je mjezystatny zwjazk,
kotryž wobsteji předewšěm ze Zjednoćeneho kralestwa Wulkeje Britaniskeje a
Sewjerneje Irskeje a jeho něhdyšich kolonijow. Załoženje a institucionalizacija
tutoho zwjazka spočatk 20. lětstotka bě reakcija Zjednoćeneho kralestwa na
prócowanja jeho teritorijow Kanada, Južna Afrika, Awstralska a Nowoseelandska wo
njewotwisnosć, zo by tute dale z Britiskim mócnarstwom zwjazała.

Po přistupach Indiskeje (1947), Ceylona (1948) a Pakistana (1949), kotrež do
jich njewotwisnosće k Britiskemu mócnarstwu słušachu, nasta moderny Commonwealth
(New Commonwealth). 1957 přistupi něhdyša kolonija Ghana jako prěni
srjedźoafriski kraj. Commonwealth bywaše hromadźišćo něhdyšich britiskich
kolonijow; při tym njeje wot wuwołanja republiki hižo trěbne, zo připóznaja
čłonske staty britisku kralownu tež jako swójsku statnu hłowu. Dla
dekolonizacije přiběraše ličba čłonow wot wósom w lěće 1955 na 20 w lěće 1964. Z
Commonwealtha nasta multietniska a multikulturna organizacija. 1995 přistupi
Mosambik jako prěni kraj, kotryž ženje britiska kolonija njebě; w lěće 2009
slědowaše Ruanda jako něhdyša belgiska kolonija.

Dźensa ma Commonwealth 53 čłonskich statow, z kotrychž su 16 (tak mjenowane
Commonwealth Realms) w personalnej uniji ze sobu zwjazane. W tych krajach płaći
přeco hišće britiska kralowna Hilžbjeta II. jako hłowa stata. Zo bychu swoju
njewotwisnosć wuzběhnyli, pomjenuja ju pak w jednotliwych krajach oficielnje
jako Queen of Canada, Queen of Australia, Queen of New Zealand atd.

Oficielna hłowa Commonwealtha je britiski kral abo britiska kralowna. Nimo toho
eksistuje Commonwealth Office w Londonje, kotrež rjaduje wšědne naležnosće. Šef
tutoho zarjada je generalny sekretar.



https://hsb.wikipedia.org/wiki/Chemiska_wjazba

Chemiska wjazba je pomjenowanje za krutu zwjazanosć mjezy najmjeńšimi dźělkami,
a to móžeja być atomy, iony abo molekule. Zwjazanje a wotwjezanje chemiskich
wjazbow je zakład za přetworjenje maćiznow. Rozrjaduja so do sylnych a słabych
wjazbow.

Metale a njekowy z diferencu elektronegatiwity wyše hač 1,7 wutworje ionowu
wjazbu. Dokelž maja metale nišu elektronegatiwitu hač njekowy, přepodaja wone
wšě swoje walencowe elektrony na njekow. Potajkim zwjazuja so metale jako
pozitiwne nabite iony (kationy) z negatiwnje nabitymi ionami (aniony) njekowow.
Iony so mjezy sobu elektrostatiski přićahuja a tworje ionowy lěsycu. Čim wyše su
iony nabite a čim mjeńše su jich radiusy, ćim stabilniši je lěsyca a ćim wjetši
je toś škrějny dypk tutoho zwjazanja. Ionowe lěsycy wodźa milinu jenož w
škrjenju a w rozpušćonce. Njejsu to pak elektrony, kotrež wodźa milinu, ale
rozpušćene iony. Wšitke zwjazanja, kotrež su z ionowych lěsycow natwarjene, so
pomjenuja w chemiji sele. Přikłada stej NaCl a AlCl3.

Metale maja nisku elektronegatiwitu a tohodla su wonkowne elektrony słabje na
metalowe atomy wjazane. Wone so lochko wot atomow pušćeja. Atomowe tyłowy metala
(atomy bjez wonkownych elektronow) so zwjazuja k metalowemu lěsycy. Elektrony so
jako tak pomjenowany elektronowy płun w lěsycy swobodnje pohibuja. Tohodla
móžeja metale jara derje milinu a ćopłotu wodźić. Je to tež přičina za
duktilnosć (daja so lochko formować). Swobodnje so pohibowace elektrony móžeja
wšě žołmowe dołhosće swětła, kotrež zapromjenja, zaso njepřeměnjenje
wotpromjenić (emitować). Tohodla so metale tak błyšća – wšo swětło so mjenujcy
reflektujo.

Njekowy wěžu so mjezy sobu přez elektronowe poriki. Po tutej wašni zwjazane
atome pomjenjujomy molekule. Atomowe wjazby móžeja być polarne abo njepolarne.
To wotwisuje wot diference elektronegatiwity wobdźěleneju njemetalneju
elementow. Pola polarnych wjazbow je wjetšina hustoty wjazbowych elektronow pola
njemetala z wyšej elektronegatiwitu. Molekule maja niski škrějny dypk a su
izolatory (njewodźa milinu). Synonyma za atomowu wjazbu stej kowalentna wjazba a
wjazba elektronowych porikow.



https://hsb.wikipedia.org/wiki/Bukowe_rostliny

Wšě bukowe rostliny su přecozelene abo lisćo wotmjetowace štomy, rědko tež kerki
z zelišćowym abo kožojtym lisćom. Stołpikate lisćowe łopjena su srěnjowulke,
schódne a spiralisce zarjadowane.

Nimale wšě družiny su jednodomne rózno splažne (monözisch), tuž tworja na tej
samsnej rostlinje žónske ale tež muske kćenja, zwjetša micka. Wopróšenje so
zwjetša přez wětr (anemofilija) stanje, rědko tež přez insekty (entemofilija).

Jako płody so worjechi tworja, kotrež po kóždym rodźe po jednym hač po třoch w
płodowym hornčku (cupula) sedźa. Płody so wot zwěrjatow rozšěrjuja (coochorija).

Rostu swětadaloko wot conow trajaceho mróza hač subtropow, ale nic w tropach a
Južnej Africe.

Płody někotrych družiny su jědźne kaž jědźna kastanija a bukwicy abo so jako
skótnu picu hodźa, na př. předewšěm prjedy k swinjacemu kormjenju wužiwane
žołdźe.

Ze skory někotrych dubow so kork za zatyčki, sćěnowe a špundowanske wobkłady
(korkowc) wottwarjuje. Druhe wobsahuja chemiske substancy, wosebje třěski,
kotrež so su zdźěla hižo w prjedawšich časach medicinsce abo ludowohojersce ale
tež ke kožerstwu koža wužiwali.

Drjewiny tuteje swójby so často jako parkowe štomy wusadźuja a hdys a hdys tež
jako bonsaj wuplahuja.



https://hsb.wikipedia.org/wiki/Braniborska

Braniborska (němsce Brandenburg, delnjoserbsce Bramborska, delnjoněmsce
Brannenborg) je zwjazkowy kraj na wuchodźe Němskeje. Stolica je Podstupim.

Braniborska mjezuje z Mecklenburgsko-Předpomorskej na sewjeru, z Pólskej při
Wódrje na wuchodźe, ze Sakskej na juhu, ze Saksko-Anhaltskej na zapadźe a z
Delnjeje Sakskej na sewjerozapadźe při rěce Łobjo.

Najwyša hora zwjazkoweho kraja je Kutschenberg (201 m), kotryž so blisko
sakskeje hranicy pola Wótranja nadeńdźe.

Braniborska bu w lěće 1991 jako kraj znowazałožena, po tym zo bě hižo raz wot
1945 do 1952 eksistowała. W lěće 1952 wotstronichu so pak kraje w Němskej
demokratiskej republice a město toho wutworichu so wobwody Podstupim, Frankobrod
nad Wódru a Choćebuz.

Braniborska je rozrjadowana do 420 gmejnow, mjez nimi 112 městow, z kotrychž su
města Branibor, Choćebuz, Frankobrod nad Wódru a Podstupim bjezwokrjesne.

W tuchwilnym braniborskim sejmje z cyłkownje 88 městnami je šěsć stronow
zastupjenych: SPD (30 městnow), CDU (21) Lěwica (17), AfD (10), Zwjazk 90/Zeleni
(6) a Braniborske zjednoćene byrgarske hibanja/Swobodni wolerjo (BVB/FW, 3
městnow). Jedyn zapósłanc je bjez frakcije. Poslednje wólby běchu 14. septembra
2014.

Wot nazymy 2014 tworitej SPD a Lěwica znowa koaliciju pod ministerskim
prezidentom Dietmar Woidke (SPD).



https://hsb.wikipedia.org/wiki/Bochum

Bochum (westfalsce Baukem) je wulkoměsto na zapadźe Němskeje. Je z něhdźe
360.000 wobydlerjemi šeste najwjetše město Sewjerorynsko-Westfalskeje, druhe
najwjetše Westfalskeje a steji na 16. městnje najwjetšich městow Němskeje.

Bochum je centrum srjedźneho Ruhrskeho kraja a jedne z jeho industrijnych a
hospodarskich srjedźišćow. Susodne města su Herne na sewjeru, Dortmund na
wuchodźe, Essen na zapadźe a Gelsenkirchen na sewjerozapadźe. Přez južny dźěl
měšćanskeho teritorija běži rěka Ruhr.

Za čas industrializacije Ruhrskeho kraja w 19. lětstotku wuwi so Bochum k
wažnemu industrijnemu stejišću. W zašłych lětstotkach je so hospodarstwo kaž w
cyłym regionje přestrukturowało a je dźensa bóle na posłužbowy sektor
wusměrjene. Město je zdobom z dźewjeć wysokich šulow resp. wotnožkow wysokich
šulow tež wažne uniwersitne stejišćo. Ruhrska uniwersita słuša z wjace hač
40.000 studowacymi k najwjetšim wysokim šulam Němskeje. Nadregionalnje znaty je
Bochum tež za Schauspielhaus, jedne z najwuznamnišich dźiwadłow Němskeje a za
musical Starlight Express. Hudźbnik Herbert Grönemeyer je swojemu ródnemu městu
z albumom Bochum pomnik stajił.



https://hsb.wikipedia.org/wiki/Bart

Bart (němsce Baruth bei Bautzen) je wjes w sakskej Hornjej Łužicy. Leži w
Budyskim wokrjesu a słuša wot lěta 1994 k Malešecam.

Wjes leži pjatnaće kilometrow na sewjerowuchod wot Budyšina w dolinje Lubaty we
wysokosći 152 metrow nad mórskej hładźinu. Susodne wjeski su Dubrawka w
sewjerowuchodźe, Brězecy a Chortnica w juhowuchodźe, Rakojdy w juhozapadźe,
Přiwćicy w zapadźe a Bukojna w sewjerozapadźe.

Prěnje historiske naspomnjenje jako sydło knjeza Henricus de Baruth je z lěta
1234.

Wot lěta 1903 měješe Bart dwórnišćo při železniskej čarje Lubij–Bart, kotraž so
1906 hač do Radworja podlěši, hdźež bě z čaru Budyšin–Wojerecy zwjazana. W lěće
1972 bu wosobowy wobchad zastajeny a 1973 so čara mjez Lubijom a Bartom zawrě.
Wotrězk Bart–Radwor wužiwaše so hišće hač do 1994 za nakładowy wobchad, wosebje
z Bartskeje bazaltownje.

W lěće 1884 měješe wjes po Mukowej statistice 523 wobydlerjow, mjez nimi 425
Serbow (81 %). Arnošt Černik zwěsći 1956 serbski podźěl wobydlerstwa wot 54,6 %.

Po ludličenju w lěće 2011 bydlachu we wsy 432 wobydlerjow w přerěznej starobje
wot 46,6 lět (Sakska: 46,4).

Do Bartskeje ewangelskeje wosady – dźensa z dźělom wosady Hrodźišćo – słušeja
nimo Barta wjeski Bukojna, Dubrawka, Stróža a Zubornička.



https://hsb.wikipedia.org/wiki/Albin_Moller

Albin Moller (tež Albinus Mollerus; * 1541 w Tšupcu; † 26. decembra 1618 w
Starej Darbni) bě serbski farar, astronom, protykar, přirodospytnik a pioněr
spisowneje serbšćiny. Wón wuda prěnju serbsku ćišćanu knihu.

Albin Moller narodźi so wokoło lěta 1541 jako syn oficianta Tšupčanskeho
knjejstwa. W Kalawje wopyta najprjedy łaćonsku šulu, prjedy hač so 1559 za
studij teologije na uniwersiće w Frankobrodźe nad Wódru a wot 1568 we
Wittenbergu zapisa. Po złoženju magisterstwa skutkowaše Moller jako farar a
protykar na wšelakich městnach w Delnjej Łužicy, kaž hač do 1572 w Tornowje,
mjez 1572–74 w Tšupcu a 1582 we Wjelikich Dobrynjach. W Starej Darbni wobsedźeše
Albin Moller mjez 1608 do 1618 lejnsku chěžu.

W lěće 1574 da Albin Moller w Budyšinje pola Michała Wolraba prěnju serbsku
(delnjoserbsku) knihu ćišćeć. Tute ewangelske spěwarske z małym katechizmom wuda
Moller na swójske kóšty. Twórba wopřija 120 kěrlušow a psalmow, kotrež běše wón
z němčiny do serbšćiny přenjesł. Jako sobudźěłaćer na Leonharda Thurneysserowej
zelowej knize, sposrědkowa wón jemu 240 rostlinskich mjenow z delnjoserbskimi
ekwiwalentami. Z tym je podał najstaršu zestawu serbskich rostlinskich mjenow.
Moller slědźeše pak tež na polu astronomije, kotraž bě tehdy hišće wot
astrologije njediferencowana. Jeho zdźełane protyki wón prawidłownje znowa
wobdźěła a wuda. K jeho spěchowarjam na tutym polu słušeštaj rada města Kalawy a
kejžor Rudolf II.. Tute protyki wuchadźachu němsce, pólsce a čěsce a wudachu so
tež hišće po jeho smjerći hač do lěta 1630.



https://hsb.wikipedia.org/wiki/Adolf_%C4%8Cern%C3%BD

Adolf Černý (* 19. awgusta 1864 w Hradcu Královym; † 23. decembra 1952 w Praze)
běše spisowaćel, ludowědnik, słowjanski kulturny prócowar, diplomat
Čěskosłowakskeje republiki a čěski přećel Serbow. Swoju lyriku wozjewi pod
pseudonymom Jan Rokyta.

Adolf Černý narodźi so 19. awgusta 1864 w Hradcu Králové (tehdy w
Rakusko-Wuherskej), hdźež wopyta mjez 1875 a 1884 realnu šulu a wučerski wustaw.
Wot lěta 1884 skutkowaše tam jako wučer, dyrbješe pak so toho w lěće 1891
chorowatosće dla zdać. Swój basniski debit poda Černý 1894 w čěskim časopisu
Světozor pod pseudonymom Jan Rokyta. Přimjeno, z kotrymž so wón na Jana Rokytu,
znateho duchowneho čěskeje bratrowskeje jednoty poćahowaše, zdźerži sebi Černý
tež za pozdźiše basniske twórby. Duchowny Rokyta so wokoło 1525 w čěskim
Litomyšlu narodźi, 1553 w pólskej wjesce Koźminek na fararja wuswjeći a spyta
1570 ruskeho cara Iwana Hrozneho wo ewangelskej wěrje přeswědčić. Jako basnik
běše wón předewšěm wot Jaroslava Vrchlickeho a Jana Nerudy wobwliwowany.

Černý přesydli so jako spisowaćel do Prahi, hdźež po wotewrjenju Narodopisneho
muzeja (Národopisné muzeum českoslovanské) mjez 1898–1904 jako kustos dźěłaše. W
zmysle słowjanskeje wzajomnosće a jědnaće lět po zastajenju Jelínekoweho
Slovanskeho sborníka, załoži a wuda Černý mjez 1899–1914 a 1925–1931 časopis
Slovanský přehled. W aprylu 1901 powoła so wón na lektora serbšćiny a pólšćiny,
pozdźišo tež serbochorwatšćiny, na Prasku Karlowu uniwersitu.

Po tym zo so 1918 njewotwisny čěskosłowakski stat proklamowaše, bu Černý
eksperta za słowjanske prašenja. Zhromadnje ze Serbom Arnoštom Bartom dojědźe
sebi Černý po Prěnjej swětoweje wójnje na měrowu konferencu do Parisa. Jako čłon
čěskosłowakskeje delegacije zastupi tam tež za wjetše samopostajenje a kulturnu
awtonomiju Serbow, za čož so po jeho měnjenju přizamknjenje Łužicy k
Čěskosłowakskej najlěpje hodźeše. Tute ideje wozjewi w knize Łužická otázka
(Praha 1918 a 1945). Po nawróće do Čěskej powoła so Černý na ministerskeho
radźićela ministerstwa za wukrajne naležnosće, hdźež skutkowaše hač do 1927.

W lěće 1946 wuznamjeni so Černý z titulom čestneho doktora (dr. h. c.) Praskeje,
lěto pozdźišo pak tež Jagiellonskeje uniwersity w Krakowje, Běłohrodźe a Sofiji.
Adolf Černý zemrě 23. decembra 1952 w Praze.

Hižo w lěće 1884 wopyta Černý prěni króć Budyšin a jeho wokolinu, na čož w
přichodnych lětach tež mnoho jezbow do cyłeje Łužicy slědowachu. Při tym nawukny
serbšćinu a nawjaza wuske kontakty mjez druhim z Michałom Hórnikom, Arnoštom
Muku a Jakubom Bartom-Ćišinskim. Černý wuznamjeni so wosebje za swoje
etnografiske studije wo Serbach, kaž Mytiske bytosće łužiskich Serbow (w
Časopisu Maćicy Serbskeje, 1890–1897), jeho basniske a přełožowanske dźěło
(Výbor básní Čišinskeho a Zejlerja) a njeličomne mnóstwo nastawkow wo Serbach do
čěskich, serbskich a pólskich nowinow. Wón běše wot lěta 1887 čłon Maćicy
Serbskeje a wot 1921 tež jeje čestny sobustaw.



https://hsb.wikipedia.org/wiki/Zhorjelc

Zhorjelc (we wobchadnej rěči husto Zholerc; němsce     Görlitz ? / i,
delnjoserbsce Zgórjelc, čěsce Zhořelec, pólsce Zgorzelec) je po ličbje
wobydlerstwa najwjetše město Hornjeje Łužicy a leži při Łužiskej Nysy. Ma něhdźe
50.000 wobydlerjow. Połojca města słuša wot lěta 1946 k Pólskej a rěka
Zgorzelec. Zhorjelc je sydło wokrjesa ze samsnym mjenom.

Město leži pod horu Sedło, kotraž je zdaloka widźeć a płaći jako
charakteristiske znamjo Zhorjelca.

W 7. lětstotku wobsydlichu słowjanske kmjeny – prawdźepodobnje Bjezunčenjo –
wokolinu dźensnišeho Zhorjelca. Sydlišćo same naspomni so hakle w lěće 1071 we
wopismje kejžora Hendricha IV. jako słowjanska wjes Goreliz. Srjedź 12.
lětstotka wuwiwaše so potom na městnje wsy wikowe sydlišćo.

Wot 1346 do 1815 bě město – hromadźe z Budyšinom, Kamjencom, Lubanjom, Lubijom a
Žitawu – sobustaw Zwjazka šesćiměstow.

Zhorjelc je wuznamne železniske křižowanišćo. Ze Zhorjelskeho dwórnišća wjedu
čary do Drježdźan, Berlina, Nikriša (a Žitawy), Zawidowa, Węglinieca (a
Wrócławja) a do Wałbrzycha.



https://hsb.wikipedia.org/wiki/Willy_Brandt

Willy Brandt (* 18. decembra 1913 jako Herbert Ernst Karl Frahm w Lubicy; † 8.
oktobra 1992 w Unkel, Porynsko-Pfalca) bě němski socialdemokratiski politikar.
Bě wot lěta 1957 hač do 1966 měšćanosta zapadneho dźěla Berlina, po tym hač do
1969 němski wonkowny minister we wulkej koaliciji pod nawodnistwom zwjazkoweho
kanclera Kurt Georg Kiesinger a wot 1969 štwórty zwjazkowy kancler zwjazkoweje
republiki Němska. Nawjedowaše koaliciju stronow SPD a FDP hač do 1974. Jeho
naslědnik bě Helmut Schmidt.

Za čas nacionalsocialistiskeho knjejstwa bě Brandt w eksilu, předewšěm w
Norwegskej a Šwedskej, žiwy. Nimo toho dźěłaše tež jako tajny wójnski rozprawnik
1936 w Němskej a 1937 w Španiskej wobydlerskej wójnje.

Brandt je znaty za hesło „Chcemy sej wjace demokratije zwažić“ a swoju „nowu
wuchodnu politiku“. Sławnej stej připóznawanje němsko-pólskeje hranicy při
Wódrje a Nysy kaž tež tak mjenowane „Waršawske klečenje“ jako znamjo zjednanja.
Za to je Willy Brandt w lěće 1971 jako prěni Němc po Druhej swětowej wójnje
měrowe Nobelowe myto dóstał.

Brandt bě předsyda SPD wot lěta 1964 hač do 1987 a prezident Socialistiskeje
Internacionale mjez 1976 a 1992.



https://hsb.wikipedia.org/wiki/Weimar

Weimar je durinske město z wjace hač 60.000 wobydlerjemi, kotrež je předewšěm za
swoje kulturne herbstwo nadregionalnje znate. Leži wosrjedź zwjazkoweho kraja
při rěce Ilm juhowuchodnje Ettersberga, z 478 metrami najwyšeje hory Durinskeje
žłobiny. Město je po Jarobrodźe, Jenje a Gerje štwórte najwjetše w zwjazkowym
kraju a nadeńdźe so poł puća mjez Jarobrodom na zapadźe a Jenu na wuchodźe.

Nimo Bauhausoweje uniwersity je Weimar stejišćo Wysokeje šule za hudźbu „Franz
Liszt“ a sławneje biblioteki Anny-Amalije. Město je tež sydło wjacorych krajnych
zarjadow, tak Durinskeho wyšeho zarjadniskeho sudnistwa, Durinskeho wustawoweho
sudnistwa a krajneho zarjada za pomnikoškit a archeologiju.

Ke kulturnemu herbstwu Weimara słušeja nimo Weimarskeje klasiki wokoło Wielanda,
Goethy, Herdera a Schillera tež Bauhaus a Weimarska narodna zhromadźizna, po
kotrejž bu pomjenowana Weimarska republika (1919–1933). „Klasiski Weimar“ słuša
wot lěta 1999 do lisćiny kulturneho herbstwa UNESCO.

Politisce bě Weimar wot 1572 stolica Saksko-Weimarskeje, pozdźišeje
Saksko-Weimarsko-Eisenachskeje, prěnjeho němskeho stata z wustawu (1816). Wot
1920 do 1948 bě Weimar ze stolicu Durinskeje, w lěće 1999 z kulturnej stolicu
Europy.

Za čas nacionalsocialistiskeho knjejstwa namakaše so na bliskim Ettersbergu
koncentraciske lěhwo Buchenwald.



https://hsb.wikipedia.org/wiki/Viktoriaski_j%C4%9Bzor

Viktoriaski jězor je najwjetši jězor w Africe a po Kaspiskim morju a Hornym
jězoru třeći najwjetši cyłeho swěta. Słuša k wuchodoafriskim statam Ugandźe,
Tansaniji a Keniji. Ma přestrjeń wot nimale 69.000 km², štož wotpowěduje
Bayerskej abo Irskej, a je hač do 85 metrow hłuboki. Podłu jeho přibrjohow je
wjace hač 30 milionow ludźi žiwych.

Jězor leži wosrjedź wuchodoafriskeje wysokeje runiny. Najwjetši přitok je w
Ruandźe so wužórlaca Kagera; jenički wulki wotwód je Viktoriaski Nil w sewjeru,
kiž je zdobom najwažniši přitok Nila.

Viktoriaski jězor bu přez natwarjenje haćenja „Owen Falls Dam“ při Viktoriaskim
Nilje w lěće 1954 kumštnje powjetšeny a wužiwa so wot toho časa tež za dobywanje
energije. Dla husteho wobsydlenja podłu přibrjohow ma jězor wjele ekologiskich
problemow, kaž na přikład womazanje wody a njedostatk kislika.

Nimo wodosłonja je we Viktoriaskim jězorje wokoło 550 rybowych družin žiwe - w
cyłej Europje mamy jenož 200. Zasydlenje Niloweho pjerska (Lates niloticus) w
1960tych lětach bě pak ekologiska katastrofa, dokelž bě cuza družina wutłóčowała
domjace pjerski.



https://hsb.wikipedia.org/wiki/Towarstwo_Cyrila_a_Metoda

Towarstwo swj. Cyrila a Metoda z.t. (TCM) je zjednoćenstwo serbskich křesćanow.
TCM ma swoje sydło w Budyšinje a zastupuje w cyłku zajimy katolskich Serbow.

Towarstwo Cyrila a Metoda ma wosobinske a kooperatiwne sobustawy. Kooperacije
su:

Towarstwo Cyrila a Metoda bu 13. decembra 1862 wot serbskeho měšnika Michała
Hórnika w zmysle słowjanskeju japoštołow Cyrila a Metoda załožene. Hižo w
januaru lěta 1863 wuńdźe prěni Katolski Posoł. W běhu lětow publikowachu so
dalše knihi, kaž na př. lětopis Krajan.

Za čas nacionalsocializma bu TCM zakazane. Katolski Posoł so jako posledni
serbskorěčny spis w lěće 1939 zakaza. Po druhej swětowej wójnje so we wuchodnej
němskej wozrodźenje towarstwa znjemóžni. Najebać toho katolske měšnicy w zmysle
towarstwa jednachu. Tak móžeše so wot 1950 Katolski Posoł znowa wudawać, w
prěnich lětach jenož jónu, po tym dwójce wob měsac. Tola podležeše kóžde wudaće
masiwnej statnej censury. Wot 1992 wuchadźa Katolski Posoł zaso tydźensce. Je
pola Serbow přeco hišće jara woblubowany. Wón ma najwyši nakład wšěch serbskich,
ćišćanych medijow (tuchwilu něhdźe 2.600 eksemplarow).

Lětdźesatki dołho běše serbska měšnikowa konferenca za wudaće tuteho a druhich
nabožnych spisow zamołwita. 1985 załoži so Zjednoćenstwo Cyrila a Metoda jako
biskopske zjednoćenstwo Drježdźansko-Mišnjanskeho biskopstwa. Bě to hižo w
NDRskim času pospyt lajkow sylnišo do pastoralneho dźěła zawjazać. Z přewrótom
zasadźi znowa žiwe towarstwowe žiwjenje. Tak so 28. januar 1991 Towarstwo Cyrila
a Metoda z.t. znowazałoži.



https://hsb.wikipedia.org/wiki/Tom%C3%A1%C5%A1_Garrigue_Masaryk

Tomáš Garrigue Masaryk (* 7. měrca 1850 w Hodonínje, Morawa; † 14. septembra
1937 w Lánach) bě čěski politikar, filozof a spisowaćel kaž tež klučowa postawa
hibanja za njewotwisnosć Čěskeje, sobuzałožer a prěni prezident Čěskosłowakskeje
republiki. W Čěskej so husto jenož skrótšenje TGM wužiwa.

Po swojim šulskim wukubłanju na realnej šuli w Hustopečach wopyta wón wot lěta
1866 wyši němski gymnazij w Brnje a maturowaše na Akademiskim gymnaziju we
Wienje. Masaryk studowaše wot 1872 do 1876 na Wienskej a wot 1876 do 1877 na
Lipšćanskej uniwersiće. Při studiju w Lipsku je so ze swojej pozdźišej
mandźelskej Charlottu Garrigue zeznał.

Masaryk bě wysokošulski wučer na Wienskej uniwersiće (1878) a wot lěta 1882
wučer na filozofiskej fakulće Karloweje uniwersity w Praze. Bě zapósłanc
Rakusko-Wuherskeje mócnarstwoweje rady za młodočěsku stronu wot lěta 1891.

Masaryk běše wulki přećel Łužickich Serbow. Wopyta Hornju Łužicu a wokolinu
wjacore razy w lětach 1876–1877 a tež Maćicu Serbsku w Budyšinje w lěće 1884.
Jako prezident Čěskosłowakskeje je delegacije Serbow w Praskim hrodźe wutrobnje
powitał.



https://hsb.wikipedia.org/wiki/Tatarski_klon

Tatarski klon (Acer tataricum) je kerk abo štom ze swójby mydłowcowych rostlin
(Sapindaceae).

Po druhich žórłach zarjaduje so do swójskeje swójby klonowych rostlinow
(Aceraceae).

Tatarski klon je kerk abo štom, kotryž docpěje wysokosć wot 5 hač do 7 m.
Rostlina je zmjerzkokruta.

Króna je wotewrjena. Zdónk je niski. Skora je brunje hładka, pozdźišo jasnišo
šmórnjena.

Přećiwostejne, błyšćace, zelene, dołho stołpikate łopjena su zwjetša njelapate,
druhdy njejasnje lapate a jejkojte. Wone docpěja dołhosć wot 6 hač 10 cm. Jich
kroma je rězana. Wone su na hornim boku słabje zelene a na delnim boku najmjenje
podłu hłownych nerwow kosmate.

Kćěje wot apryla hač do meje. Małe, běłojte, přijomnje wonjace kćenja steja w
bohatej ličbje w zrunanych abo rozpřesćěranych pakićach. Wone so hakle po
łopjenach jewja a su předewšěm dwusplažne.

Płody su worjechowe płody, kotrež njesu intensiwnje čerwjenej křidlešce, kotrejž
jara wótrokućikaće jedyn k druhemu stejitej.

Rostlina je južnej Europje rozšěrjena, předewšěm na za čas lěta suchim
panoniskim lěsnym stepowym regionje, kotryž so hač do sewjerowuchodneje
Awstriskeje wupřestrěja. Na sewjer wot Alpow so často jako parkowy štom, druhdy
jako nadróžny štom plahuje.

Acer tataricum ssp. ginnala ma třilapate łopjena, kotrychž srjedźna lapa je
zwjetša jasnje wjetša. Jeho kćenja su nazeleń běłe. Płodowe křidleški su
čerwjenojte a steja nimale paralelnje.



https://hsb.wikipedia.org/wiki/Srjed%C5%BAna_Europa

Srjedźna Europa je dźěl Europy mjez zapadnej, wuchodnej, juhowuchodnej, južnej a
sewjernej Europu. Geografisce nimamy jasnych kriterijow wobmjezowanja. We
wšelakorych časach bu zapřijeće „Srjedźna Europa“ tež rozdźělnje definowane.

Jasna je přisłušnosć Němskeje, Awstriskeje a Šwicarskeje – potajkim cyłeho
němskorěčneho ruma – k Srjedźnej Europje. Dźensa płaća tež něhdy socialistiske
kraje Pólska, Čěska, Słowakska a Madźarska po powšitkownej definiciji zaso jako
wobstatk Srjedźneje Europy, štož wotpowěduje tež jich geografiskemu połoženju.

Zwadne je, hač słušeja tež Słowjenska, Chorwatska, Litawska, Letiska a Estiska
do Sewjerneje Europy. Prěnjej so často wobhladujetej jako wobstatk
Juhowuchodneje Europy, baltiske kraje pak jako dźěl Sewjerneje Europy, hačrunjež
nadeńdźe so geografiske srjedźišćo europskeho kontinenta w Litawskej.

Srjedźna Europa je najhusćišo wobsydleny dźěl kontinenta. Rěča so tam zwjetša
germanske (na zapadźe) a słowjanske rěče (na wuchodźe). Wuwzaće je madźaršćina,
kotraž słuša k Finougriskim rěčam. Porno wuchodnej Europje wužiwa so łaćonski
alfabet.

Najwjetše města Srjedźneje Europy su Berlin, Wien, Hamburg, Budapest, Waršawa,
Mnichow a Praha.



https://hsb.wikipedia.org/wiki/Saterfrizi%C5%A1%C4%87ina

Saterfriziska rěč abo krótko Saterfrizišćina (swójske pomjenjenje: Seeltersk) je
poslednja wuchodofriziska warianta friziskeje rěče, a to emsfriziski dialekt.
Mjeztym zo we Wuchodnej Friziskej wuchodofriziska rěč bu wot wuchodofriziskeje
delnjoněmčiny (delnjosakskeho dialekta) wutłóčena, je saterfrizišćina jako
friziska rěč w delnjosakskej Saterskej přežiwiła.

Saterfrizišćinu w gmejnje Saterland w krajnym wokrjesu Cloppenburg po
rozdźělnych trochowanjach wot 1.000 hač 2.500 ludźi rěči. Jedna so tuž wo jednu
z najmjeńšich rěčnych kupow Europy.

Sydlerjo z Wuchodneje Friziskeje, kotřiž běchu swoje prěnjotne sydła pod ćišćom
přirodnych katastrofow wopušćili, su spočatki saterfrizišćiny w kónčinach
dźensnišich sydlišćow Ramsloh (saterfriz. Roomelse), Scharrel (Schäddel),
Sedelsberg (Sedelsbierich) a Strücklingen (Strukelje) etablěrowali.

Srjedźowěkowska rěč je so dołhi čas geografiskich wosebitosćow dla zachowała.
Saterfrizojo běchu lětstotki dołho přez jich wobdawace bahna mjezy so wostali.
Kaž škitny nasyp ležeše bahno wokoło wsow natwarjenych na pěskowym chribjeće.
Hač do 19. lětstotka su wobydlerjo jenož z čołmom přez rěčku Sagter Ems (Seelter
Äi) k docpěću byli.

Wot toho časa, zo tež w Němskej je Europska charta regionalnych abo mjeńšinowych
rěčow do skutka stupiła, dóstawa saterfrizišćina wosebity škit a prawo na
spěchowanje. Mjeztym so saterfrizišćina tež jako hamtska rěč w gmejnach wužiwa a
na 300 dźěći wuknje rěč dobrowolnje w šuli a w pěstowarnjach. Wot 2004 maja
Saterfrizojo swoje wusyłanske městno na lokalnym sćelaku Ems-Vechte-Welle.

Saterfrizišćina: Die Wänt strookede dät Wucht uum ju Keeuwe un oapede hier ap do
Sooken. Sewjerofrizišćina (Mooring): Di dreng aide dåt foomen am dåt kan än
mäket har aw da siike. Zapadofrizišćina: De jonge streake it famke om it kin en
tute har op 'e wangen. Wuchodofriziska delnjoněmčina: De Jung straktde dat Wicht
um't Kinn to un tuutjede hör up de Wangen. Nižozemšćina: De jongen aaide het
meisje over haar kin en kuste haar op haar wangen. Delnjosakšćina
(Nižozemska):De jonge strek 't dearntje um de kinne en gaf heur een smok
Němčina: Der Junge streichelte das Mädchen ums Kinn und küsste sie auf die
Wangen. Jendźelšćina: The boy caressed the girl round the chin and kissed her on
the cheeks.



https://hsb.wikipedia.org/wiki/SAP

Firma SAP a.t. (akcijne towarstwo; němsce: AG = Aktiengesellschaft) je producent
zawodo-hospodarskeje software. Załožene 1972 w zapadoněmskim Weinheimje je
předewzaće na tutym polu mjeztym najwjetši producent w Europje a třěći najwjetši
po cyłym swěće. Ćežišćo je wuwiće software-systemow, kotrež małe kaž tež wulke
zawody při jich hospodarskich procesach kaž składowanje skazankow, pisanje
zličbowankow, rjadowanje składa, rjadowanje personala, knihiwjednistwo atd.
podpěraja. W padźe tak mjenowanych ERP-systemow (Enterprise Resource Planning)
njepodpěraja při tym jenož jednotliwe dźěłowe pola, ale wšě funkcije podłu rjada
k tworjenju hódnoty. K tajkim ERP-systemam liči mjez druhim SAP R/3.

Wone bu 1972 wot 5 něhdyšich sobudźěłaćerjow firmy IBM (Dietmar Hopp, Hasso
Plattner, Klaus Tschira, Claus Wellenreuther a Hans-Werner Hector) załožene.
Tehdy steji skrótšenka SAP při tym za słowa Systeme, Anwendungen und Produkte in
der Datenverarbeitung abo Systems, Applications and Products in Data Processing.
Z lěta 2005 so tute zapřijeća oficielnje wjace njewužiwaja, tak zo firma so
jenož hišće SAP a.t. mjenuje. Sydło firmy je we Walldorfu. SAP wudźeržuje we
wjace hač 50 dalšich krajach swěta běrowy za rozšěrjenje abo dalewuwiće jich
produktow.

Z lěta 1979 poskićowaše firma SAP software z mjenom SAP R/2. Tuta běše prěni
šěroko zasadźeny produkt SAP. Hižo w lěće 1982 wužiwa něhdźe 200 kupcow tutón
software. Koncept załožerjow firmy bazowa na wuwiću modularneho
software-systema. Za kóždy nadawk zasadźi so po funkcionaliće rozdźělny modul -
wšitke moduly hromadźe pak móža w jednym cyłku mjezsobu daty wuměneć, tak zo so
hodźi rjad k tworjenju hódnoty předewzaća z jednym jeničkim software-systemom
podpěrać. Problem hižo tehdy běše, zo dyrbjachu so procesy předewzaća we wulkim
směrje na idealizowane procesy tuteho software-systema přiměrić.

W lěće 1992 wuńdźe naslědnik SAP R/3. Tutón software-system bazuje tohorunja na
koncepće modularity funkcijow. Rozšěrjene moduly su na přikład SD (Sales and
Distribution), CO (Controlling), FI (Finance), MM (Materials Management), HR
(Human Resources), PP (Production Planning) a dalše.Porno SAP R/2 změni pak so
techniska baza tuteho systema. Hdyž w SAP R/2-systemje wužiwarjo hišće z
komputerowymi terminalami na wulkoličaku dźěłachu, přesadźi so z SAP R/3 tak
mjenowana client-serwer-architektura, kotraž so hišće dźensa zasadźi. Dalša
rewolucionarna změna bě, zo so wužiwar jenož hišće na jednotnych, wot nětka tež
grafiskich a k tomu přehladnych wobrazach pohibowaše. Z SAP R/3 zasadźeja so
konsekwentnje jenož hišće relacijonalne datowe banki. Připódla zmóžni SAP wot
nětka instalaciju jich software na ličaki najwšelakorich poskićowarjow.

NetWeaver-platforma je dalši wuwiwanski krok na bazy SAP ERP. Tuta twori bazu za
wužiwanje SAP Business Suite-aplikacijow. Technisce wobsteji tuta platforma z
jedneho ABAP-aplikaciskeho systema z wěstemi zakładnemi funkcijemi a přidatneho
J2EE-aplikaciskeho systema. NetWeaver-system móže so na tři wšelake wašnja
zasadźić: jenož jako ABAP-system, jenož jako J2EE-system abo jako dwójny system,
tak mjenowny Double-Stack-System.

Z NetWeaver so wšelake tak mjenowane Usages kupcam poskića. To su jednorje małke
abo wjetše aplikacije, kotrež pak na ABAP- abo pak na J2EE-technice bazuja.
Tajke móža mjez druhim być: Business Intelligence, Mobile Infrastructure abo
Enterprise Portal. J2EE-system a ABAP-system staj husko mjezsobu zwjazanej. Z
tak mjenowanym Web Dynpro, kotryž na J2EE-technice bazuje, je SAP GUI-produkt
wuwiwa, kotryž zamóže z ABAP-programami komunikować. Tež rjadowanje wužiwarjow
wobeju systemow je wusko mjezsobu skoplowane.

SAP Business One je produkt, kotryž je přewažnje za małych do srěnjowulkich
předewzaćow koncipowany. Architektura a funkcionalita stej samostatnej a nimatej
zwiska k SAP R/3 abo SAP Business Suite. Tutón produkt zasadźi swójsku
GUI-techniku. Běži tuchwilu jenož pod Microsoft Windows. Business One wopřija
zakładne moduly za wšelake wobłuki: administraciju, předawanje, najwšelakoriše
rozprawy a wuhódnoćenja, rjadowanje personala atd.

Business One bu 2002 wot firmy SAP zawjedźeny a bazuje na software TopManage
israelskeho předewzaća TopManage Financial Solutions LTD. Tuta firma so 2001 wot
SAP přewza. Jedyn z jeje załožerjow, Shai Agassi, bu pozdźišo tež sobustaw
předsydstwa firmy SAP.

Pola Business All-in-One jedna so wo předkonfigurowany, mały ERP-System, kotryž
měri so wosebje na wjetše předewzaća srjedźneho stawa a na přizamknjene
předewzaća wulkich koncernow. Tutón produkt poskića lěpšiny jedneho ERP-systema
při połnej kompatibility k ERP-systemej koncernowej maćerje.

Business by Design je kompletne nowe wuwiće firmy SAP za předewzaća srjedźneho
stawa. Porno SAP ERP njeposkića tutón system žane typiske móžnosće přiměrjena
systema na potrjeby kupca. Business by Design njeda so modifikować (na př. přez
změny w ABAP-kodźe wěstych aplikacijow). Wuzwolenje trěbnych funkcionalitow sta
so přez kupca same (Scoping), tute so z pomocu parametrizěrowanja w systemje
přesadźa. To k tomu wjedźe, zo porno klasiskemu ERP-systemej njekonsistency
njenastanu.

Serwis firmy SAP, kotryž so zwjetša přez wotpowědne zrěčenje wo hladanju
softwary wujedna, wotwiła so přewažnje z pomocu interneta přez w portalu SAP
Service Marketplace zjednoćene funkcije. Tutón portal zmóžnja wužiwarjej zmylki
w programach a druhe problemy we wobłuku SAP-systema zapodać a tež statusej
pokročowanja sćěhować. Dale poskića portal móžnosć sej dokumentacije wotwołać,
za korekturnymi wozjewjenjemi pytać abo tež dalekubłanja skazać.

Tak mjenowany SAP Developers Network (SDN) je forum, kotryž blogi k wuběranym
temam a podpěru při detailowych prašenjach poskića. Kóždy smě so tam wobdźělić.
Wužiwana rěč je jendźelšćina.



https://hsb.wikipedia.org/wiki/Prawy_kw%C4%9Btlowc

Prawy kwětlowc (Cydonia oblonga) je kerk abo štom ze swójby róžowych rostlinow
(Rosaceae), znutřka monotypiskim rodźe kwětlowc (Cydonia).

Łopjena su jejkojte abo owalne, na hornim boku blědźe zelene, na delnim boku
husto pjelsćojće kosmate a docpěwaja dołhosć wot 5 hač do 10 (15) cm.

Kćěje wot meje hač do junija. Kćenja su běłe hač róžojte, pjećličbne, steja po
jednym na krótkich wurostkach a docpěwaja přeměr wot něhdźe 5 cm. Keluch je
kosmaty. Kćenjowe łopješka su róžojte.

Płody su jabłukojte abo krušwojte, pjelsćojće kosmate a docpěwaja dołhosć wot
hač do 15 cm. Wone w oktobrje zrawja. Jich koža je wóskowa hač wolijowa.
Njewarjene su twjerde, jěre-kisałkojte płody lědma jědźne, ale so hodźa k
słódnej brěčce, kompotej abo želejej předźěłać. Zrałe płody su błědožołte abo
ćmowožołte.

Pochadźa originalnje ze zapadneje Azije. Hižo je před wjace hač 2500 lětami k
južnej Europje a pozdźišo tež k srjedźnej Europje přišoł.



https://hsb.wikipedia.org/wiki/P%C3%B3lny_klon

Po druhich žórłach zarjaduje so do swójskeje swójby klonowych rostlinow
(Aceraceae).

Pólny klon je za čas lěća zeleny kerk abo štom, kotryž docpěwa wysokosć mjezy
10-15 m (druhdy 20 m). Rosće w kerčinach často jako husty kerk. Rostlina je
zmjerzkokruta a so hodźi ze čerstwych symjenjow wuplahować.

Młode hałuzy su oliwozelene hač čerwjenobrune a mlokowu mězu wobsahuja. Ma
typiske korkowe lajsty na hałuzach.

Přećiwostejne, jasnozelene łopjena maja 3-5 tupe lapy a docpěwaja dołhosć wot 5
hač 8 cm (4-12 cm) a šěrokosć wot 5 hač do 10 cm. Lapy su słabje karbowane.
Łopjena su na hornim boku ćmowozelene a so wobnaža, mjeztym na delnim boku su
šěrozelene a sćeńka kosmate. Wone njesu 2-7 dołhe stołpiki. Łopjency docpěwaja
dołhosć wot 5 hač do 9 cm a su zwjetša tróšku šěrše.

Kćěje wot meje hač junija. Žołtozelene, pjećličbne kćenja so z łopjenami jewja a
steja po dźewjećoch hač po dwacećoch w zrunanych wokołkowych pakićach. Přikryw
je dwójny. W kwětnistwje su dwusplažne ale tež jednosplažne kćenja, kotrež
stołpiki docpěwaja dołhosć wot 10 hač do 15 mm. Žołtozelenej Keluch a króna stej
nimale jenakej a docpěwatej dołhosć wot 3 hač do 4 mm. Próškowe łopješka su
hornostejne.

Płody su křidłate worjechi, kotrež po dwěmaj škałobny płód wutworja. Jich
křidlešce wodorunje wotstejitej a docpěwatej dołhosć wot 2,5 hač 3 cm a šěrokosć
wot 6 hač do 10 mm. Płody wot septembra hač do oktobra zezrawja.

Pólny klon je w Europje hač do sewjerneje Persiskeje a sewjernej Africe
rozšěrjeny, z wuwzaćom sewjera britiskich kupow a Skandinawiskeje.



https://hsb.wikipedia.org/wiki/Otfried_Preu%C3%9Fler

Otfried Preußler (* 20. oktobra 1923 w dźensnišim Liberecu, něhdyšim
Reichenbergu, Čěskosłowakska; † 18. februara 2013 w Prien am Chiemsee) bě němski
awtor dźěćacych knihow. Jeho najznaćiše dźěła su Der kleine Wassermann, Der
Räuber Hotzenplotz, Krabat, Das kleine Gespenst a Die kleine Hexe. Swětodaloki
cyłkowny nakład jeho 32 knihow, kotrež su so do dohromady 55 rěčow přełožili,
leži pola 50 milionow eksemplarow.

Preußlerowi prjedownicy běchu zwjetša škleńčerjo a dadźa so hač do 15. lětstotka
w Čechach dopokazać. Jeho staršej běštaj wučerjej, nan nimo toho tež domizniski
slědźer a ludowědnik. Z čěskeje domizny čerpaše Preußler wjele powědarskich
maćiznow. Wulki wliw na njeho měješe jeho wowka Dora, kotraž měješe wulku wědu
wo ludowych bajach. Preußler mjenowaše stawiznisku knihu swojeje wowki jako
jednu, kotraž ženje njeeksistowaše a najebać toho bě tuta kniha najwažniša jeho
žiwjenja. Tež jeho nan, z kotrymž bě jako mały hólc husto po puću a kotryž baje
čěskeho dźěla Izerskich hór hromadźe znosy, podpěra Preußlerowu nachilnosć.

Preußler chodźeše do Rudolfoweje šule w Liberecu. Jeho najlubše předmjety běchu
němčina a wšě cuze rěče. Jeho powołanske přeće bě profesor za němske krajne
stawizny na Karlowej uniwersiće w Praze.

Hnydom po jeho abiturje w lěće 1942, kotruž z wuznamjenjenjom wobsta, zwołachu
Preußlera do wojerskeje słužby w druhej swětowej wójnje. Přetra bój na wuchodnym
fronće, dósta so wšak w lěće 1944 jako 21-lětny oficěr do sowjetskeje wójnskeje
jatby. Přichodne pjeć lět přebywaše w rozdźělnych lěhwach jatych w Tatarskej
republice, mjez druhimi w Jelabuze. Ćerpješe na tyfusu, malariji a blakatej
zymicy a wottučni hač na 40 kilogramow.

Po pušćenju z jastwa w juniju 1949 namaka w hornjobayerskim Rosenheimje swojich
z domizny zahnatych přiwuznych a swoju slubjenu z Libereca Annelies Kind zaso.
Hišće w samsnym lěće staj so wzałoj. Por ma tři dźowki.

Jeho situaciju jako pódzni nawrótnik před wočemi, rozsudźi so Preußler, z
wučerjom stać. Za jeho studij zasłuži sej přidatnje pjenjezy jako lokalny
reporter a jako pisar stawizničkow za dźěćacy rozhłós. Wot 1953 hač do 1970
dźěłaše Preußler najprjedy jako wučer ludoweje šule, potom jako rektor (pozdźišo
po nim pomjenowaneje) Otfrieda-Preußleroweje šule w Stephanskirchenje. Sčasami
dyrbješe 52 dźěćom dźěło dać. Tu jeho powědarski a rysowarski talent dźěćom
tyješe; nic zrědka powědaše swojim njeměrnym šulerjam stawiznički, kotrež
pozdźišo napisa a wozjewi.

Na spočatku dźěłaše Preußler jenož nimopowołansce jako spisowaćel; pisaše mjez
druhim słuchohry za dźěćacy rozhłós. Pozdźišo so prěnje dźěćace knihi a tež
někotre přełožki přidachu. W lěće 1956 wuńdźe jeho prěnja kniha Der kleine
Wassermann (Mały wódny muž). Dohromady napisa 32 dźěćacych a młodostnych knihow.
Jeho knihi maja němskorěčny cyłkowny nakład wot přez 15,2 milionow eksemplarow a
předleža w 55 rěčach a w něhdźe 275 přełožkach.

Preußler bě na kóncu jako swobodny spisowaćel w Haidholzenje pola Rosenheima
žiwy. Podawši so do dalokeje měry na wuměnk, zapisa swoje dožiwjenja w ruskich
lěhwach jatych. Maja so po jeho smjerći wozjewić.

Otfried Preußler je nimo toho prěnje tři zwjazki pentalogije Die Chroniken von
Prydain wot Lloyda Alexandra zněmčił.

Wot Preußlerowych knihow je wjele sfilmowanjow, někotre z nich su so hižo
wjacekróć sfilmowali. Najmłódšej filmaj stej Der Räuber Hotzenplotz (2006) a
Krabat (2008).



https://hsb.wikipedia.org/wiki/Oka

Oka (rusce Ока) je 1480 kilometrow dołhi prawy přitok Wolgi w europskim dźělu
Ruskeje. Rěka je najwjetši prawy a po Kamje cyłkownje druhi najwjetši přitok
Wolgi kaž tež wosma najdlěša rěka w cyłej Europje. Jeje přitočnišćo wobjimuje
245.000 km².

Wona běži přez ruske oblasće Orjol, Tula, Kaluga, Moskwa, Rjazań, Wladimir a
Nižny Nowgorod.

Wona wužórli so na Srjedźoruskej plaće južnje Orjola a běži najprjedy do
sewjerneho směra přez Orjolsku, Tulsku a Kalužsku oblasć. Krótko před městom
Kaluga a za wuliwom Ugry wobroći so do wuchoda a běži do Moskowskeje oblasće,
hdźež přijimuje blisko Kolomny wodu Moskwy. Dale běži – zdźěla we wulkich
meandrach do wuchodneho směra přez Rjazansku oblasć a město Rjazań same. We
wulkoměsće Nižny Nowgorod wuliwa so po nimale 1500 kilometrach wotprawa do
Wolgi.

Rěka je dźěl syće ruskich wodowych pućow a na dołhosći wot 1200 kilometrow
pławna. Wjacore přepławy niže wuliwa Moskwy zmóžnja łódźnistwo mjez Moskwu a
Wolgu tež při niłkej wodźe. Hač do 1960tych lět běše Oka při nalětnjej wulkej
wodźe samo hač do Orjola pławna.



https://hsb.wikipedia.org/wiki/Nvu

Nvu („N-view“, wurěkuje so: „ɛn-vju:“) je WYSIWYG editor za wutworjenje a
wobdźěłanje webowych stronow, kotryž bazuje na Mozilla Composer, editorje z
programoweho pakćika Mozilla Suite. K hłownym lěpšinam słušatej jednore
posłužowanje a kwalita rezultowaceho koda stronow (w zmysle walidity porno
standardam W3C, kaž to su XHTML, CSS, a pod.). Editor je koncipowany tak, zo by
tež za mjenje nazhonitych wužiwarjow, kotřiž žane znajomosće HTML a CSS nimaja,
lochko wužiwajomny był.

Nvu za platformy Linux, Mac OS X a Microsoft Windows k dispoziciji steji.
Njedźiwajo na to je móžno jón za rjad dalšich platformow skompilować.

Wuwiće editora njebu ženje formalnje zakónčeny, ale jeho wuwiće njepokročuje.
Wuwiwar Daniel Glazman připowědźi, zo budźe so přichodnje wuwiwanju editora
wěnować, kotryž ma dźěłowe mjeno Composer, a kotryž budźe na běžnočasowej
wokolinje XULRunner bazěrować. Jako mała wotnožka projekta nasta editor
KompoZer, kotryž na Nvu bazuje a kiž ma zaměr, hłowne zmylki tutoho editora
poprawić.



https://hsb.wikipedia.org/wiki/Nomenklatura_(biologija)

Nomenklatura je system z wědomostnych mjenow za žiwochi a z prawidłow k jich
wutworjenju a wužiwanje. Za kóždy slědźenski předmjet (rostliny, zwěrjata, atd.)
eksistuje swójska sada prawidłow . Hłowny cil nomenklaturnych prawidłow je
zaručenje jednozymslnosće za wědomostne mjena.

Wědomostne mjeno družiny zestaja so z dweju słowow: prěnje słowo je mjeno roda a
druhe słowo je epiteton družiny (resp. Epitheton specificum). Dwě słowje
tworjetej mjeno družiny, kotrež ma jednozmyslne być.

Mjeno roda so při tym z wulkimi spočatnymi pismikami pisa a je w datym padźe
złaćonšćeny substantiw w nominatiwje singulara.

W ćišćowym napohledźe pak ma wědomostne mjeno kursiwnje napisane abo
podšmórnjene być.

Při družinach rostlinow njemóžetej mjeno roda a družinowy epiteton identiskej
być, na př. mjeno Linaria linaria njeje dowolene (tawtonomija).

Za k dispoziciji stejace wědomostne mjena (= nominelne taksa) zwěrjatow płaći
princip binominalneje nomenklatury. Mjeno družiny wobsteji z dweju nomenow
(singular nomen, tu mjena); tute tworja cyłkowne mjeno, kotrež ma jednozmyslne
być.

Znutřka roda družiny dyrbja rozdźělne mjena měć, ale samsny družinowy epiteton w
rozdźělnych rodach je dowoleny. Na rozdźěl wot botaniskeho nomenklaturoweho koda
móžetej w coologiji mjeno roda a družinowy epiteton identiskej być (na př.
šubut: Bubo bubo).

Mjena ďadźa so wot slědźerjow, kotřiž družinu prěni raz wopisuja. Zo by so
pochad mjena wuswětlił, so we wědomostnej literaturje mjeno awtora (husto
skrótšene) na wědomostne mjeno připowěsnje. Carl von Linné, 'nan' taksonomije,
je wjele družinow jako prěni pomjenował. Wottud so namaka wjele rostlinowych
mjenow formy „ród družina L.“, při kotrymž „L.“ za Linné steji. Jeli so družina
druhemu rodej jako do toho připisa, so mjeno/skrótšenka systematikarja, kotryž
je družinu najprjedy zarjadował, w spinkomaj za mjenom pisa. Hlej k tomu lisćinu
skrótšenkow biologow.

Nowo namjetowanej, ale hišće njeakceptowanej, stej PhyloCode a BioCode. BioCode
chce při tym jednotny system nomenklatury za wšě žiwochi z wuwzaćom wirusow
zawjesć, tuž systemy ICBN, IRZN, ICNB a ICNCP narunać. PhyloCode wotpohladuje,
prawidła za pomjenowanje wšěch nad družinu stejacych hierarchiskich skupinow
dać.

Problemy při zjednotnjenju eksistowacych systemow nomenklatury nacinja docyła
nic tak mało padow, w kotrychž bu samsne wědomostne rodowe mjeno w zwěrinstwje
kaž tež w rostlinstwje wužite. Na pr. woznamjenja rodowe mjeno Oenanthe w
rostlinstwje wódna koprica (Apiaceae), w zwěrinstwje běła mlaskawa (ptaki,
Muscicapidae). Dalše dwójce wužiwane rodowe mjena su na př. Alsophila,
Ammophila, Arenaria, ...



https://hsb.wikipedia.org/wiki/Njemen

Njemen (němsce Memel, litawsce Nemunas, běłorusce Нёман (Njoman), rusce Неман
(Njeman), pólsce Niemen) je 937 kilometrow dołha rěka w zapadnej Běłoruskej a w
južnym Baltikumje.

Třeći najdlěši přitok Baltiskeho morja wužórli so na Běłoruskich wyšinach blisko
městačka Uzda něhdźe połsta kilometrow juhozapadnje běłoruskeje stolicy Minsk a
běži přez zapadnu Běłorusku a wulkoměsto Hrodno do Litawskeje. Tam namaka so
druhe najwjetše město kraja, Kaunas, při jeje brjoze. Dale na zapadźe twori
Njemen z lěta 1945 hranicu mjez Litawskej a Kaliningradskej oblasću Ruskeje
federacije. Na ruskim boku leži městačko Sowjetsk, něhdyši Tilsit. Tuta kónčina
słušeše jako Memelland hač do kónca Druheje swětoweje wójny k Němskej. Z małej
rěčnej deltu wuliwa so Njemen do Kurskeho zaliwa, dźěla Baltiskeho morja, z nim
zwjazaneho přez wuski přeliw pola wulkeho litawskeho přistawa Klaipėda.

W juliju 1807 podpisa so Tilsitski měr mjez francoskim kejžorom Napoléonom I.,
ruskim carjom Aleksandrom I. a pruskim kralom Bjedrichom Wylemom III. na spławje
wosrjedź rěki. Wot lěta 1920 je delni běh Njemena statna hranica, najprjedy mjez
Wuchodnej Pruskej a pod mjezynarodnym zarjadnistwom stejacym Memelskim krajom,
wot 1945 do 1991 mjez sowjetskimaj republikomaj Litawskej a Ruskej a wot 1991
mjez njewotwisnej Litawskej a Ruskej federaciju.



https://hsb.wikipedia.org/wiki/New_Mexico

New Mexico ( [nuːˈmɛksɪkoʊ̯]a a, španisce Nuevo México, navajo Yootó Hahoodzo)
je US-ameriski zwjazkowy stat, kotryž leži na juhozapadźe kraja při mexiskej
hranicy. Ma něhdźe 2,1 milionu wobydlerjow na 315.000 km² a je tuž jara rědko
wobsydleny (6,6 wob./km²) a po přestrjeni pjaty najwjetši stat, trochu wjetši
hač Pólska. Stolica je Santa Fe ze 70.000 wobydlerjemi, najwjetše město pak
Albuquerque z wjace hač 560.000 wobydlerjemi.

Stat mjezuje z Coloradom na sewjeru, z Oklahomu na sewjerozapadźe, z Texasom na
wuchodźe a juhu, z Mexikom na juhozapadźe a z Arizonu na zapadźe. Teritorij
wobsteji hłownje z pusćiny na wysokoruninje kaž tež z wysokich hórskich
rjećazow. Najwyša hora zwjazkoweho stata je Wheeler Peak (4011 m), kiž nadeńdźe
so w južnych wuběžkach Rocky Mountains. Přez New Mexico běži Rio Grande,
najwažniša rěka w tutym regionje.

New Mexico přiwza so dnja 6. januara 1912 jako 47. stat do unije a ma přimjeno
Land of Enchantment („Kraj zakuzłanja“). Do toho słušeše wot 1821 do 1848 k
Mexiku.



https://hsb.wikipedia.org/wiki/Mjezybor

Mjezybor (němsce Merseburg) je tachantske a wysokošulske město při Solawje w
južnej Saksko-Anhaltskej. Město je zarjadniske sydło Solawskeho wokrjesa a słuša
k najstaršim městam srjedźneje Němskeje a běše w srjedźowěku nadregionalnje
wuznamne nabožne a kulturne srjedźišćo.

Wokolina Mjezyborja bě hižo w młodokamjentnej dobje wobsydlena. Prěnje
naspomnjenje města jako mersiburc civitas pochadźa z lěta 880 respektiwnje 899.
Pod Hendrichom I. wutwari so hród wosrjedź wot Serbow wobsydleneje wokoliny ke
kejžorskej pfalcy. Po dobyću přećiwo Madźaram w bitwje na Lechowym polu slubi
kejžor Ota II. załoženje noweho biskopstwa w Mjezyborju, štož so w lěće 968
stanje. Tute biskopstwo so hižo 981 rozpušći, bu wšak w lěće 1004 přez kejžora
Hendricha II. wobnowjene.

Hižo w 12. lětstotku měješe Mjezybor tajki wuznam, zo so w nimale 500 km
zdalenym zapadopruskim Chełmnom měšćanske wrota po měsće nad Solawu pomjenowaše
(Brama Merseburska). W lěće 1428 přistupi město samo wikowanskemu zwjazkej
Hansy, kotremuž znajmjeńša do lěta 1604 přisłušeše.

Do časa reformacije wosta Mjezybor biskopske sydło a wažny nabožny centrum při
wuchodnych mjezach Němskeje. Biskopstwo bě drje jedne z najmjeńšich w Němskej,
wobjimowaše wšak na přikład wuznamne wikowanske město Lipsk a bě z wuchadźišćom
misiona w pohanskich serbskich kónčinach dźensnišeje Sakskeje,
Saksko-Anhaltskeje a Braniborskeje.

W běhu reformacije a Burskich wójnow dóńdźe w Mjezyborju k zběžkej. Na to
dyrbješe biskop Adolf w lěće 1525 z Mjezyborja do Lipska ćeknyć. 1545 prědowaše
Martin Luther w Mjezyborskej katedrali. Po smjerći poslednjeho katolskeho
biskopa w lěće 1561 so reformacija přesadźuje. Teritorij Mjezyborskeho wustawa
so sekularizowaše a dóńdźe pod knjejstwo sakskich kurwjerchow. Mjez 1656 a 1738
běše město z rezidencu saksko-mjezyborskich wójwodow.

Po Wienskim kongresu sta so Mjezybor z hłownym městom pruskeho knježerstwoweho
wobwoda Mjezybor w prowincy Sakska.

Z wotewrjenjom železniskeje čary Hala−Naumburg a Mjezyborskeho dwórnišća bu
město na železnisku syć přiwjazane. Spočatk 20. lětstotka etablěrowachu so
wjacore industrijne předewzaća, kaž na přikład amoniakowy zawod (předchadnik
Leuna-zawodow) a Buna-zawody. Dla jeho wuznama jako industrijne a garnizonske
stejnišćo bombarděrowachu Mjezybor w Druhej swětowej wójnje wjacekróć. Při tym
wobškodźichu so wuchodne křidło hroda a wulki dźěl nutřkowneho města.

Po wójnje sta so Mjezybor z wokrjesnym městom noweho krajneho wokrjesa Mjezybor.
1954 załožichu technisku wysokošulu Leuna-Mjezybor, předchadnicu dźensnišeje
wysokošule Mjezybor.

Wot 1994 do 2007 běše město zarjadniske sydło wokrjesa Mjezybor-Querfurt a wot
2007 sydło noweho Solawskeho wokrjesa.

W Mjezyborju skutkowachu mjez druhim biologa Ernst Haeckel (1834–1919), teologa
Friedrich Schorlemmer (* 1944) a politikarka Johanna Wanka (* 1951).



https://hsb.wikipedia.org/wiki/Micha%C5%82_H%C3%B3rnik

Michał Hórnik (* 1. septembra 1833 we Worklecach; † 22. februara 1894 w
Budyšinje) bě serbski duchowny a jedyn z najwažnišich spěchowarjow serbskeho
pismowstwa 19. lětstotka.

Michał Hórnik wopytowaše gymnazij w Budyšinje. Po tym studowaše katolsku
teologiju a słowjanski rěčespyt na Karlowej uniwersiće w Praze. Wón zasadźowaše
so za lěpše zhromadne dźěło mjez Serbami, njedźiwajo toho hač su ewangelscy,
katolscy, hornjo- abo delnjołužiscy. Tak załoži na přikład w lěće 1860 hromadźe
z ewangelskim Smolerjom nowy časopis „Łužičan“ w analognym prawopisu. Dokelž bě
Serb, je so z druhimi słowjanskimi ludami jara zwjazany čuł, předewšěm z
pólskimi a čěskimi dźěłaćerjemi, kotřiž w Němskej bydlachu. Wón spytaše jich w
boju přećiwo socialnym njerunosćam a wušparanjam podpěrać. 13. decembra 1862
załoži Hórnik Towarstwo Cyrila a Metoda, zo by serbske katolske pismowstwo
spěchować móhł.

Wón bě załožer hišće dźensa wuchadźaceje katolskeje nowiny Katolski Posoł
(1863), dołholětny redaktor Časopisa Maćicy Serbskeje (1868–94) a nimo toho tež
wažny awtor 1881 załoženych ratarskich měsačnych nowinow Serbski Hospodar.
Hromadźe z Křesćanom Bohuwěrom Pfulom a Handrijom Zejlerom wuda wón
„Lausitzisch-wendisches Wörterbuch – Luziski serbski slownik“ (1866). W lěće
1884 publikowaše wón hromadźe z pólskim stawiznarjom Wilhelmom Bogusławskim
„Stawizny Serbskeho naroda“. Pod sobupomocy Jurja Łusčanskeho je Hórnik Nowy
Testament do katolskeje (modernizowaneje) wersije hornjoserbšćiny přełožił. Přez
jeho dźěła je při zjednotnjenju hornjoserbskeje spisowneje rěče sobu skutkował.

Worklečanscy wobydlerjo su sławnemu synej wjeski 1956 pomnik stajili a srjedźnu
šulu, kaž tež dróhu po nim pomjenowali. W Budyskim wuchodnym předměsće a w
Chrósćicach stej nimo toho dróze po nim pomjenowanej.



https://hsb.wikipedia.org/wiki/Marja_Kuba%C5%A1ec

Marja Kubašec (* 7. měrca 1890 w Chasowje; † 13. apryla 1976 w Budyšinje) bě
spisowaćelka a prěnja serbska wučerka.

Marja Kubašec narodźi so jako dźowka žiwnosćerja a bura w Chasowje a wopyta po
Radworskej ludowej šuli wot 1902 do 1909 gymnazij w Erfurće. W lěće 1909 nastupi
w Duisburgu prěnje wučerske městno a nawróći so 1911 do Łužicy. Tu běše hač do
1925 z wučerku w Chrósćicach, mjez 1925 a 1938 na srjedźnej šuli w Połčnicy a
hač do 1945 we Wulkich Rědorjecach. Po druhej swětowej wójnje skutkowaše Kubašec
spočatnje, čłonstwa NSDAP dla, za znowazałoženu Domowinu (čłonka zwjazkoweho
předsydstwa) a wuwučowaše při serbskej ludowej uniwersiće. W lěće 1949 bu wona
zaso jako wučerka w Budyšinje přistajena a dźěłaše wot lěta 1952 jako docentka
za serbsku a němsku literaturu při Serbskim wučerskim wustawje w Radworju resp.
w Małym Wjelkowje. Wot 1956 běše wona jako wuměnkarka a spisowaćelka w Chasowje
žiwa.

Nawróćiwši so do Łužicy, sta so Kubašec 1911 z čłonku Maćicy Serbskeje. Pod
wliwom Arnošta Muki a Oty Wićaza započa so po prěnjej swětowej wójnje za serbske
narodne hibanje angažować. W tutym času redigowaše dźěćacy časopis Raj, wot 1920
do 1922 nowinsku přiłohu Serbski student a přinošowaše k prěnim serbskim
čitankam wyšeho schodźenka. Zdobom nastachu w 1920tych lětach prěnje swójske
literarne dźěła, kaž nowela Wusadny (1922/23 w časopisu Łužica) abo dźiwadłowa
hra Chodojta (prapremjera na 50. Schadźowace 1925 w Chrósćicach). Za čas
skutkowanja na němskimaj šulomaj w Połčnicy a Wulkich Rědorjecach nastachu tež
někotre němske hry.

Po druhej swětowej wójnje přistupi Marja Kubašec 1947 Kołu serbskich
spisowaćelow a 1954 Zwjazkej spisowaćelow NDR. Nawjazujo kubłanju młodych Serbow
a wozrodźenju serbskeje literatury běše wona 1964 při załoženju Serbskeho
pioněrskeho dźiwadła wobdźělena, z kotrehož wuńdźe po politiskim přewróće 1990
Serbske dźěćace dźiwadło při Budyskim Němsko-Serbskim ludowym dźiwadle. Jeje hra
Wichor a słónčna pruha bu 1965 prěnja inscenacija dźiwadła.

Wosebje z jeje biografijomaj wo woporomaj nacionalsocializma Mari Grólmusec
(Hwězdy nad bjezdnom, 1960) a Alojsu Andrickim (Alojs Andricki, 1967), ale tež z
historiskej trilogiju wo serbskim kutowym wučerju 18. lětstotka Bosćiju Serbinje
namaka Kubašec wulki wothłós. Nimo toho přełoži wona mnoho hrow z čěšćiny a
pozdźišo tež z rušćiny. Tež jeje twórby so zdźěla do němčiny, čěšćiny, pólšćiny
a bołharšćiny přełožichu.

W lěće 1962 bu Marja Kubašec z Mytom Ćišinskeho, 1966 z Literarnym mytom
Domowiny a 1975 z Medalju Johannesa R. Bechera wuznamjenjena.



https://hsb.wikipedia.org/wiki/Lubica

Hansowe město Lubica (němsce Lübeck; delnjoněmsce Lübęk abo Lübeek; dansce
Lybæk; połobsce Liubice) je bjezwokrjesne wulkoměsto na sewjeru Němskeje. Leži w
juhowuchodnej Schleswigsko-Holsteinskeje při Lübeckskim zaliwje Baltiskeho
morja. Lubica je po přestrjeni najwjetše město Schleswigsko-Holsteinskeje a z
něhdźe 215.000 wobydlerjemi po krajnej stolicy Kiel město z najwjace
wobydlerjemi. Srjedźowěkowske Stare město je dźěl swětoweho herbstwa UNESCO.

Něhdźe 65 km juhozapadnje Lübecka leži město Hamburg, 78 km sewjerozapadnje Kiel
a 68 km juhowuchodnje Zwěrin. Město Lübeck, přez kotrež běži rěka Trave, słuša
wot apryla 2012 do europskeho metropoloweho regiona Hamburg. Něhdyše srjedźišćo
Hansy mjenuje so tež „Město sydom wěžow“ abo „Wrota do sewjera“.

Prěnje sydlišćo z mjenom Liubice je so prawdźepodobnje za čas Korle Wulkeho we
8. lětstotku wot połobskich Słowjanow załožiło. Wot 10. lětstotka bě Lubica nimo
Starohroda w Holsteinskej najwažniši hród Obodritow. Dźensniše město załoži so w
lěće 1143 jako prěni němski přistaw při Baltiskim morju. Po přepołoženju
biskopskeho sydła ze Starohroda do Lubicy měješe město nadregionalny wuznam. Wot
13. do 16. lětstotka bě jako srjedźišćo Hansy najwažniše wikowanske město
baltiskeho regiona.



https://hsb.wikipedia.org/wiki/Ladogaski_j%C4%9Bzor

Ladogaski jězor (rusce Ладожское Озеро/Ladožskoje Ozero, finsce Laatokka) je
wulki jězor w sewjerozapadnej Ruskej a zdobom najwjetši jězor, kotryž so
dospołnje w Europje namaka. Wón leži mjez Leningradskej oblasću w juhu a
republiku Karelskej w sewjeru, njedaloko finskeje hranicy.

W Ladogaskim jězorje namaka so wjace hač 500 kupow, z kotrychž je Walaam z
rusko-ortodoksnym klóštrom najznaćiša. Cyłkowna přestrjeń Ladogaskich kupow je z
687 km² wjetša hač Bodamski jězor.

Južny kónc Ladogaskeho jězora pola twjerdźizny Šlisselburg je jenož něhdźe 40
kilometrow zdaleny wot Pětrohrodskeho centruma. Wottam hač k sewjernemu kóncej
su wjace hač 200 kilometrow, wot wuchodneho k zapadnemu brjohej měri jězor na
najšěršim městnje 120 kilometrow. Jězorowa žłobina je so hakle po lodowej dobje
před 15.000 lětami přez hibanje nutřkokrajneho loda stworił.

Jězor je přez kanale do ruskeje wobchadneje syće zapřijaty. Njewa, kotraž je
zdobom jenički wotběh, zwjazuje jón z Pětrohrodom a Baltiskim morjom. Do tamneho
směra zmóžni jeho přitok Swir łódźstwo do Onjegaskeho jězora a přez
Běłomórsko-baltiski kanal dale do Běłeho morja. Dokelž je nawigacija na
Ladogaskim jězorje dla mócnych wichorow husto znjemóžnjena, natwarichu wobjězdny
kanal při južnym pobrjohu. Přez Onjegaski jězor wobsteji tež zwisk z Wolgu a
dale z Kaspiskim a Čornym morjom. Druhi najwjetši přitok je z juha pochadźacy
Wolchow, kotryž zwjazuje Ladogaski jězor z Nowgorodom.

Jězor dósta swoje mjeno w 13. lětstotku wot srjedźowěkowskeho wikowanskeho
městačka Staraja Ladoga, ležaceho při južnym pobrjohu a słušaceho k najstaršim
ruskim městam. Do toho rěkaše po swojim wotběhu Njewo.

Mjez 1918 a 1940 słušeše sewjerozapadna połojca jězora k njewotwisnej Finskej.
Za čas woblěhowanja Leningrada ze strony němskeho wójska w druhej swětowej
wójnje zastarachu wulkoměsto přez zamjerznjeny jězor. Južnje jězora wojowachu w
lětomaj 1942/43 w třoch bitwach wo wotewrjenju puća po kraju do města.



https://hsb.wikipedia.org/wiki/Kronos

Kronos je w grjekskej mytologiji najmłódši syn Gaie (zemja) a Uranosa (njebjo) a
nawjedowar Titanow. W romskej mytologiji wotpowěduje jemu Saturn(us).

Jeho mjeno zwjazachu w antikskej ludowej etymologiji hižo jara zahe z mjenom
boha časa Chronosom, štož je pak etymologisce wopaki. Spočatnje běštaj to dwaj
bohaj, kotrajž so potom w někotrych tradicijach zjednoćeštej. Prašenje za prawej
etymologiju je zwadne; tuka so, zo je so słowo Kronos wot kraino wotwodźiło. Po
tym je Kronos tón, kiž zakónči, zdokonja.

Dokelž je Uranos swoje dźěći – kyklopow a hekatoncheirrow – tak hidźił, zo je
jich do Tartarosa, do podswěta, zatamał, porodźi Gaia swoje dalše dźěći –
titanow – skradźu. Wona naštyka skónčnje Kronosa, zo by swojeho nana ze serpom
kastrěrował.

Kronos bu z tym knježićel nad swětom a załožićel Złoteje doby. Po rysowanju
Hesioda wuda so jeho sotra Rhea na njeho. Ze stracha, zo jeho dźěći jemu móc
wozmu, zežra wón je: Hestiu, Demetera, Hera, Hadesa a Poseidona, tych Kronidow.
Najmłódšeho syna pak, Zeusa, schowa Rhea po radźe Gaie a Uranosa w prózdnjeńcy
hory Aigaion na Kreće, mjeztym zo poda Kronosej kamjeń do pjeluškow wity, kotryž
tutón spóžrě, bjez toho zo by jebanstwo pytnył. Tak móžeše Zeus njemyleny
wotrosć. Pozdźišo poradźi so Zeusej, swojeho nana z lesću a namocu přewinyć, na
čož Kronos najprjedy kamjeń a po tym swoje spóžrěne dźěći wupluny. Zeus staji
kamjeń na kultowe městno Pytho (Delphi), zo bychu jón smjertni wobdźiwowali.

Orphikojo powědaja, zo Kronos jednoho zakrasneho dnja wot mjeda, kotryž z dubow
ćečeše, wopojeny ležeše a Zeus jeho tak sputać zamó a jeho na to do elyziskich
honow, na „kupu zbóžnych“, wotwjedźe, hdźež Kronos do dźensnišeho přebywa.
Tohodla traje Złota doba na elyzionje dale, mjez tym zo je so z kastrěrowanjom
Kronosa na zbytnej zemi skónčiła.



https://hsb.wikipedia.org/wiki/Kotecy

Kotecy (němsce Kotitz) su hornjołužiska wjes z 207 wobydlerjemi we wuchodźe
Budyskeho wokrjesa, kotraž słuša wot lěta 1994 k městu Wósporkej.

Kotecy namakaja so južnje Wósporskeje dróhi, něhdźe 14 kilometrow wuchodnje
Budyšina a dwaj kilometraj juhozapadnje Wósporka. Stare jadro sydlišća leži na
wobběžnej horje něhdźe 15 metrow nad dolinu Kotołki před jeje přechodom z
hornjołužiskeje pahórčiny do nižiny. Na najwyšim dypku steji znajmjeńša wot 14.
lětstotka Kotečanska cyrkej z něhdyšim kěrchowom. Na tamnym boku rěčki namaka so
něhdyše Kotečanske kubło a mjez kubłom a cyrkwinskej horu młynski hat.

Susodne sydlišća su Wichowy a Hrodźišćo w sewjeru, Wóspork w sewjerowuchodźe,
Žarki w juhowuchodźe, Łusk w juhu a Njechorń w sewjerozapadźe.

Na Kotečanskich honach, ležacych při starej wikowanskej dróze Via regia,
namakachu mjez druhim bronzowe spirale, pjeršćenje a sekeru, kotrež wo zažnym
wobsydlenju w bronzowej dobje swědča. Dalša keramika Billendorfskeje kultury
pochadźeše samo ze staršeje železoweje doby. Na honach namakachu so tež rownišća
a germanski železny mječ z nowšeje kejžoroweje doby.

Wjeska sama naspomni so k prěnjemu razej we wopismje Budyskeho tachantstwa z
lěta 1280 jako sydło knjezow Witgo a Cunradus de Kottwitz. Patronymiske wjesne
mjeno pokazuje na staroserbske sydlišćo wěsteho Kota. Ležownostne knjejstwo
měješe do 18. lětstotka jeničce tamniše ryćerkubło. Po zničenju cyrkwje a wjeski
w Třicećilětnej wójnje so wona w lětach 1653–70 znowa natwari. Ryćerkubło předa
so 1709. Knježa wobchowachu při tym jenož wudwor při puću do Wósporka a
rozdźělichu tute ležownosće sydlerjam. Z toho nastachu w běhu 18. lětstotka
Delnje Kotecy, hdźež bě w lěće 1810 hižo 40 burow žiwe. W starych Hornich
Kotecach natwari so w lěće 1831 šula, kotraž bu 1880 powyšena.

W běhu Bitwy wo Budyšin na kóncu Druheje swětoweje wójny so cyrkej dnja 20.
apryla 1945 dospołnje wotpali. Znowanatwar w starej podobje pod nawodom Fritza
Steubnerja dokónči so w lěće 1952.

W lěće 1957 so wjesce Łusk a Žarki zagmejnowaštej, 1977 přidruži tež dale na
juhu ležacy Čornjow. Přez gmejnsku reformu w lěće 1994 přińdźechu Kotecy k
Wósporkej, Čornjow pak přizamkny so susodnym Bukecam.

Po Mukowej statistice mějachu Kotecy we 1880tych lětach 318 wobydlerjow, z nich
276 Serbow (87 %) a 42 Němcow. Tehdy běchu wone poslednja serbska wjes při puću
do Wósporka. Arnošt Černik zwěsći 1956 serbskorěčny podźěl wot jenož hišće
48,5 %.

Znajmjeńša ze 16. lětstotka měješe wjes swójsku ewangelsku wosadu, kotrejž
přisłušachu tež susodne Žarki. Tule skutkowaše Jan Kilian po smjerći jeho wuja
Michała w lěće 1837 jako farar. Sylneho prědowanja dla bě wón hižo po krótkim
času po dalšej wokolinje znaty. Lutherscy Serbja ze susodnych pruskich wosadow,
kiž nochcychu přistupić nowozałoženej pruskej uněrowanej cyrkwi, wobroćichu so
na njeho a jeho wo pomoc a radu prošachu. W lěće 1848 wopušći Kilian Kotečansku
wosadu a sta so z fararjom mjeztym załoženeje starolutherskeje wosady we
Wukrančicach.



https://hsb.wikipedia.org/wiki/Khojsanske_r%C4%9B%C4%8De

Khojsanske rěče tworja najmjenše phylum Afriskich rěčow. Historisce, wone su
byli hłownje rěčany Khojsany (Khoi a Bushmeny abo Sany). Dźensa so rěči z nimi
jenož w pusćinje Kalahari w juhozapadnej Africe a w małem teritoriju w
Tansaniji. Khojsanska rěč je Nama, z něhdźe 250 000 ludźimi; Sandawe je druha w
ličbje z něhdźe 40,000, monolingualnymi ludźimi; a Ju rěče maja 30,000 ludźi
dohromady. Druhe rěče su blisko wumrěća. Hadza a Sandawe rěče Tansaniji su
generalnje klasifikowane jako Khojsanske, ale wone su ekstremnje zdalene
linguistisce.

Zhromadne charakteristiske přiznamjenja khojsanksich rěčow su mlaski, za kotrež
w klasiskich alfabetach njejsu wosebite pismiki. Ale za nje eksistuje znamješka
w IPA-symbole.

Znutřka khojsanskich rěčow so hodźa sćěhowace rěčne swójby z metodami
přirunaceho rěčespyta rekonstruować.

Tež pod staršim pomjenowanjom južne khojsanske rěče su znate. Wot dweju hłownej
hałuzow tuteje swójby so dźensa jenož hišće po jednej rěči rěči.



https://hsb.wikipedia.org/wiki/Kama

Kama (rusce Кама, udmurtsce Кам) je wuchodoeuropska rěka, kotraž běži přez
zapadny předkraj Uralskich horin. Wona je z dołhosću wot 1805 kilometrow
najdlěši přitok Wolgi a zdobom sedma najdlěša rěka cyłeje Europy. Jeje
přitočnišćo wobjimuje 507.000 km².

Wona wužórli so w Kamskej wysočinje w Udmurtskej, jenož 120 kilometrow zapadnje
milionoweho města Perm, běži pak najprjedy něhdźe 200 km do sewjerneho směra,
potom wot wjeski Lojno dalšich 200 km do wuchoda, prjedy hač so pola městačka
Čerdyń do juha wobroći. Tam so wotlěwa z Urala pochadźaca rěka Wišera do Kamy
wuliwa. Při lěwym (wuchodnym) brjoze nadeńdźetej so industrijnej měsće Solikamsk
a Bjerezniki. Za Bjereznikami započnje so 1.720 km² wulki Kamski jězor. Južnje
Kamskeho jězora leži wulkoměsto Perm, najwjetše sydlišćo při rěce a zarjadniske
sydło Permskeho regiona. Blisko města Čajkowskij nadeńdźe so dalša rěčna zawěra,
kotraž twori Wotkinski jězor. Hnydom za nasypom leži třeći a zdobom posledni
spjaty jězor při Kamje, Nižnjekamski jězor, do kotrehož so z Baškirskeje
pochadźaca Bjelaja wuliwa. Za nasypom přińdźe industrijne město Nabjerežnyje
Čelny, wažne stejišćo awtomobiloweje industrije. Tam produkuja LKW KAMAZ. Pola
Nižnjekamska wuliwa so wotprawa rěka Wjatka.

Blisko Čistopola wuliwa so Kama do Kujbyšewskeho jězora, najwjetšeho spjateho
jězora Europy, kotryž přeběži woda Wolgi.



https://hsb.wikipedia.org/wiki/Jan_Rje%C4%8Dka

Jan Rječka (němsce Johann Rötschke; * 4. februara 1878 w Małych Bobolcach; † 13.
awgusta 1915 pola Psucina w Pólskej) bě wučer a serbski hudźbny prócowar.

Jan Rječka narodźi so w Małych Bobolcach, wjesce pod Mnišoncom, jako syn
žiwnosćerja. Wuchodźiwši Hornjohórčansku šulu přińdźe na Budysku Tachantsku šulu
a w lěće 1891 na Katolski wučerski seminar. Mjez 1894 a 1895 běše wón wikar,
najprjedy w Königshainje a 1896 tež w Blumbergu. Wot lěta 1897 běše Jan Rječka
pomocny wučer w Žitawje, mjez 1898 a 1900 wikar a statny wučer a wot 10. meje
1900 cyrkwinski wučer a kantor při serbskej katolskej cyrkwi w Budyšinje. Wot
1914 běše jako wojak w prěnjej swětowej wójnje a padnje jako podwyšk blisko
Psucina, njedaloko Waršawy.

Rječka běše sobustaw mnoho towarstwow a załoži hromadźe z Jurjom Wingerom,
kapłanom w Radworju, w lěće 1902 towarstwo serbskich dźěłaćerjow Jednota w
Budyšinje, w kotrymž nawjedowaše spěwanske hodźiny. Z towarstwa zwosta po lětach
jenož chór, kotryž pak wuhotowaše za Maćicu Serbsku 12. oktobra 1912 w žurli
Budyskeje „Króny“ spěwanski swjedźeń. Tu so spěwohra Smjertnica wot Jurja Pilka
k prěnjemu razej předstaji. Jako sobustaw Maćicy Serbskeje wobnowi Jan Rječka
wot 1909 jeje hudźbny wotrjad a dósta wot njeje 1912 nadawk, nowowudaće
Fiedlerjoweho Towaršneho spěwnika za serbski lud přihotować.



https://hsb.wikipedia.org/wiki/Jan_Kilian

Jan Kilian (němsce Johann Kilian, jendźelsce John Kilian; * 22. měrca 1811 w
Delanach pola Bukec; † 12. septembra 1884 w Serbinje, Texas) běše serbski
ewangelski farar a nawjedowar něhdźe 600 serbskich wupućowarjow, kotřiž so w
lěće 1854 na łódźi „Ben Nevis” do sewjerneje Ameriki podachu.

Jan Kilian narodźi so jako jenički syn žiwnosćerja Pětra Kiliana a jeho
mandźelskeje Marje, rodź. Matekec, w Delanach pod Hromadnikom. Jeho mać zemrě
hižo w lěće 1813 a nan 1821. Po smjerći nana so dźesaćlětnemu hólcej statok w
Delanach přepisa, kotryž so pak dla jeho małolětnosće wot wuja Jana Mateka z
Něćina wobhospodarješe. Kilian wopyta mjez 1826 a 1831 gymnazij w Budyšinje a
studowaše wot 1831 do 1834 teologiju w Lipsku. Wot lěta 1834 skutkowaše wón w
Bukecach jako kapłan a wot 1837 jako farar a naslědnik zemrěteho wuja w
Kotecach.

Kilian podpěrowaše 1843 załoženej starolutherskej wosadźe w pruskimaj
hraničnymaj wjeskomaj Klětno a Wukrančicy. W lěće 1848 přewza wosadu we
Wukrančicach. W samsnym lěće, dnja 14. nowembra woženi so Jan Kilian z Marju
Gröschelec ze Žarkow. Jimaj narodźichu so tam štyri dźěći, z kotrychž jenož
jedyn wotrosće.

Kónc lěta 1854 nawjedowaše Jan Kilian skupinu něhdźe 600 Serbow z wšelakorich
kónčinow Hornjeje Łužicy, na přikład z Duboho, Hrodźišća, Zubornicy, Jamnoho,
Klětnoho, Malešec, Rakojd a Rychwałda na jenźelskej łódźi „Ben Nevis” so
sewjerneje Ameriki. Wjetši dźěl wupućowarjow pochadźeše z pruskeho dźěla
Hornjeje Łužicy (něhdźe dwě třećinje) a mjeńši dźěl z sakskeho dźěla Hornjeje
Łužicy. Woni wopušćichu Łužicu z ekonomiskich, nabožnych, ale tež rěčnych
přičinow a chcychu sebi w Americe nowu domiznu natwarić.

Blisko Austina w Texasu załožichu woni sydlišćo Serbin, hdźež Kilian hač do jeho
smjerće jako farar skutkowaše. Serbske Bože słužby wotměwachu so w Serbinje
hišće hač do 20. lětstotka. Potomnicy wupućowarjow pěstuja dźensa hišće serbske
nałožki a haja zwiski do Hornjeje Łužicy.



https://hsb.wikipedia.org/wiki/Jan_Evangelista_Purkyn%C4%9B

Jan Evangelista Purkyně (* 17. decembra 1787 w Libochovicach; † 28. julija 1869
w Praze) bě fyziolog a horliwy Čěch a Słowjan.

Purkyně so 1822 na profesora fyziologije na Wrócławsku uniwersitu powoła, hdźež
wutworješe samostatny fyziologiski institut. Wot lěta 1850 běše profesor
fyziologije na uniwersiće w Praze. Purkyně wučeše pola sebje doma studentow
čěsku rěč a organizowaše słowjanske studentske kružki.

Mjez druhim na initiatiwu Smolerja załoži so we Wrócławju 1838 Akademiske
towarstwo za łužiske stawizny a rěče ze serbskim a němskim wotrjadom. Přez tute
towarstwo zeznajomni so Purkyně ze Smolerjom, kotryž běše pozdźiši wučer swojeju
synow Emanuela a Karla a jeho knihownik. Za čas studija Smolerja we Wrócławju,
běše Purkyně jeho najwažniši spěchowar a skrući jeho narodne wědomje. Smoler
bydleše zdźěla tež pola njeho doma, nawuknje wot njeho čěšćinu a zezna so z
čěskej kulturu. Mjez lětami 1840 do 1849 běše Purkyně protektor Akademiskeho
towarstwa za łužiske stawizny a rěče. Wón haješe tež zwisk z Jordanom a wopyta w
Praze zhromadźizny Serbowki.



https://hsb.wikipedia.org/wiki/Jan_Budar

Jan Budar (* 3. měrca 1975 w Budyšinje) je serbski medijowy inženjer a wot 1.
oktobra 2016 direktor Załožby za serbski lud. Do toho bě wot apryla 2015 z
předsydu załožboweje rady.

Jan Budar narodźi so 1975 w Budyšinje jako syn Bena a Ludmile Budarjec. Maturu
absolwowaše 1993 na Serbskim gymnaziju. W lěće 1994 zahaji wón studij prawa w
Drježdźanach. Po přebytku w Awstralskej přesydli so do Lipska, hdźež studowaše
wot 1997 do 2003 medijowu techniku. We tutym wobłuku skutkowaše jako praktikant
w Moskwje (1999), New Yorku (2000) a Hamburgu (2000).

Jan Budar załoži w lěće 1994 serbske młodźinske towarstwo Pawk a bě jeho prěni
předsyda. W tutym času bě zamołwity za serbski młodźinski časopis „Pawčina“,
wopyt serbskich studentow pola Texaskich Serbow, wubědźowanje „PowerSerb“,
filmowe wječorki na Kopšinjanskim hrodźišću a wobdźělenje Serbow na Jutrownych
seminarach MENS. Zhromadnje z Bosćijom Šěnom natwari serbsku cyberwjesku
internecy a bě čłon studentskeju towarstwow Bjarnat Krawc Drježdźany a Sorabija
Lipsk.

Wot lěta 2003 dźěłaše Budar mjez druhim za Lipšćanski měšćanski magacin KREUZER,
serbski telewizijny magacin Wuhladko, Serbski rozhłós, Ludowe nakładnistwo
Domowina kaž tež w firmomaj Unister a itelligence.

Jan Budar je wot lěta 2011 z čłonom załožboweje rady Załožby za serbski lud a
wot 28. apryla 2015 jeje předsyda. Dnja 12. apryla 2016 bu woleny za naslědnika
Marka Sucheho w zastojnstwje direktora Załožby. Tute zastojnstwo nastupi wón 1.
oktobra 2016.



https://hsb.wikipedia.org/wiki/Jakub_Ticin

Jakub Xaver Ticin SJ[A 1] (łaćonsce tež Jacobus Xaverius Ticinus; * 1. awgusta
1656 w Kulowje; † 17. apryla 1693 před Běłohrodom) bě jezuitski rjadnik, serbski
gramatikar, sobuzałožer spisowneje rěče a nabožneho pismowstwa katolskich
Serbow. Wón wuda 1679 prěnju ćišćanu hornjoserbsku gramatiku.

Jakub Xaver Ticin narodźi so 1656 jako syn kopornika w Kulowje. Po wukubłanju na
šuli Budyskeho tachantstwa, poda so Ticin do Čěskeje a zastupi 1673 w Praze do
rjadu Jezuitow. W lětomaj 1678 a 1679 studowaše wón filozofiju w Nysy w Šleskej
a wot 1679 do 1682 w Praze. Po tym skutkowaše wón jako wučer w Nysy (1682–84),
Praze (wot 1684) a Chomutovje (wot 1691), poda so pak zdobom tež na wšelake
pućowanja do Łužicy a Róžanta (1689) abo do klóštra w Oseku. Ticin zemrě za čas
Turkowskich wójnow, na kotrychž so jako pólny kapłan we wójsku prynca Eugena
(1663–1736) wobdźěli, před Běłohrodom na sćěhach chorosće.

Ze spisom Principia Linguae Wendicae wuda Ticin 1679 prěnju hornjoserbsku
ćišćanu gramatiku w Praze, w kotrejž so přiwuznosće dla přewažnje na čěsku
ortografiju zepěra a so z tym mjez druhim na ideje Mateja Dubrawa (1653–1684) z
Kulowa poćahowaše. Wón přełoži katechizm Kanizija do serbšćiny (Praha 1685) a
wuda 1692 z Epitome Historiae Rosenthalensis stawizny hnadowneho města Róžanta,
z kotrychž nimo awtobiografiskeho tež wobšěrne listowanje z druhimi serbskimi
duchownymi kaž Francom Jurjom Zyndu (1652–1706) a Hodanom Hawštynomm Hałšom
(1640–1703) wuchadźa. Ze spisom spěchowaše Ticin putnikowanje k tamnišej
postawje swjateje Marije, k Našej lubej knjeni z lipy, štož bě za čas nabožneho
konstituowanja wažna kótwica katolskeje a serbskeje identity w přewažnje
protestantiskej Hornjej Łužicy.



https://hsb.wikipedia.org/wiki/Guarani%C5%A1%C4%87ina

Guaranišćina (němsce Guaraní [gwaɾaˈni], swójske mjeno: avañe'ẽ [aʋãɲẽˈʔẽ]) je
rěč, kotraž so w Paraguayju, w sewjernej Argentinskej, dźělach Boliwiskeje a w
juhozapadnej Brazilskej rěči. Słuša k tupi-guaraniskim rěčam.

W němskej rěči, ale tež w serbšćinje, su někotre słowa, kotrež dźensnišemu słowu
guaranišćiny wotpowěduja abo su jara podobne. Tute słowa přińdźechu přez
španišćinu a portugalšćinu do němčiny, a pochadźeja pak z narěčow guaranišćiny,
kotrež so w Paraguayju, Argentinskej, Boliwiskej abo Brazilskej rěčachu, pak z
toho wusko přiwuzneje tupišćiny, na přikład: kapybara, jaguar, jaguarundi,
tapir, ananas, maniok, marakas, marakuja, nandu a piranja.

Guaranišćina je so hižo za čas španiskeje kolonialskeje doby za křesćanske
misionowanje jako pisanska rěč wužiwała. Jezuitowy stat za čas španiskeje
kolonialskeje doby, kotryž bě wosebje dźěl dźensnišeho wuchodneho Paraguayja a
dźensnišeje argentinskeje prowincy Misiones wopřijimał, spěchowaše guaranišćinu,
dokelž jezuića běchu připućowanje běłych sydlerjow jara wobmjezowali a
guaranišćinu jako ekskluziwnu rěču wužiwali. We swětnej prowincy Paraguay wokoło
Asuncióna pak wostawaše guaranišćina drje dominowaca wobchadna rěč wobydlerstwa,
dokelž bě čisło sydlerjow španiskeho pochada poměrnje małe a so tući z
domoródnymi měšachu, hamtska rěč pak bě tam ekskluziwnje španišćina, kotraž
rěčanu guaranišćinu we wjelorakim nastupanju wobwliwowaše. Z kóncom jezuitskich
redukcijow w lěta 1767 je guaranišćina tež tam swoju wosebitu poziciju zhubiła.

Tež w njewotwisnym Paraguayju wostawaše španišćina ekskluziwna hamtska rěč.
Mějachu drje guaranišćinu za wažne kulturelne znamjo paraguayiskeje nacije, jeje
wužiwanje pak wostawaše na ertnym wužiću a na literaturje předewšěm
folkloristiskeho charaktera wobmjezowana.

Hakle w nowej dobje so w Paraguayju započa, guaranišćinu tež w kubłanju a jako
hamtsku rěču wužiwać a rozdźělne wužiwane prawopisne systemy k do dalokeje měry
fonetiskej ortografiji zjednotnjeć.

Z wotstawkom najdale rozšěrjena warjeteta guaranišćiny je paraguayska
guaranišćina [gug], kotraž je z rěče znajmjeńša zdźěla španisce akulturěrowanych
wobydlerjow kolonialneje swětneje prowincy Paraguayja kaž tež jezuitoweho stata
wuchadźała a tohodla wšelakore španiske wliwy pokazuje. Ma (po SIL) 4,6 milionow
kulturelnje mesticiskich rěčnikow. Paraguayska guaranišćina je so prjedy tež w
argentinskich prowincomaj Misiones a Corrientes a přimjeznych regionach
Brazilskeje rěčała, je tam pak dźensa w domoródnym wobydlerstwje do dalokeje
měry wot španišćiny resp. portugalšćiny wutłóčena. Dla připućowanja z Paraguayja
eksistuje pak tež dźensa w Argentinskej a Brazilskej wjetša ličba rěčnikow
paraguayskeje guaranišćiny.

Njewotwisnje wot paraguayskeje guaranišćiny je so wot indigenych skupinow,
kotrež so k ludej Guaraní liča, ličba warjetetow guaranišćiny rěčała, kotrež so
zdźěla jara mjez sobu rozeznawachu a dźensa najčasćišo jenož relatiwnje mału
ličbu rěčnikow maja:

Mjeztym zo so w Boliwiskej, Argentinskej a Brazilskej stupaca asimilacija
rěčnikow tutych warjetetow guaranišćiny na španišćinu resp. portugalšćinu
wotměwa, so w Paraguayju w prěnim rjedźe asimilacija na paraguaysku guaranišćinu
wotměwa.

Hromadźe ze španišćinu je guaranišćina w Paraguayju hamtska rěč. Wustawa z lěta
1992 je wězo jedyn małych oficielnych teksty, kotrež bu do guaranišćiny
přełoženy.

Oficielnje płaći Paraguay jako "dwurěčny". Realita je bóle komplikowana. Nimale
nichtó njerěči jednu z rěčow w jeje čistej formje. Wyše kubłane, měšćanske,
eurocentriske woršty rěča rioplatenisku španišćinu ze zaměšowanych frazami
guaranšćiny, mjeztym zo mjenje kubłane, wjesnjanske, burske woršty guaranišćinu
z wulkimi podźělemi španiskeho wokabulara rěča, kotraž je jako Jopara [dʒopaˈɾa]
znata. Šulske kubłanje so w španišćinje wotměwa, wězo so guaranišćina jako dalši
předmjet podawa.

Hačrunjež guaranišćina bu hižo před 350 lětami za misionowe cile pisana, jenož z
kongresa w Montevideo w 1950 jeje alfabet bu normowany. Jeje alfabet je warianta
łaćonskeho alfabeta, ale z někotrymi diakritiskimi znamješkami. Wón wobsteji z
33 pismikow, z kotrychž 12 su wokale a 31 - konsonanty.

Hłowne diakritiske znamješko je tilda, kotraž so při 6 nazalnych wokalach ã, ẽ,
ĩ, õ, ũ, ỹ a ñ wužiwa. Nimo toho wokale á, é, í, ó, ú, ý so wužiwaja, jeli
přizwuk słowa so na poslednjej złóžce njenamaka.

Guaranišćina dowola jenož złóžki, kotrež so z wokala abo konsonanta plus wokal
zestajeja; złóžka, kotraž so na konsonant abo dwaj abo wjace konsonantow
hromadźe (nimo "digrafow") kónči, móžne njeje. To šemje (C)V(V) wotpowěduje.

Z eufoniskich přičinow, so słowa do oralnych a nazalnych zeskupjeja. Słowo je
nazalne, jeli wono ma znajmjeńša jedyn z tutych nazalnych pismikow: ã - ẽ - ĩ -
õ - ũ - ỹ - g̃ - m - mb - n - nd - ng - nt - ñ , a wšě dalše su oralne. Nazalne
słowo dóstawa druhe typy prefiksow a postpozicijow. Na př. postpoziciji pe, ta
bywaja me resp. nda po nazalnych słowach.

Při tym so /j,k,nd,mb/ do /ñ,ng,n,m/ změna, na př. nde póra „twoje šerjenje“, ne
porã „Sy rjana“.

Přizwuk leži najčasćišo na poslednjej złóžce zdónka, mjeztym zo sufiksowe
gramatiske morfemy su njeakcentowane (enklitiske).

Dalša wosebitosć je wosebite wašnje nazwukoweje mutacije, eklipsa: Wjele słowow,
kotrež so z konsonantom /t-/ započina, změni tutón nazwuk, jeli wot druhich
słowow wotwisuja abo so z nimi zestajeja:

Forma tetyma so jenož wužiwa, jeli noha je njewobsedźana. Jeli wobsedźer je
třeća wosoba, njeje wažny abo je njeznaty, potom so forma hetyma po potrjechenym
słowje wužiwa, mjeztym zo so při prěnjej a druhej wosobje abo před tym
mjenowanej wosobje forma retyma wužiwa.

i To je tak mjenowana inkluděrowaca forma. To rěka, zo narěčana wosoba je
zapřijata. (ja+ty/wy resp. mój+twój/waš)

Při werbach wužiwana forma wotwisuje wot hierarchije wosobow (1.>2.>3.). Jeli
werb je transitiwny a agens steji niže w hierarchiji hač paciens, potom so forma
na r- wužiwa, mjeztym zo so we wšěch druhich padach forma na h- wužiwa. Hlej tež
w kapitlu Hierarchija wosobow a markěrowanja.

Guaranišćina je sylnje aglutinowaca resp. polysyntetiska rěč. Tuž so wjele
afiksow wužiwa.

Při nomenach njeeksistuja ani pady ani genusy. Definitny artikl guaranišćina ani
nima. Rozdźěl mjez singularom a pluralom da so zwuraznić, ale kóncowka za plural
so rědko wužiwa. Město padow a prepozicijow w guaranišćinje so sufiksy a
postpozicije wužiwaja.

Normalnje postpozicije steja direktnje po substantiwje. Ale guarã „za (+
akuzatiw)“ so z kóncowku -pe resp. -ve kombinuje, na př. Agueru ko kamby nde
mită'ipe guarã. „Přinjesu tute mloko za twoje dźěćo.“

Někotre postpozicije faktisce su substantiwy z kóncowku -pe abo z druhej
kóncowku, při čimž sćěhowace maja rumnostny woznam:

Jeli so z r započinaja, wone su wot wjaceformowych substantiwow wotwodźene. Tam
forma za třeću wosobu so na h započina, na př. hapykuéri „za nim“.

Kóncowka za plural je -kuéra (nazalnje -nguéra), na př. che vakakuéra „moje
kruwy“. Ale za ličbnikami so wona njewužiwa, na př. mbohapy mbarakaja „tři
kóčki“. Sufiks so po jednym z prjedy mjenowanych sufiksow jewi, na př.
ipopekuera „w jeho rukomaj/rukach“.

Wosebitosć guaranišćiny je nimo toho, zo substantiwy móžeja zańdźenosć a přichod
měć. Za přichod so sufiks -rã wužiwa, na př. che rogarã „mój přichodny dom“. Za
zańdźenosć so sufiks -kue (nazalnje -ngue) wužiwa, na př. che rogakue „mój
něhdyši dom“.

Adjektiwy nimaja pady, ani genusy. Wone často so jako werby wužiwaja, dokelž
wosebity werb za „być“ njeeksistuje. Potom so posesiwne pronomeny wužiwaja. Na
př. Che kyra. „Sym tołsty.“ Kame iporã. „Karmen je rjana.“

Komparacija so z pomocu -ve „bóle“ stawa, na př. Nde mitãve chehegui. „Sy młódši
hač ja.“ Ale mjenowany sufiks móže so tež při werbach wužiwać, na př. Arapoty
iporãve. „Nalěćo je rjeńše.“

Někotre adjektiwy tři formy maja, na př. hasy „chory“ ma tež formje tasy a rasy.
Při pronomenach prěnjeje a druheje wosoby so warianta na r- wužiwa, na př. Che
rasy. „Sym chory.“, mjeztym zo při pronomenach třećeje wosoby so warianta na h-
wužiwa, na př. Hasy. „Wón je chory.“ Peru hasy. „Pedro je chory.“

Při wosobowych pronomenach Guaranišćina rozeznawa mjezy inkluziwnymi a
ekskluziwnymi pronomenami prěnjeje wosoby w pluralu.

Zo by pronomeny w datiwje přełožiło, so kóncowka -ve (nazalnje -me) jako
warianta wot -pe wužiwa, na př. chéve „mni, mi“, ndéve „tebi, ći“, ñandéve „nam
wšěm“, oréve „nam“, peẽme „wam“. Ale při třećej wosobje formje nimatej podobnosć
z prědnimi formami tabele: ichupe „jemu, njemu; jej, njej“ ale w pluralu ichupe
abo ichupekuéra „jim, nim“. Formje za třeću wosobu so tež za akuzatiw wužiwatej,
na př. Ahecha ichupe. „Widźu jeho/ju.“, mjeztym zo akuzatiw prěnich a druhich
wosobow so hinak zwuraznjuja.

Nimo toho eksistujetej dwaj tak mjenowanej portmanteua-morfemaj, kotrejž
hodźitej so jenož transitiwnje wužiwać.:

Guaranišćina ma sćěhowace demonstratiwne pronomeny, při čimž w pluralu eksistuja
wosebite słowa.

Mjenowane formy so hromadu ze substantiwami wužiwaja, tuž, wone su adjektiwy.
Jeli wone jako substantiwy so wužiwaja, potom so -va přida.

Tuž, sćěhowace formy nastawaja, z kotrychž někotre maja wariantu bjez srjedźneho
v:

Prěni typ (areal-werby) ma prefiksy a-, re-, o- (w singularje), ja- (nazalny
ña-), ro-, pe-, o- (w pluralu). Při někotrych werbach so mjez jednym z
mjenowanych prefiksow a zdónkom -i- přidawa (aireal-werb), kaž na př. reikuaa
„(sy) wěš“.

Nimo toho eksistuje mało njeprawidłownych werbow, a to ho „hić, jěć“, ju
„přińć“, u „jěsć, pić“, y'u „pić wodu“, e „prajić“ a yta „płuwać“.

Tutón typ (verbos chendales) wužiwa horjeka pódla pronomenow mjenowane wosobowe
prefiksy. Tute słowa hodźa so jenož zdźěla jako werby mjenować, dokelž najwjetše
hodźa so tež jako adjektiwy abo substantiwy wužiwać.

Nordhoff mjenuje prefiksy za arealowe werby "A-Reihe" (a-serija) po słowje
"aktiv" (aktiwny)., mjeztym zo wón mjenuje prefiksy za chendalowe werby
"I-Reihe" (i-serija) po słowje "inaktiv" (njeaktiwny).

Prefiksy a-serije so ze wšěmi transitiwnymi reprezentantami a reprezentantami
klasy wotpohladanych činow zwjazuja.

Prefiksy i-serije so ze wšěmi njetransitiwnymi semantiskimi konceptami zwjazuja.
Při konkretach (Nordhoff: Konkreta) wone wobsydstwo pokazuja, ale při
abstraktnych konceptach wone njeagentiwne wobdźělnistwo pokazuja.

Při transitiwnych konceptach jenož su móžne njeaktiwne morfemy prěnjeje a
druheje wosoby, mjeztym zo třeća wosoba njeje móžna. Jeli ćerpjacy (Nordhoff:
undergoer) je wyši w hierarchiji wosobow (1>2>3), potom so markěrowanje aktera
při werbje njepokazuje.

Negacija so přez cirkumfiks n(d)(V)-...-(r)i w guaranišćinje pokazuje.
Prewerbalny dźěl cirkumfiksa je nd- za oralne zdónki a n- za nazalne zdónki. Za
2. wosobu w singularje so epentetiski e před zdónkom zasuwa, za 1. wosobu w
pluralu inkluziwnje so epentetiski a zasuwa. Predikat tež móže adwerb abo
serialny werb wobsahować.

Negacija da so we wšěch časowych formach wužiwać, ale za futur abo njerealnu
referencu normalne časowe so markěrowanje přez mo'ã wuměnja, wuslědk je
n(d)(V)-zdónk-mo'ã-i kaž w Ndajapomo'ãi, "Nochcu jo činić".

Werbowa forma cyle bjez sufiksow je prezenca abo samo aorist: Upe ára resẽ reho
mombyry, "tutón dźeń ty sy won šoł a wotešoł"

Tutón sufiks so móže kombinować z ma, rezultujcy páma: ñande jaikuaapáma nde
remimo'ã, "nětko my kompletnje znajemy wšě twoje mysle". Tute su njeakcentowane
sufiksy: ta, ma, ne, vo; tak akcent steji na poslednjej złóžce werba.

Werby prěnjeho typa, kotrež su transitiwne, móžeja tež imperatiwnu formu měć.
Ale prefiksaj jenož za druhu wosobu singulara a plurala eksistujetej, a to e- a
ei.

Zwjetša so tež sufiks přidawa, a to -mi, -na abo -ke, kotrež móžeja so tež
kombinować.

Nimo toho eksistuja někotre njeprawidłowne formy, a to terehe „dźi“, ere
„praji“, he'u „jědź“, hey'u „pij“.

Po Hammink mbo- funguje tež jako faktitiw. Wón pochadźa najskerje z
njewotwisneho werba (j)apo „činić“ a snadź so tež poćahuje na substantiw po
„ruka“.

Guaranišćina měješe prěnjotnje jenož ličbniki 1 hač 4, a to peteĩ „1“, mokõi
„2“, mbohapy „3“ a irundy „4“.

Za druhe ličbniki buchu dźěłane słowa před krótkim času wutworjene, kotrež so
lědma wužiwaja. Při čim ličbnik za 5 je po, kotrehož poprawny wuznam je „ruka“.
Ličbniki za 6 hač 9 su z toho a kónčneho dźěła bazowych ličbnikow wotwodźene, a
to poteĩ „6“, pokõi „7“, poapy „8“ a porundy „9“.

Za wutworjenje rjadowych ličbnikow so sufiks -ha wužiwa, na př. irundyha
„štwórty“.

W guaranišćinje nowe słowne woznamy so přez zestajenje słowow abo słownych
dźělow wutworja: na př. słowo "alfabet" w guaranišćinje je achegety - z toho a,
che a ge su prěnje tři pismiki alfabeta guaranišćiny, a ty woznamjenja skupinu
abo zestajenku. Dalše přikłady ze sufiksom -ty (nazalnje -ndy) su sćěhowace
słowa:

Polysemny morfem -ha da so za wutworjenje tak mjenowanych nomen agentis abo
nomen loci wužiwać.

Tak so tež wutworja zestajenki z dweju słowow, na př. mba'e guasu woznamjenja
"wulkotny" (po słowje: "něšto wulke"), abo tava guasu woznamjenja "hłowne město"
abo "stolica" (po słowje "město wulke"). Słowo za guaranišćinu, avañe'ẽ,
woznamjenja "čłowječa rěč" a słowo za španišćinu, karaiñe'ẽ, ma woznam "knjezowa
rěč". Jenož dlijaće nětko poněčim so započinaja ekwiwalentaj guarani ñe'ẽ a
epaña ñe'ẽ wužiwać. Guaranišćina prěnjotnej jenož měješe ličbniki za ličby jedyn
hač štyri, tohodla wostatne ličby so morfologisce zestajeja, přez předstajenje
afiksow, při čimž na př. po (pjeć, woprawdźe ruka) jako baza funguje, kaž po
(pjeć) + mbohapy (tři) = poapy (wósom). Mjena měsacow so po samsnym principje
wutworja: jasy (měsac) + peteĩ (jedyn) = jasyteĩ (januar). Ale tež mjena
wšědnych dnow so po tutym principje wutworja: ára (dźeń, čas, wjedro) + peteĩ
(jedyn) = arateĩ (njedźěla).

W Argentinskej, Uruguayju, Paraguayju a Brazilskej eksistuja wjele toponymow a
někotre mjena, kotrež z guaranišćiny pochadźa. Tute buchu hdy po kraju po
španiskim abo portugalskim prawopisu pisane a su so často zwukowje hišće dalšo
přeměnjowałe, w někotrych padach samo tak jara, zo wone buchu wot rěčnikow
guaranišćiny wjace njerozumjene.

Mayma yvypóra ou ko yvy ári iñapyty'yre ha eteĩcha tekoruvicharenda ha akatúape
jeguerekópe; ha ikatu rupi oikuaa añetéva ha añete'yva, iporãva ha ivaíva,
tekotevẽ pehenguéicha oiko oñondivekuéra.

(Wšitcy čłowjekojo su wot naroda swobodni a su jenacy po dostojnosći a prawach.
Woni su z rozumom a swědomjom wobdarjeni a maja mjezsobu w duchu bratrowstwa
wobchadźeć.)



https://hsb.wikipedia.org/wiki/Genocid_Armenjanow

Genocid Armenjanow bě jedyn z prěnich systematiskich genocidow 20. lětstotka.
Wón sta so za čas Prěnjeje swětoweje wójnje pod zamołwitosću młodoturkowskeho,
wot Komiteja za jednotu a postup tworjeneho knježerstwa Osmaniskeho mócnarstwa.
Při masakerach a smjertnych pochodach, kotrež so hłownje w lětomaj 1915 a 1916
wotměchu, zahinychu po wšelakich trochowanjach mjez 300.000 a wjace hač
1,5 milionow ludźi. Trochowanja k ličbje Armenjanow, kotřiž so přez
přesćěhowanja w předchadźacymaj lětdźesatkomaj morichu, wariěrowa mjez 80.000 a
300.000. 24. apryl, dźeń, na kotrymž so 1915 deportacija armenskeje elity z
Konstantinopla zahaji, płaći w Armenskej jako wopomnjenski dźeń genocida.

Podawki, kotrež wot Armenjanow samych ze zapřijećom Aghet – „katastrofa“ –
pomjenuja, su přez wobšěrny dokumentariski material z najwšelakorišich žórłow
wobkrućene. Po wšěm swěće připóznawaja nanajwjetši dźěl historikarjow
woprawdźitosć tuteho ludomordarstwa. Armenjenjo widźa w nim njepokućenu
njeprawdu a žadaja sej hižo lětdźesatki přiměrjene wopominanje tež w Turkowskej.
Nawopak zaprěje oficielny turkowski stawiznopis a knježerstwo z Osmaniskeho
mócnarstwa wuchadźaceje Turkowskeje republiki, zo jednaše so scyła wo
ludomordarstwo. Woni woznamjenjuja deportacije jako „wójnske wěstotne naprawy“,
kotrež běchu trjeba, dokelž Armenjenjo Osmaniske mócnarstwo přeradźichu, jeje
tehdyšich wójnskich přećiwnikow podpěrachu a masaker na muslimach skućichu.
Smjertne pady wjedu woni na njezbožowne wobstejnosće a jeničce jednotliwe
nadpady wróćo. Zwada wo připóznaće genocida jako historisku woprawdźitosć
poćežuje hač do dźensnišeho poćah mjez Turkowskej a Armeniskej na jednej stronje
kaž tež mnohimi zapadnymi statami na tamnej stronje.

Z genocidom a wuhnaćom Armenjanow po 1915 pozhubi so zdobom zapadna warianta
armenskeje rěče, kotraž běše w Anatoliskej, we wuchodnym a južnym dźělu
dźensnišeje Turkowskeje rozšěrjena. Dźensa rěči so zapadna armenšćina hišće wot
Armenjanow w diasporje, wosebje w Libanonje a Zjednoćenych statach.



https://hsb.wikipedia.org/wiki/FC_Hansa_Rostock

1954 přikaza so rudnohórskemu mustwu z Lautera pola Auwy přećahnyć do Roztoka.
Knježerstwo NDR chcyše tak spěchować kopańcu w sewjernym dźělu republiki
(teritorij dźensnišeje Mecklenburgskeje). Přez nóc přemjenowa so mustwo potajkim
wot Empor Lauter na Empor Rostock a hraješe wot tutoho časa w prěnjej koparskej
lize NDR.

28. decembra 1965 wutwori so naslědne mustwo FC Hansa Rostock. Hač k politiskemu
přewrótej 1990 hraješe zwjetša w najwyšej lize, zestupi pak dohromady pjeć króć.
1967 do 1969 bě trójce zasobu wicemišter za mustwom Dynamo Drježdźany a steješe
zdobom trójce w finalu FDGB-pokala.

Po politiskej změnje sta so Hansa Rostock z poslednim mištrom a pokalnym
dobyćerjom něhdyšeje NDRskeje wyšeje ligi a skwalifikowa so tak hromadźe z
Drježdźanskim mustwom za zwjazkowu ligu. Tam wšak so mustwo dźeržeć njemóžeše,
hačrunjež doby dwójce přećiwo mustwu Bayerow z Mnichowa a na spočatku sezony
samo pjeć razow zasobu tabulku nawjedowaše.



https://hsb.wikipedia.org/wiki/Europski_kapralc

Europski kapralc (Euonymus europaeus) je rostlina ze swójby kapralcowych
rostlinow (Celastraceae). Dalše serbske mjena su kaponki, čerwjene kłobučki,
kaponjace drjewo, honačik, kapłanki, kokorači kerk.

W někotrych žórłach ma wědomostne mjeno Euonymus europaea. Ale nětko mjeno roda
Euonymus je muski. Tohodla jenož Euonymus europaeus je płaćiwy.

Europski kapralc je kerk abo małki štom, kotrež docpěje wysokosć wot 1,5 hač 3 m
(wot 3 hač do 6 m).

Łopjena docpěja dołhosć wot 4 hač 10 cm a su jejkojte, wótre, na kromje
karbikojće rězane a přećiwostejne.

Kćěje wot meje hač junija. Nazeleń žołte hač běłojte kćenja su njenapadne a
steja po dwěmaj hač po sydmjoch we wokołkowych pakićach, docpěja wulkosć wot 0,6
hač 1 cm a su štyriličbne. Krónowe łopješka steja swobodnje a su
jasnozelene-běłojte. Stameny steja před keluškowymi łopješkami.

Brěčkaty kapslowy płód je róžojta, karminčerwjena abo purpurowa, štyrihranity,
so štyridźělnje puka a docpěje šěrokosć wot 1,5 cm. Běłe symjenja maja
oranžočerwjeny přikryw (Arillus) a su jědojte. Płody so wot ptačkow rozšěrjuja.

Rostlina je w nimale cyłej Europje z wuwzaćom najbóle sewjerneje Europy a dźělow
regiona Srjedźneho morja rozšěrjena.



https://hsb.wikipedia.org/wiki/Ebro

Ebro ([ˈeβɾo]; katalansce Ebre [ˈeβɾə]) je wulka rěka w sewjerowuchodźe
Španiskeje. Z dołhosću wot 925 km je wona po rěce Tajo druha najdlěša rěka
Iberiskeje połkupy. Jeje rěčina ma přestrjeń wot něhdźe 83.000 km². W starowěku
njeseše rěka łaćonske mjeno Iberus. Cyła połkupa bu po rěce pomjenowana.

Rěka wužórli so w Kantabriskich horinach we wjesce Fontibre (fontes iberis,
„žórła Ebra“) we wysokosći wot 1600 m. Běži do wuchodneho směra přez regiony
Kantabriska, Kastilska-Léon a La Rioja, hdźež so namaka znate winowe
plahowanišćo Rioja. Potom přeběži Ebro awtonomne regiony Navarra, Aragoniska a
Katalanska. Stolica Aragoniskeje je znate uniwersitne město Saragosa nad Ebrom.
W južnokatalanskej prowincy Tarragona namaka so 300 km² wulki delta Ebra, kotryž
steji wot lěta 1983 pod přirodoškitom. Mjez městomaj Amposta a Deltebre wuliwa
so rěka do Srjedźneho morja.

Při přewažnje wot sewjerozapada do juhowuchoda běžacej rěce su natwarili tři
rěčne zawěry k dobywanju energije za katalansku metropolu Barcelona.



https://hsb.wikipedia.org/wiki/Dubrjenske_bahno

Dubrjenske bahno (němsce Dubringer Moor) je přirodoškitne pasmo na sewjeru
Budyskeho wokrjesa. Leži něhdźe pjeć kilometrow juhozapadnje Wojerec mjez
Michałkami na sewjeru, Kulowcom na wuchodźe, Kulowom na juhowuchodźe a
Dubrjenkom na juhu a wobsteji z wulkeje nižiny z holanskim bahnom.

Z přestrjenju wot 17,09 km² je Dubrjenske bahno pjate najwjetše přirodoškitne
pasmo Sakskeje. Wono wobsahuje najwjetši wobchowany bahnowy kompleks Hornjeje
Łužicy. Teren z přimjeznymi rybjacymi hatami je wot lěta 1248 we wobsydstwje
klóštra Marijina hwězda.

Bahno nasta w Halštrowskej lodowej dobje w pónoji mjez třomi morenami w formje
do sewjerneho směra wotewrjeneho pódkowa, w kotrymž so woda nahromadźi. Z
rostlinskeho materiala nastawaše přez něhdźe 10.000 lět hač do šěsć metrow sylna
pochowa woršta.

Přez Dubrjenske bahno wjedźetej Krabatowy a Žabjacy kolesowarski pućik. Za
motorizowany wobchad je zawrjene.

Nimo toho su w Dubrjenskim bahnje žiwe wudry, šupy, zmijicy a ješćelcy kaž tež
mološe.



https://hsb.wikipedia.org/wiki/Dro%C5%BEd%C5%BAij

Droždźij (němsce Drehsa) je hornjołužiska wjes z něhdźe 250 wobydlerjemi we
wuchodźe Budyskeho wokrjesa, kotraž słuša wot lěta 1994 k městu Wósporkej.

Wjes leži na woběmaj bokomaj Droždźijskeje wody při jeje wustupje z
hornjołužiskeje pahórčiny do nižiny. Lěsna dolina rěčki ma nade Droždźijom
charakter skalneje wudrjeńcy z hač do 20 metrow wysokimi sćěnami z granodiorita.
Rěčka wužórli so z třoch žórłow na Wadečanskich, Bukečanskich a Trjebjeńčanskich
honach a spaduje na 8,5 km dołhim běhu sylnje wot 288 na 154 metrow nad mórskej
hładźinu.

Susodne wsy Droždźija su Worcyn w sewjerozapadźe, Rodecy a Wawicy w
juhowuchodźe, Wadecy w juhozapadźe a Kumšicy w zapadźe.

Južnje Droždźija nadeńdźechu w lěsu wulke rownišćo ze zažneje železoweje doby.
Wjeska załoži so jako serbske sydlišćo w dole, naspomni so pak k prěnjemu razej
hakle w lěće 1400 zwisujo z wosobami z wěsteho Dresaw, Drosaw, Drasaw abo
Draesaw. Ryćerkubło tu w prěnich lětstotkach po zdaću njebě, tak zo naspomni so
w lěće 1624 jenož jednotliwe kubło a 1658 wudwor.

1847 kupi Berlinski bankownik Droždźijski hród. Dalši wobsedźer, wužiwajo hród
jako lětne wočerstwjenišćo, da připrawjeć w druhej połojcy 19. lětstotka
hrodowski park. Wot 1925 do 1934 słužeše kubło Pomorčanskej ratarskej
pospytowarni. Po druhej swětowej wójnje rozdźěli so na wósom nowoburskich
dworow. W hródźe zaměstni so w NDRskich časach dźěsćownja „Liselotte Herrmann“.

Wjesne mjeno je serbskeho pochada a přińdźe pak wot wosoboweho mjena Drož w
zmysle „tón drohi“ (přirunaj swójbne mjeno Drožk), pak wot droždźow. W tym padźe
by so na połoženje sydlišća w dolinje z błóćanej, hlinjanej – droždźam podobnej
– pódu poćahowało.

Po Mukowej statistice měješe Droždźij we 1880tych lětach 304 wobydlerjow, mjez
nimi 272 Serbow (89 %) a 32 Němcow. Arnošt Černik zwěsći 1956 serbskorěčny
podźěl wobydlerstwa Droždźijskeje gmejny wot jenož hišće 46,2 %.

W lěće 1925 bě mjez 309 wobydlerjemi 300 ewangelskich a sydom katolskich.
Ewangelscy wěriwi přisłušeja znajmjeńša ze 16. lětstotka Hrodźišćanskej wosadźe.



https://hsb.wikipedia.org/wiki/Dewast%C4%9Browanje

Pod dewastěrowanju abo tež dewastaciju (zapřijeće pochadźa wot łaćonskeho
vastus, štož woznamjeni daloki, prózdny, pusty) zrozumi so zničenje abo
zapusćenje krajinow, wjeskow abo tež jednotliwych twarow.

W zašłosći so wjetše zničenja předewšěm přez wojerske jednanja, woheń abo mrětwy
wuwołachu.

Najhusćišo so zapřijeće dewastěrowanje za přesydlenje sydlišćow jako wuskutk
brunicoweho hórnistwa wužiwa. W němskich brunicowych rewěrach so dotal slědowace
přesydlenja sydlišćow wotmě:

W němskim brunicowym hórnistwje so tuž wot spočatka 20. lětstotka cyłkownje 312
sydlišćow wottorhachu a 109.950 wobydlerjo přesydlichu. Wulki dźěl
dewastěrowanych wjeskow ležachu w rewěrach NDR, dokelž brunicowe hórnistwo z
přičinow awtarkije zaměry kulturneje krajiny ze starymi sydlišćemi jenož mało
wobkedźbowaše.

Tež druhe hórnistwowe wobłuki móža dewastěrowanje zawinować. Jako přikład hodźi
so na něhdyše wudobywanje urana w Sakskej a Durinskej skedźbnić, dla kotrehož so
štyri sydlišćow dospołnje a dźewjeć dalšich zdźěla wottorhachu.

W dalšich europskich brunicowych rewěrach so přirunajomne dewastěrowanja
wotměchu, při čimž běše husće wobsydleny sewjeročěski brunicowy rewěr wosebje
potrjecheny. Tu dóńdźe w 20. lětstotku k wulkim zapřimnjenju do sydlišćoweje
syće, kotrymž so jeničce we wudobywanskej kónčinje wokoło Mosta 33 sydlišćow
woprowachu. Něhdźe 46.000 wobydlerjow so přesydlichu. Markantnje běše předewšěm
zwottorhanje stareho města Mosta a w cyłym swěće wobkedźbowane přestajenje
dekanatneje cyrkwje.



https://hsb.wikipedia.org/wiki/Denali

Denali (athapaska: „tón wysoki“ abo „tón wulki“, prjedy Mount McKinley) je z
6198 metrami najwyša hora Alaski, Zjednoćenych statow a cyłeje Sewjerneje
Ameriki.

Wot 1917 do 2015 bě hora oficielnje pomjenowana po 1901 zamordowanym prezidenće
William McKinley.

Wjeršk Alaskaskeho rjećaza namaka so něhdźe 200 kilometrow sewjernje alaskaskeje
stolicy Anchorage w narodnym parku ze samsnym mjenom. Dla izolowaneho połoženja
je Denali hora z najwyšim reliefom na swěće, to rěka zo njeje druheje hory,
kotraž wustupuje tak wysoko ze swojeje wokoliny. Z teje přičiny płaći tež jako
jedna z horow z najbóle ekstremnej klimu, charakterizowanej přez sylne wichory
(často nad 120 km/h), špatne wjedro a wosebje niske temperatury, w ekstremnych
padach pod −60°C. W zymskich měsacach wěje jetstream z wjace hač 160 km/h přez
horu. Krosnowanska sezona traje wot apryla do junija.

Prěnje dokumentowane naspomnjenje hory pochadźa wot britiskeho wotkrywarja
George Vancouver z lěta 1794. Jako prěni docpěchu dnja 7. junija 1913
amerisko-britiski slědźer Hudson Stuck a alaskaski krosnowar Henry Peter
Karstens z dwěmaj indianiskimaj přewodźerjomaj wjeršk.



https://hsb.wikipedia.org/wiki/Delnja_Sakska

Delnja Sakska (němsce Niedersachsen, delnjoněmsce Neddersassen) je zwjazkowy
kraj mjez Smolinami a Sewjernym morjom na sewjerozapadźe Němskeje. Po přestrjeni
je po Bayerskej druhi najwjetši kraj Zwjazkoweje republiki Němska. Jeho hłowne
město je Hannover.

Delnja Sakska mjezuje ze Schleswigsko-Holsteinskej, Hamburgom a
Mecklenburgsko-Předpomorskej na sewjerowuchodźe, z Braniborskej a
Saksko-Anhaltskej na wuchodźe, z Durinskej a Hessenskej na samym juhowuchodźe,
ze Sewjerorynsko-Westfalskej na juhu a z Nižozemskej na zapadźe. Na sewjeru
twori pobrjóh Sewjerneho morja přirodnu mjezu. Tež Wuchodofriziske kupy słušeja
k Delnjej Sakskej.

Přez Delnju Saksku běži rěka Łobjo, kotraž tworja hranicu ze , a Braniborskej,
kaž tež rěki Weser, Aller a Ems.

W Delnjej Sakskej eksistuja někotre mjena sydlišćow (Lüchow, Wustrow,
Bardowiek), kotrež pochadźa ze słowjanskeje rěče. Tuta słowjanska rěč hižo
njeeksistuje, ale bě přiwuzna z kašubšćinu, pólšćinu, ale tež ze
hornjoserbšćinu, delnjoserbšćinu, čěšćinu a słowakšćinu. Słuša k lechiskej
skupinje zapadosłowjanskich rěčow. Ale su tam tež mjena němskeho pochada.



https://hsb.wikipedia.org/wiki/David_Bowie

David Bowie (poprawom David Robert Jones; * 8. januara 1947 w Brixtonje, London;
† 10. januara 2016) bě britiski popowy hudźbnik, spěwar, producent, dźiwadźelnik
a moler. Je wjace hač 140 milionow zynkonošerjow předał a płaći jako jedyn z
najwuznamnišich hudźbnikow 20. lětstotka kaž tež – z trochowanym zamóženjom wot
900 milionow dolarow – jako jedyn z najbohatšich.

Šěrokemu publikumej bu nanajpozdźišo znaty z albumom The Rise and Fall of Ziggy
Stardust and the Spiders from Mars. Wot 1976 do 1978 bydleše w Berlinskim
měšćanskim dźělu Schöneberg, hdźež nahra hromadźe z producentom Brian Eno albumy
Low, Heroes (z titulnym spěwom w němskej wersiji) a Lodger. Dalše swětoznate
spěwy z pjera Bowieja su Space Oddity (1969), Life on Mars (1971), Under
Pressure (1981, ze skupinu Queen), This Is Not America (1985) a Absolute
Beginners (1986).

David Bowie bě wot 1992 woženjeny ze somalskim modelom Iman Abdulmajid a bydleše
z njej a zhromadnej dźowku w New Yorku. Wón zemrě jenož dwaj dnjej po swojich
69. narodninach a wozjewjenju poslednjeho albuma Blackstar po 18-měsačnym boju
přećiwo rakej.



https://hsb.wikipedia.org/wiki/Cecha

Jako cechi (němsce Zunft) woznamjenjeja so stawowe zjednoćenstwa rjemjeslnikow,
kotrež su so w srjedźowěku ze zaměrom zakitowanja zhromadnych zajimow załožili a
hač do 19. lětstotka eksistowali, w někotrych kónčinach tež dlěje. Wone běchu
hladajo na strukturu a zaměr gildam podobne, při čimž so druhe zapřijeće dźensa
jenož hišće na zhromadźenstwa překupcow poćahuje. Čłonojo podležachu cechowemu
porjadej, kotryž jenož powołanske prašenja njerjadowaše, ale tež wosobinske.

Cechownistwo wuwiwaše so w srjedźnej, zapadnej a sewjerozapadnej Europje we
wysokim srjedźowěku, hromadźe ze załoženjom a wutwarjenjom wjele městow. Jako
najstarša dopokazana cecha płaći w lěće 1106 we Wormsu załožena rybarska cecha.
W prjedy słowjanskich kónčinach dźensnišeje wuchodneje Němskeje běše Serbam
sčasami zakazane, cecham přistupić. Z tym chcychu měšćanscy rjemjeslnicy
přićehnjenju konkurency ze wsow zadźěwać. Tež Židam njebě čłonstwo w cechach hač
do nowowěka dowolene, čehoždla dyrbjachu wot wikowarstwo abo pjenježneho
hospodarstwo žiwi być.



https://hsb.wikipedia.org/wiki/Bi%C5%A1kek

Biškek (1926–1991 Frunze) je hłowne město a runočasnje politiske, ekonomiske a
kulturne srjedźišćo Kirgiskeje. Ma 589.000 wobydlerjow.

Biškek leži we wysokosći 800 metrow nad mórskim niwowom při sewjernym dźělu hač
do 4800 metrow wysokeho Ala-Too-hórskeho hrjebjenja, podlěšk Tian Shan-horiny.
Sewjernje města so rozpřesćěra žołmojta stepa hač do nimale Kazachstana. Blisko
města běži rěka Čuj.

Město so je z karawanskeho wotpočowišća při židźaneje dróhi wuwiwało, kotraž
wjedźe přez Tian-Shan-horinu. W lětu 1825 daše uzbekski Chanpo z Kokanda twarić
tam cyhelowu twjerdźiznu, kotruž ruske wojacy su w lětu 1862 okupowali a
rozbiwali. Rusy su tam garnizonu załožowali a přiwabjowane ruscy burja su
produktiwne čornozemjowe dno zwužitkowali a městno wuwiwaše so spěšnje. W lěće
1878 su tam załožili město Pišpek.

W lěće 1926 město so sta hłowne město nowje załožowaneje, sowjetskeje
Kirgiziskeje a runočasnje změni mjeno k Frunze – po Michail Wasiljewič Frunze,
kotryž so narodźeny w Pišpeku a wuspěšnje wojował za čas Ruskeje nutřkokrajneje
wójny w centralnej Aziji za bolšewizm.

Z njewotwisnosću Kirgiziskeje zaso dósta město swoje stare mjeno – w kirgiziskej
formje – a rěka wot toho časa Biškek.

Kirgizisce słowo biškek abo pišpek znamjeni sudobjo za kumys. Eksistuja wjele
legendow, kotrež pospytuja zwisk mjezy městom a tajkim sudobjom dopokazować.
Wědomostne kalrigoj měnja, zo mjeno nasta přez ludetymologiske wuznaće
(interpretaciju) stareho słowo wo Městno niže při horje.

Powětrowe womazanje w Biškeku je jara małe, hačrunjež nadeńdźe so nimale cyła
industrija Kirgiziskeje w bliskosći města.



https://hsb.wikipedia.org/wiki/Bernice_Johnson_Reagon

Dr. Bernice Johnson Reagon (narodźena 4. winowca 1942) je spěwarka, komponistka,
wědomostnica a socialna aktiwistka ze Zjednoćenych statow Ameriki, kotraž je
a-cappella skupinu Sweet Honey in the Rock załožiła.

Dr. Bernice Johnson Reagon je dźowka baptistiskeho fararja J.J. Johnson a je so
w juhozapadnej Georgia narodźiła. W jeje swójbje a we wokoliny hraješe hudźba
přewšo wažnu rolu. W lěće 1959 zastupi do Albany State College hdźeš studowaše
hudźbu. Tam so prěni raz zaběra z politiskimi aktiwitami. Wot tutoho časa bě
Reagon ze sobustawom hibanja za prawa čornych (Black Civil Rights Movement) a
wobdźěleše so na Freedom Singers, skupina kotraž bě organizowana wo studentskeho
komiteja (Student Non-violent Coordinating Comitee). W lěće 1960 wuda so na
Cordella Reagona, kotrehož je w tutej skupiny zeznała.

Reagon je specialistka w předmjeće afrisko-ameriskich ertnych stawiznow a
tradicijow protesta. W lěće 1992 obdźěli so na Emmy-mytowanej dokumentacij "The
songs are free". Wona je dźěłała jako konzultantka za hudźbu, producentka,
komponistka a sobuskutkowarka wšelakich mytowanych filmowach projektow. Nimo
teho bě producentka a powědarka w rozhłosowym projekće "Wade in the water",
kotryž zaběra so z afrisko-ameriskim tradicijemi w duchownej hudźby. Reagon je
profesorka emeritus w stawiznach na uniwersiće we Washington D.C. a ma titul
Curator Emeritus na Smithsonian Institute´s National Museum of American History
we Washingtonje. Nimo teho bě wona w lětach 2002-2004 ze profesorku za wuměłstwo
na Spelman College w Atlanće. Jeje dźowka Toshi Reagon je mjeztym sama spěwarka
w tradiciji folk-hercow.

W lěcé 1995 dósta Reagon myto Charlesa Frankela. Nimo teho dósta 9. lětne myto
Heinz Award we wuměłstwje a čłowjekosći, kotrež spožči Heinz Family Foundation.

In April 2009, Roger Brown, president of Berklee College of Music, presented
Reagon with an honorary doctoral degree.



https://hsb.wikipedia.org/wiki/Awtonomny_wokrjes_Jamalskich_Nencow

Awtonomny wokrjes Jamalskich Nencow (rusce Ямало-Ненецкий автономный
округ/Jamalo-Nenecki awtonomnyj okrug, w rěči mis Ямалы-Ненёцие автономной
ӈокрук/Jamaly-Nenjocije awtonomnoj ŋokruk) je awtonomny federaciski subjekt w
aziskim dźělu Ruskeje. Leži wuchodnje Urala w sewjerozapadnej Sibirskej při
brjoze Karaskeho morja, pódlanskeho morja Sewjerneho polarneho oceana. K
awtonomnemu wokrjesej słuša tež Jamalska połkupa najwažniše wudobywanišćo
zemskeho płuna w Ruskej, kaž tež Obski zaliw, šěroki wuliw rěki Ob do morja.

Zarjadniske sydło awtonomneho wokrjesa je Salechard při prawym brjoze rěki Ob,
najwjetše město pak „płunowa stolica“ Nowy Urengoj ze 105.000 wobydlerjemi.

Awtonomny wokrjes Jamalskich Nencow je jedne z najmjenje wobsydlenych regionow w
Ruskej. Hustosć wobydlerstwa wučinja jenož 0,7 na km². W lěće 2010 měješe
cyłkownje 522.904 wobydlerjow. Z nich běchu 59,7 % Rusojo. Najwjetšej mjeńšinje
su Ukrainjenjo (9,4 %) a mjeno dawacy Nencojo (5,7 %). Jich podźěl je w zašłymaj
lětdźesatkomaj rostł. Dalše domoródne mjeńšiny su Chantojo, Komi a Selkupojo.



https://hsb.wikipedia.org/wiki/Arno%C5%A1t_%C4%8Cernik

Arnošt Černik (němsce Ernst Tschernik; * 12. junija 1910 w Slepom, † 27.
februara 1988) bě serbski wučer, wědomostnik a statistikar.

Wón narodźi so w lěće 1910 jako najmłódši syn ludoweho herca Kita Černika a Hany
rodźeneje Hančojc do serbskeje chěžkarskeje swójby w Slepom, hdźež tež do
ludoweje šule chodźeše. Wot 1925 do 1930 studowaše na namjet profesora Alfonsa
Parczewskeho, kiž tehdy w Slepom poby, na wučerskim seminarje w Ostrzeszówje
pola Wrócławja. Hač do lěta 1934 skutkowaše jako wučer na wjacorych pólskich
dwurěčnych zakładnych šulach. Po nawróće do Němskeje dyrbješe w Berlinje abituru
nachwatać, dokelž so pólska matura tu njepřipózna. Studowaše tam a pozdźišo w
Kralowcu prawniske a statne wědomosće a zakónči studij w lěće 1940 jako
diplomowy ludowy hospodar.

Po druhej swětowej wójnje steješe najprjedy na čole hospodarskeho wotrjada
Domowiny, před tym zo so w Poznanju na polu statistiki a ekonomiskeje geografije
dale skwalifikowa. W meji 1947 narěči při zetkanju ze zastupnikami pólskeho
knježerstwa hromadźe z Wójćechom Kóčku problematiku němskorěčnych ćěkańcow z
wuchodnych stronow Němskeje a jich negatiwny wliw na substancu serbskeje rěče a
kultury we Łužicy. Wicepremierej a zdobom ministrej za wróćodobyte krajiny,
Władysławej Gomułce, přepodaštaj memorandum Domowiny, w kotrymž wabjachu za
samostatnosć Serbow. W septembrje 1948 dyrbješe so kaž Pawoł Cyž a Anton Nawka
po rozsudźe Domowiny do Łužicy nawróćić. 1950 promowowaše wo hospodarskim a
demografiskim połoženju we Łužicy. 1950/51 běše z wučerjom na nowozałoženej
Serbskej wyšej šuli w Budyšinje. W lětomaj 1954/55 přewjedźe jako sobudźěłaćer
Domowiny resp. Instituta za serbski ludospyt wobšěrnu demografisko-statistisku
zběrku w Hornjej a Delnjej Łužicy, zo by ličbu Serbow wuslědźił. Tajke slědźenje
bě před nim k prěnjemu razej Arnošt Muka we 1880tych lětach přewjedł. Jeho
wuslědki buchu wot Černika systematisce zjimane a w lěće 1954 jako kniha wudate.
Wuslědki Černikoweje statistiki sameje so w NDRskich časach z politiskich přičin
oficielnje njewozjewichu, dokelž běchu po jeho ličenju jenož hišće něhdźe 81.000
Serbow. Hač do lěta 1958 bě Černik ze zamołwitym za wotrjad
krajowěda/demografija w Instituće za serbski ludospyt. Wot 1959 bydleše w
Berlinje.



https://hsb.wikipedia.org/wiki/Alwin_Mita%C5%A1

Pawoł Alwin Mitaš (němsce Alwin Mittasch; * 27. decembra 1869 w Dažinje, † 4.
junija 1953 w Heidelbergu) bě serbski wědomostnik, slědźer na polu analytiskeje
chemije a profesor.

Wón narodźi so jako syn wučerja w tehdy hišće poměrnje serbskim Dažinje pola
Lubija a wopytowaše wot 1883 do 1889 Krajnostawski wučerski seminar w Budyšinje.
Wot 1889 do 1892 dźěłaše jako pomocny wučer při ludowymaj šulomaj w Klukšu a
Komorowje. 1892 přesydli so do Lipska, hdźež bě z wučerjom. Připódla wopytowaše
na uniwersiće čitanja w předmjeće chemija a zahaji w lěće 1895 tež studij
chemije, hačrunjež žanu maturu njeměješe. Po zakónčenju studija a promowowanju
we wotrjedźe Wilhelma Ostwalda w lěće 1901 dźěłaše najprjedy dwě lěće jako
asistent w fyzikalsko-chemiskim instituće uniwersity a w lětomaj 1903/04 jako
analytiski chemikar w Stolbergskich cynowych podkopkach pola Aachena. Wot 1904
měješe městno jako chemikar w slědźerskim laborje Badenskeje sodoweje
analinoweje fabriki (BASF) w Ludwigshafenje, hdźež bě na započatku z asistentom
Carla Boscha. Wot 1921 do 1933 bě z direktorom chemiskeje slědźernje Oppau. W
lěće 1933 poda so na wuměnk do bliskeho Heidelberga.

Mitaš płaći jako wuznamny chemikar, kiž zaběraše so hłownje z katalyzatorami.
1911 wunamaka metodu za syntezu amoniaka, kotraž so mjenje abo bóle hač do
dźensnišeho wužiwa; pozdźišo wuslědźi dalše katalyzatory za chemiske reakcije.
Wón bě mějićel 80 ameriskich patentow a wozjewi nahladnu ličbu wědomostnych
spisow. Za wulke zasłužby na polu analytiskeje chemije dósta wjacore čestne
doktorske titule: dr. rer. nat. h.c., dr. agr. h.c. a dr. ing. h.c. Titul
profesora dósta w lěće 1949 wot krajneho knježerstwa Badensko-Württembergskeje.



https://hsb.wikipedia.org/wiki/Alena_Melicharov%C3%A1

Stanislava Alena Melicharová (* 7. meje 1938 w Kolínje, Čěskosłowakska) je čěska
basnica a spisowaćelka.

Dźěćatstwo přebywaše w Pěčkach pola Poděbrad. Po wójnje je ze swojimaj staršymaj
do Oseka dóšła. Studowaše w Pedagogiskej wysokej šuli w Teplicach a w Ústí nad
Labem a dźěłaše potom jako wučerka w Jeníkovje, Hrobje a Duchcovje. Dźensa je
wona w Košťanach pola Teplic žiwa.

Jeje zběrki basnjow ze sydomdźesatych lět njejsu nihdy wušli. Pozdźišo wuńdźechu
prěnje basnje, mj. dr. w nowinomaj Průboj a Revue Teplice a w přiłoze Sluneční
koróna (Słunčna korona) měsačnika Nové Ústecké Přehledy.

Je čłonka w skupinje "D" pola Statneho hrodu w Duchcovje, w Zhromadźenstwje
spisowaćelow (čěsce Obec spisovatelů) a w Klubje sewjeročěskich spisowaćelow
(čěsce Klub severočeských spisovatelů).

W lěće 2001 je so na wustajeńcy Magická krajina České středohoří (Magiska
krajina Čěske srjedźohoriny) wobdźěliła a měješe swójske wustajeńcy w měrcu 2000
a aprylu 2002. Nimo toho ilustruje wjele swojich knihow sama.

Jedna z jeje najznaćišich basnjow je Ulrika wo Ulrike von Levetzow, Goethowej
poslednjej lubej.



https://hsb.wikipedia.org/wiki/Adolf_Sommer

Adolf Sommer (tež Žemr, němsce Gustav Adolph Sommer; * 25. februara 1862 w
Budyšinje; † 3. septembra 1909 tež tam) bě serbski wučer, spisowaćel a kulturny
prócowar. Swoje twórby wozjewješe zdźěla pod pseudonymom Hrodźišćan.

Adolf Sommer narodźi so 1862 jako syn mulerja w Budyšinje. Wón wopytowaše
měšćansku šulu a přihotowaše so wot lěta 1876 na Krajnostawskim seminarje w
Budyšinje na wučerstwo. Wot lěta 1881 skutkowaše jako pomocny wučer w Hućinje a
powoła so 1884 do Budyšina na hólču a ratarsku šulu, na kotrejž hač do 1909
wuwučowaše. Wot lěta 1894 běše zdobom wučer serbšćiny na gymnaziju. W lěće 1909
Sommer na sćěhach zahorjeneje žiły w noze zemrě a bu 6. septembra 1909 na
Tuchorju pochowany.

Korla Awgust Fiedler zdoby Sommera za serbske kulturne skutkowanje. Wón
dopisowaše do Serbskich Nowin a do časopisow Łužica a Pomhaj Bóh. Sommer
přiswoješe sej rušćinu, připóznawaše so při sudnistwje jako tołmačer a
přełožowaše wšelake twórby Lewa Nikolajewiča Tolstoja, Wladimira Korolenka a
Aleksandra Sergejewiča Puškina do serbšćiny. Jan Arnošt Holan pohnu jeho so z
nim 1898 na pućowanje do Ruskeje podać, wo čimž pozdźišo w reportaži we Łužicy
rozprawješe. Sommer přełoži a připrawi wjacore wjesolohry za serbske dźiwadło
(předewšěm za Budysku Bjesadu) a skutkowaše zdobom sam w nich sobu.

Sommer běše wot lěta 1881 sobustaw Maćicy Serbskeje a zdobom jeje dołholětny
wuběrkownik.



https://hsb.wikipedia.org/wiki/%C5%81u%C5%BEi%C4%8Dan_(%C4%8Dasopis)

Łužičan bě serbski literarny měsačnik, kotryž bu 1860 wot Jana Arnošta Smolerja
a Michała Hórnika załoženy. Časopis wuńdźe hač do lěta 1880; zwjetša pod
redakciju Smolerja. W časopisu wozjewichu so hornjo- a delnjoserbske basnje a
powědančka kaž tež přełožki z druhich literaturow, přikłady ludoweho basnistwa,
stawizniske pojednanja a literarna kritika. W lěće 1863 měješe Łužičan něhdźe
300 abonentow w tu- a wukraju. We Łužičanu wužiwaše so analogny prawopis.

Časopis wuńdźe prěnjotnje z podtitlom Časopis za wyššu zabawu a powučenje a
pozdźišo jako Měsačnik za pismowstwo, ryčespyt a narodopis. Do awtorow słušachu
nimo redaktorow tež serbske wosobiny Arnošt Muka, Jan Pětr Jordan, Handrij
Zejler a Hendrich Jordan. Zastupjerjo młodoserbskeho hibanja pod nawodom Muki a
Barta-Ćišinskeho załožichu w nazymje 1876 Lipu Serbsku jako časopis za młódšu
generaciju, kotryž měješe wjace wuspěcha mjez ludom. W lěće do zastajenja
Łužičana měješe tutón jenož hišće 70 stajnych abonentow. Na iniciatiwu Arnošta
Muki naruna 1882 nowozałoženy časopis Łužica wobě wozjewjence.

Měrćin Völkel, Franc Šěn: Zeitschriften. W: Franz Schön, Dietrich Scholze
(wud.): Sorbisches Kulturlexikon. Domowina-Verlag, Bautzen 2014, str. 534sl.



https://hsb.wikipedia.org/wiki/Zebnica_(m%C4%9Bsto)

Zebnica (němsce Sebnitz) je wot 1. awgusta 2008 wulke wokrjesne město w krajnym
wokrjesu Sakska Šwica-Wuchodne Rudne hory a sydło zarjadniskeho zhromadźenstwa
Zebnica. Do 31. julija 2008 słušeše ke krajnemu wokrjesej Sakska Šwica, kotryž
wot 1. awgusta 2008 hromadźe z něhdyšim krajnym wokrjesom Weißeritzkreis
dźensniši krajny wokrjes twori. Je statnje připóznate wočerstwjenišćo we
wuchodnej Sakskej na kromje Narodneho parka Sakska Šwica. Zebnica so tež „město
kumštnych kwětkow“ abo „město židźanych kwětkow“ mjenuje.

Město Zebnica leži w dole rěki Zebnicy a jeho bóčnych dołach mjez 250 a 460 m
nad NN mjez Sakskej Šwicu a Łužiskimi horami. Přirodorumje leži měšćanski wobwod
w Zapadołužiskej pahórčinje, mjezuje pak ze samym přirodnym rumom Hornjołužiski
hórski kraj. Dokelž přirodny rum Sakska Šwica je tohorunja jara blisko, je
krajina wokoło Zebnicy jara wotměnjawa. Domjaca hora Zebnicy je Tanzplan (čěsce:
Tanečnice), kotraž leži hižo w Čěskej. Měšćanski dźěl Hinterhermsdorf leži nad
dołom rěki Kirnitzsch něhdźe 5 km juhowuchodnje wot hłowneho wobwoda města.
Wobaj měšćanskej dźělej stej přez gmejnu Kirnitzschtal dźělenej.

Zebnica je najskerje słowjanske załoženje. Mjeno dźe najskerje na mjeno Sebenica
(= *Zybnica, zybjaca rěčka) wróćo. Najstarši dokumentariski dokład namaka so w
Hornjołužiskim hraničnym wopismje z lět 1223/1241, w kotrymž bu hranica mjez
kralestwom Čechi a biskopstwom Mišno postajena. Tamniše naspomnjenje mjena
Zebnicy poćahuje so jenož na rěčku Zebnicu. W běhu wuchodneje kolonizacije
postupuja Frankojo do tutych kónčin a město wuwiwa so k městačku rólnikow a
tkalcow. Jako srjedźišćo wičneho sydlišća nastawa w druhej połojcy 12. lětstotka
praworóžkate torhošćo jako srjedźišćo hospodarskeho žiwjenja wičneho městna,
pozdźišeho města. Měšćanski status so w lěće 1451 prěni raz dokumentarisce jako
stetlin naspomnja. Radnica, natwarjena w lětomaj 1714/15 w srjedźiznje torhošća,
so w lěće 1854 přez woheń zniči. Šupiznojty domčk pódla, jětki jako předawanišća
rěznikow, zniči so w lěće 1804 přez wulku wodu. Wosrjedź 19. lětstotka ma město
4.000 wobydlerjow a 375 domow, w lěće 1881 je to 6.354 wobydlerjow a w lěće 1900
8.648 wobydlerjow. 15. septembra 1854 niči wulki měšćanski woheń cyłe měšćanske
žro a starozwučeny srjedźowěkowski měšćanski wobraz. Dohromady padny 72
bydlenskich domow, 42 bróžnjow a zadnich domow, radnica a šula płomjenjam za
wopor. Ze spadom manuelneho tkalcowstwa, předewšěm přez industrializaciju tuteje
industrijneje hałuzy w Jendźelskej zawinowany a přez wulki měšćanski woheń lěta
1854 pospěšeny, při kotrymž su so nimale wšě krosna zničili, nabywa pod wliwom
čěskich rjemjeslnikow zhotowjenje kumštnych kwětkow wjetši wuznam. Bě wyše 100
mjeńšich a wjetšich kwětkowych fabrikow z kruće přistajenymi dźěłaćerkami a
dźěłaćerjemi a nimo toho z tysacami tak mjenowanych domjacych dźěłaćerjow. 17.
měrca 1894 namjetuje domizniski slědźer Alfred Meiche w lokalnej nowinje
"Grenzblatt" (Namjezne łopjeno) domizniski muzej załožić. W nalěću 1908 so
přemysłowe towarstwo wo tutu wěc stara a prěnje eksponaty buchu w měšćanskej
šuli při cyrkwi zaměstnjene. W lěće 1909 so natwar wustajeńcy stawa a 23. meje
1909 bu měšćanski muzej zahajeny, kotryž w lěće 1930 nowe rumnosće dósta. 11.
meje 1945 so měšćanosta Dr. Steudner wotsadźa a z nowym měšćanostu sta so lěkar
Dr. Muder. 30. septembra 1945 měješe Zebnica 14.500 wobydlerjow. 12. nowembra
1945 so Karl Seewald z nowym měšćanostu sta. 1. junija 1946 měješe Zebnica
13.203 wobydlerjow, 1304 bydlenskich domow a 183 zawodow. 16. februara 1948
wopyta 1.847 dźěći w 47 klasach z 35 wučerjemi zakładnu šulu. Na nowozałoženej
fachowej šuli za hospodarstwo a zarjadnistwo bu 12. julija 1948 prěni raz matura
złožena. Za časy NDR bě VEB Kunstblume Sebnitz jedyn z najwjetšich dźěłodawarjow
w regionje. Po zasozjednoćenju a wotłamanju wotbytnišćow so wšak zawody nimale
dospołnje zhubichu. Dźensa so jenož w snadnej měrje a předewšěm w pokazkich
dźěłarnjach "kwětkuje". W lěće 1952 so Zebnica z wokrjesnym městom Zebničanskeho
wokrjesa sta. Tutón status so přez wokrjesnu reformu w lěće 1992 zhubi. W lěće
1995 sta so Zebnica z wulkim wokrjesnym městom. W lěće 2003 wuhotowa město Dźeń
Saksow.

Oficielne měšćanske dźěle su Zebnica, Schönbach, Hainersdorf, Hertigswalde a
Hinterhermsdorf.

Muzej Afrikahaus (Dom Afriki) w Sebnitzu je etnografiska zběrka, kotraž stawizny
a přitomnosć afriskeho kontinenta předstaja. Wopřijima multimedialnu wustajeńcu
a knihownju Nold-Namibia.

Zběrka Nold pokazuje eksponaty z doby němskich kolonijow a entografiske objekty
z Namibije a Južneje Afriki. W druhim rumje čaka zběrka Siegfried NEUKIRCH na
wopytowarjow. Tam widźa maski z Gabuna a fotodokumentaciju wo pralěsnej klinice
Alberta Schweitzera. Ze zběrki Werner KÜPPER so etnofrafiske objekty
předstajeja, kotrež ze zapadneje a wuchodneje Afriki pochadźeja. W rumje, hdźež
so Heinrich BARTH česćuje, kotraž so ze swojimi dyrdomdejstwami a slědźenjemi w
Africe zeznajomi, su objekty ze zběrki towarstwa Heinrich-Barth-Gesellschaft.

Stajnu wustajeńcu wudospołnjeja mjeńše wuměłske eksponaty, na př. fota Leni
Riefenstahloweje a wo zaznaću Afriki w myslach Němcow.

Afrikahaus Sebnitz Hertigswalder Str. 14 01855 Sebnitz Tel. 035971 - 80590 Faks
035971 - 80830 Webstrona: http://www.afrikahaus-sebnitz.de/



https://hsb.wikipedia.org/wiki/Za%C5%BEna_lipa

Zažna lipa (Tilia platyphyllos) je štom z podswójby lipowych rostlinow
(Tilioideae) znutřka swójby šlězowych rostlinow (Malvaceae).

Skora je na spočatku ćmowošěra abo brunošěra, pozdźišo je skorata a njese huste
rjapy a lajsty.

Młode wurostki su zwjetša čerwjenojće-brune a móškate. Skora młodych hałuzow při
sorće Rubra je błyšćaca čerwjena.

Łopjena docpěja dołhosć wot 5 hač 16 cm, su dwurynčkowe, křiwje jejkojte hač
křiwje wutrobojte, skerje mjechke a ćeńke, na hornim boku ćmowozelene, na
spočatku kosmate, na delnim boku zelene. Jich stołpik docpěje dołhosć wot 3 hač
do 5 cm a je móškojće kosmaty. Łopjency maja rozdźělnu wulkosć, z dołhosću wot
hač do 15 cm a ze šěrokosću wot hač do 12 cm, při čimž we wobłuku štomoweje
króny su často mjeńše a na wódnych prućinach docpěja dołhosć wot hač do 25 cm.
Kroma łopjena je wótro rězana.

Kćěje w juniju. Žołtojte, dwusplažne kćenja steja po dwěmaj hač po pjećoch we
kwětnistwje a docpěja wulkosć wot 1 hač 1,5 cm. Wone su ze swětłym,
křidleškojtym, 5 hač 12 cm dołhim nošnym łopješkom zarosćene a po mjedźe wonja.
Nimo toho wone njesu pjećličbnu wobalku. Keluškowe łopješka su
dołhojće-jejkojte, w směrje kónčka kosmate a docpěwaja dołhosć wot 5 hač do 6
mm. Krónowe łopješka su wopak dołhojće-jejkojte, do spódka zwuzčene, rozšěrjene
a docpěja dołhosć wot 6 hač do 8 mm. 25 hač 30 próškowych łopješkow tróšku
krónowe łopješka přesahuje, při čimž sterilne próškowe łopješka faluja. Płódnik
njesu dołhu pěstu a pjeć pěstkowych lapow.

Tołstosćěnaty, drjewjane worjechowe płody su kulowate hač krušwojte,
pjećhranite, rjapikate, šěropjelsćojće kosmate a docpěja dołhosć wot 8 hač do 9
mm (~1 cm) a šěrokosć wot 7 hač do 8 cm. Płódnistwo njese 7-8 cm dołhe, 14-18 cm
šěroke křidleška a docpěje dołhosć wot hač do 10 cm. Płody w septembrje
dozrawja.

Rostlina je w zapadnej, srjedźnej a juhowuchodnej Europje rozšěrjena, ale tež
rozpjeršowane w Małej Aziji a w Kawkazu wustupuje. Ale faluje w zapadnym a
južnym dźělu iberiskeje połkupy, na britiskich kupach a w najwjetšim dźělu
Skandinawiskeje, na Sardinje a Sicilskej, ale tež w madźarskej runinje.

W lěće 2001 bu listowa znamka wot Deutsche Post AG z wobrazom zažneje lipy
wudata. Na tej je hódnota wot 110 pjenježkow a 0,56 € ćišćana.



https://hsb.wikipedia.org/wiki/Wulki_krawnik

Wulki krawnik (Chelidonium majus) je jenička družina monospecifiskeho roda
Chelidonium znutřka swójby makowych rostlinow (Papaveraceae). Dalše ludowe mjena
su: krawjace zelo, dobrotnik, złoty korjeń, čerwjene mloko.

Botaniske mjeno „Chelidonium“ wotwodźuje so wot grjekskeho słowa „chelidon“.
Woznjamjenja telko kaž łastojčka.

Wulki krawnik je trajne zelo, kotrež docpěwa wysokosć wot 30 - 70 cm (hač do 1
m). Rostlina je jědojta. Jědojta žołta mlokowa měza prjedy buchu přećiwo
kurjacym wokam a brodawkam wužiwana.

Stołpik je krótki a hałuzaty. Runy, rozhałuzowany stołpik wobsahowa oranžojtu
mlokowu mězu.

Łopjena su horjeka zelene, deleka módrozelene a pjerite. Jich wotrězki su tupje
zubate.

Rostlina kćěje wot meje (apryla) hač do oktobra. Kćenja su žołte, docpěwaja
šěrokosć wot 2 hač do 3 cm, a maja 2 keluškowej łopješce a 4 něhdźe 1 cm dołhe
krónowe łopješka z jejkojtej formu. Wone steja po dwěmaj hač po wósmjoch we
wokołkach.

Wulki krawnik je w nimale cyłej Europje (předewšěm w Skandinawiskej, srjedźnej a
južnej Europje), Aziji a sewjernej Africe rozšěrjeny.



https://hsb.wikipedia.org/wiki/Wis%C5%82a

Wisła (čěsce Visla, němsce Weichsel) je z 1047 kilometrami najdlěša a zdobom
najwažniša rěka Pólskeje. K jeje rěčnišću słušeja tež dźěle Słowakskeje,
Běłoruskeje a Ukrainy. Najdlěši wodowy běh w rěčnišću Wisły su 1213 km wot žórła
Buga hač do Baltiskeho morja. Při Wisle namakaja so někotre wažne města
Pólskeje, předewšěm stare kralowe sydło Krakow, dźensniša stolica Waršawa,
Bydgoszcz, Toruń a hansowe město Gdańsk.

Wona wužórli so w šleskich Beskidach njedaloko městna Wisła a běži najprjedy do
wuchodneho směra hač do Krakowa. Wot městačka Niepołomice hač k zjednoćenju z
rěku San tworješe Wisła mjez 1815 a 1916 hranicu mjez Rakusko-Wuherskej a Ruskim
carstwom. Blisko Waršawy so Bug a Narew wotprawa do Wisły wuliwatej. Pod Waršawu
wobroći so rěka do zapadneho směra a přeběži města Płock, Dobrzyń nad Wisłą,
Włocławek a Toruń. Wuchodnje Gdańska wuliwa so Wisła z rěčnej deltu do
Baltiskeho morja, respektiwnje jeje prawe promjo Nogat do Čerstweho zaliwa.

Wisła je přez kanalowe systemy z druhimi wulkorěkami zwjazana, tak na přikład z
Wódru, Njemenom a Dnjeprom.



https://hsb.wikipedia.org/wiki/W%C5%A1%C4%9Bdny_%C4%87isowc

Wšědny ćisowc (Taxodium distichum) je rostlina ze podswójby (Taxodioideae)
znutřka cypresowych rostlinow (Cupressaceae). Dalše serbske mjeno je bahnowa
cypresa.

Po staršich žórłach so do swójskeje swójby ćisowcowych rostlinow (Taxodiaceae)
přirjaduje.

Wšědny ćisowc je w lěću zeleny, spěšnje rosćacy štom, kotryž docpěje wysokosć
wot 20 hač do 35 (40) m. Króna je prawidłowna a na spočatku kehelojta, pozdźišo
šěrše a bóle wotewrjena. Zdónk je deleka šěroki a so skoku pomjeńšuje. Načerwjeń
bruna skora je hłuboko brózdźena a nitkojta.

Korjenje wutworja tučne "kolena", jeli štom steji we wodźe. Wone najskerje słuža
k přewětrjenju korjenjow.

Płone, jasnozelene jehły su linealiske, kónčkojte a docpěja dołhosć wot 8 hač do
15 mm (2 cm). Na krótkich wurostkach steja dwulinkowje wjerškate, mjeztym zo na
dołhich wurostkach steja po jednym. Jehły z krótkimi wurostkami w nazymje po
čerwjenojtym barbjenju wotpadnu.

Kćěje wot měrca hač do apryla. Štom je jednodomna. Muske kćenja su žołtojte abo
purpurowe a wisaja w 5 hač 12 cm dołhich dwójnych kićach. Žónske kćenja su
móličke, zelene a njenapadne. Kulowate hable docpěja wulkosć wot 2 hač do 3 cm.
Při zrałosći za čas oktobra hač decembra su brune.

Štom je w juhowuchodnej sewjernej Americe, wot Floridy hač do Delaware, na zapad
hač do Misisipijowych stronach a wuchodneho Texasa domjacy.



https://hsb.wikipedia.org/wiki/W%C3%BCrzburg

Würzburg je bjezwokrjesne němske wulkoměsto na samym sewjerozapadźe Bayerskeje.
Je z něhdźe 125.000 wobydlerjemi šeste najwjetše město w Bayerskej a nadeńdźe so
nad Mohanom w knježerstwowym wobwodźe Delnja Frankowska, 220 kilometrow
sewjerozapadnje Mnichowa a 100 kilometrow wuchodnje Frankobroda. Würzburg je
zarjadniske sydło knježerstwoweho wobwoda a hižo wot lěta 741 sydło
romsko-katolskeho biskopstwa.

Město leži při křižowanišćo awtodróhow A 3 (Nižozemska–Awstriska), A 7
(Danska–Awstriska) a A 87 (do Stuttgarta).

Město naspomni so hižo w lěće 704 k prěnjemu razej jako Castellum Virteburch a
bu w srjedźowěku wažny hospodarski, duchowny a administratiwny centrum. Hač do
industrijneje rewolucije měješe wulki nadregionalny wuznam. Historiske stare
město je so w Druhej swětowej wójnje ćežko wobškodźiło. Po wójnje znowa
natwarjena Würzburgska rezidenca słuša wot 1981 k swětowemu herbstwu UNESCO.

Wuznamne wosobiny z Würzburga su fyzikar Werner Heisenberg (1901–1976), medijowy
předewzaćel Leo Kirch (1926–2011), politikarka Jutta Ditfurth (* 1951) a
basketballowc Dirk Nowitzki (* 1978).



https://hsb.wikipedia.org/wiki/W%C3%B3smu%C5%BEowa_hora

Wósmužowa hora (prjedy tež Stroma hora; němsce Strohmberg) je 264 metrow wysoka
wulkaniska hora w předkraju Hornjołužiskich horin we wuchodnej Sakskej. Dwójny
wjeršk, kotryž je so pod krajinowy škit stajił, leži tři kilometry južnje
městačka Wósporka w Hornjej Łužicy.

Rěčka Lubata zalěsnjenu horu we wuchodźe a sewjerje wobćeče. Wokolne městna su
Wóspork na sewjerje, Malećicy na wuchodźe, Nosaćicy na juhowuchodźe, Čornjow na
juhozapadźe, Žarki a Łusk na zapadźe a Delnje Kotecy na sewjerozapadźe. Při
wuchodnym boku Wósmužoweje hory wjedźeše stara wikowanska dróha wot Lubija do
Wósporka, kotraž je hač do dźensnišeho spóznajomna jako pólny puć.

Wot wjerška Wósmužoweje hory, 75 metrow wyše hač wokolna krajina ležaceho, saha
wuhlad přez holansku a hatowu krajinu hač do Hamorskeje milinarnje a k Wysokej
Dubrawje na sewjeru, k Limasej a Sedłu pola Zhorjelca na wuchodźe, Hrodźišću a
Lubijskej horje na juhowuchodźe a k Čornobohu na juhozapadźe na zapadźe. Na
zapadźe stej Budyšin a za nim Zapadołužiska pahórčina widźeć.

Wósmužowa hora wobsteji z přez wuski hrjebjeń zwjazaneju wjerškow z bazalta,
kotryž wužiwaše so wot 19. lětstotka jako twarski material. Při južnym wjeršku
namakatej so dwě něhdyšej skale, kotrejž běštej wot lěta 1836 we wobsydstwje
Žarkowskeho ryćerkubła. Wo wjele wjetša skała namaka so wot lěta 1900 na
Malečanskich a Wósporskich honach při sewjernym boku hory a dźěłaše hač do
hospodarskeje krizy w lěće 1923.

Na horje steješe prawdźepodobnje wot 11. lětstotka słowjanske hrodźišćo,
wobstejace z murjowaneho wjerškoweho hroda a drjewjanych twarjenjow. Hrodźišćowy
nasyp při južnym wjeršku so dla wudobywanja kamjenizny nimale dospołnje zniči,
přepytowaše so pak do toho mjez druhim wot Rudolfa Virchowa a Richarda Andreeja.
Po Andreejowym wopisu jednaše so wo něhdźe 100 metrow dołhi, do wuchoda
wotewrjeny nasyp w formje połměsačka, kotryž bě na nutřkownej stronje něhdźe
połdra metra, na wonkownej pak tři metry wysoki a wobsteješe z lokalneho
bazalta. Króna nasypa bě něhdźe tři metry šěroka.



https://hsb.wikipedia.org/wiki/Via_regia

Via regia (łaćonsce; „kralowska dróha“) je zapřijeće za stare mócnarstwowe dróhi
w Europje. Njejedna so potajkim wo wěstu dróhu, ale wo družinu dróhow, kotrež
běchu prawnisce kralej přirjadowane.

Najznaćiša kralowska dróha w Swjatym romskim mócnarstwje wjedźeše wot Ryna přez
Frankobrod, Lipsk a Budyšin do Šleskeje. Tutón historiski puć je hač do
dźensnišeho pod mjenom Via regia znaty.

Via regia, kotraž wjedźeše přez Łužicu, bu w lěće 1252 k prěnjemu razej we
wopismje Mišnjanskeho markhrabja Hendricha III. jako strata regia naspomnjena,
eksistowaše pak hižo wot 8. abo 9. lětstotka. W hornjołužiskim hraničnym
wopismje wot 1241 je wona hižo jako antiqua strata („Stara dróha“) naspomnjena.
Po rozpadźe kralowskeje centralneje mocy w srjedźnej Němskej spočatk 14.
lětstotka zhubješe swoju funkciju jako kralowska dróha, tak zo njehodźi so wot
tutoho časa prawnisce hižo wo „Via regiji“ rěčeć. Najebać toho wobsteješe mjeno
dróhi we wěstych kónčinach dale, zwjetša jako „Wysoka dróha“. Dróha steješe
nětko pod dohladom krajnych knjejstwow, kaž na přikład čěskich kralow w Hornjej
Łužicy a sakskich kurwjerchow w srjedźnej Němskej. Dla dróhowych předpisow bě
Wysoka dróha priwilegowana, tak zo smědźachu so wěste produkty jenož na tutej
dróze přewožować.

Dróha měješe wulku hospodarsku wažnosć za nadregionalne wikowanje a wuměnu
tworow. Ze zapada přińdźechu flandriske płaty, z wuchoda drjewo, kožuchi, wósk a
měd a ze srjedźnych kónčin mjez druhim durinska sywina, sól z Hale nad Solawu a
sakske hórnistwowe produkty. Via regia běše tež direktny zwisk mjez wažnymaj
němskimaj wulkowikowymaj městomaj Lipsk a Frankobrod. Často wužiwachu tež wójska
tutu nadregionalnu dróhu, tak zo dóńdźe w jeje wokolinje k wjacorym wulkim
bitwam, kaž na přikład w Třicećilětnej wójnje abo w Napoleonskich wójnach. Po
Napoleonowej poražce a Wienskim kongresu zhubješe dróha swój hospodarski wuznam,
dokelž njeběchu priwilegije sakskeho wotstupjenja teritorijow dla hižo
zdźeržomne.

Dalšu funkciju měješe Via regia za putnikowanje, wšako je husto identiska z
Jakubowym pućom.

W lěće 2005 pomjenowaše Europska rada kralowsku dróhu za „europsku kulturnu
dróhu“. 2011 wuhotowaše swobodny stat Sakska w Zhorjelcu krajnu wustajeńcu pod
titlom „Via regia – 800 lět hibanje a zetkanje“. Lěto do toho organizowaše
towarstwo Cyrila a Metoda na Chróšćanskej farskej łuce dźiwadłowy kruch z mjenom
„Via regia woła“.

Wysoka dróha wjedźeše wot Ryna přez Frankobrod, Hanau, Gelnhausen, Steinau an
der Straße, Neuhof, Fuldu, Eisenach, Jarobrod, Naumburg, Lipsk, Grimu, Wulki
Hojn, Kinspork, Kamjenc, Budyšin, Lubij a Zhorjelc do Wrócławja a dale přez
Šlesku do wuchoda.

Pódla Wysokeje dróhi wuwiwachu so pobóčne puće, na kotrychž spytachu překupcy
popłatki a cła zalutować, kaž na přikład „Delnja dróha“, kotraž wjedźeše wot
Lipska přez Torhow, Rukow, Zły Komorow, Grodk a Mužakow do Šleskeje. Z tak
mjenowanymi přewodnymi stacijemi pak spytachu, překupcow k wužiwanju Wysokeje
dróhi nuzować.

Wot Kamjenca wjedźeše Wysoka dróha přez lěs k Marijinej hwězdźe a do Swinarnje,
hdźež běše wotpočnišćo. W Prěčecach přeprěkowa rěčku Čornicu. Dale wjedźeše přez
Smolicy dele do Židowa a na dźensnišej Garbarskej dróze zaso horje, hdźež
móžachu překupcy přez Šulerske wrota do města přińć abo přez Hornčersku hasu
dale do wuchoda ćahnyć.



https://hsb.wikipedia.org/wiki/Ulrike_Meinhof

Ulrike Marie Meinhof (* 7. oktobra 1934 w Oldenburgu; † 9. meje 1976 w
Stuttgarće) bě žurnalistka a 1970 załoženska čłonka a wodźaca wosoba RAF. Spisa
směrodajny ideologiski koncept. Wobdźěli so 1970 na Baader-wuswobodźenju a 1975
na pjeć bombowych atentatach z w cyłku štyri smjertnymi woporami. W lěće 1972 bu
zajata a 1976 w swojej celi mortwa namakana.

Přežiwi swoje dźěćatstwo w Oldenburgu. Ulrike Meinhof studowaše w Marburgu
filozofiju, sociologiju a germanistiku (1955/56). W lěće 1957 přeńdźe k
uniwersiće Westfälische Wilhelms-Universität do Münstera a přidruži so tam
Socialistiskemu němskemu studentskemu zwjazkej (SDS). 1956 hač 1964 bě čłonka
zakazaneje KPD.

Meinhof dźěłaše 1959 hač 1969 za lěwicarski časopis konkret, tam bě 1960 hač
1964 šefredaktorka. Bě symbolska figura lěwicarskeho hibanja.

Po atentaće na Dutschku Meinhof wozjewi (11. apryla 1968) w konkret slědowacy
komentar citowany we wućahach:

15. junija 1972 Ulrike Meinhof bu w bydlenju w Langenhagenje blisko Hamburga
zajata.

16. junija 1972 hač 9. feburara 1973 bě w Kölnje zajata. 29. nowembra 1974 bu
dla bomboweho atentata na stajny dom nakładnistwa Axel Springer k wósom lětam
jatby zasudźena, za kotrež bu do justicneho wukonjenskeho wustawa Stuttgarta
zapokazana.

21. meje 1975 Meinhof bu w „Stammheimer Prozess“ dla štworeho mordarstwa a
wjelekróćnych pospytow mordarstwa wobskoržena. Jeje smjerće dla k wotsudźenju
hižo njepřińdźe.



https://hsb.wikipedia.org/wiki/USA

Zjednoćene staty Ameriki (jendźelsce United States of America) su po
wobydlerstwje najwjetši stat w Sewjernej Americe. Wone so z 50 zwjazkowych
statow z cyłkownje 317 milionami wobydlerjow zestaja. Zwjazkowa stolica je
Washington blisko wuchodneho pobrjoha, najwjetše město wšak New York City.
Zjednoćene staty Ameriki płaća wot kónca zymneje wójny a rozpadźe Sowjetskeho
zwjazka jako jenička zwostawaca supermócnarstwo na swěće.

Jich brjohi wobdawataj Atlantiski ocean z wuchoda a Ćichi ocean ze zapada. Stat
Alaska leži w sewjernym dźělu kontinenta a je ze sewjera wot Sewjerneho
polarneho morja wobdata. Alaska so wot Azije kontinenta přez Beringowy přeliw
wotdźěluje. K najwjace znatym połkupam słuša Florida na juhu kraja, kotraž
Mexiski golf wot Atlantiskeho oceana wotdźěluje. W sewjeru mjezuja Zjednoćene
staty z Kanadu a na juhu z Mexikom. Floridaski přeliw wotdźěluje kraj wot
skupiny kupow Bahamow a wot Kuby. Najwyša hora je Denali (prjedy Mount McKinley,
6195 m) w Alasce, najdlěša rěka je Missouri, kotryž twori z Mississippijom
štwórty najdlěši rěčny system na swěće.



https://hsb.wikipedia.org/wiki/Tu%C4%8Del

Tučel je sydombarbny wobłuk na njebju, napřećo słóncu, so wutworjaca dla
refrakcije a difrakcije słónčnych pruhow w dešćowych kapkach. Wona so stanje,
jeli dešćuje a słónco swěći na zadnim boku wobkedźbowarja. Barby su (w tutym
porjedźe): čerwjena, oranžowa, žołta, zelena, módra, indigo (módra), wioletna
(purpurowa). Njewidźomnej susodnej barbje stej infračerwjeń a ultrawiolet.

Newton je originalnje (1672) jenož pjeć primarnych barbow mjenował: čerwjenu,
žołtu, zelenu, módru a wioletnu. Pozdźišo je oranžowu a indigo přidał, dajo
sydom barbow analogisce k ličbje hudźbnych notow.

čerwjena:     . oranžowa:     . žołta:     . zelena:     . módra:     .
indigo:     . wioletna:    .

Tak mjenowana hłowna tučel wobsteji z kružkow z barbami spektruma. Rědko so tež
sekundarna tučel jewi, jeli so pruhi słónca dwójce reflektuja, w dešćowej kapce
łamaja. (Jeli so pruhi jenož jedyn raz reflektuja, potom so hłowna tučel jewi.)



https://hsb.wikipedia.org/wiki/Teogonija

Teogonija (grjeksce: Θεογονία, theogonia = porod bohow) je titul spisa Hesioda,
w kotrymž so wopisuje nastaće bohow a swěta. Hesiodowa Teogonija je synteza
mnóstwa wšelakorych lokalnych grjeskich tradicijow wo bohach. Wona je spisana we
formje poeziskeho powědančka a je nastała w 6. lětstotku do Chr.

Spočatnje bě chaos, kotryž njejapcy nasta, njeje jasnje zwotkel a na kajke
wašnje. Z chaosa wuńdźeštej Eros (lubosć) a Gaia (zemja), tohorunja Tartarus,
štóž bě podswět a runočasnje bóh. Z chaosa nastaštej Erebos (ćěmnota) a Nyks
(nóc). Z poslednjeju wuńdźe Aither (wyše njebjo) a Hemera (dźeń).

Pozdźišo zmandźeleštej so Gaia a jeje syn Uranos a Gaia porodźi dwanaće titanow:
Okeanos, Kreios, Hyperion, Theia, Themis, Phoibe, Koios, Iapetos, Rhea,
Mnemosyne, Tethys a Kronos. Tohorunja wuńdźechu z tutoho mandźelstwa třo
kyklopojo (Brontes, Steropes a Arges) a třo hekatoncheirojo (Kottos, Briareos,
Gyges), kotřiž mějachu sto rukow a połsta hłowow. (Přirunuj grjeksce ἑκατόν
hekaton „sto“ a χείρ cheir „ruka“.)

Uranos hidźeše swoje dźěći hekatoncheirow a kyklopow a zahrjeba je něhdźe w
Gaiji. Rozhněwana wopraša so wona swoje dźěći titanow, hač njebychu jeho za to
pochłostali. Jeničce Kronos, najmłódši, so zwólniwje wupraji. Jako chcyše so
Uranos z Gaiu porować, kaž wón to kóždu nóc činješe, kastrěrowa jeho Kronos ze
serpom. Krej Uranosa wopryska zemju a nastachu erinyesy (furije, bohowki wjećby
maćerneho prawa), giganty a meliady (jaseńske nymfy). Kronos hrabny muda a ćisny
je do morja a woni so přetworichu do bohowki lubosće, Afrodity.



https://hsb.wikipedia.org/wiki/Stary_zako%C5%84

Stary zakoń je zběrka knihow, kotraž je židowskemu ludej a pozdźišo křesćanam
jenak swjata. Židźa Palestiny rozeznawaja tři dźěle biblije: Pjeć knihow
(pentateuch) zakonja (tora):Genezis, Eksodus, Lewitikus, Numeri, Deuteronomium,
kotrež so Mójzesej připisuja. Knihi profetow, kotrež dźěla do zažnych (Jozua,
sudnikow, Samuel, kralow) a do pózdnich profetow (Jezaja, Jeremia, Ecechiel a
knihi dwanaće profetow) a dalše spisy (Psalmy, Ijob, Přisłowa, Rut, Žałosćenja,
Pěseń pěsnjow, Kohelet, Ester, Daniel, Esra, Nehemia a chroniki). Dokelž
njedźělachu hišće knihi Samuel, kralow, Esra, Nehemia a chroniki a dokelž
znajachu 12 małych profetow jako jednu knihu, ličachu cyłkownje 24 knihow
Swjateho pisma. Hakle w křesćanskich wudaćach dźělachu mjenowane knihi, tak zo
znaje tutón kanon 39 knihow, t. mj. protokanon (prěni porjad). Grjeksce rěčacy
Židźa wužiwachu při Božich słužbach w synagogach bibliju w grjekskim přełožku,
t. mj. septuagintu. Tuta wobsahowaše hišće dalše knihi, kotrež mějachu Židźa w
diasporje tež za Swjate pismo (deuterokanon) (katolski pohlad): knihi Tobit,
Judit, 1 a 2 Makkabejow, Baruch, mudrosće a Sirach, nimo toho wěste wotrězki w
knihomaj Daniel a Ester. W hebrejskej bibliji pobrachuja deuterokanoniske knihi.
W křesćanskich wudaćach biblije su knihi znowa rjadowali a rozdźělili na
stawizniske, powučne a profetiske knihi. Martin Luther je jenož hebrejski tekst
připóznał, je deuterokanoniski wuzamknył a apokryfy - pozdźišo přidate -
mjenował. Protokanoniske knihi Stareho zakonja su prěnjotnje hebrejske. Někotre
wotrězki maja aramejski pratekst, kaž Jězus doma rěčał, deuterokanoniske su
grjekske. Swětowy zwjazk bibliskich towarstwow a Sekretariat za jednotu
křesćanow stej 1968 wobzamknyłoj, zo mamy w ekumeniskich wudaćach tež
deuterokanoniske knihi.



https://hsb.wikipedia.org/wiki/Stara_Nowgorodska_nar%C4%9B%C4%8D

Stara Nowgorodska narěč (rusce: Древненовгородский диалект) mjenuje so
słowjanska narěč, kotraž wužiwaše na rěčnych pomnikach z brězoweje skory, kotrež
su so w Nowgorodskim regionje Ruskeje wotkryli. Narěč wužiwaše so hač do 15.
lětstotka w Nowgorodskej federalnej republice. Zapřijeće stworił je Andrej
Zaliznjak. Staronowgorodska narěč wotchila so we wjele pozicijach wot
starorušćiny. W dokumentach wužiwana rěč ma wjele znamjenjow, kotrež njejsu
typiske za druhe wuchodosłowjanske narěče (a tež hewak za druhe słowjanske
rěče).

Stara Nowgorodska zhubi so po dobyću Nowgoroda přez Moskowitow w lěće 1478.
Někotre narěčne wosebitosće pak so hišće dołho na Nowgorodskim teritoriju
dźeržachu (cokanje, pismik ять (ѣ) město ы w genitiwje sg. a-kmjenow atd.).

'Pismo (wot) Žiznomira (k) Mikuli: Sy w Pskowje njewólnicu kupił, a za to je mje
Knjeni (za)jała. [Najskerje bě wona njewólnicu spóznała jako jednu, kotraž bě so
jej kradnyła a Žiznoměr je někak do teje wěcy splećeny, snano jako swójbny
Mikule abo jeho wikowanski partner.] Ale potom je družina (swójba, žona) za mnje
rukowała. A nětko pósćel tomu mužej [wot kotrehož sy njewólnicu kupił] list, hač
ma (dalšu) njewólnicu. [Tuta druha njewólnica by so dyrbjała přepodać knjeni za
čas, w kotrymž by rubjena njewólnica jako "corpus delicti" trěbna była, doniž
njeje wujasnjene, štó bě paduch.] A chcu, kupiwši kóń a sadźiwši muža knjeza na
njeho, k napřećostajenju přińć. A ty, jeli hišće njejsy pjenjezy wzał, njewzmi
ničo wot njeho [wot wikowarja njewólnikow, hewak móhł so plan nimo kulić.].'

Postrow wot Gawrile Posenje k mojemu swakej, kmótrej Grigori a k mojej sotře
Ulita. Jeli wój tola k mojej radosći byštej do města jěłoj, a byštej naše słowo
(abo našu rozmołwu?) njezabyłoj. Njech Bóh wam radosć da. My wšitcy njezabudźemy
waše słowo (abo wašu rozmołwu?).

Stara Nowgorodska narěč wjace njewužiwaše po dobyću Nowgoroda přez Moskowitow w
lěće 1478. (Při tym zhubi někotre wosebitosće hižo prjedy. Na přikład je
woteběrał hustosć wužića kóncowki -e, při nominatiwje muskeho genusa.).

Někotre narěčne wosebitosće pak so hišće dołho w sewjernej ruskej narěči
dźeržachu (cokanje, pismik ять (ѣ) město ы w genitiwje atd.).

Znate su předewšěm wopisma na brězowych skorach (rusce: берестяные грамоты),
kotrež su zwjetša w čistej narěči napisane a jenož druhdy jewi so naddialektalny
wliw a wotbłyšć cyrkwinosłowjanskich normow, a wopisma na drjewjanych
"cylindriskich zamkach" měchow běrcow. Někotre stare Nowgorodske dialektizmy so
su tež do ćišćanych rěčnych pomnikow dóstali. Pomocliwe při rekonstrukciji
narěče bě wobkedźbowanje a přeslědźenje načasnych sewjeroruskich narěčow k
přirunowanju.



https://hsb.wikipedia.org/wiki/Stanis%C5%82aw_Tilich

Stanisław Tilich (němsce Stanislaw Tillich; * 10. apryla 1959 w Nowej Wjesce) je
politikar Křesćansko-demokratiskeje unije Němskeje a wot lěta 2008 ministerski
prezident Swobodneho stata Sakskeje. Wón bě wot 1. nowembra 2015 hač do 31.
oktobra 2016 70. předsyda Zwjazkoweje rady.

Stanisław Tilich pochadźa ze serbskeje swójby katolskeje konfesije. Po swojim
šulskim wukubłanju a abiturje na Serbskim gymnaziju w Budyšinje studowaše na
Techniskej uniwersiće Drježdźany z wotzamknjenjom diplomoweho inženjera za
konstrukciju a kolesynowu techniku a započa w lěće 1984 jako konstrukter w
předewzaću za elektroniku w Kamjencu w Hornjej Łužicy. Wot 1987 do 1989 běše
přistajeny wokrjesneho zarjadnistwa Kamjenc a wot 1989 do 1995 samostatny
srjedźostawski předewzaćel.

Hišće před přewrótom bu Tilich w lěće 1987 čłon CDU w NDR, w lěće 1990 čłon
cyłoněmskeje CDU. 18. měrca 1990 je so ze zapósłancom prěnjeje swobodnje
wuzwoleneje Ludoweje komory stał. Po jeje rozpušćenju w běhu němskeho
zasozjednoćenja dźěłaše hač do lěta 1994 jako wobkedźbowar w Europskim
parlamenće. W 4. Europskim parlamenće (1994-1999) běše wuzwoleny čłon za Němsku
a fungowaše jako zastupowacy předsyda etatoweho wuběrka a generalny roprawjer za
etat Europskeje unije. Wot 1992 do 1999 běše čłon předsydstwa Europskeje
ludoweje strony.

W lěće 1999 powoła jeho tehdyši ministerski prezident Sakskeje Kurt Biedenkopf
do swojeho kabineta, hdźež běše hač do 2002 statny minister za zwjazkowe a
europske naležnosće.

W kabineće Georga Milbradta wuzwoleneho w lěće 2002 za ministerskeho prezidenta
dźěłaše Tilich najprjedy hač do 2004 jako statny minister a šef statneje
kenclije a wot 2004 jako Sakski statny minister za wobswět a ratarstwo. W tym
času staraše so wosebje wo wutwar škita přećiwo powodźenju po Łobjowym
powodźenju w awgusće 2002.

W lěće 2007 bu Sakski statny minister za financy a naslědnik Horsta Metza
wotstupjeneho dla krizy sakskeje krajneje banki a wjedźeše jednanja wo naražanu
krajnu banku na stronje Georga Milbradta.

14. apryla 2008 namjetowaše jeho Georg Milbradt w swojim wotstupnym wozjewjenju
jako naslědnika za zastojnstwo ministerskeho prezidenta a jako krajneho předsydu
strony. 24. meje 2008 je strona jeho na stronskim zjězdźe w Šwikawje za krajneho
předsydu sakskeje CDU wuzwoliła. Wot 28. meje 2008 je wón ministerski prezident
Swobodneho stata Sakskeje. Tilich je z tym prěni ministerski prezident
Swobodneho stata w stawiznach po přewróće, kiž je so w Sakskej narodźił a zdobom
je prěni Serb w zastojnstwje ministerskeho prezidenta.

Wón bu w lěće 2009 jako direktny kandidat swojeje strony we wólbnym wokrjesu 54
(Kamjenc 2) z 58,6 % hłosow znowa do krajneho sejma woleny.



https://hsb.wikipedia.org/wiki/Sta%C4%87anstwo

Staćanstwo je juristiska přisłušnosć přirodneje wosoby k jednemu statej, z
kotrejež wuchadźa wěste byrgarske prawa a winowatosće. Jednotliwc přisłuša
potajkim prawniskemu zhromadźenstwu staćanow. Staćanstwo je we wjetšinje krajow
njewotwisne wot etniskeje přisłušnosće abo narodnosće, na přikład su Serbja
zwjetša němscy staćenjo, potajkim Němcy w prawniskim zmysle.

Kóždy stat ma swójske zakonje, kotrež rjaduja dobyće a zhubjenje swojeho
staćanstwa. W Němskej spožčuje so staćanstwo zwjetša přez narodźenje a wotwisnje
wot staćanstwa staršeju, abo tež přez zadomjenje wukrajnikow.

Staćan ma wosebite prawa, kaž na přikład prawo na swobodne pućowanje abo w
demokratijach wólbne prawo. Na tamnym boku ma tež wěste winowatosće, kaž na
přikład wobornu winowatosć abo dawkownosć.

Staćanstwo dokumentuje so na oficielnych dokumentach, na přikład na pućowanskim
pasu abo na personalnym wupokazu. W někotrych krajach – předewšěm w něhdyšich
socialistiskich statach – je tež narodnosć do dokumentow zapisana.

Jednotne němske staćanstwo wobsteji hakle z lěta 1934. Před tym mějachu němske
kraje – na přikład Sakska a Pruska – swójske staćanstwa. Hačrunjež měješe NDR
tež swójske staćanstwo, płaćachu wšitcy byrgarjo z perspektiwy zwjazkoweje
republiki jako němscy staćenjo.

Při rozpadnjenju statow (na přikład Sowjetskeho zwjazka abo Juhosłowjanskeje)
móže w někotrych padach k problemam dóńć, njedóstanu-li wšitcy něhdyši staćenjo
staćanstwo jednoho z naslědnich statow. To je so w juhosłowjanskim přikładźe
předewšěm Romam stało, z kotrychž běchu potom mnozy bjezstatni.

Napřećiwny pad su ludźo z wjacorymi staćanstwami – zwjetša jedna so wo dwójne
staćanstwo něhdyšich připućowarjow, potomnikow tych připućowarjow abo byrgarjow
Europskeje unije, kiž su so w druhim kraju zasydlili. Za byrgarjow druhich
čłonskich statow EU je dwójne staćanstwo w Němskej zasadnje dowolene, za tamnych
(na přikład Turkow w Němskej) wobsteja wěste wobmjezowanja.



https://hsb.wikipedia.org/wiki/Serbski_seminar

Serbski seminar (něm. Wendisches Seminar, čěs. Lužický seminář) - oficialne
pomjenowanje Lausitzer Seminar St. Petri - w Praze bu w lěće 1724 jako
kubłanišćo za katolski měšniski dorost Hornjeje Łužicy załoženy. W prěnich
lětdźesatkach běchu tam jenož serbscy chowancy. Po změnjenju mjezow diecezow
přidružichu so wot kónca 18. lětstotka tež němscy studenća. Seminar wobsteješe
hač do lěta 1922. W tutymaj nimale dwěmaj lětstotkomaj pak běchu w seminarje
serbscy studenća we wjetšinje. Tohodla ma Serbski seminar wažne městno w
stawiznach serbskeho luda.

Z Ćemjerc pola Budyšina pochadźacej bratraj a měšnikaj Měrćin Norbert a Jurij
Józef Šiman běštaj hižo 1694 swoje nalutowanki wužiwałoj, zo byštaj na Praskej
Małej stronje "hospitalitu" za łužiskich bohosłowcow załožiłoj. 1706 bě na Małej
stronje blisko Karloweho mosta ležownosć na předań, kotraž so 19. apryla 1706 do
čěskeje krajneje tafle zapisa. Traješe pak hišće 20 lět, prjedy hač so
předewzaće Šimanec bratrow (stworić dom a kubłanišćo za łužiskich alumnow)
zešlachći. 12. februara 1724 spisa so w Praze załoženske wopismo, kotrež so wot
Budyskeho tachantstwa swj. Pětra přiwza a 6. julija 1725 wot kejžora Korle VI.
wopodstatni.

W 16. lětstotku přisłušeše Hornja Łužica Čěskemu kralestwu a bě tak pod
knjejstwom katolskich Habsburgow. Tohodla njezamó so reformacija w tutej
kónčinje dopřesadźić. Pod škitom kejžora wostachu Budyske tachantstwo, někotre
klóštry a dźěl burskich poddanow w romskej cyrkwi. Wot toho časa bě Hornja
Łužica dwukonfesionelna. Zbytne katolske pasma přisłušachu Mišnjanskemu
biskopstwu, kotrež běše so w běhu reformacije zhubiło. Wot połojcy 16. lětstotka
přewza Budyske tachantstwo w dalokej měrje nadawki biskopa. Njebě wšak jim
dowolene, duchownych wuswjećić. Hižo tehdy dyrbjachu so bohosłowcy druhdźe
wukubłać. Dźěchu mj. dr. na uniwersitu w Krakowje a Wienje abo přiwzachu so w
Jezuitskich kolegijach w Olomoucu, Praze abo Lanžhoće (Landshut). Wosebje wuske
běchu styki do susodnych Čech.

W Praskim měrje 1635 wotstupi kejžor Ferdinand II. Łužicu sakskemu kurchwjerchej
Janej Jurjej I.. Protokol přepodaća rjadowaše mj. dr. konfesionalny status quo.
Tak bě tež pod protestantiskimi kurwjerchami wobsydstwo katolskeje cyrkwje
garantowane. Kaž hižo do toho dźěchu katolscy łužiscy bohosłowcy na studij do
Habsburgskich krajow. Dla pobrachowacych duchownych w rekatolizowanych Čechach
přewzachu mnozy Łužičenjo tam poskićenu faru. Ze załoženjom měšniskeho seminara
chcyštaj Šimonec bratraj tuž wjace Łužičanam teologiski studij zmóžnić. Zdobom
chcyštaj so wo to starać, zo bychu wustudowani domiznje swěrni wostali. Tohodla
přewza bórze Budyske tachantstwo patronat nad Serbskim seminarom.

Po přewinjenju mnohich ćežow a formalitow, móžachu w zymje 1725/1726 twarske
zrěčenja podpisać. 15. julija 1726 połoži so zakładny kamjeń. Nasta jednore
barokowe twarjenje, kotrež mjenowaše so „Serbski seminar“ resp. „Łužiski
seminar“. Japoštoł Syman Pětr bu za škitneho patrona. Konkretny dźeń poswěćenja
njeje znaty.

W nazymje lěta 1728 zaćahnychu prěni studenća, dwaj teologaj, dwaj filozofaj a
15 gymnaziastow. Alumnojo, kiž w Serbskim seminarje bydlachu, so tu w prěnim
rjedźe duchownje kubłachu. Serbja móžachu so nimo toho na maćernorěčnych
zwučowanjach wobdźělić. Za wědomostne kubłanje běštej Němski małostronski
gymnazij a po maturje, filozofiska fakulta Karla-Ferdinandoweje-uniwersity
zamołwitej. Tachan a jemu podrjadowany prezes, kiž bě přez Budyske tachanstwo
zasadźeny, tworještaj wjednistwo domu.

Kurwjerchowstwo Sakska a Habsburgska monarchija wudźeržowaštej lětstotki dołho
dobre poćahi, přez čož bě tež bjezpłatnosć šule a studija sakskich alumnow
(Serbow a Němcow) zaručena. Załožba Šimonec bratrow dósta dobru rezonancu pola
duchownych a wěriwych we Łužicy. Z pomocu bohatych pjenježnych darow so bórze
dalše studijne městna wutworichu.

Serbja studowachu słowjanske rěce a dźeržowachu zwisk k Čecham a druhim
Słowjanam, štož bu za namakanje identity małeho serbskeho luda jara wažne. 21.
winowca 1846 załoži Jakub Buk (pozdźiši prelat a kralowski sakski dwórski kapłan
a farar dwórskeje cyrkwje) zhromadnje z druhimi studentami serbske šulerske a
studentske towarstwo, Serbowku.

Wot 19. lětstotka bě Serbski seminar srjedźišćo konkurěrowaceju nacionalizmow
Němcow a Słowjanow. Z protestantiskeje (prusko-) němskeje strony so twjerdźeše,
zo je Serbski seminar pječa panslawistiski a z tym strach za Saksku a samo
Němsku. Rěčeše a pisaše so wo słowjanskich "Hetzkapläne" a Sakskemu knježerstwu
so wumjetowaše, zo wona to wšo pječa ćerpješe. Ze stron Habsburgskeho
knježerstwa Rakusko-Wuherskeje so tak a tak jara němske nastajenje
njewočakowaše. K stajnym přisłodźenjam dyrbještaj so Budyski biskop a Praski
prezes pospochi wuprajeć.

Po rozpadźe Rakusko-Wuherskeje monarchije a Sakskeho kralestwa padny seminar do
hłubokeje krizy, kotruž njezmištrowa. Nowi čěskosłowakscy knježićeljo skónčichu
studijnu swobodu a hrožachu z tym, pjenjezy załožby sćazać. Budyske tachantstwo
njezamó dla inflacije w Němskej pomhać. Za dawno trěbne twarske wobnowjenja
Serbskeho seminara falowachu pjenjezy. Žiwjenske zastaranje alumnow njeběše hižo
zaručene. Knježerstwje Sakskeje a Němskeho mócnarstwa wukonještej ćišć na
katolsku cyrkej, kotrejž seminar słušeše. Wona dyrbješe jón zawrěć, dokelž
nochcyše wukubłanje měšnikow w njepřećelskim słowjanskim wukraju dale ćerpjeć.

Po znowozałoženju Mišnjanskeho biskopstwa, měješe nowy biskop Christian
Schreiber zamołwitosć za wukubłanje měšnikow. Wot lěta 1917 płaćace nowe
cyrkwinske prawo žadaše sej hinaše wukubłanje přichodnych měšnikow. Po dołhich
tajnych jednanjach bu započatk 1922 w Budyskim biskopskim ordinariaće skónčnje
wobzamknjene, Serbski seminar rozpušćić a spředać. Posledni prezes J. Jakubaš
dósta wotpowědne přikazy. W žnjencu lěta 1922 buchu posledni studenća wróćo
pósłani, we winowcu samsneho lěta so Serbski seminar předa (zapisane do krajneje
tafle 30. winowca 1922). Wjele katolskich Serbow měješe předaće seminara za
nadběh na serbsku narodnosć, štož bě jedna z přičin za to, zo steješe dźěl
Serbow wótrje přećiwo biskopej Christianej Schreiberej.

Wot 1728 do 1922 wopyta 768 alumnow Serbski seminar w Praze, mjez nimi 428
Serbow, 319 Němcow a 21 z druhich narodow. Wjetšina z nich sta so z měšnikom we
Łužicy a cyłej Sakskej.

W seminarje wjedźenu matriklu wšitkich šulerjow a studentow wuda PhDr. Zdeněk
Boháč. Za wuhódnoćenje rozdźěli Boháč stawizny seminara do třoch periodow.



https://hsb.wikipedia.org/wiki/Seamonkey

SeaMonkey (serbsce „Salinowy rak“ [Artemia salina]) je swobodna zběrka
programowych komponentow (jendźelsce "Application Suite", kotraž wobsteji z
weboweho wobhladowaka, e-mejloweho programa, adresnika, HTML-editor, programa za
bjesadowanje a dalšich nastrojow a so přez skupinu wuwiwarjow pod de:Mozilla
Public License, de:GNU General Public License (GPL) a de:GNU Lesser General
Public License (LGPL) wuwiwa.

SeaMonkey je dalewuwiće programoweje suity Mozilla Application Suite wot załožby
Mozilla Foundation. Hdyž tuta rozsudźi, zo hižo njeby tutón produkt dale
wuwiwała, zo by so na wuwiwanje na webowy wobhladowak Firefox a e-mejlowy
program Thunderbird koncentrowała, namaka so skupina dobrowólnych wuwiwarjow,
kotraž wuwiće tuteje softwary přewza.

SeaMonkey skića přez swoju syćowu funkciju móžnosć (jendźelsce: roaming), zo
bychu so hesła, zapołožki, placki a druhe wužiwarske daty na serwerje składować,
zo bychu so z rozdźělnych městnow wužić dali.

W linuksowej distribuciji Debian najnowša wersija (dla mjenoweje zwady mjez
Debianom a Mozillu) hižo SeaMonkey njerěka, ale Iceape.

Wot wersije 1.1 (wot 19. januara 2007) je SeaMonkey tež jako portabelna wersija.



https://hsb.wikipedia.org/wiki/Priwatiw

Priwatiw (z łaćonskeho prīvāre „wurubić“) je semantiske přiznamjo wotwodźenych
werbow a z tych wotwodźenych adjektiwow a substantiwow. Při tym werby zwuraznja
wotstronjenje abo falowanje něčeho resp. negaciju.

Nimo toho eksistuja priwatiwne afiksy, kotrež so při substantiwach a adjektiwach
wužiwaja.

Někotre prefiksy při werbach pokazuja priwatiw, a to ent-, aus-, ab- a de- (w
cuzorěčnych werbach). Sćěhowace werby zwuraznja priwatiw:

Tež substantiwy a adjektiwy móža priwatiwny prefiks wobsahować, a to un- abo
ent-.

Turske rěče maja sufiks za priwatiw, kotrež wariěruje po wokalnej harmoniji.
Prošu kedźbuj, zo njeńdźe wo pad, dokelž rezultowace słowo je adjektiw.

W baškiršćinje eksistuje priwatiwny sufiks +hEҙ, kotryž so dla wokalneje
harmonije w někotrych wariantach jewi: -һеҙ, -һыҙ,-һоҙ a -һөҙ. Wón hodźi so
přełožić do němčiny přez -los resp. ohne („bjez--ny“), un- („nje-“), miss- (“?“)
a je antonym wot -лЕ „--ny“ w štyri wariantach -лы, -ле, -ло, -лө.

W turkowšćinje eksistuje priwatiwny sufiks we wariantach -siz, -sız, -suz a
-süz. Wón je antonym wot -li, -lı, -lu a -lü.



https://hsb.wikipedia.org/wiki/Po%C5%82ob%C5%A1%C4%87ina

Połobšćina je mortwa rěč Połobskich Słowjanow w sewjernej Němskej. Jako dźěl
lechitiskeho dźěla zapadosłowjanskich rěčow bě podobna pólšćinje a kašubšćinje,
ale wězo tež ze serbšćinu. Na juhu mjezowaše rěčny teritorij ze staroserbskimi
kmjenami, rěčna hranica da so dźensa na zakładźe městnych mjenow poměrnje derje
rekonstruować.

Połobskich pomnikow njeje přewjele, rěčne dokumenty pochadźeja ze wšelakich
časow a wšelakich regionow. Wo staršej dobje je jenož mało znate. Zajimawy
přikład je pječat z połobskim nadpismom, kotryž dokumentuje, zo bě połobšćina
zdźěla tež hamtska rěč. Na tutu móžnosć skedźbni Edward Wornar w swojim nastawku
Nastărei̯să venstă slüvesa?, kotryž wozjewi 2002 w Lětopisu. Najwjetši podźěl
znatych połobskich tekstow maja drjewjanske teksty a zběrki z 18. lětstotka.

Cyłkowny něhdyši rěčny teritorij da so na zakładźe městnostnych mjenow
rekonstruować, kotrež pokazuja wěste charakteristika we wuwiću rěče, kotrež
wotmjezuja połobšćinu wot staroserbskich dialektow w juhu a pomoranšćiny na
wuchodźe. Při tym běchu hranicy mjez tutymi rěčnymi teritorijemi skerje šěroke
přechodne pasma. Sćěhuje zarys typiskich połobskich zwukowych inowacijow resp.
archaizmow:

Na wjetšinje něhdyšeho teritorija zańdźe połobšćina hižo do 13./14. lětstotka. W
někotrych kónčinach zdźerži so prawdźepodobnje trochu dlěje, na př. na Rujanach
(prawdźepodobnje do 15. lětstotka) abo wokoło dźensnišeju městow Ludwigslust a
Grabowa. W někotrych kónčinach Stareje marki zachowa so połobšćina zdźěla hač do
17. lětstotka. Najdlěje zamó wona w Hannoverskim Wendlandźe, w dźensnišim
wokrjesu Lüchow-Danneberg přežiwić. Tuta wotnožka połobšćiny mjenowaše so
drjewjanšćina, kotraž je hač do srjedź 18. lětstotka dokładźena. Charakteristika
drjewjanšćiny tutoho časa su:

1. změna *a w nimale wšěch pozicijach na o, potrjechene je tež a < *ě resp.
sekundarne a w něhdyšej tort-skupinje

Kaž za wobě serbšćinje je tež za drjewjanšćinu zachowanje aorista a imperfekta
dokładźene.



https://hsb.wikipedia.org/wiki/Pawlina_Krawcowa

Pawlina Krawcowa, rodź. Renusojc (* 18. decembra 1890 w Gołkojcach; † 16.
septembra 1941 tež tam) bě serbska šwalča mišterka, ludowa wuměłča a
předewzaćelka.

Pawlina Renusojc narodźi so 1890 do swójby serbskeho ćěsle. Dokelž běše swójba w
chudych poměrach žiwa, pytaše sebi wona po wopyće ludoweje šule dźěło w
Choćebuskej suknjerni. 1920 woženi so wona ze sukelnikom Reinholdom Krawcom a
móžeše so nětko na šwalču mišterku w Berlinje wukubłać dać. W lěće 1926 wotewri
Pawlina Krawcec w Choćebuzu wobchod za serbsku drastu, wuměłstwowe a chorhojowe
wušiwanki a a rozšěri repertoire pozdźišo tež wo klanki w serbskej narodnej
drasće. Tute klanki prezentowaše na wustajeńcach w Berlinje, Drježdźanach,
Saarbrückenu, Praze a dósta na wustajeńcy w Frankobrodźe nad Mohanom čestny
diplom. 1936 wušiwaše wona wulke mnóstwo klankow k Olympiskim hram w Berlinje. Z
pomocu Gustawa Janaka přebywaše wona na Sokołskim zlěće w Praze. Wona wozjewi
někotre delnjoserbske rozpominanja, reportaže a basnje.

Hdyž nacionalsocialisća z přeněmčenjom serbskich pomjenowanjow wsow a dróhow
započinachu, protestowaše Pawlina Krawcowa zjawnje přećiwo tomu, bu 1938 zajata
a zasudźena. Wona bu wjacore měsacy w Choćebuzu zawlečena, dyrbješe so po tym
wobchoda wzdać a nawróći so na smjerć chora do staršiskeho domu w Gołkojcach.
Tam zemrě wona w starobje 50 lět. Jeje próstwa wo prědowanje w serbskej rěči na
jeje pohrjebje so njespjelni.



https://hsb.wikipedia.org/wiki/P%C5%99edmjeno

Předmjeno jedneje wosoby je tónle dźěl mjena, kotryž přisłušnosć k wěstej
swójbje njezwuraznje, ale indiwiduelneho čłowjeka identifikuje. Postaja so po
porodźe wot staršeju dźěsća, při čimž je móžno, wjacore předmjena spožčeć. We
wjele krajach je rozdawanje předmjenow zakonsce rjadowane, tak tež w Němskej.
Tak dyrbi mjeno n.př. jasnje pokazować na splah nošerja, nimo toho njesmě być
ranjace abo wulgarne.

W serbšćinje a němčinje steji předmjeno dźensa – kaž wopřijeće hižo wupraji –
před swójbnym mjenom. We woběmaj rěčomaj su pak wurazy kaž Krawcec Leńka abo
Schusters Hans hač do dźensnišeho móžne, wosebje w dialektach. W druhich rěčach,
tak w madźaršćinje, vietnamšćinje, chinšćinje, japanšćinje a korejšćinje steji
předmjeno porno tomu za swójbnym mjenom.

W jendźelskim rěčnym rumje su mjezymjena z wašnjom, kotrež steja mjez předmjenom
a swójbnym mjenom a so husto skrótšuja (n.př. George W. Bush). Podobnje su
nanowske mjena w rušćinje, kotrež steja runje tak na druhim městnje po
předmjenje (n.př. Lew Nikolajewič Tolstoj). Mjezymjena a nanowe mjena jako
předmjena njepłaća.

Z někotrych předmjenow su so přez lětstotki wuwili swójbne mjena, tak w
serbšćinje n.př. Handrik, Hrjehor, Jakubaš, Mark, Měrćink, Michałk abo Symank.



https://hsb.wikipedia.org/wiki/P%C5%99e%C5%82amo%C5%A1krutowa_tektonika

Z přełamoškrutowej tektoniku wopisuje so proces wutworjenja horinow, kotrež
nastachu přez pohibowanje poměrnje małych škrutow. Horiny, kotrež přez tutón
proces nastachu, mjenuja so přełamoškrutowe horiny. Napřećiwnje k tomu steji
platowa tektonika, kotraž wopisuje pohibowanje kontinentalnych platow a w tutym
zwisku tež nastaće sfałdowanych horinow.

K přełamoškrutowym horinam słušeja mjez druhim srjedźne horiny Němskeje, kaž
Smoliny, Durinski lěs abo Rudne horiny. Geologisce widźane su tute wo wjele
starše hač sfałdowane horiny, kaž Alpy.

Wuměnjenje za wutworjenje přełamoškrutowych horinow tworitaj tektoniski ćišć (na
přikład pohibowanje platow abo wulkanizm) a krute, krjechke horinske žro, kotrež
so wjac sfałdować njehodźi (kaž zornowc, gnajs abo šćěpjel).

Přez koliziju prakontinentaj Lawrazije a Gondwany za čas karbona (před něhdźe
350 do 290 mil. lětami) nasta hoberske horinske pasmo, kotrež so dźensa wot
Ameriki, přez sewjerozapadnu Afriku, iberisku połkupu hač do srjedźneje Europy
ćehnje. Dokelž kamjenizna přez to hižo wšě fazy sfałdowanja přeběži, dalša
deformacija přez nutřkozemske mocy abo tež procesy rozeškrěća a sprostnjenja
kamjeniznu sylnje skrući. Na to přizamknje so najprjedy wotnošenje a po tym
zapadnjenje horinow. Přez to so něhdyše horiny zhładkowachu. Dalši podzemski
ćišć za čas terciera (před něhdźe 100 mil. lětami), kotryž je w srjedźnej
Europje tež za nastaće Alpow zamołwity, wuskutkuje so tež na hižo sfałdowane a
zrunane horiny. Dokelž běše tutón zdónk horinow hižo metamorfnje formowany a
tohodla sylnje skrućeny, njebě dalša deformacija w zmysle sfałdowanja móžne.
Sylny ćišć a snadna přetworliwosć kamjenizny złama tuž horiny do jednotliwych
škrutow. Škruty móžachu so při tym wertikalnje pozběhnyć respektiwnje spadnyć
kaž tež so horicontalnje přećiwo sebi přesunyć. Z tutych wšelakich pohibow
sćěhowachu tež wšelake formy powjercha, kotrež přěłamoškrutowe horiny
charakterizuja. Tute dźěla so po družiny do horstow (němsce Horst) a hrjebinow
(němsce Graben) kaž w Smolinach abo pultowych škrutow w Rudnych horinach.

Zdźěla je krajina, kotraž so přez přełamoškrutowu tektoniku tworješe jenož ćežko
spóznajomna. Za tym kak dołho leži přełamanje kamjenizny wróćo, su wotnošenje a
wotsadźenje slědy zawostajili. Tak je Hornjorynska nižinowa runina, kotraž so za
čas terciera přełama hišće derje jako hrjebina widźomna, rěka Ryn pak dno hižo
ze stami metrami šćerkom napjelni.



https://hsb.wikipedia.org/wiki/P%C4%9Btr_%C5%A0%C4%9Brach

Pětr Šěrach (němsce Peter Schirach; * 29. junija 1656 w Křidole, † 21. oktobra
1727 w Chrjebi) bě serbski farar, magister a zakitowar serbskeje rěče.

Narodźi so jako syn Křidołskeho bura a šołty a wopytowaše wšelakore šule w
Kamjencu, Drježdźanach, Mišnje, Kamjenicy a Schneebergu kaž tež gymnazij w
Šwikawje. 1678 zahajeny studij teologije w Lipsku dyrbi dla bližaceho so mora
wopušćić. Po nawróće do Łužicy dźěła najprjedy jako domjacy wučer w zemjanskich
swójbach a wot 1686 jako farar w Chrjebi.

W lěće 1717 wuda Warichiusowy katechizm znowa a wuzběhny w předsłowje Von der
wendischen Sprach wuznam serbšćiny za wědomosć.

Šěrach wobknježeše hebrejšćinu a zaběraše so přidatnje z astronomiju a
matematiku.

Jako nan Hadama Zachariasa a Křesćana Bohuchwała Šěrachec płaći jako wótc a
prěni znaty čłon Šěrachec fararskeje swójby, kotraž so z jeho wnukom Bohuchwałom
Benediktom do zemjanstwa pozběhny. Tamny wnuk Hadam Bohuchwał płaći jako załožer
pčołarskeje wědomosće we Łužicy. Dalšej potomnikaj Pětra Šěracha stej
nacionalsocialistiski politikar Baldur von Schirach (1907–74) a
prawiznik-spisowaćel Ferdinand von Schirach (* 1964).



https://hsb.wikipedia.org/wiki/P%C3%B3zdnja_lipa

Pózdnja lipa (Tilia cordata) je štom z podswójby lipowych rostlinow (Tilioideae)
znutřka swójby šlězowych rostlinow (Malvacea).

Pózdnja lipa je štom, kotryž docpěje wysokosć wot 10 hač do 30 m. Rostlina je
čućiwa přećiwo sypanskej seli.

Króna je husta, šěroka a horbata. Zdónk je mócny, runy a zwjetša krótki a ma
podołhostnje brózdźenu, husto rjapikatu, načorń šěru skoru.

Měnjate, dołho stołpikate łopjena docpěja dołhosć wot 2 hač do 10 cm a su křiwje
wutrobojte, zubate, tołstojte-proste a na hornim boku mutne, ćmowozelene a na
delnim boku šěro módrozelene. Rozporowe kuty hłownych nerwow njesu brunojte
horšće włosow. Jich stołpik je nahi a docpěwa dołhosć wot 2 hač do 5 cm.
Łopjency docpěja dołhosć a šěrokosć wot 3 hač do 10 cm. Kroma je runostajnje
rězana.

Kćěje wot junija hač julija, něhdźe 14 dnjow pozdźišo hač zažna lipa. Žołtojće
běłe, wonjace, dwusplažne kćenja so po łopjenach jewja a steja po třoch hač po
dźesaćoch (dwanaćoch) we kwětnistwje a docpěja wulkosć wot 1 hač 1,5 cm. Wone su
ze swětłym, křidleškojtym, 4 hač 8 cm dołhim nošnym łopješkom zarosćene. Pjeć
krónowych łopješkow docpěje dołhosć wot 4 hač 8 mm a je nažołć běłe a owalne.
Keluškowe łopješka su jejkojte, běłe, kosmate a docpěja dołhosć wot 3 mm. 30
próškowych łopješkow steji w pjeć promjenjach a je wšě płódne.

Płody su ćeńkosćěnate, kožojte a njejasnje hranite. Wone docpěja tołstosć wot 5
hač do 7 mm a jenož jedne symjo wobsahuja. Płódnistwo docpěje dołhosć wot 8 hač
do 10 cm. Kředliška docpěja šěrokosć wot 8 hač do 15 mm a njedosahuja hač k
spódkej stołpika płódnistwa. Płody w septembrje dozrawja.

Rosće w lěće ćopłych lěsach, předewšěm w dubowych a hrabowych lěsach, ale tež w
łučinowych lěsach hromadu z klonami abo chójnami.

Rostlina je wot Pyrenejow hač do Urala rozšěrjena, při čimž w Skandinawiskej
jenož w južnym dźělu wustupuje a w Irskej, Šotiskej, na južnym Balkanje a na
wulkich kupach Srjedźneho morja faluje.



https://hsb.wikipedia.org/wiki/Ouagadougou

[[Kategorija:Sydlišćo {{Info ISO-3166-2:Předłoha:Info
ISO-3166-2:BF-KAD|lokatiw}}]]

Ouagadougou (tež Wagadugu) je stolica a z wjace hač 1,3 milionami wobydlerjemi
zdobom najwjetše město zapadoafriskeho kraja Burkina Faso kaž tež jeho
zarjadniske, hospodarske a kulturne srjedźišćo a sydło Zapadoafriskeje
centralneje banki.

We Ouaga, kaž so město we wobchadnej rěči husto mjenuje, reziduje bjezmócny
kejžor luda Mossi.

Město leži při rěce Kadiogo w srjedźišću kraja na Centralnym platowje we
wysokosći wot 300 metrow. Přerězna temperatura leži při 28,8° C. Kaž po cyłym
kraju knježi w měsće tropiska klima z dešćowym časom wot meje do septembra.

Při južnej kromje metropole natwari so nowa knježerstwowa štwórć Ouaga 2000 z
prezidentowym palastom a parlamentom.

Sydlišćo wobsteješe hižo w 15. lětstotku, po někotrych žórłach bu hižo w 11.
lětstotku pod mjenom Kombemtinga („město wojakow“) załožene. 1441 sta so jako
Wogdgo ze stolicu kralestwa ze samsnym mjenom. Dla nomadiskeho žiwjenskeho
wašnja Mossijow wosta jich knježerstwowe sydlišćo wšak hač do 18. lětstotka bóle
wjes hač město. 1887 njeměješe po slědźerju Louis-Gustave Binger wjace hač 5000
wobydlerjow a wobsteješe ze sydom wsow. Hakle z přichadom francoskeho
kolonialneho wójska zahaji so wutwar města. W 1920tych lětach připrawichu šěroke
puće a natwarichu zarjadniske twarjenja, šule, palast guwernera a chorownju.
Kołowokoło noweje katedrale natwarichu nowe měšćanske štwórće z modernymi
dwuposchodowymi domami. Z toho časa bě Ouagadougou sydło francoskeho
kolonialneho guwernera a pozdźišo knježerstwa njewotwisneho stata Hornja Volta,
kotryž rěka wot lěta 1984 „Burkina Faso“.

Ouagadougou ma mjezynarodne lětanišćo wosrjedź město a je přez železnisku čaru z
přistawom Abidjan při Słonowinowym pobrjoze zwjazane.



https://hsb.wikipedia.org/wiki/Ob

Ob (rusce Обь) je 3.650 kilometrow dołha rěka w zapadnej Sibirskej a płaći nimo
Jeniseja a Leny k najwažnišim wodowym pućam Sibirskeje. W rěčnym systemje namaka
so wjace hač 260 přistawow a kótwišćow.

Dalše mjena rěki su As (chantisce a manzisce za „wulku wodu“), Salja-Jam
(nencisce za „rěka krajneho jazyka“), Kwai a Eme (selkupisce za „dušu“ resp.
„mać“), Omar (tatarsce) a Tojbodym (teleutisce za „wulku rěku“).

Ob nastawa při zjednoćenju w južnosibirskim Altaju so wužórlowaceju rěkow Bija a
Katun blisko města Bijsk. Rěka přeběži pod městom Barnawl Kamenski spjaty jězor
a potom Nowosibirski spjaty jězor, při kotrehož rěčnej zawěrje so wulkoměsto
Nowosibirsk namaka, kotrež je tež najwjetše sydlišćo při rěce. Za Nowosibirskom
běži Ob do sewjerozapadneho směra přez Zapadosibirsku nižinu, hdźež pasěruje
města Nižnewartowsk, Surgut a Chanty-Mansijsk. Za Chanty-Mansijskom rozdźěluje
so rěka do Wulkeho a Małeho Oba, kotrajž so hakle po 450 kilometrami před
sydlišćom Salechard zaso zjednoćitej. Za Salechardom wuliwa so rěka do Obskeho
zaliwa na wuchodnym boku Jamalskeje połkupy, kotryž je wjace hač 800 kilometrow
dołhi a hač do 70 kilometrow šěroki, njesłuša pak hižo k rěčnemu běhej, ale ke
Karaskemu morju, kotrež přisłuša Arktiskemu oceanej.

Přitočnišćo rěki je z přestrjenju wot 2.972.000 km² wjace hač wósom króć wjetši
hač Němska a rozpřestrěwa so přez Rusku, Kazachstan, Chinsku a Mongolsku.
Najdlěši a zdobom najwažniši přitok Oba je Irtyš, kotryž so w Kazachstanje
wužórli. Wódny staw Oba je wosebje wotwisny wot počasa. Blisko wuliwa do Obskeho
zaliwa leži přerězny wotwód mjez 3.460 m³/s w měrcu a 32.630 po taću sněha w
juliju.



https://hsb.wikipedia.org/wiki/Narew

Narew (běłorusce Нараў, Naraw) je 484 kilometrow dołhi prawy přitok Wisły w
zapadnej Běłoruskej (36 km) a wuchodnej Pólskej (448 km), kotraž je na 312
kilometrach pławna.

Wužórli so w přirodnym parku Białowiežskeje hole njedaloko města Pružany w
Brestskej oblasći a běži potom hłownje do zapadneho směra, přez běłorusko-pólsku
hranicu. Zapadnje Białystoka w Narewskim narodnym parku (Narwiański Park
Narodowy) kaž tež podłu rěki Biebrza, přitoka Narewa, namakaja so hišće přirodne
bahnojte łučiny. Dale běžaca do juhozapadneho směra přeprěkuje rěka měsće Łomża
a Ostrołęka. Na poslednich kilometrach zastaruje Narew spjaty jězor pola
Serocka, do kotrehož wuliwa so wot lěweje strony najwažniši přitok Narewa, z
Ukrainy pochadźacy Bug, kotryž je wo wjele dlěši hač Narew. Najebać toho
wobchowuje Narew swoje mjeno a wuliwa so pola města Nowy Dwór Mazowiecki, něhdźe
30 kilometrow sewjerozapadnje Waršawy, do Wisły.

Po němsko-sowjetskim zrěčenju wo njenadpadnjenju dnja 23. awgusta 1939 měješe so
Narew z nowej hranicu mjez němskej a sowjetskej połojcu Pólskeje stać. Kónc
septembra 1939 korigowachu prěnje zrěčenje a dojednachu so na nowu hranicu při
rěce Bug.



https://hsb.wikipedia.org/wiki/NATO

Sewjeroatlantiski zwjazk (jendźelsce North Atlantic Treaty Organization – NATO a
francosce Organisation du Traité de l’Atlantique Nord – OTAN) je mjezynarodna
organizacija, kotraž Sewjeroatlantiske zrěčenje, wojerski zwjazk mjez 28
eurposkimi a sewjeroameriskimi statami, přesadźi. Sydło Sewjeroatlantiskej rady,
hłowneho organa NATO, je wot 1967 w Brüsselu. Po wotzamknjenju
Sewjeroatlantiskeho zrěčenja 4. apryla 1949, běše sydło mjez 1949 do 1952
najprjedy we Washingtonje, D.C. a po tym wot 16. apryla 1952 do 1967 w Parisu.

NATO ma tučasnje 28 sobustawow. Dwanaće załožerske staty, kotrež zwjazkej wot
1949 přisłušeja su Belgiska, Danska, Francoska, Islandska, Italska, Kanada,
Luxemburgska, Nižozemske kralowstwo, Norwegska, Portugalska, Zjednoćene staty
Ameriki a Zjednoćene kralestwo. W lěće 1952 přistupištej Turkowska a Grjekska a
1955 přistupi Zwjazkowa republika Němskeje k NATO. Španiska je so zwjazkej 1982
přizamknyła a 1990 so Sewjeroatlantiski zwjazk na cyłu Němsku rozšěri.

W zwisku z wuchodnym rozšěrjenjom NATO přizamknu so Čěska, Pólska a Madźarska
zwjazkej. Po tym přistupichu 29. měrca 2004 Estiska, Letiska, Litawska,
Słowakska, Słowjenska, Bołharska a Rumunska k NATO. Albanska a Chorwatska
přistupištej 1. apryla 2009 Sewjeroatlantiskemu zwjazkej.



https://hsb.wikipedia.org/wiki/Myto_%C4%86i%C5%A1inskeho

Z Mytom Ćišinskeho wuznamjenja Załožba za serbski lud wosobiny abo tež skupiny
wosobinow k wopomnjeću na Jakuba Barta-Ćišinskeho. Z mytom hódnoća a spěchuja so
„wusahowace wukony na polu serbskeje kultury, wuměłstwa a wědomosće”. Myto
Ćišinskeho a spěchowanske Myto Ćišinskeho so dwulětnje w Pančicach-Kukowje (w
klóštrje Marijina hwězda), po móžnosći na předwječoru posmjertnin Ćišinskeho,
dnja 15. oktobra spožčitej.

K prěnjemu razej so myto w lěće 1956, składnostnje stotych narodnin Ćišinskeho a
tehdy hišće jako statne myto Němskeje demokratiskeje republiki (NDR) spožči. K
poslednemu razej so statne myto NDR přez knježerstwo de Maizière w lěće 1990
spožči. Hač do lěta 1995 so nichtó njemytuje – wot 1995 so Załožba za serbski
lud winowata čuje, prócowarjow wuznamjenić. Kuratorij, kotryž wobsteji ze
zastupjerjow Załožboweje rady, Domowiny z Hornjeje Łužicy, Domowiny z Delnjeje
Łužicy, Zwjazka serbskich wuměłcow, Zwjazka serbskich spěwarskich towarstwow,
Maćicy Serbskeje a Serbskeho šulskeho towarstwa, rozsudźi wo spožčenju myta.



https://hsb.wikipedia.org/wiki/Mosela

Mosela (francosce la Moselle, luxemburgsce Musel, němsce Mosel) je
srjedźoeuropska rěka, kotraž běži přez Francosku, Luxemburgsku a Němsku. Z 544
kilometrami je wona po Mohanje druhi najdlěši a zdobom najsylniši přitok Ryna w
Němskej. Jako zwisk mjez Rynom a francoskim kanalowym systemom słuša wona k
najwažnišim wodowym pućam srjedźneje Europy. Přitočnišćo rěki wobjimuje
cyłkownje 28.286 km², z toho 15.360 km² w Francoskej, 9.637 km² w Němskej, 2.521
km² w Luxemburgskej a 767 w Belgiskej.

Wužórli so na juhu francoskich Vogesow při horje Col de Bussang we wysokosći wot
715 m nad mórskej hładźinu a běži přez Lothringsku a jeje krajnu stolicu Metz k
francosko-luxemburgsko-němskemu třiróžkej pola Schengena. Potom twori hranicu
mjez Luxemburgskej a němskim zwjazkowym krajom Posaarskej. Krótko před Trierom,
najznaćišim a zdobom najstaršim němskim městom při Moseli, so Saar jako najdlěši
přitok wotprawa do njeje wuliwa. Za Trierom sćěhuje charakteristiski Moselowy
doł z meanderami a chětro nahłymi skłoninami, při kotrychž so wino plahuje. Na
woběmaj brjohomaj steji tójšto hrodow, pokazujo na wulki wuznam rěki jako
wobchadneho puća hižo ze starodawna. Horiny při lěwym brjoze rěki su Eifel, při
prawym brjoze nadeńdźe so Hunsrück. Znate městačka při tutym wotrězku su
Bernkastel-Kues, Traben-Trarbach a Cochem. Při tak mjenowanym „Němskim róžku“ w
Koblenzu so Mosela wotlěwa do Ryna wuliwa.



https://hsb.wikipedia.org/wiki/Mandlowc

Mandlowc (Prunus dulcis) je kerk a štom ze swójby róžowych rostlinow (Rosaceae).
Jeho płód je mandla.

Mandlowc je w lěću zeleny štom abo kerk, kotryž docpěwa wysokosć wot 3 hač do 10
m. Zdónk je krótki a často křiwy.

Měnjate łopjena su owalne hač dołhojće-lancetojte a docpěwaja dołhosć wot 5 hač
do 12 cm. Jich stołpiki docpěwaja dołhosć wokoło 2 cm a njesu na bazy někotre
žałzy.

Kćěje wot měrca hač do apryla. Swětłoróžojte abo běłe kćenja so před łopjenami
jewja a docpěwaja přeměr wot 3 hač do 5 cm. Wone steja po pjećoch hač po šěsćoch
w promjenjach.

Płone, jejkojte, zelene, pjelsćojće kosmate płody wobsahuja słabje brózdźenu
póčku ze ćeńkej skorpiznu. Wone docpěwaja dołhosć wot 3 hač do 6 cm. Jich
płodowe mjaso je suche a póčka je jara twjerda.

Eksistuja hórke a słódke mandle, při tym hórke mandle wobsahuja hač do 8 %
amygdalina. Z amygdalina cyanowodźik nastanje, tak zo wulke mnóstwo je jara
jědojte.

Z mandlow so mandlowy wolij a zhromadnu z cokorom a aromatiskimi maćiznami
marcipan zhotowujetej. Nimo toho wobsahuja mineralne maćizny.



https://hsb.wikipedia.org/wiki/Lubijska_hora

Lubijska hora (němsce Löbauer Berg) je něhdyši wulkan blisko Lubija w
hornjołužiskim wokrjesu Zhorjelc. Wona je 448 metrow wysoka a jeje wysokosće a
charakteristiskeho dwójneho wjerška dla hižo wotdaloka spóznać. Druhi wjeršk
twori Wowča hora (449 m), kotraž je wo meter wyša hač Lubijska.

Wjeršk Lubijskeje hory namaka so něhdźe 1,8 kilometrow wuchodnje Lubijskeho
centruma. Na wuchodźe leža Jěrkecy a na sewjeru – při železniskej čarje do
Zhorjelca a zwjazkowej dróze 6 – Serbske Pawlecy. Na wjeršku steji wěža krala
Bjedricha Awgusta, wuhladna wěža z lateho železa z wěžowym hosćencom. Při
zapadnej skłoninje namaka so znowanatwarjeny hosćenc Honigbrunnen. Susodna Wowča
hora je stejišćo 162 metrow wysokeje wusyłanskeje wěže Němskeje Telekom.

Lubijska hora wobsteji z powostankow něhdyšeho tercierneho wulkana w formje
sedła a z owalnym podrysom. Prěnjotny wulkan bě wo wjele wyši, wotnošowaše so
pak we wšelakorych lodowych dobach. Wokolina wjerška twori najwjetše powjeršne
łožišćo bazalta w Hornjej Łužicy, kotrež so na přestrjeni wot třoch kwadratnych
kilometrow wupřestrěwa.

Wjeršk Lubijskeje hory so hižo w bronzowej dobje wot čłowjeka wužiwaše, tak je
so 1.600 metrow dołhe wobhrodźenje Łužiskeje kultury zdźěla wobchowało. Nutřka
su so dźěłanski grat, keramika, bronzojte objekty a debjenki namakali.

Prěnja skromna chata bě so w lěće 1738 natwariła, zniči so wšak hižo w
Sydomlětnej wójnje (1756–63). W lěće 1770 natwarichu Lubijscy překupcy druhe
kamjentne twarjenje na horje.

Wot lěta 1854 steji na wjeršku 28 metrow wysoka železna wěža, kotraž bu po
sakskim kralu Bjedrichu Awgusće II. pomjenowana. Wona je w Europje po wašnju
twarjenja jónkrótna. Tež wěžowa korčma so w tymle lěće wotewri.

Dla jeje połoženja je Lubijska hora wurjadne wuhladnišćo. Na juhu su Kotmar a
Žitawske kaž tež Łužiske horiny widźeć; na wuchodźe Hrodźišćo a Zhorjelske
Sedło, při dobrych wobstejnosćach tež Kyrkonoše a Sněžnicy. Dale do sewjera so
Limas z runiny zběha a w dalinje je Hamorska milinarnja widźeć. Na
sewjerozapadźe leži město Budyšin.



https://hsb.wikipedia.org/wiki/Lubij

Lubij (němsce Löbau) je město w Hornjej Łužicy, na juhowuchodnej kromje
serbskeho kraja. Leži při rěčce Lubaće pod Lubijskej horu a ma wokoło 16.000
wobydlerjow.

Město naspomni so k prěnjemu razej w lěće 1221 přez biskopa Bruna II. z Mišna
jako Lubaw a bu pod čěskim knjejstwom jako wobtwjerdźene wikowanske a přemysłowe
městno na platowje wyše Lubaty zapołožene. W lěće 1346 załoži so w Lubiju Zwjazk
hornjołužiskich šesćiměstow. Dla centralneho połoženje w Hornjej Łužicy bě Lubij
hač do lěta 1815 ze schadźowanišćom zwjazka.

Dalše sydlišća na měšćanskim teritoriju su Dołhaćicy, Serbske Kundraćicy a
Serbske Pawlecy (k Róžanam), Stwěšin (k Njeznarowam) a Wujer (ke Ketlicam). W
někotrych tutych wsow wužiwachu hač do spočatka 20. lětstotka Lubijski dialekt
serbšćiny.

Přez Lubij běžitaj zwjazkowej dróhi 6 (Bremerhaven-Drježdźany-Zhorjelc) a 178
(Nosaćicy-Žitawa).

W Lubiju namakatej so železniske dwórnišćo a křižowanišćo. Běži přez njón
železniska čara Drježdźany–Zhorjelc a započinatej tu železniskej čarje do
Habrachćic a do Žitawy. Kolije něhdyšeje čary do Radworja su wot lěta 2004
wottorhane a něhdyša čara do Budestec bu w lěće 2008 wottwarjena. Na ćělesu čary
natwarichu kolesowansku šćežku.



https://hsb.wikipedia.org/wiki/Llanfairpwllgwyngyllgogerychwyrndrobwllllantysiliogogogoch

    Llanfairpwll­gwyngyllgogery­chwyrndrobwll­llantysilio­gogogoch ? / i
(wurěkowanje:
[ˌɬan.ˈvair.puɬ.ɡwɪn.ɡɘɬ.ɡo.ˌɡe.rɪ.ˌχwɪrn.ˌdro.buɬ.ˌɬan.tɘ.ˈsi.lio.ˌɡo.ɡo.ˈɡoːχ]
) je gmejna w juhu kupy Anglesey w hrabinstwje ze samsnym mjenom w
sewjerozapadźe Waliziskeje. W lěće 2001 měješe wona 3.040 wobydlerjow.

Poprawne mjeno waliziskeje wjeski běše jenož Llanfair Pwllgwyngyll. W
19. lětstotku je sebi pak jedyn šewc tute jazykłamate hrónčko wumyslił, zo by
wikowanje w tehdyšej wjesce atraktiwniše było. Nimo toho chcyše wón železniske
towarstwo k tomu pohnuwać, na hłownej železniskej čarje
London–Manchester–Holyhead dwórnišćo zarjadować. Z walizišćiny pochadźace mjeno
woznamjenja:

„Cyrkej swj. Marije (Llanfair) w dole (pwll) běłych lěskow (gwyn gyll) při (ger)
spěšnym kužole (chwyrn drobwll) a cyrkwje swj. Thysilioa (llantysilio) při
čerwjenej prózdnjeńcy (ogo goch).“

Z 58 pismikami ma wjeska najdlěše hamtske wjesne mjeno w Europje. Po
přemjenowanju wuwi so sydlišćo k najznaćišej wjesce we Walesu a wažnym cilej
turistow. Mjeno so husto z Llanfair PG, Llanfair abo Llanfairpwllgwyngyll
wotkrótši, při čimž Walizojo wjesku přewažnje Llanfairpwll abo jednorišo
Llanfair („St. Mary's“) a Jendźelčenjo wjesku Gogogoch mjenuja.



https://hsb.wikipedia.org/wiki/Lilongwe

Lilongwe je stolica južnoafriskeho kraja Malawi. Leži w srjedźišću Malawija,
jenož 50 km wot mosambikskeje a sambiskeje hranicy a 80 km wot Malawiskeho
jězora zdalene we wysokosći wot 1200 metrow nad hładźinu morja we wysokej
runinje a ma wokoło 650.000 wobydlerjow. Dla dobreho měšćanskeho planowanja su
dróhi w stolicy relatiwnje šěroke - kaž bulewardy - a jednotliwe ležownosće
wulke. Lilongwe je politiske a zarjadniske srjedźišćo Malawija, pak nic
hospodarske. Tutu rólu hraje najwjetše a najstarše malawiske město Blantyre w
samym juhu kraja.

Město załoži so hakle w lěće 1947 jako wikowanski centrum tehdyšeje britiskeje
kolonije Njassaland. Po njewotwisnosći Malawija w lěće 1964 rozsudźichu so dla
centralneho połoženja za Lilongwe jako stolicu. Wot lěta 1994 je Lilongwe tež
sydło parlamenta, kotrež běše do toho w měsće Zomba - něhdźe 230 km
juhowuchodnje wot Lilongwe.

Lilongwe ma mjezynarodne lětanišćo Kamuzu a dwaj wot pjeć institutow malawiskeje
uniwersity.



https://hsb.wikipedia.org/wiki/Lijepa_na%C5%A1a_domovino

Lijepa naša domovino (serbsce: "Naša rjana domizna") je narodna hymna
Chorwatskeje. Wona před tym bě hymna socialistiskeje republiki Chorwatska, a
bywa tuta noweje republiki Chorwatskeje po jeje njewotwisnosći w lěće 1991.

Originalny tekst je so dźěłał wot Antun Mihanović, a prěni raz bu publikowany
pod titulom Horvatska domovina ("Chorwatska domizna") w lěće 1835. Hudźba je wot
Josif Runjanin w lěće 1846 komponowana. Wona bu prěni raz kaž chorwatska hymna w
lěće 1891 hrana.

Lijepa naša domovino, Oj junačka zemljo mila, Stare slave djedovino, da bi vazda
sretna bila! Mila, kano si nam slavna, Mila si nam ti jedina. Mila, kuda si nam
ravna, Mila, kuda si planina! Teci Savo, Dravo teci, Nit' ti Dunav silu gubi,
Sinje more svijetu reci, Da svoj narod Hrvat ljubi. Dok mu njive sunce grije,
Dok mu hrašće bura vije, Dok mu mrtve grobak krije, Dok mu živo srce bije!

Nia bela hejmlando, O do sentima kaj kompleza, Nia patra antikva gloro, vi ..u
esti benis (por) cxiam. Kara, vi estas nia nura gloro, Kara, vi estas nia nur
unu, Kara, ni amas viajn ebenajxojn, Karan, ni amas viajn montojn. Drava, Sava,
dauxre fluu, Danubo, ne perdi vian viglecon, Profundan bluan maron, diri al la
mondo, Kiu(j) Kroato amas lin homojn. Dum li kampoj estas kisita de sunbrilo,
Dum li kverkoj estas vipita de sovagxaj ventoj, Dum li karuloj iras al la
Cxielo, Dum li viva koro venkas.



https://hsb.wikipedia.org/wiki/Kurt_Biedenkopf

Kurt Hans Biedenkopf (* 28. januara 1930 w Ludwigshafenje) je němski jurist,
wysokošulski wučer a politikar Křesćansko-demokratiskeje unije. Wón bě wot
znowazałoženja wuchodoněmskich krajow w lěće 1990 hač do lěta 2002 z
ministerskim prezidentom Sakskeje.

Kurt Biedenkopf narodźi so jako syn Wilhelma Biedenkopfa z Kamjenicy,
techniskeho direktora Buna-zawodow w sakskim Schkopauwje. Tam wopytowaše
gymnazij hač do kónca druheje swětoweje wójny, hdyž so swójba do Hessenskeje
přesydli. Biedenkopf ma štyri dźěći z prěnjeho mandźelstwa.

Biedenkopf studowaše w lětomaj 1949/50 w Zjednoćenych statach politiske
wědomosće a wot 1950 w Němskej prawowědu a ekonomiju, najprjedy w Mnichowje a
potom w Frankobrodźe nad Mohanom, hdźež bu w lěće 1958 promowowany. 1963
habilitowaše so za byrgarske, wikowanske, hospodarske a dźěłowe prawo a
skutkowaše wotnětka na Bochumskej uniwersiće. Po přewróće bě w lěće 1990 za
krótki čas z profesorom za ludohospodarsku wědomosć w Lipsku.

Na politiskim polu skutkowaše wot 1973 do 1977 jako generalny sekretar strony
CDU, wot 1976 do 1980 jako čłon Zwjazkoweho sejma a 1980–88 jako čłon krajneho
sejma w Sewjerorynsko-Westfalskej. Tam kandidowaše w nalěću 1980 za swoju stronu
bjez wuspěcha při wólbach za krajny sejm přećiwo ministerskemu prezidentej
Johannes Rau (SPD).

Po dwulětnej přestawce wróći so ze znowazjednoćenjom Němskeje jako načolny
kandidat sakskeje CDU za prěnje wólby krajneho sejma w znowazałoženym zwjazkowym
kraju do aktiwneje politiki a dósta z 53,8 procentami hłosow absolutnu wjetšinu.
Při wólbach 1994 a 1999 móžeše wjetšinu strony jako ministerski prezident hišće
dale wutwarić. Wot 1. nowembra 1999 do 31. oktobra 2000 bě zdobom předsyda
Zwjazkoweje rady.

Dnja 16. januara 2002 wozjewi wotstup ze zastojnstwa k 18. apryla samsneho lěta
dla přiběraceje kritiki na swojim stilu wjednistwa – ludźo pomjenowachu jeho
žortnje „kral Kurt“ – a dla wjacorych aferow. Z naslědnikom sta so Georg
Milbradt.



https://hsb.wikipedia.org/wiki/Konop

Konop (Cannabis) je ród ze swójby konopowych rostlinow (Cannabaceae). Dalše
serbske mjeno je konopej.

Ród bu prěnjotnje na zakładźe wot Cannabis sativa (dźiwy konop) jako monotypiski
ród wot Carl von Linne w lěće 1753 najprjedy wopisany. Lamarck wotdźělowaše w
lěće 1785 indisku družinu na zakładźe morfologiskich přiznamjenjow a wopojneje
kmanosće jako Cannabis indica a ruski botanikar Dmitrij E. Janischewsky
najprjedy je wopisał w lěće 1926 Cannabis ruderalis. W 20. lětstotku bě
systematika roda pak do dalokeje měry dwělna, nimo modela třoch swójskich
družinow su někotři awtorojo tři družiny wšitke jako poddružiny wot Cannabis
sativa wobhladowali, hdys a hdys buchu tež hišće dalše družiny wopisane, kotrež
so njejsu wězo zwjetša předrěwali.

W lěće 2003 je spisał Američan Karl W. Hillig nadrobne genetiske přepytowanje na
zakładźe wot 157 populacijow w cyłej swěće, kotrež je status jako družinje wot
Cannabis sativa a Cannabis indica wobkrućowało. Samostatnosć wot Cannabis
ruderalis so njejsu pak wěsće dopokazować móhł, pozdźiše dźěło k
chemotaksonomiji roda wobkrućowaše tute wuslědki a zwužowaše wobjim roda na dwě
družinje:



https://hsb.wikipedia.org/wiki/Konfucius

Kǒng Zǐ (chinsce: 孔子, Wade-Giles: K'ung-tzŭ „Mištr Kong“) bě chinski filozof,
kotrehož wučba a filozofija staj hłuboko wobwliwowałoj myslenje a žiwjenje
Chinjanow, Korečanow, Japančanow a Vietnamjanow. W zapadźe je wón předewšěm jako
Konfuzius znaty (złaćonšćene z Kǒng Fūzǐ „wučenski mištr Kong“). Prawdźepodobnje
je žiwy był wot 551 do 479 do Chr. a so narodźił w měsće Qufu w chinskim staće
Lu (dźensniša prowinca Shandong), hdźež je tež zemrěł.

Hódnoty jeho filozofije stajichu so w Chinje za čas Han Dynastije (206 do Chr. -
220 po Chr.) wyše tych druhich doktrinow kaž legalizma abo taoizma. Mysle
Konfuciusa wuwichu so do filozofiskeho systema, kotryž je jako konfucianizm
znaty. Jezuit Matteo Ricci (1552–1610) šěrješe jón w zapadźe. Wón běše prěni,
kotryž złaćonšći mjeno na „Konfucius“. Jeho wučby namakaja so w „Analektach“
Konfuciusa (Lunyu), zběrce „krótkich aforistiskich fragmentow“, kotraž bu wjele
lět po jeho smjerći zestajena.

Hakle 484 do Chr. jeho nazad do Lu zwołachu. Tam dožiwi wón 482 do Chr. smjerć
swojeho syna Bo Yu, 481 do Chr. smjerć najlubšeho wučomnika Yan Hui a
zamordowanje wójwody stata Qi. To so tež jako započatk „časa so wadźacych
mócnarstwow“ mjenuje. 480 do Chr. zemrě jeho šuler Zilu na bitwišću a lěto na to
tohorunja Konfucius.

Po „Historiskich analach“ (Shiji) wot Sima Qian, kotryž je lětstotki po
Konfuciusu za čas Han-dynastije žiwy był, rysuje so tróšku hinaši wobraz wo
Konfuciusu.

Lunyu je spis, kotryž je wuchodoaziske duchowne stawizny najbóle wobwliwował.
Wón wobsahuje štyri zakładne zapřimjeća Konfuciusa: sobučłowjeskosć, sprawnosć,
lubosć dźěći k staršim a prjedownikam a ritusy.

Čłowjeski ideal je za Konfuciusa nadobny. Nadobny prócuje so mjenowane štyri
dobre počinki zwoprawdźić. Tute su za Konfuciusa pak jenož ideal, kotryž so
njehodźi docpěć. To so pokaza w Lunyu, hdyž rěka wo mištru: „Njeje to wony muž,
kotryž wě, zo so jeho ideje njehodźa zwoprawdźić, kotryž je pak tohodla
njespušći?“ Konfucius praji sam (XIV, 28):



https://hsb.wikipedia.org/wiki/Kinshasa

Kinshasa (hač do 3. meje 1966 francosce Léopoldville a nižozemsce Leopoldstad)
je stolica a najwjetše město afriskeje Demokratiskeje republiki Kongo a po
Lagosu druhe najwjetše cyłeho kontinenta. Leži w samym zapadźe kraja při južnym
pobrjóze rěki Kongo we wysokosći wot 350 metrow a ma wokoło 10 mio. wobydlerjow.
Hospodarske a zarjadniske srjedźišćo Konga namaka so w tropach, tuž je klima
cyłolětnje relatiwnje ćopła - přerězne temperatury leža pola 22 do 27 °C.

Sydlišćo bu dnja 3. decembra 1881 wot jendźelskeho slědźerja Henryja Mortona
Stanleyja jako wikowanske stejnišćo załožene a dósta k česći belgiskeho krala
Leopold II. mjeno Léopoldville. Wot lěta 1929 bě Léopoldville stolica Belgiskeho
Konga, wotměniwši město Boma při Atlantiskim oceanje. Srjedź 1930tych lět měješe
město wokoło 40.000 wobydlerjow, wot toho něhdźe 2.500 Europjanow. Hač do
spočatka 1950tych lět stupaše ličba na něhdźe 250.000 (15.000 Europjanow) a
prěnja wysoka šula so natwari. Nimo toho bu w tym času tež najwjetši stadion
kraja z 70.000 městnami natwarjeny. Po přewzaću mocy přez generala Mobutu Sese
Seko přemjenowachu město w lěće 1966 do Kinshasa, zo bychu europske mjeno
wotpołožili.



https://hsb.wikipedia.org/wiki/Kakijowc

Kakijowc je w lěće zeleny štom, kotryž docpěje wysokosć wot něhdźe 6 m abo wot
hač do 12 m. Króna je kulowata a šěroka, zwjetša chětro husta. Zdónk je zrunany.
Jeho hałuzy su wustupowace. Skora je na spočatku hładka a ćmowobruna, ale
pozdźišo je skorata a podołhostnje brózdźena abo šupiznata.

Měnjate abo nimale přećiwostejne łopjena su owalne, prědku kónčkojte, na bazy
kuojćene abo klinate a njesu 1-2 cm dołhi stołpik. Łopjońcy docpěja dołhosć wot
6 hač do 15 cm a šěrokosć wot hač do 7 cm. Na hornim boku su ćmowozelene,
mjeztym zo na delnim boku su husto kosmate a jasniše.

Kćěje w juniju. Beige kćenja su małke a jednodomnje rozdźělene. Muske kćenja
steja zwjetša w małkich promjenjach. Žónske kćenja steja po jednym. Kćenja su
štyriličbne. Keluch je wulki a zeleny. Króna je blědźožołta hač syrikožołta.

Płody su oranžowe abo žołte jahody a docpěja wulkosć wot nimale 10 cm. Jich
keluškowe łopješka su jara powjetšene a płodowe mjaso je derje słodźace słódke.
Wone wot oktobra hač do nowembra dozrawja.

Pochadźa z Chinskeje a Japanskeje. Wón so w Japanskeje, krajach wokoło
Srjedźneho morja a swětodaloko w subtropach plahuje. W Europje jenož w kónčinach
z miłych zymach jako parkowu drjewu plahuje.

Płody maja jenož w stawje dospołneje zradownosće mjechke mjaso a so hodźa jěsć.
Nowe sorty, kaž na př. 'Sharon', maja tróšku bóle krute mjaso. Jeje słód je tomu
slowkam podobny.



https://hsb.wikipedia.org/wiki/Ju%C5%BEnosamiska_r%C4%9B%C4%8D

Južnosamišćina (južnosamisce åarjelsaemien gïele) je rěč samiskeje hałuzy
finougriskich rěčow. Zhromadnje z sewjerosamišćinu, Pite-samišćinu a
Lule-samišćinu wona słuša k zapadnej kupku samiskich rěčow.

Rěčny teritorij južnosamišćiny leži předewšěm w Norwegskej, w prowincy
Nord-Trøndelag, zdźěla tež w šwedskich prowincach Jämtland a Västerbotten. W
norwegskej gmejnje Snåsa (Snåase), hdźež tu rěči něhdźe 5% wobydlerstwa, je
južnosamišćina z lěta 2008 druha hamtska rěč.

Južnosamiska rěč ma jenož mało rěčnikow, jich cyłkowna ličba njeje wjetši hač
600 čłowjekow. Rěč je tohodla sylnje wohrožena. Ličba rěčnikow je tola w
zańdźenych lětach tróšku přiběrała. W lěće 2010 mějachu po statistice 18
šulerjow zakładneje šule južnosamišćinu jako prěnju rěč.

W južnosamišćinje wužiwa so łaćonski alfabet z přidatnymi pismikami ï, å, æ a ø.
W Šwedskej wužiwa so město æ a ø pismiki ä a ö.

Južnosamiski prawopis bu nasćinjeny na zakładźe prawopisow skandinawiskich
rěčow, čehoždla rozdźěl wot sewjerosamišćiny je so tež optisce hišće powjetšił,
přir. sewjerosamisce čáhci [tʃaˑhtsiˑ] : južnosamisce tjaetsie [tʃæːtsiɛ] ‘woda’
abo sewjerosamisce boahtit [b̥oɑhtiˑht] : južnosamisce båetedh [boætətʰ]
‘přińć'.

W njepřizwukowanych złóžkach wurěkuje so e jako redukowany wokal [ə], na př.
maaneste [mɑːnəstə] ‘wot dźěsća’. Tón wokal móže často tež dospołnje wotpadnyć,
na př. gïetese [ɡɨɛtəsə] abo [ɡɨɛtsə] ‘w ruce’.

Nimo jednorych wokalow ma sewjerosamišćina hišće diftongy ea [eæ], ie [iɛ], ïe
[ɨɛ], oe [uʌ], ua [ɵa], ue [ʉɛ], yø [yœ], åa [oɒ], åe [oæ].

Wšě konsonanty móža wustupić tež jako dołhe, na př. manne ‘ja’, orre ‘nowy’,
voessjedh ‘warić’ abo mænngan ‘pozdźišo’, ale jenož mjezy prěnim a druhim
złóžku.

Před wokalemi ï [ɨ], æ [æ] a diftongami ie [iɛ], ïe [ɨɛ], ea [eæ] a yø [yœ]
konsonanty k a g so palatalizěruja.

W cuzych słowach wustupuja hišće aspirěrowane konsonanty [pʰ], [tʰ] a [kʰ]:
pryøvedh ‘probować’, tååge ‘ćah’, kaamraate ‘towarš’.

Na rozdźěl wot druhich samiskich a baltofinskich rěčow (nimo wepsišćiny),
južnosamišćina nima stopnjowu změnu. Rěčespytniki hišće njejsu wěsći, hač
južnosamišćina je stopnjowu změnu w běhu časa zhubiła abo hač ta njeje tu ženje
wutworiła.

Typiska wosebitosć južnosamiskeje rěče je přezwuk wokalow. Při tym změni so
wokal prěnjeje žórły pod wliwom wokala druheje žórły. Přezwuka dla eksistuja w
južnosamiskej rěči tež prědnje wokale jako [ø] a [y], kotrež druhe samiske rěče
njeznaja. Dokelž dźensnišnje e je nastane z prěnjotneho *ə kaž tež z prěnjotneho
*i abo *u, móže e zawinić wšelake přezwuki:

Južnosamišćina ma dwaj numerusaj (singular a plural) a wosom padow: nominatiw,
akuzatiw, genitiw, ilatiw, inesiw, elatiw, komitatiw a esiw. Esiw ma jenož jednu
formu za singular a plural.

Kaž tež druhe samiske rěče, ma južnosamišćnina posesiwowe sufiksy. W
dźěnsnišnjej rěči te ale so wužiwaja jenož pola woznamjenjow přiwuznistwa, na
př. tjædtjeme ‘mója mać’, tjædtjene ‘mojeje maćerje’, tjædtjanadth ‘z twojej
maćerju’.

Adjektiwy ma w južnosamišćinje dwě zakładnej formje – atributiwnu a
predikatiwnu, kiž ale so husto njerozeznawaja. Zwjetša adjektiwy so
njedeklinuja, jeničke wuwzaće je, hdyž te funguja kaž substantiw, na př. Kaarreh
leah noere ‘Mužojo su młodźi’, noere kaarreh ‘młodźi mužojo’, ale dah noerh ‘te
młodźi’.

Južnosamiski werb ma tři numerusy, tři wosoby, štyri časy a štyri modusy. Na
rozdźěl wot substantiwow a adjektiwow maja werby w južnosamišćinje tež formy
duala.

Za negaciju werbow wužiwa so wosebity negacijowy werb. W prezensu sćehuje
negacijowemu werbej forma z kóncowku -h, na př. båatam ‘ja přińdu’, im båetieh
‘ja njepřińdu’.

Zestajane formy eksistuja za perfekt a pluskwamperfekt (Leam tjaaleme ‘Sym
pisał’) a za progresiw (Leam tjaelieminie ‘Ja pisam’, posłownje „ja sym
pisacy“).

Normalny słowoslěd w južnosamišćinje je subjekt – objekt – werb, na př. Dam
baakoem im åajaldehtieh ‘To słowo ja njezabudu’.

Prěni přełožk Biblije do južnosamisčiny wuńdźe 1811. 1957 wuńdźe čitanka za
dorosćenych („Sámien lukkeme-gärjá“) a 1993 prěnja čitanka za šulerjow („Lohkede
Saemien“).

Z lěta 1997 wuńdźe raz w kwartalu cyrkwinski časopis Daerpies Dierie z
nastawkami južnosamisce, norwegsce a šwedsce.

Z lěta 1968 eksistuje w gmejnje Snåsa samiska šula (Åarjelsaemien skuvle), hdźež
samišćina bu wučina njajprjedy pak jenož jako šulny předmjet. Ze spočatka 90ych
lět so wuči južnosamišćina tež jako maćeršćina.

Prěnje rěčespytne wopisanje wozjewi norwegski slědźer Knut Bergsland w lěće 1946
(Røros-lappisk grammatikk). Bergsland bě tež w rozsudnej měrje zamołwity za
dalše wuwiće južnosamišćiny k spisownej rěči. Najwjetši słownik južnosamiskeje
rěče – Südlappisches Wörterbuch (3 zwjaski) šwedskeho rěčespytnika Gustav
Hasselbrink – wuńdźe w lětach 1981–1985. Słownikaj za dźensnišu spisownu rěč
wuńdźeštej w Norwegskej 1993 a w Šwedskej 2007.



https://hsb.wikipedia.org/wiki/Joschka_Fischer

Joschka Fischer (poprawom Joseph Martin Fischer; * 12. apryla 1948 w
Gerabronnje) je něhdyši němski politikar Zwjazka 90/Zelenych a bywši wonkowny
minister Němskeje (1998–2005).

Narodźi so jako syn z Madźarskeje pochadźaceje němskeje swójby, kotraž měješe
1946 swoju domiznu wopušćić. Wot 1967 angažowaše so w studentskim hibanju a w
Zwonkaparlamentariskej opoziciji (APO) we Frankobrodźe nad Mohanom. Hač do lěta
1975 bě z čłonom radikalneje lěwicarskeje skupiny Revolutionärer Kampf a
wobdźěleše so na wjacorych namócnych bojach z policiju. W lěće 1982 zastupi do
nowozałoženeje Zeleneje strony a přisłušeše wot 1983 prěnjeje zeleneje frakcije
w zwjazkowym sejmje. Jako dóńdźe 1985 w Hessenskej k wutworjenju prěnjeho
čerwjeno-zeleneho knježerstwa, sta so Fischer ze statnym ministrom za wobswět a
energiju. Po rozpadźe knježerstwa 1987 a nowowólbach zaćahny do krajneho sejma.
Tež w druhej, wot 1991 knježacej čerwjeno-zelenej koaliciji pod ministerskim
prezidentom Hans Eichel (SPD) bě z wobswětowym ministrom.

W oktobrje 1994 złoži wšě hessenske zastojnstwa a sta so po za Zelenych
wuspěšnych wólbach do zwjazkoweho sejma hromadźe z Kerstin Müller z rěčnikom
tamnišeje zeleneje frakcije. Pod wjednistwom Fischera přeměnjachu so Zeleni bóle
do realpolitiskeho směra a wzdawachu so radikalnych pozicijow.

Po wólbach do zwjazkoweho sejma w lěće 1998 poradźi so SPD a Zelenym, po 16
lětach wotwjazać knježerstwo Helmuta Kohla a wutworić prěnju čerwjeno-zelenu
koaliciju na zwjazkowej runinje z kanclerom Gerhardom Schröderom (SPD). Joschka
Fischer sta so z wonkownym ministrom a wicekanclerom Zwjazkoweje republiki
Němska. W jeho dobje zastojnstwa wobdźěli so Němska na Kosowskej wójnje přećiwo
Juhosłowjanskej, nic pak na Třećej Golfowej wójnje.



https://hsb.wikipedia.org/wiki/Janu%C5%A1kowc

Januškowc (Ribes) je jenički ród ze swójby kosmačkowych rostlinow
(Grossulariaceae). Jeho płód je janska jahodka a kosmačka (jenož při družinje
kosmačkowc (Ribes urva-crispa)).

Wurostki su dołhe, přezhibnjene, zdźěla ćernojte. Hałuzy často su čerwjenojće
přeběžane.

Kćěje w pózdnjej zymje abo na spočatku nalěća. Kćenja su zelenojte, žołte,
čerwjene abo róžojte.

Zdźěla seršćate běłe, šarlachčerwjene, wioletne, zelene abo čorne jahody su
zwjetša jědźne.

Swójba Grossulariaceae bu lěće 1805 wot Augustin-Pyrame de Candolle w Flore
Française, Troisième Édition, 4(2), S. 405 nastajena. Typusowy ród Grossularia
Mill. bu w lěće 1754 wot Philip Miller w The Gardeners Dictionary ...
Abridged ..., 4. nakład z typusowej družinu Grossularia hirsuta
Mill. wozjewjeny. Někotre hišće při A. Cronquist 1981 do Grossulariaceae
zarjadowanych rodow z kapslowymi płodami dźensa su swójske swójby: Itea jako
Iteaceae a Escallonia Mutis ex L. f. jako Escalloniaceae.

Mjeno roda Ribes bu w lěće 1753 wot Carl von Linné w Species Plantarum, 1,
S. 200–202 prěni raz wozjewjene. Typusowa družina je Ribes rubrum L.. synonymy
za Ribes L. su: Botrycarpum A. Rich., Botryocarpium Spach, Calobotrya Spach,
Cerophyllum Spach, Chrysobotrya Spach, Coreosma Spach, Grossularia Mill.,
Liebichia Opiz, Rebis Spach, Ribesium Medik., Rolsonia Rchb..

Ród Ribes so do podrodow a sekcijow rjaduje, tu kóždy pad z wuběrkom na
družinach :

Swětodaloko ród wobsahuje něhdźe 140 hač 160 družinow. Hłowny rozšěrjenski
teritorij je měrnych klimatowe regiony sewjerneje połkule, ale tež w Andach
eksistuja někotre družiny. W Chinskej wustupuje 59 družinow, z kotrychž 25 jenož
tam. 53 družinow wustupuje w sewjernej Americe. Přećiwo tomu su jenož mało
družinow w južnej Americe domjace.



https://hsb.wikipedia.org/wiki/Jan_Skala

Jan Skala (* 17. junija 1889 w Njebjelčicach; † 22. januara 1945 w Dziedzitzu,
Delnja Šleska, tehdy Erbenfeld) bě serbski publicist a spisowaćel. W
mjezywójnskim času angažowaše so w „Zwjazku narodnych mjeńšinow w Němskej“ za
prawa njeněmskich ludow w němskim mócnarstwje.

Jan Skala bě syn skałarja a šwalče a wotrosće w Njebjelčicach. 1901 wopytowaše
wón jenož chwilku katolsku tachantsku šulu w Budyšinje, dokelž njemóžachu jeho
staršej šulski pjenjez dozapłaćić. Tohodla wuknješe wot 1902 w Kamjencu na
keramikarja a dźěłaše po tym hač do 1916 na wšelakich městnach w zawodach
chemiskeje a keramiskeje industrije. Připódla kubłaše so w kubłanskich
towarstwach za dźěłaćerjow a pisaše artikle do socialdemokratiskich nowin. 1910
so prěni raz někotre ze swojich serbskich basnjow wozjewichu.

Wot 1916 do 1918 bě Skala jako wojak na Balkanje a na wuchodnej fronće w Ruskej.
Tam wuknješe wón serbochorwatsce a rusce. W zymje 1918/19 dźěłaše Skala na
Berlinskim zastaranskim hamće. Za čas Nowemberskeje rewolucije wusměri so
přećiwo Spartakistam a angažowaše so za natwar a zakitowanje parlamentariskeje
němskeje republiki.

1919/20 bě Jan Skala redaktor Serbskeho Dźenika w Běłej Wodźe. Kónc lěta 1919
wobdźěli so při załoženju Łužiskeje ludoweje strony, kotraž měješe politiske
zajimy Serbow zastupować. Strona bu 1924 do "Serbskeje ludoweje strony"
přemjenowana. Při wólbach njezdoby pak ženje žane mandaty.

Tohorunja wobdźěli so Skala při załoženju Serbskeho Sokoła. 1921 dźěłaše Skala
někotre měsacy při Serbskich Nowinach w Budyšinje. Tu zapřimny mjez druhim do
publicistiskeho rozestajenja wo zawrjenju Serbskeho seminara ze strony Budyskeho
tachantstwa. W samsnym lěće dósta městno při „Prager Presse“, oficielneje
němskorěčneje nowiny čěskosłowakskeho knježerstwa. 1923 wozjewi w Budyšinje mału
zběrku basnjow „Škrě. Zběrka z lubosće khwilow“.

Skala natwari 1925 redakciju časopisa „Kulturwille“ (wot 1926 „Kulturwehr“) a
wodźeše jón jako hłowny redaktor hač do jeho zakazanja w lěće 1936. Bě to
časopis „Zwjazka narodnych mjeńšinow w Němskej“.

W samsnym lěće zakazachu jemu nacisća tež kóždźičku žurnalistisku a
spisowaćelsku dźěławosć. Skala wróći so do Budyšina a bu tam 1938 wot Gestapo
zajaty a 9 měsacow bjez wobskóržby w přepytowanskim jastwje w Drježdźanach
zawrjeny. Po pušćenju dźěłaše wón we wšelakich Budyskich a Berlinskich zawodach.

Jako w januarje 1945 Čerwjena armeja do Erbenfelda zaćahny, witaše Skala wojakow
jako wuswobodźerjow. Krótko na to zwadźi so ze sowjetskim wojakom, kotryž jeho
zatřěli.



https://hsb.wikipedia.org/wiki/Jan_Pawo%C5%82_K%C5%99i%C5%BEan

Jan Pawoł Křižan (němsce Johann Paul Zieschank; * 12. decembra 1854 w Sćijecach,
† 22. februara 1923 w Hodźiju) bě serbski ewangelski farar, spisaćel a
dołholětny předsyda Maćicy Serbskeje.

Jan Pawoł Křižan narodźi so jako syn Sćiječanskeho bura a wopytowaše wot 1868 do
1877 Budyski gymnazij. Po šuli studowaše hač do 1881 w Lipsku, Tübingenje a
Jenje ewangelsku teologiju a nastupi 1881 městno jako kapłan a serbski prědar w
Kamjencu. Wot 1883 skutkowaše jako kapłan w Hodźiju. Po smjerći tamnišeho
fararja Jaroměra Hendricha Imiša w lěće 1898 přewza Křižan farske městno.

Hižo jako student wuda Křižan modlerske knižki. Pozdźišo staraše so wo
wobnowjenje serbskorěčneje nabožinskeje wučby w šulach Kamjenskeho wokrjesa a
wozjewješe w Misionskim Posole a w časopisu Pomhaj Bóh nabožinske basnje. Wot
1889 do 1923 běše z redaktorom Předźenaka a mjez 1899 a 1915 redigowaše tež
Misionski Posoł. Nimo toho zaběraše so z regionalnymi stawiznami, wosebje
Hodźijskeje wosady.

Křižan bě wot lěta 1877 ze sobustawom Maćicy Serbskeje a předsteješe jej jako
naslědnik Jurja Łusčanskeho wot 1903 hač do swojeje smjerće w lěće 1923.



https://hsb.wikipedia.org/wiki/Jan_Jurij_Prokop_Han%C4%8Dka

Jan Jurij Prokop Hančka (němsce Johann Georg Hantschke, tež Prokopius; * 7. meje
1731 w Radworju, † 4. junija 1789 w klóštrje Marijina hwězda) bě serbski
rjadnik, rěčespytnik a spisaćel nabožinskich spisow.

Narodźi so jako syn wučerja w Radworju a bě wot 1749 do 1751 chowanc Serbskeho
seminara w Praze, hdźež wopytowaše gymnazij. Po studiju zastupi do rjada
cisterciensow w klóštrje Nowa Cala pola Frankobroda a přiwza mjeno Prokop. W
lěće 1759 so do Łužicy nawróći a sta so z kapłanom klóštra Marijina hwězda,
hdźež 1789 wumrě.

Hančka prócowaše so wo ponowjenje serbskeho prawopisa, wosebje wo zbliženje
rozdźělneju wašnjow pisanja katolskich a ewangelskich spisaćelow kaž tež wo
wučisćenje serbšćiny wot cuzych słowow. Mjeztym zo mjenowachu jeho přećeljo kaž
Jurij Mjeń „serbskeho Gottscheda“, dósta tež raznu kritiku ze strony fararjow. W
lěće 1765 wuda Paćerske knihi Duchowna brónjernja, jeho gramatika kaž tež
němsko-serbski słownik wostaštej pak w rukopisu.



https://hsb.wikipedia.org/wiki/Jan_B%C4%9Bmar

Jan Běmar (němsce Johann Böhmer; * 12. januara 1671 w Rodecach, † 10. meje 1742
w Budestecach) bě serbski farar a spisaćel nabožinskich spisow.

Narodźi so jako syn wićežneho bura w Rodecach pola Bukec a studowaše po wopyće
Budyskeho gymnazija wot 1696 do 1700 teologiju w Lipsku. W lěće 1700 so z dźowku
Budestečanskeho fararja Michała Frencla woženi a přewza dźěło jako pomocny farar
pola přichodneho nana. Po jeho smjerći w lěće 1706 sta so z nowym fararjom a
skutkowa tam hač do swojeje smjerće.

Hromadźe z fararjemi Janom Langu z Minakała, Janom Wawerjom z Bukec a Matejom
Jokušom z Hbjelska přełožichu jako prěni cyłu bibliju do serbšćiny a wudachu ju
w lěće 1728. Nimo toho wuda Běmar někotre modlerske a kěrlušowe knihi a přełoži
knihu Friedricha Wernera Prawy a wěsty njebjeski puć jedneho křesćijana, kotruž
jeho syn Jan Gotttrau Běmar w lěće 1777 wuda.

Jan Běmar bě nan třoch serbskich duchownych Jana Gotthelfa (* 1704), Jana
Gottholda (* 1706) a Jana Gotttrauwa Běmarjec (* 1710).



https://hsb.wikipedia.org/wiki/Jakub_Wjacs%C5%82awk

Jakub Wjacsławk (němsce Jacob Jatzwauk; * 15. februara 1885 w Hórkach, † 3.
septembra 1951 w Budyšinje) bě serbski slawist, wědomostny bibliotekar, doktor
filologije a załožer Serbskeje bibliografije.

Wjacsławk narodźi so jako syn Hórčanskeho skałarja-chěžkarja a złoži 1899
gymnazialnu preparandu Katolskeho wučerskeho seminara w Budyšinje. Wot 1900 do
1910 běše chowanc Praskeho Serbskeho seminara a wopytowaše 1900–07 tamniši
němskorěčny Małostronski gymnazij. Wot 1907 do 1910 studowaše w Praze teologiju,
filozofiju a slawistiku. Na złoženje teologiskich eksaminow sćěhowaše dalši
studij stawiznow a germanistiki w Lipsku. Za swoju promociju přepytowaše
zamóženske poměry w Budyšinje na spočatku 15. lětstotka a zahaji z tym serbske
socialnostawizniske slědźenje.

Wot 1913 hač do kónca Druheje swětoweje wójny dźěłaše jako bibliotekar w
Drježdźanach, na kóncu běše z bibliotekskim radu při Sakskej krajnej bibliotece.
Při bombardowanju Drježdźan w februarje 1945 so jeho bydlenje a priwatna
biblioteka spalištej. Po wójnje bě wot 1945 do 1949 z nawodu bibliotekarstwa a
archiwnistwa w Budyšinje a poslednjej dwě lěće swojeho žiwjenja z nawodu
Budyskeje wotnožki Sakskeho krajneho archiwa.

Mjez 1919 a 1932 wuda Saksku bibliografiju w pjeć zwjazkach. 1922 katalogizowaše
biblioteku Maćicy Serbskeje a stwori z tym zakład za Serbsku bibliografiju z
5000 titlemi (Wendische (Sorbische) Bibliographie, Leipzig 1929, Bautzen/Budyšin
1952), kotraž nasta zwonka jeho powołanskeho skutkowanja. Po 1945 centralizowaše
Budyske měšćanske biblioteki w něhdyšim stawowym domje na Hrodowskej hasy,
natwarješe tam wulku měšćansku biblioteku z wědomostnym wotrjadom a zarjadowa
wuswojene biblioteki hornjołužiskich hrodow a ryćerkubłow.

Wot lěta 1945 bě prěni powójnski předsyda wobnowjeneje Maćicy Serbskeje a wot
1946 zdobom čłon Zwjazkoweho předsydstwa Domowiny. Jako tajki a čłon komisije za
sakske stawizny w Sakskej akademiji wědomosćow hraješe wulku rólu při załoženju
Instituta za serbski ludospyt w Budyšinje a Instituta za sorabistiku při
Lipšćanskej uniwersiće w lěće 1950. Uniwersita jemu dwójce poskići, přewzać
direkciju uniwersitneje biblioteki a profesuru za bibliotekarsku wědomosć, štož
pak ze starobnych přičin njepřiwza.



https://hsb.wikipedia.org/wiki/Jakub_Herman

Jakub Herman (* 6. meje 1836 w Swinjarni; † 10. meje 1916 we Worklecach) bě
farar, mecen a spěchowar serbskeje literatury.

Jakub Herman, daloki kuzenk Jakuba Barta-Ćišinskeho, narodźi so jako syn bura w
Swinarni. Hižo bórze po narodźe so jeho swójba pak do Chrósćic na Bartec kubło
přesydli, hdźež běše jeho maćerny bratr Jakub Bart (1796–1881) dołho z fararjom.
Wuchodźiwši Chróšćansku wjesnu šulu přińdźe Jakub Herman do Budyšina na
Tachantsku šulu a potom na Budyski gymnazij. Mjez 1849 a 1859 běše wón chowanc
Serbskeho seminara w Praze, hdźež hač do 1855 němski Małostronski gymnazij
wopyta. Po tym přizamknje wot 1855 do 1859 studij teologije na Praskej
uniwersiće. Dnja 9. nowembra 1859 wuswjeći so wón na měšnika. Na to běše krótki
čas kapłan w Kamjenicy a mjez 1860 do 1861 druhi kapłan w Kulowje. Wot lěta 1861
do 1869 běše Jakub Herman prědar při Tachantskej cyrkwi swj. Pětra w Budyšinje.
Wón běše 1863 sobuzałožer a wuběrkownik Towarstwa swjateju Cyrilla a Methoda a
załoži 10. nowembra 1867 Towarstwo katolskich rjemjeslnikow. W lěće 1863 běše w
Šěrachowje krótki čas kapłan na wupomoc a 1866 ćehnješe jako wojerski duchowny
ze sakskim wójskom do Čěskeje. W lěće 1869 powoła so Jakub Herman na farskeho
administratora do Wotrowa, hdźež so w lěće 1871 na fararja postaji. Namjet, so
po smjerći Jurja Łusčanskeho na Budyskeho tachanta wuzwolić dać, wón wotpokaza,
so pak w lěće 1889 na čestneho kanonika tachantstwa wuzwoli. W lěće 1910 so
Herman na wuměnk podawši do Worklec přesydli. Tři dny po swojej smjerći pochowa
so wón 13. meje 1916 na Wotrowskim pohrjebnišću.

W swojich młódšich lětach pisa Jakub Herman někotre nastawki do Łužičana a
Katolskeho Posoła. Wón namrě 1881 nahladne zamóženje swojeho wuja Jakuba Barta,
z kotrymž spěchowaše Towarstwo swjateju Cyrilla a Methoda, towarstwo Pomocy za
studowacych Serbow a předewzaća Maćicy Serbskeje, kaž twar Serbskeho domu. W
swójskim nakładźe wuda wón wjacore zběrki basnjow Jakuba Barta-Ćišinskeho a
přewza 1891 nakład serbskeho beletristiskeho časopisa Łužica, doniž Maćica
Serbska 1910 jeje nakład přewza. W tutym času hromadźeše wokoło sebje tež
wodźace wosobiny serbskeho literarneho žiwjenja, kiž so kóžde lěto kónc
septembra pola njeho na Wotrowskej farje schadźowachu.



https://hsb.wikipedia.org/wiki/Jablonn%C3%A9_v_Podje%C5%A1t%C4%9Bd%C3%AD

Jablonné v Podještědí (němsce Deutsch Gabel, do 1901 Gabel) je město z 3.782
wobydlerjemi pod Łužiskimi horinami na sewjerje Čěskeje republiki. Leži na
Europskej dróze 442 mjez Novym Borom a Liberecom.

Jablonné je jedne z najstaršich městow sewjernych Čech a leži na starej
wikowanskej dróze z Čech do Łužicy (Alte Gabler Straße). Sydlišćo nasta něhdźe w
lěće 1240 we wobwodźe knjezow z Markwartic jako wobhrodźena wikowanska stacija.
W lěće 1425 bu Jablonné wot Husitow wobsadźene, w Třicećilětnej wójnje zhubi
wuznam. W lěće 1788 zniči wulki měšćanski woheń nimale wšě twarjenja w měsće.
19. awgusta 1813 běše Napoléon Bonaparte w Gabelu.

W lěće 1901 bu póstowe mjeno Deutsch Gabel za rozeznawanje wot sydlišćow ze
samsnym mjenom kaž Gabel an der Adler zawjedźene. Předoby so tež jako hamtske
woznamjenjenje. W Prěnjej swětowej wójnje běše pola města lěhwo wójnskich
jatych, hdźež běše na 12.000, zwjetša ruskich, wojakow interněrowane.

Přez Benešowe dekrety bu tón dźěl wobydlerstwa, kotryž njeje so přećiwo
wobsadnistwu Čěskosłowakskeje přez nacionalsocialistow wuprajił, w lěće 1945
wuswojeny a wuhnaty. Hač do 31. decembra 2006 słušeše město k Okresej Česká
Lípa.

W měsće su kapałka Swjateho Wolfganga a dominikanski klóšter kaž tež dom
Swjateho Ławrjenca natwarjene wot Johanna Lucasa von Hildebrandta z kosćemi
Swjateje Zdźisławy z Lemberka. Na torhošću steji barokny morowy stołp z lěta
1686.

K městu Jablonné v Podještědí słušeja měšćanske dźěle Česká Ves (Böhmischdorf),
Heřmanice (Hermsdorf), Jablonné (Deutsch Gabel), Kněžice (Großherrndorf), Lada
(Laaden, tež Laden), Lvová (Lämberg) z Kněžičky (Kleinherrndorf), Židovice
(Jüdendorf) a Zpěvná (Vogelgesang), Markvartice (Markersdorf), Petrovice
(Petersdorf), Pole (Felden), Postřelná (Postrum), Valdov (Waldau) a Zámecká
(Neufalkenburg)



https://hsb.wikipedia.org/wiki/Institut_za_sorabistiku

Institut za sorabistiku na Filologiskej fakulće Lipšćanskeje uniwersity je w
lěće 1951 załožena wysokošulska kubłanska a slědźenska institucija, kiž so
wědomostnje zaběra z hornjo- a delnjoserbskej rěču a jeju wariantami, z
literaturu a kulturu Serbow kaž tež z kulturno-historiskimi, etnologiskimi a
mjeńšinopolitiskimi prašenjemi. Jako jeničke uniwersitne kubłanišćo w Němskej
poskića institut kompletne studijne směry na polu sorabistiki a wučerstwa
serbšćiny (ze zakónčenjom Bachelor of Arts, Bachelor of Education; Master of
Arts, Master of Education); zdobom zmóžnja pod fachowym nawodom disertaciju ze
sorabistiskej temu.

Serbowědne slědźenja a rěčnopraktiske zwučowanja na Lipšćanskej uniwersiće
sahaja do zažneho 18. lětstotka. W lěće 1716 dowoli jeje wjednistwo serbskim
studentam ewangelskeje teologije załoženje Serbskeho prědarskeho towarstwa ze
zaměrom wukmanjenja w maćeršćinje. Prěnje přednoški wo sorabistikim rěčespyće a
literaturje poskićeše w lětach 1843–1847 serbski slawist Jan Pětr Jordan. Tež
prěni mějićel wučbneho stoła za slawistiku w Němskej (załoženy 1871/72 w
Lipsku), August Leskien, zapřija serbšćinu do swojich slědźenjow a regularnych
čitanjow. Znaći serbscy studenća na Lipšćan Alma Mater běchu w zašłosći mjez
druhimi Kito Fryco Stempel, Handrij Zejler a Arnošt Muka.

We wobłuku statneho spěchowanja sorabistiki w NDR mějachu Serbja w druhej
połojcy 20. lětstotka móžnosć, w Lipsku załožić swoje prěnje wysokošulske
wuwučowanske a slědźenske srjedźišćo. 1949 wutwori so pod nawodom Michała Nawki
při Słowjanskim instituće najprjedy rěčny lektorat za serbšćinu. W septembrje
lěta 1951 załoži so potom Serbski institut z dwěmaj sekcijomaj (rěč a
literatura; stawizny). Ludowědnik Pawoł Nedo bě hač do 1964 z jeho prěnim
direktorom; po tym nawjedowaše jón na wšě 30 lět rěčespytnik a slawist Hinc
Schuster-Šewc. W instituće kubłachu so wot započatka Hornjo- a Delnjoserbja kaž
tež Němcy a wukrajnicy na diplomowych sorabistow a wučerjow. Wot 1967 do 1982
organizowachu so w prózdninach tež mjezynarodne wysokošulske kursy za serbsku
rěč a kulturu we Łužicy. Z reformu lěta 1968 we wysokošulskim systemje NDR
přemjenowa so Serbski institut na Institut za sorabistiku a wobsteješe dale - a
to nimale jako jenički samostatny institut - njehladajo na dalokosahace změny a
přerjadowanja na uniwersitach.

Dźensa zaběra wažne městno w slědźenskim dźěle nimo rěčewědy, literaturowědy a
rěčneje praksy wobeju spisowMjeno wotkazaneju rěčow tež didaktika a wuwučowanje
serbšćiny jako mjeńšinoweje rěče a we wobłuku bilingualneje wučby w šuli.



https://hsb.wikipedia.org/wiki/Hw%C4%9Bzdne_njebjo

Hwězdowe njebjo wobsteji we wjacerazowym zmysle z dweju połojcow abo hemisferow:

Za astrometriju a sferisku astronomiju je hwězdne njebjo baza za definiciju
poćahowanskich systemow za krute koordinaty w hwězdnym systemje, sideriske
periody a za městny čas abo swětowy čas (UT). Hlej k tomu tež na časowe systemy.

Geodeziji a nawigaciji słuži wono při měrjenju absolutnych směrow, při ortowanju
a při zwěsćenju formy Zemje. Fyzice pomóže hwězdne njebjo při postajenju
inercialneho systema z pomocu zdalenych hwězdow a galaksijow.

Poćahowanski system za čas, koordinaty a fyzikaliske měrjenja so na kóncu
wotwodźa wot hwězdneho njebja. Wažne parametry so mjezynarodnje jednotnje
definuja, při čimž třěšne towarstwa astronomow (IAU), fyziki, geofyziki (IUGG) a
geodetow (IAG, FIG) wusko kooperuja.

Spody: napohlad njebja štyrich počasow (z hwězdnymi wobrazami) za srjedźnu
Europu wokoło zeger 21 wosrjedź měsaca w januarje, aprylu, juliju a oktobrje.
Wobrazy su wusměrjene za napohlad do juha.



https://hsb.wikipedia.org/wiki/Hr%C3%B3d

Hród je wjetše wobtwjerdźene a wobydlomne twarjenje, kotrež słuži wobstražowanju
a škitanju strategisce wuznamnych dypkow kaž na přikład přechodow přez rěki,
hórskich přesmykow a horow abo wažnych wikowanskich městnow. We wušim zmysle
steji zapřijeće za srjedźowěkowske twjerdźizny w Europje, kotrež běchu husto tež
rezidency krajneho knježićela, na přikład krala, wójwody abo markhrabje.

Hrody so zwjetša na strategisce přihódnje połoženych městnach natwarichu, kaž na
přikład na horach abo kopcach („hórske hrody“), na kupach abo při skałach a
wudrjeńcach kaž w Budyšinje. W kónčinach, hdźež tutych městnow njebě,
připrawjachu so kumštne zadźěwki, kaž na přikład wodowe hrjebje pola wodowych
hrodow.

Serbske resp. słowjanske wobtwjerdźenja, kotrež so zwjetša jenož w padźe nadběha
wužiwachu, mjenuja so hrodźišća.

Znate hrody w Hornjej Łužicy a wokolinje su na přikład Budyski hród, Körse w
Korzymje, Ojbin abo Stołpin. Wodowe hrody běchu předewšěm w nišich kónčinach,
kaž w Njeswačidle, Minakale abo Barće.

Serbski hród pochadźa ze starosłowjanskeho słowa „*gordъ“, přiwuzneho z
germanskim „gard“ abo „gart“ w zmysle wobtwjerdźeneho městna, kaž pola
Stuttgarta. Na někotrych (němskich) městnostnych mjenach wosebje w
sewjerowuchodnej Němskej a sewjernej Pólskej je derje spóznać, zo wužiwachu
tamniši Słowjenjo formu gard znajmjeńša hač do přichada Němcow w 10. lětstotku,
tak na přikład pola Gartz při Wódrje w Braniborskej abo Stargard Szczeciński
blisko Šćećina. W rušćinje, chorwatšćinje a južnoserbšćinje sta so słowo gorod
resp. grad samo z powšitkownym zapřijećom za města.

W serbšćinje njeje porno němčinje a čěšćinje žadyn rěčny rozdźěl mjez hrodami,
słužacymi jenož reprezentaciji (němsce „Schloss“) a hrodami, słužacymi tež
wojerskim zaměram. Tak prajimy w serbšćinje tež knježim domam „hród“, hačrunjež
husto žanu zakitowansku funkciju njemějachu. Tež němčina tute krute rozdźělenje
hač do 17. lětstotka njeznaješe.



https://hsb.wikipedia.org/wiki/Hornjoserbske_p%C5%99edmjena

Hornjoserbske předmjena su předmjena, kotrež so w hornjoserbskim kulturowym
kruhu wužiwaja. Tuž njejsu wone, porno germanskim abo słowjanskim mjenam, w
prěnim rjedźe linguistisce, ale kulturnje definowane. Dla wšelakorych wonkownych
wliwow, kotrymž hornjoserbska kultura podleži, je tež wobstatk na mjenach
wšelakory a bohaty na ortografiskich ale tež fonologiskich wariantach.

Přikłady za woblubowane žónske předmjena su: Bernadet, Borbora, Božena, Dana,
Franciska, Hanka, Hańža, Christina, Jana, Jěwa, Katka, Julija, Lejna, Lubina,
Madlena, Marhata, Marja, Měrana, Pawlina, Rejza, Ruzalka, Sofija, Weronika,
Wórša, Zusana a za muske: Beno, Bjarnat, Bosćij, Dawid, Feliks, Handrij,
Horisław, Jakub, Jan, Jurij, Korla, Klaws, Křesćan, Maćij, Marko, Měrćin,
Michał, Mikławš, Pawoł, Pětr, Radoměr, Roman, Sćěpan, Stanisław, Syman, Tomaš.

Prěnjotne serbske předmjena běchu bjez wuwzaća zapadosłowjanskeho pochada;
tójšto z nich su so hač do dźensnišeho časa wobchowali. Někotre su originarnje
serbske. Najznaćiši přikład je Lubina. Druhe, kaž Božena, su daloko rozšěrjene a
namakaja so tež w druhich zapadosłowjanskich kulturach.

Pokřesćanšćenje přinjese potom mnóstwo cyrkwinskich mjenow k Serbam. Mjez nimi
běchu bibliske mjena kaž Hilža a Mato, ale tež mjena swjatych kaž Weronika a
Měrćin.

Přeco wažniša za spožčenje předmjenow bu w běhu časa němska kultura, z kotrejež
přewzachu so předmjena germanskeho a njegermanskeho pochada. Přikłady za to su
Norbert, Dytar a Helga ale tež Andrea, Diana a Tobias.

Nic naposledk namakaja so tež někotre njeserbske słowjanske mjena kaž Bogna abo
Andrej. Móžna přičina za to móhł powšitkowny zajim na słowjanskej kulturje w
běhu dopomnjeća na słowjanske korjenje Serbow być.

Dokładne wobmjezowanje mjez žórłami mjenow njeje přeco móžne. Tak je Jadwiga
njeserbske słowjanske mjeno germanskeho pochada, mjeztym zo je Marja drje z
němčiny přewzate, při čimž je mjeno předewšěm křesćanskich přičin dla
woblubowane. Zaso druhe mjena běchu so we wšelakorich formach z rozdźělnych
žórłow přewzali, tak zo namakatej so nimo serbskeje formy Jěwa tež němska Eva a
pólska (abo serbsko-němska) Ewa, a mjez serbskej Borboru a němskej Barbaru so
namaka (tež w čěskim běžna) přechodna forma Barbora.

Dale powjetšeše so serbski mjenowy skład přez diminutiwy. Běchu wone prěnjotnje
jenoẑ wotwodźenki z křćenskich mjenow za priwatne wužiće, móžachu so pozdźišo ze
samostatnymi křćenskimi mjenami stać. Tak nastaštej na přikład z mjenow Jana a
Daniel mjenje Janka a Janika, ale tež Danko. Dalše přikłady toho typa su Leńka,
Hańžka abo Marka.

Někotre wukrajne mjena, kaž Angelique, Bianca abo Solveig ale tež Enrico, Marcel
abo René, su so nastupajo prawopis a wurjekowanje njezměnjene přewzate,
najskerje nic direktnje z pochadneho kraja, ale z wokołopućom přez němsku
kulturu.

Wjele mjenow ma serbske a němske pisanje. Tutej stej často identiskej,
rozeznawatej so pak hižo potom, jeli ortografiske wosebitosće dateje rěče
wustupuja, kaž na př. serbske diakritiki (č, ě, ł, atd.) abo němske dwójne
konsonanty abo wokale (tt, nn, au, ie atd.). Dwójne formy z tajkich přičin mamy
na přiklad pola Aleksander/Alexander, Andreja/Andrea, Dytmar/Ditmar/Dietmar,
Juta/Jutta, Rajnar/Reiner abo Weronika/Veronika. Při někotrych mjenach su tež
přechodne formy, tak na př. Klawdija/Clawdija/Claudija/Klaudia/Claudia.

Němske mjena w serbskim pisanju kaž Pawlina su relatiwnje časte, serbske mjena w
němskim pisanju kaž Bronislaw přećiwo tomu lědma wustupuja.

Při mjenach, kotrež wobsahuja w němčinje krótke i (wurjekowane kaž serbski y)
abo spěwny s (wurjekowane kaž serbski z), móže serbske pisanje pak němskemu
pisanju pak wurjekowanju slědować. Tohodla su tule w serbskim pisanju často
wjacore formy, kaž na př. Silka a Sylka abo Jósef a Józef.

Prěnjotnje wukónčachu žónske hornjoserbske mjena w zakładnej formje na -a a
muske běchu bjezkóncowkowe abo wukónčachu na -o abo -a. Tute mjena so w
hornjoserbšćinje kaž wotpowědne substantiwy deklinuja: → Měrana, Měrany,
Měranje, Měranu, ... → Rodźisław, Rodźisława, Rodźisławej, Rodźisława, ... →
Měrko, Měrka, Měrkej, Měrka, ... → Ota, Oty, Oće, Otu, ...

Najnowše formy mjenow, pola kotrychž tute paradigmy hižo njewustupuja, móžeja w
ekstremnym padźe njedeklinowane wostać. W normalnym padźe so pak deklinuja, we
wěstych padach so za to tróšku přiměrja.

Při žónskich mjenach kaž Andrea, kotrychž zdónk na wokalu skónči, so w
deklinaciji -j- zasunje: → Andrea, Andreje, Andreji, ... Žónske mjena kaž
Katrin, Berbel abo Beatrix, kotrež su w zakładnej formje bjezkóncowkowe, so kaž
wotpowědne substantiwy deklinuja: → Katrin, Katriny, Katrinje, ... → Berbel,
Berbele, Berbeli, ... → Beatrix, Beatrixy, Beatrixy, ...

Při muskich mjenach kaž Wyli, kotrychž zdónk so na wokal skónči, so w
deklinaciji -j- zasunje: → Wyli, Wylija, Wylijej, ...



https://hsb.wikipedia.org/wiki/Hod%C5%BAij

Hodźij (němsce Göda) je wjes a gmejna w Hornjej Łužicy, zapadnje Budyšina. Wjes
sama ma 936 wobydlerjow, gmejna wokoło 3.000.

Sydlišćo Hodźij ma wjace hač 1000-lětne stawizny. Naspomni so prěni raz w lěće
1007 jako Godobi. Po Budyšinje bě Hodźij z lěta 1076 druhe farske městno
Mišnjanskeho biskopstwa w Hornjej Łužicy. Hodźij a přisłušne hrodźišćo słušachu
hižo ze spočatka 11. lětstotka do wobsydstwa biskopow. W lěće 1010 běchu prěnju
kapałku na městnje dźensnišeje cyrkwje swj. Pětra a Pawoła natwarili. W pózdnim
srjedźowěku słušeše sydlišćo k mišnjanskemu klóšterskemu teritoriju wokoło
Stołpina a Biskopic a přeńdźe po jeho sekularizaciji 1559 do wobsydstwa sakskich
kurwjerchow.

Wot srjedźowěka hač do spočatka 19. lětstotka bě Hodźij schadźowanišćo serbskeho
wěca. Při tutym sudnistwje wotměchu so procesy po starych serbskim prawje. Wone
bě zamołwite za serbsku ludnosć we wjetšej wokolinje.

Po Mukowej statistice z lětow 1884/85 rěčachu tehdy 468 wot cyłkownje 574
Hodźijčanow serbsce. Arnošt Černik zwěsći w lěće 1956 w Hodźijskej gmejnje
serbskorěčny podźěl wobydlerstwa wot jenož hišće 23,6 %.



https://hsb.wikipedia.org/wiki/Herbert_Cerna

Herbert Cerna (němsce Herbert Zerna; * 9. septembra 1905 na Górach, † 24.
oktobra 1955 w Popojcach) bě delnjoserbski teologa a pedagoga. Wón je znaty jako
domiznowědnik a režiser domiznowědnych filmow.

Cerna pochadźa ze serbsko-němskeje swójby. Jeho nan Měrćin Cerna bě wot lěta
1902 z wučerjom na Górach. Po wopyće Choćebuskeho gymnazija studowaše Herbert w
Jenje, Tübingenje a Hali teologiju. Po studiju sta so najprjedy z wikarom při
wosadnej cyrkwi w Bórkowach. Wot 1937 do 1945 skutkowaše jako farar w
Jähnsdorfje we wuchodnej Delnjej Łužicy (dźensnišich Janiszowicach w Pólskej).
Po druhej swětowej wójnje přewza w lěće 1945 farske městno w Nowej Niwje a 1949
sta so z Popojčanskim fararjom.

Herbert Cerna skutkowaše jako domiznowědnik a wozjewješe wuslědki toho dźěła w
Choćebuskich nowinach. Jeho ćežišća běchu serbske nałožki a tradicije kaž tež
městnostne a ležownostne mjena a jich woznam. Wón bě z režiserom pola wjacorych
wot lěta 1930 sem nahratych krótkofilmow, kotrež zaběrachu so ze žiwjenjom na
dwurěčnych wsach Choćebuskich kónčin. Jeho w lěće 1931 napisana dźiwadłowa hra
Moja domizna předstaji so w Choćebuzu a we wjacorych delnjołužiskich wjeskach.



https://hsb.wikipedia.org/wiki/Helmut_Kohl

Helmut Josef Michael Kohl (* 3. apryla 1930 w Ludwigshafenje) je němski
křesćanskodemokratiski politikar a běše wot 1982 do 1998 jako nawoda
čorno-žołteho knježerstwa šesty zwjazkowy kancler Němskeje. W běhu politiskeho
žiwjenja skutkowaše jako ministerski prezident Porynsko-Pfalcy (1969–76),
zwjazkowy předsyda strony CDU (1973–98) a wjednik opozicije w zwjazkowym sejmje
(1976–82).

Po złamanju čerwjeno-žołteje koalicije a wuspěšnym wothłosowanju wo wuprajenju
njedowěry přećiwo kanclerej Helmutej Schmidtej (SPD) bu Kohl dnja 1. oktobra
1982 za šesteho zwjazkoweho kanclera woleny. Nawjedowaše koaliciju stronow
CDU/CSU a FDP hač do lěta 1998, hdyž zhubješe we wólbach swoju wjetšinu. Helmut
Kohl je ze 16 lětami w zastojnstwje najdlěje amtěrowacy zwjazkowy kancler
Němskeje hač do dźensnišeho.

Pod nawodom Kohla zjednoćištej so w lěće 1990 NDR a ZRN po 41 lětach znowa,
čehoždla ma wón wosebje w konserwatiwnych kruhach přimjeno „kancler jednoty“.



https://hsb.wikipedia.org/wiki/Hajno_Jordan

Fryco Hajno Franc Jordan (* 24. nowembra 1882 w Popojcach; † 28. měrca 1917 w
Villers-devant-le-Thour w Francoskej) běše serbski wučer, mjenowědnik a kulturny
prócowar.

Hajno Jordan, bratr Karla Jordana narodźi so w Popojcach jako druhi syn
Hendricha Jordana a jeho mandźelskeje Emilije rodź. Pjatarjec z Wjerbna. Wón
wopyta šulu swojeho nana w Popojcach a po tym gymnazij w Choćebuzu. Mjez 1901 do
1904 chodźeše na wučerski seminar w Starej Darbni a skutkowaše po tym jako wučer
w Gołbinje. Wot lěta 1913 běše wučer w Slepom a wot 1916 wojak w prěnjej
swětowej wójnje, hdźež we wojowanjach při rěce Somme zemrě.

W Časopisu Maćicy Serbskeje wozjewi Hajno Jordan nastawki w ležownostnych
mjenach w Delnjej Łužicy a w Bramborskim Casniku dalše mjeńše přinoški. Wón běše
čłon serbskeho towarstwa w Starej Darbni a 1910 bu jako naslědnik nana předsyda
Błótowskeho wučerskeho towarstwa. Hajno Jordan běše čłon Maśicy Serbskeje a wot
1910 tež jeje pismawjedźer a pokładnik.



https://hsb.wikipedia.org/wiki/Gudrun_Ensslin

Gudrun Ensslin (* 15. awgusta 1940 w Bartholomäje; † 18. oktobra 1977 w
Stuttgart-Stammheimje) bě sobuzałožerka a wodźaca wosoba RAF. Wona wobdźěli so
na pjeć bombowych atentatach z cyłkownje štyri smjertnymi woporami. W lěće 1972
bu zajata a 18. oktobra 1977, w tak mjenowanej Smjertnej nocy wot Stammheima w
jeje celi mortwa namakana.

Gudrun Ensslin bě štwórte wot cyłkownje sydom dźěsćow ewangelskeje swójby a
wotrošće w Tuttlingenje. W jeje šulskim času přebywaše wona jedne lěto jako
wuměnowa šulerka w Zjednoćenych statach Ameriki. Po abiturje na katólskej šuli w
1960 studowaše wona z lěta 1960 do 1963 anglistiku, germanistiku a pedagogiku na
Tübingenskej uniwersiće. Po tym přeńdźe na Pedagogisku wysoku šulu Schwäbisch
Gmünd, hdźež wona 1964 jeje statny eksamen k wučerce złoži. Na to poda so wona
na dalši studij na Swobodnej uniwersiće w Berlinje.

1963 załoži wona hromadźe z politiskim awtorom Bernwardom Vesperom małe
nakładnistwo "Studio für neue Literatur". W lěće 1964 prócowaše wona so wo
promociski stipendij Studijneje załožby němskeho luda. We wólbnym bóju
Zwjazkoweho sejma w lěće 1965 dźěłaštaj Ensslin a Vesper we wólbnym kontoru
Němske spisowaćeljo za kandidaturu Willya Brandta. Z Verpserom zrodźi wona
zbromadneho syna, Felixa Ensslina. Krótko po jeho porodźe zezna wona Andreasa
Baadera a wopušći na to w januaru 1968 jeje swójbu. Syn Felix wotrosće pola
hladanskeju staršeju, po tym zo bě Vesper sej w lěće 1971 žiwjenje wzał.

Za politisce motiwěrowane zapalenja kupnicow 2. apryla 1968 bu Ensslin zajeta a
hromadźe z Andreasom Baaderom, Thorwaldom Prollom a Horstom Söhnleinom k tři
lětam jatby zasudźena. Dla zapodatej rewizije buchu pak zaso pušćene.

Po tym zo bě BGH rewiziju pak wotpokazał a wusud so z tym prawomócny sta, schowa
so Ensslin w Septembru 1969 a ćeknje z Baaderom a Prollom do Italskeje. 1970 so
wona hromadźe z Baaderom do Berlina wróći, hdźež Baader so 4. apryla 1970 znowa
zaje.

Ensslin a Ulrike Meinhof planowaštej na to wuswobodźenje Baadera. Tute wotmě so
14. meje 1970. Tutón podawk liči so jako załoženje RAF.

7. junija 1972 bu Gudrun Ensslin w hamburgskej modowej boutice zajeta.
Šćěhowachu dołholětne sudnistwowe procesy. Gudrun Ensslin je, runja Andreasej
Baaderej a Jan-Carlom Raspej sej 18. oktobra 1977 w Stuttgartowej jatbje
žiwjenje wzała. Tutón podawk bu znaty jako "Smjertna nóc wot Stammheima".



https://hsb.wikipedia.org/wiki/Geografiska_%C5%A1%C4%9Brokos%C4%87

Geografiska šěrokosć (prjedy stopjeń šěrokosće), φ abo B (łaćonsce latitudo,
jendźelsce latitude, mjezynarodnje skrótšena přez lat. abo LAT) je sewjerna abo
južna zdalenosć dypka zemskeho powjercha wot ekwatora, podata w kutowej měrje,
tuž w stopnju. Šěrokosć móže hódnoty wot 0° (na ekwatorje) hač ±90° (na čopomaj)
nabyć. Město předznamješka (tradicionelnje +sewjer, −juh) je tež N resp. S
dowoleny.

Kut, kotryž so za geografisku šěrokosć wužiwa, njeměri so w zemskim srjedźišću,
ale wotpowěduje kutej mjez (idealizowanym) lotowym směrom a ekwatorowej runinu
zemje.

Geografiska šěrokosć podawa so seksagezimalnje w stopnjach, mjeńšinach a
sekundach, při čimž jedna mjeńšina 60 sekundam a jedyn stopjeń 60 mjeńšinam
wotpowěduje (kaž w časowych podaćach). Při decimalnych stopnjach, mjeńšinach a
sekundach so městna za komu podawaja.

Łukowa mjeńšina wotpowěduje podłu ekwatora a podłu meridianow čarje jedneje
mórskeje mile resp. 1.852 metrow, mjeztym zo čara łukoweje mjeńšiny na
šěrokostnikach φ (na sewjer abo na juh wot ekwatora) je wo faktor cos φ mjeńša.
Wotstawk mjez šěrokostnikami wšak je přeco wok. 111 km. Ale wotstawk na čopomaj
(111,694 km/°) je přez wopłonjenje zemje snadnje wjetši hač na ekwatorje
(110,574 km/°), dokelž křiwizna na tutym puću wo wok. 1 % přiběra.

Při podawanju městnych koordinatow dyrbi so šěrokosć přeco jako prěnja podać,
potom hakle dołhosć: „B před L, kaž w alfabeće“. Swoju přičinu ma tuta
konwencija w stawiznach: šěrokosć da so hižo lětstotki do dołhosće dosć
eksaktnje postajić.

Šěrokosć da so cyle jednorje z najwyšeho słónčneho stawa (připołdniša šěrokosć)
abo z wysokosće kulminowacych hwězdow postajić.

Na sewjernej połkuli zemje podawa wysokosć relatiwnje swětłeho polarneje hwězdy
(Polaris) nad wobzorom dosć dokładnje šěrinu: Na ekwatorje pokazuje so polarna
hwězda na wobzoru, na sewjernym čopje steji nimale padorunje na njebju.
Woprawdźe je Polaris nic cyle 1° wot njebjeskeho čopa zdaleny; zmylk, kotryž
přez to nastawa, je zemskeje rotacije dla dwójce wob dźeń 0°, dwójce wok. 0,75°
a da so přez jednore formle abo wobličenje přerězka pomjeńšić.

Hižo namórnicy pózdnjeho 15. lětstotka zamóžechu šěrokosć za nawigaciju wužiwać.
Wobličenje geografiskeje dołhosće wšak je bóle komplikowane było a je sej
dokładnu koplowansku nawigaciju abo měrjenje distancow měsačk-hwězda wužadowało.
Wot kónca 18. lětstotka stawa so z dokładnym časom chronometrow, wot srjedź 20.
lětstotka z pomocu wšelakich metodow wužiwajo elektromagnetiskich žołmow
terestriskich sćelakow, wot 1990tych lět z GPS-přijimakami satelitow.

Dokelž přerězne słónčne dopromjenjenje na dypk zemskeho powjercha wot jeho
geografiskeje šěrokosće wotwisuje, postaja tuta bytostnje lokalnu klimu a móže
definiciji (geografiskich) klimowych conow słužić: Tropy leža mjez wobrotnikomaj
(23° 26′) a polarske kónčiny wyše polarneju kruhow (66° 34′), mjez nimi subtropy
a měrne pasma.

Klima tež wot dalšich faktorow wotwisuje; tak su na př. europske městna
sewjeroatlantiskeho pruda dla zwjetša jasnje ćopliše hač aziske a
sewjeroameriske městna jenakeje geografiskeje šěrokosće.

Geografiska šěrokosć ma wosebje wliw na wětřikowe wuměnjenja. W prjedawšich
časach, hdyž so łódźe hišće najčasćišo płachćachu, běchu te za łódźnistwo jara
wažne. Z toho časa su so hišće pomjenowanja kaž kalmy abo Roaring Forties
wobchowali, kotrež wětrikowe wuměnjenja wotpowědowacym šěrokosćam přirjaduja.

Wuraz stopjeń šěrokosće wužiwa so w rozdźělnym woznamje. Z jedneje strony je z
tym geografiska šěrokosć sama měnjena a z druheje strony šěrokostnik, na kotrymž
wšě městna jenakeje geografiskeje šěrokosće leža; specielnje su druhdy jenož
tajke šěrokostniki měnjene, kotrychž geografiska šěrokosć w stopnjach je
cyłoličbna.

Přibližne wobličenje dołhosće šěrokostnika, potajkim jeho wobjima, budź z
přikładom 48. šěrokostnika, kotryž Freiburg im Breisgau prěkuje, wotwodźene: Po
zjednorjenym měnjenju, zemja by kula była, nic k čopomaj wopłonjena, a zemski
radius by 6.400 km był, je radius šěrokostnika, jeho wotstawk k zemskej wósce
(ta jako linija wot jednoho čopa přez srjedźizny zemje k druhemu čopej), za 48
stopnjow



https://hsb.wikipedia.org/wiki/Gary_Davis

Reverend Gary Davis, tež znaty jako Blind Gary Davis (* 30. apryla 1896 w
Laurens, South Carolina; † 5. meje 1972 w Hammontonje, New Jersey) bě
US-ameriski spěwar a gitarist bluesoweje a gospeloweje hudźby. Jeho wosebite
wašnje gitaru hrać je z inspiraciju za wjele druhich wuměłcow.

Hižo jako dźěćo woslepi, w tym času spěwaše w chorje domizniskeje wosady. Srjedź
dwacetych lět 20. lětstotka přećahny do Durhama, w staće North Carolina. Tute
město bě w tym času jedyn ze centrumow kultury čornych. Tam dźěłaše mjez druhim
hromadźe z wšelakimi wuměłcami kaž Blind Boy Fuller a Bull City Red. W lěće 1935
bu Gary přez J. B. Long (1903–1975) hudźbnej firmje American Record Company
předstajeny. Tute prěnje zetkanje je woprawdźity započatk hudźbneje kariery
Davisa. Mjeztym zo bydleše w Durhamje konwertuje ke křesćanstwu a sta so
pozdźišo z fararjom baptistiskeje cyrkwje. Wobwliwowany wot toho zaběra so čas
žiwjenje intensiwnje z gospel-hudźbu a z křešćanskej wěru. Wón sam je swoje
tworjenje na polu hudźby hłownje jako wuraz swojeje wěry widźał, jenož mało
spěwow mějachu swětny pozadk.

W štyrcetych lětach 20. lětstotka poča hudźbna scena w Durhamje rozpadować, tak
zo Davis přećahny do New Yorka. Wozrodźenje folk-hudźby wot lěta 1960 da swojej
kariery nowy elan, wjeršk bě jeho wustup na Newport Folk Festival. Nimo toho
nahrawachu wšelake skupiny jeho spěwy znowa na přikład Peter, Paul and Mary spěw
„Samson and Delilah“.



https://hsb.wikipedia.org/wiki/Franc_Kral

Franc Kral (němsce Franz Krahl; * 26. nowembra 1886 w Radworju; † 25. septembra
1915 pola Loos w Francoskej) bě wučer w Kamjencu, podwyšk w sakskim wójsku a
serbski spisowaćel a redaktor. Swoje spisy wudawaše pod pseudonymom Rachlowc,
kotryž dopomina na wěsty poćah do Rachlowa pod Čornobohom.

Franc Kral narodźi so jako syn wučerja Jakuba Krala w Radworju. Wuchodźiwši
Budysku Tachantsku šulu so wón na Katolski wučerski seminar poda. Po jednolětnej
wojerskej słužbje mjez lětomaj 1907 a 1908, bu za pomocneho wučerja do Chrósćic
powołany. Mjez 1911 do 1914 běše Franc Kral wučer w Kamjencu a wot 1914 wojak w
prěnjej swětowej wójnje. Jako podwyšk so pola Loos w Francoskej smjertnje zrani.

Franc Kral spěchowaše serbske towarstwowe žiwjenje a podpěrowaše wjesne
towarstwa, kaž na přikład towarstwa w Jaseńcy, Chrósćicach, Pančicach,
Njeswačidle, Wulkich Ždźarach, Łazu a Rakecach. W lěće 1912 załoži wón hromadźe
z Arnoštom Bartom a Bogumiłom Šwjelu Domowinu, kotrejež sekretar wón běše.
Składnostnje pjećdźesatlětneho jubileja serbskeho dźiwadźelenja 1913 spisa wón
prěnju přiručku Naše dźiwadło za nawod za dźiwadłowe skupiny. Hižo jako
seminarist załoži 1906 dźěćacej časopisaj „Raj“ a „Zahrodka“ jako přiłoze
Katolskeho Posoła a Serbskich Nowin. W lětomaj 1911 do 1912 běše wudawaćel
knižneje protyki za dźěći „Nadźija“ a w lětach 1911 do 1914 redaktor kulturneho
časopisa „Łužica“.



https://hsb.wikipedia.org/wiki/D%C5%BAiwja_morchej

Dźiwja morchej (Daucus carota ssp. carota) je rostlina ze swójby wokołkowych
rostlinow (Apiaceae). Wona je dźiwja forma wšědneje morchwje (Daucus carota).

Wona je zwjetša dwulětna, naćowa rostlina. Dźiwja morchej docpěwa wysokosć mjezy
50 - 120 cm (wot 30 hač 100 cm) a ma na stołpikach seršćate kosmy. Rostlina je
šěrozelena a ma swětły, ćeńki, kruto-nićaty čopojty korjeń.

Wona kćěje wot junija hač do oktobra (septembra). Kwětnistwo je dwójny wokołk a
docpěwa wulkosć mjezy 3 a 7 cm, kotrež za čas kćěwa je płone abo horbjene, za
čas nasadźenja płodow je hněžkojće zapadnjene. Wokołk je mjenje wjelbowany a
bóle płony hač tón zahrodneje morchwje. W jeho srjedźišću je zwjetša čerwjena
abo nimale čorna "morchejowe kćenje". Kćenja su běłe, nimaja žane keluškowe
łopješka a docpěwaja wulkosć wot 5 mm. 5 kćenjowych łopjenow su wutrobojće
kromate. Kćenjowe łopjena na wonkowne kromje wokołka su jasnje wjetše. Kćenje
wosrjedźa cyłkowneho wokołka najčasćišo ma purpurowu krónu.



https://hsb.wikipedia.org/wiki/Cyrkej_swjateje_Marije,_kralowny_r%C3%B3%C5%BEowca

Cyrkej swjateje Marije, kralowny róžowca je wot lěta 1896 Radworska wosadna
cyrkej. Přetož stej w Radworju hišće dalšej cyrkwi (Stara wosadna cyrkej a
Křižna cyrkej) bu wona tež jako nowa wosadna cyrkej woznamjenjena.

Cyrkej steji w južnym dźělu wsy při dróze do Chelna na ležownosći, wosadźe wot
tehdyšeho hrabja von Einsiedela darjenej a bu w lětomaj 1895/96 pod nawodom
Drježdźanskeho twarskeho radźićela Ernsta Giesa po planach Josepha Camiani
natwarjena. Pódla cyrkwje bu w lěće 1926 nowa Radworska šula natwarjena.

K wosadźe słušeše w lěće 2015 1.635 zwjetša serbskorěčnych katolikow w 60 wsach.
Serbske bože słužby so wšědnje swjeća, njedźelu tež w němskej rěči. K wosadźe
słuša nimo toho wot lěta 2005 filialna cyrkej w Zdźěri, hdźež swjeća dwójce wob
tydźeń serbske kemše.

Po tym, zo běchu eksperća w posudku zwěsćili hubjenu twarsku situaciju stareje
wosadneje cyrkwje při nawsy, rozsudźi so komisija Radworskeje wosady a gmejny
dnja 18. julija 1888 za twar noweho Božeho domu, dokelž bychu kóšty za
restawraciju stareje cyrkwje wyše byli hač płaćizna za nowotwar. Nowotwar
namjetował a za njeho wabił bě administrator Mikławš Žur. Dnja 1. oktobra 1888
dósta wosada přizwolenje biskopskeje administratury. Dźakowano podpěrje
ewangelskeho Radworskeho hrabja Clemensa von Einsiedela, kotryž 1890/91
ležownosć při Chelnjanskim puću na tehdomnišej wjesnej kromje k dispoziciji
staji, namakachu hodźace so twarnišćo, kotrež so přez nakup mjeńšich susodnych
ležownosćow hišće powjetši. Tute zmóžnjenje nowotwara katolskeje cyrkwje přez
podpěru ewangelskeho knjeza je runje w Radworju přispomnjenja hódne, dokelž
běchu předchadnicy hrabja von Einsiedela přeco zaso spytali, katolsku wěru we
wsy zesłabjeć abo samo wotstronjeć.

Dnja 2. awgusta 1895 so swjatočnje zakładny kamjeń za nowu cyrkwju połoži.
Twarske dźěła běchu so hižo w lěću 1894 započeli. 15. nowembra 1896 biskop
Ludwig Wahl nowu wosadnu cyrkwju wuswjeći.

Dnja 6. awgusta 1939 swjeći Alojs Andricki w Radworskej wosadnej cyrkwi swoju
primicu.

Cyrkej swj. Marije kralowny róžowca je wulka noworomaniska pseudobazilika z
třomi cyrkwinskimi łódźemi, kotrež su do wuchoda wusměrjene. Cyrkej wobsteji z
njewobmjetowaneho łamaneho kamjenja a ma sedłowu třěchu z wysokim wotewrjenym
třěšnym stołom nad 18 metrow wysokej srjedźnej łódźu. Na reprezentatiwnym
zapadnym boku při dróze dr. Marje Grólmusec steji kwadratna 52 metrow wysoka
zwonica. Spočatnje běštej dwě wěži planowanej, z kotrejuž so pak jenož jedna
zrealizowa.

Cyrkej je so 1988–90 originalej přiměrjenje wotnutřka restawrowała. Nutřka
namakaja so wjacore postawy ze stareje wosadneje cyrkwje, kiž buchu hač do lěta
1939 z cyrkwinskeho muzeja w starej cyrkwi do noweje přenjesene, mjez druhim
Hana samotřeća z 15. lětstotka a tři gotiske postawy japoštołow z pěskowca. Wot
dźesać japoštołow (Tomaš a Matej buštej 1972 pokradnjenej) wobdata „Njeswačanska
mać boža“ pochadźa z gotiki (něhdźe 1410–40) a bu po zaćehnjenju reformacije w
Njeswačidle 1547 do Radworja přenjesena. Při hłownym wołtarje su swjata Marija z
dźěćatkom na ruce w srjedźišću a swjataj Katyrna a Dominik na bokomaj.

Spočatnje měješe cyrkej pjeć mosazowych zwonow, wot kotrychž dyrbjachu tři w
Prěnjej swětowej wójnje k produkciji brónjow wotedać. 1933 buštej dwaj nowej
zwonaj poswjećenej, w decembrje 1941 dyrbjachu so pak zaso wšitke dla wójnskeho
hospodarstwa wotedać, hač na najmjeńši, kiž do Baćonja přińdźe. Hakle w lěće
1956 dósta wosada nowe železne zwony a 1958 elektriske zwonjenje. Šesty a
najmjeńši zwón bu k česći Alojsa Andrickeho darjeny a dnja 4. februara 1990
poswjećeny.



https://hsb.wikipedia.org/wiki/Br%C4%9B%C5%A1kowc

Brěškowc(Prunus persica) je kerk abo štom ze swójby róžowych rostlinow
(Rosaceae). Jeho płód je brěšk, brěška.

Brěškowc je w lěću zeleny kerk abo štom, kotryž docpěje wysokosć wot 3 hač 10 m.

Měnjate, stołpikate łopjena su wótro rězane, šěroko-lancetojte, hładke, nahe,
nad srjedźišćom najšěrše a docpěja dołhosć wot 8 (6) hač do 15 cm.

Kćěje wot měrca hač do apryla. Róžojte abo čerwjeno wioletne kćenja so před abo
z łopjenami jewja. Wone docpěja přeměr wokoło 3 cm.

Blědoróžojte, swětłoróžojte, žołtočerwjene, žołte abo šarlachčerwjene póčkate
płody docpěja wulkosć wot 5 hač do 7 (wot 4 hač do 8) cm a wobsahuja poroznu,
hłuboko brózdźenu, lochko so wotdźělowacu póčku. Brěški su kosmate, mjeztym zo
nektariny su njekosmate. Eksistuja sorty ze žołtym a běłym płodowym mjasom.

Pochadźa originalnje z Chinskeje a je přišła přez Persiskeje do antikneje
Grjekskeje a Romskeje mócnarstwa a wottam k srjedźnej a zapadnej Europje.

Někotre sorty so jako płodowe štomy plahuja, mjeztym zo druhe sorty jako pyšne
rostliny plahuja.



https://hsb.wikipedia.org/wiki/Bislam%C5%A1%C4%87ina

Bislamšćina, tež Bislama, je jedna hamtskich rěčow republiki Vanuatu a zdobom
Lingua franca pod 108 rozdźělnych rěčow (wobaj rěči »Aore« a »Ifo« so wjace
njerěčitej), kotrež so w Vanuatu rěča; 90 % Ni-Vanuatu (tak mjenuja so
wobydlerjo Vanuatua) wužiwa Bislama jako druhu rěč, 10 % – znajmjeńša młoda
generacija z wobeju městow Port Vila a Santo – jako prěnju rěč; nimo toho so wot
wjace 1.200 ludźi w Nowej Kaledoniskej rěči. Wona liĉi k pacifiskim na
jendźelšćinje bazowanym kreolskim rěčam. Dla stawiznow Vanuatua ma wjele
požčonkow z Francošćiny a z melanesiskich rěčow. Syntaksa je sylnje melanesisce
charakterizowana. Zdźěla je Pijinej (Salomony), Tokpisinšćinje (Papuwa-Nowa
Gineja) a Broken of the Torres Strait (Queensland, Awstralska) podobna.

Kupy dźensnišeho Vanuatua buchu před někotrymi tysac lětami wot Melanezičanow
wusydlowane, kotřiž rozdźělne oceaniske rěče na kupy přinjesechu. Wjele wsow
mějachu lědma kontakt jedyn k druhemu, tak zo so wulka mnohostronskosć na rěčach
wuwiwaše (Vanuatu ma najwjetšu rěčnu hustosć). Europjenjo přińdźechu hakle w
srjedźišću 19. lětstotka na kupy – znajmjeńša Britenjo a Francozy, kotřiž tam
de:Sandelholz wotkrywachu a plahowachu. Wóni rekrutowachu wjele Ni-Vanuatuow k
dźěłu na plantažach cokorinow w Queensland. Za čas Druheje Swětoweje wójny
dyrbjachu wjele Ni-Vanuatuow na ameriskich wojerskich bazach dźěłać. Z
wjelerěčneje situacije nastawaše najprjedy jendźelski pidźin, kotryž bu wot
generacije ke generaciji dale daty a k dźensnišej kreolskej rěči Bislama bywaše.
Mjeno so hodźi wot Beach-la-Mar wotwodźić, kotrež sam z Francoskeho biche de mer
(mórski kórki, němsce: Seegurke) pochada. W 19. lětstotku buchu mórske kórki na
kupach we wulkim měrje žnjate a sušene. Wot dźěłaćerjow tehdy rěčany pidźin bu z
tutym činom asociěrowany, tak zo so mjeno rěče etablěrowaše.

Vanuatu je (nimo na př. Haitija) jedyn mało statow, w kotrychž so kreolska rěč k
hamtskej rěči činješe. Přičina bě wěsće, zo komunalne politikarjo problem z
jendźelšćinu abo francošćinu njerěčacym wobydlerstwom měješe. Parlament,
rozhłosowe wusyłanja, nowiny wužiwaja předewšěm Bislamšćinu. Hakle nětko so w
zakładnych šulach kraja započnje, tež Bislamšćinu wučić.

Bislamšćina ma pjeć wokalow, a to a, e, i, o, u. Nimo toho diftongi ae, oe a ao
wustupuja.

Bislama je jednora a harmoniska rěč z něhdźe 2.800 słowami. Hłowny dźěl leksika
pochada z Jendźelšćiny 19. lětstotka, a to něhdźe 90 %. Zbytk pochadźa z
lokalnych rěčow (něhdźe 3,75 %; na př. nawita "sepija, čornica"), z francošćiny
(mjez 6 a 12 %; na př. pamplimus "pamplmuza") a druhich rěčow (něhdźe 0,25; z
portugalšćiny je pikinini "dźěćo").



https://hsb.wikipedia.org/wiki/B%C5%82%C3%B3to%C5%84

Błótoń (madźarsce Balaton, němsce Plattensee) je wulki jězor w Panonskej
nižinje, najwjetša wodźizna Madźarskeje a zdobom najwjetši jězor a nimo
Neusiedlskeho jězora tež najwažniši stepowy jězor srjedźneje Europy. Nimo
stolicy Budapest je Błótoń najwuznamniši cil turistow w Madźarskej. Hospodarski
wuznam matej nimo toho tež winicarstwo a rybarstwo.

Nadeńdźe so na zapadźe Madźarskeje, něhdźe 90 kilometrow juhozapadnje Budapesta
a je cyłkownje 79 kilometrow dołhi a přerěznje 7,8 kilometrow šěroki. Z
přestrjenju wot 594 km² je wón wo 14 km² wjetši hač Genfski a wo 58 km² wjetši
hač Bodamski jězor. Najwjetši přitok je rěčka Zala. Staw wody so w běhu počasow
přeměnjuje. Přez Sió-kanal je jězor z Dunajom zwjazany, štož zmóžnja
wotwódnjenje při wysokej wodźe a z tym wotwobaranje popławjenjow.

Połkupa Tihany rozdźěla Błótoń do dweju dźělow, kotrejž stej přez 1300 metrow
šěroki přeliw ze sobu zwjazanej. Přerěznje je jězor jenož 3,25 metrow hłuboki a
na najhłubšim městnje něhdźe dwanaće metrow. Tohodla so jeho woda w lěću chětře
wohrěwa, husto na wjace hač 30° C. Južny přibrjóh je płony, sewjerny pak
pahórkaty. Nimale cyły jězor je wot šěrokeho sćinoweho pasma wobdaty.

Najwjetše města wokoło Błótonja su Siófok (25.000 wobydlerjow), Keszthely
(21.000) a Balatonfüred (13.000).

Madźarske mjeno pochadźa kaž němske ze słowjanskeho blato (serbsce „błóto“). W
madźaršćinje mjenuje so jězor tež Magyar tenger („Madźarske morjo“) abo skrótka
Balcsi.



https://hsb.wikipedia.org/wiki/Afriski_wopi%C4%8Di_chl%C4%9Bbowc

Afriski wopiči chlěbowc (Adansonia digitata) je štom ze podswójby Bombacoideae
znutřka swójby šlězowych rostlinow (Malvaceae). Rostlina je charakteristiska za
afrisku sawanu.

Afriski wopiči chlěbowc je štom. Zdónki su relatiwnje krótke a móžeja jara
tołste - tuž hač do 10 m - być a so hižo blisko zemje rozhałuzuja. Wone móžeja
wysokosć wot 25 m abo wjace docpěć a přeměr wot hač do 12 m. Forma króny jara
wariěruje.

Łopjena su wulke. Wone so jedyn raz w lěće krótko před dešćowym časom zazelenja,
so w štyri tydźenjach wuwiwaja, ale so po dešćowym času wotmjetaja. Za čas 9
měsacow štom móže nahi być.

Pjerkate łopješka su sedźace abo krótko stołpikate a docpěja dołhosć wot 5 hač
do 15 cm a šěrokosć wot 1,5 hač do 7 cm. Wone maja 12 hač 18 pódlanskich
žiłkowych porow a su cyłokromne.

Kćěje w dešćowym času. Wulke kćenja su běłe a so jenož za 24 hodźiny pukaja.
Wone so wot njetopyrjow wopróšuja.

Płody su kórkojte a docpěja dołhosć wot něhdźe 50 cm. Jich skorpawa je
drjewjana. Płodowe žro je suche a jědźne. Jich płodowe mjaso je słódkojte a so
wot wjele družinow zwěrjatow česći. Symjenja wobsahuja wolij.

Rosće w suchich, połpušćinojtych regionach. Wustupje předewšěm na kromje Sahary,
ale tež w južnej Africe. Najčasćišo je rozšěrjeny we wysokosćach wot 450 hač 600
m. Družina faluje w regionach centralnoafriskeho dešćoweho lěsa.



https://hsb.wikipedia.org/wiki/%C5%BDidow

Židow (němsce Seidau) běše hač do lěta 1922 samostatna gmejna w Sprjewinym dole
niže Budyskeho hrodu a słuša wot toho časa k měšćanskemu teritorijej, dźensa k
měšćanskemu dźělej Zapadne předměsto.

Při zapadnym kóncu Židowa namaka so něhdyše kubło Smolicy, po kotrymž je hač do
dźensnišeho dróha w Zapadnym předměsće – Smoličanski puć – pomjenowana.

Židow leži zwjetša na lěwym boku Sprjewje, direktnje sewjernje Budyskeho stareho
města. Wobsydlene dźěle namakaja so w dolinomaj Sprjewje (při Židowskeje dróze a
Pod hrodom) a Jordanki (při Słonoboršćanskej dróze) we wysokosći wot přerěznje
170 metrow nad normalnej nulu. Židow bu wobmjezowany wot wyšiny stareho města w
juhu, Hrodźiška w zapadźe a Kamjentneje hory w sewjerowuchodźe. W juhu kónči
historiski Židow při něhdyšim radźinym młynje niže Młynskeje bašty. Dla
połoženja w Sprjewinym dole słuša Židow k mało měšćanskim dźělam, kotrež su wot
wulkeje wody wohrožene.

Židowski gmejnski kěrchow namaka so na Hrodźišku a je mjez druhim pohrjebnišćo
Jana Arnošta Smolerja, Marka Smolerja, Ivana Smolerja, dr. Jana Cyža a Hermana
Šlecy.

Sydlišćo naspomni so w lěće 1359 k prěnjemu razej jako Sydaw. W 16. lětstotku
słušeše južny dźěl (chěžki pod hrodom) jako suburbium k wićestwu Budyskeho
hrodu. Tež dale w sewjeru ležaca wjeska Židow přisłušeše wokoło 1550 k wićestwu
a bu wot krajneho bohotstwa zarjadowana. Někotre ležownosće při sewjernym zwisu
Hrodowskeje wyšiny běchu we wobsydstwje tachantstwa. Tuž mějachu Židowčenjo tři
rozdźělne prawodawstwa we wjesce, štož bě předewšěm nastupajo piwarske, rězne a
palne prawa pytnyć. Hakle w lěće 1839 zjednoćichu so Židowske teritorije
krajneho bohotstwa, krajneho hejtmanstwa a tachantstwa do zhromadneje gmejny.
Hižo tehdy chcychu někotři Židowčenjo so do Budyšina zagmejnować, štož pak
Budyska měšćanska rada 1842 wotpokaza.

Hač do lěta 1804 namakaše so Budyska třělernja na skalnym plateauwje nad
wuchodnym Židowom, kotryž tohodla hač do dźensnišeho Třělernja rěka. Po
hóršenjow Židowskich wobydlerjow wo harje a wohroženju přez wotražki přepołoži
so třělernja do juha Budyšina.

1867 prosy Židowska gmejnska rada znowa wo zagmejnowanje, štož so w lěće 1870
wot Budyskeje strony zaso wotpokaza. W běhu industrializacije a dla njedostatka
městna w měsće přeměnichu swoje měnjenje a po krutych jednanjach zagmejnowa so
Židow w nowembru 1922 do Budyšina.

W běhu bitwy wo Budyšin zapalichu němscy zakitowarjo dnja 21. apryla 1945
předměsto Židow, zo bychu dalšemu postupej sowjetskich jednotkow na hród a
třělernju zadźěwali.

Po Arnošće Muce pochadźa mjeno Židow pak wot serbskeho słowa žid, pak wot słowa
žida, za čož pak žadyn historiski zakład njedawa. Mjenowědnikaj Ernst Eichler a
Hans Walther mataj pochad wot staroserbskeho žid („ćečity, běžity“, přirunaj
židki abo rusce žiža, „błóto, bahno“) za prawdźepodobniši, přetož leži Židow w
bahnojtej dolinje Sprjewje při wuliwanju Jordanki.

Po Mukowej statistice měješe Židow we 1880tych lětach 2662 wobydlerjow, wot
kotrychž běchu 1976 Serbow (74 %) a 686 Němcow. W lěće 1910 bydlachu hižo nimale
3500 wobydlerjo na Židowje.

W 19. lětstotku wobhospodarješe Ochranowska bratrowska jednota na Židowje swoju
jeničku societu na dźensnišim Budyskim teritoriju. Na rozdźěl wot Židowskeje
gmejny njebě město skutkowanju nabožinskeje konkurency ewangelsko-lutherskeje
cyrkwje w Budyšinje přihłosowało.

Židowska dróha stwori dźensa najkrótši zwisk mjez nutřkownym městom a awtodróhu
4, je pak jara wuska a njepřewidna. Po hóršenju na Židowje bydlacych zawrě so
dróha w lěće 2007 za přechodny wobchad.

Židow měješe hač do lěta 1965 zastanišćo při dźensa zawrjenej železniskej čarje
Budyšin–Wojerecy. Wottam wjedźeše mjez 1893 a 1994 tak mjenowana Sprjewinodołska
železnica jako industrijowa železnica k Židowskim fabrikam při Sprjewi.



https://hsb.wikipedia.org/wiki/%C5%A0uadit%C5%A1%C4%87ina

Šuaditšćina (šuadit, שואדית, druhdy tež Shuadit, Chouhadite, Chouhadit,
Chouadite, Chouadit abo Shuhadit pisane) běše romanska rěč, kotruž wosebje w
srjedźowěku židowscy wobydlerjo Okcitanskeje wužiwachu. Kaž ladino (lengua
djudeo-espanyola) słušeše wona k židowskim rěčam, kotrež běchu so z romanskich
rěčow křesćanskeje wokoliny wuwili. Zakład šuaditšćiny bě potajkim okcitanski.
Mjeno šuadit bu wotwodźene z hebrejskeho słowa jehudit (יהודית), to rěka
židowska (rěč). Okcitanscy Židźa mjenujcy j kaž š wurjekowachu, h pak woni
docyła njewurjekowachu. We francoskich tekstach je šuaditšćina znata tež jako
"židowska prowensalšćina" (Judæo-Provençal), Judéo-Comtadin abo
Hébraïco-Comtadin.

Šuaditske teksty dźěla so do nabožinskich a swětnych. Nabožinske teksty
wužiwachu wjele hebrejskich, aramejskich, grjekskich, łaćonskich a
starofrancoskich słowow, rěč swětnych tekstow pak běše bliska městnej
prowensalskej narěči. K nabožinskim tekstam słuša poem wo kralownje Ester ze 14.
lětstotka, kotryž bě Crescas de Caylar napisał. Ze samsneho lětstotka pochadźa
modlitwowa kniha (sidur) za žonow, kotraž je zajimawa nic jenož za
rěčespytnikow, ale tež za religionistow, kiž so z judaizmom zaběraja. Tuta kniha
mjenujcy wobsahuje žohnowanje, w kotrymž žona dźakuje so Bohu, zo wón ju jako
žónsku stwori. (Hewak ortodoksny Žid kóždy dźeń dźakuje so Bohu, zo wón jeho
jako muskeho stwori, dokelž muž ma wjace nadobnych nabožinskich nadawkow hač
žona.) Najstarše swětne teksty pochadźeja ze 16. lětstotka. K nim słuša komedija
Harcanot et Barcanot a tež komiski poem Lou sermoun di Jusiou (Židowa přisaha),
tón pak bě najskerje křesćanski awtor napisał, dokelž tekst židowsku rěč
wusměšuje.

Štož wurjekowanje okcitanskich słowow nastupa, wurjekowachu rěčnicy šuaditšćiny
/ʎ/ kaž /j/. Dale woni konsonanty /ʒ/, /ʃ/, /dʒ/ a /tʃ/ kaž /ʃ/ wurjekowachu.
Tohodla prowensalske słowa plus (wjace), filho (dźowka) a juge (sudnik)
klinčachu w šuaditšćinje pjüs, fejo a šüše. We słowach hebrejskeho pochada
pismiki samech (ס), śin (ש), cade (צ) a taw (ת) čitachu so kaž fe (פ), pismik
chet (ח) čitaše so kaž reš (ר). Hebrejske słowa cura (wobraz, podoba), chochma
(mudrosć), emet (prawda), mesila (dróha), śechel (rozum) wurjekowachu so
potajkim fura, rorma, emef, mefila, fechel.

W lěće 1498 buchu Židźa z južneje Francoskeje wućěrjeni, woprawdźe pak dyrbjachu
domiznu hakle w lěće 1501 wopušćić. Wjele rěčnikow šuaditšćiny rozpjeršichu so
do sewjerneje Italskeje (Genoa) a do němskich krajow. Židźa smědźachu zwostać
jenož w prowensalskim kraju Comtat Venaicin (francosce Comtat-Venaissin) we
wokolinje Avignona, kotryž bamž kontrolowaše. Tam woni dale šuaditsce rěčachu.
Hdyž francoska rewolucija da Židam prawo, hdźežkuli we Francoskej so zasydlić,
započa ličba rěčnikow šuaditšćiny spěšnje woteběrać.

Šuaditšćina dospołnje so zhubi w čase holocausta. Powšitkownje so měni, zo
posledni rěčnik šuaditšćiny bě francoski spisowaćel Armand Lunel (1892–1977),
kiž we swojich knihach wo žiwjenju Židow w Prowensalskej swojeje młodosće
pisaše. Zda so wšak, zo po druhej swětowej wójnje znajmjeńša dwě dalšej wosobje
šuaditsce móžeštej: knjeni Blanche Mossé, kotraž w synagozy w měsće Carpentras
dźěłaše, a knjeni Amado (rodźena Nasquet). Wot jeje syna Pierra Amada pak Haim
Vidal Sephiha, profesor na uniwersiće Sorbonne, hódnotne informacije zhoni.



https://hsb.wikipedia.org/wiki/%C5%A0luknov

Šluknov (serbsce tež Słanknow, němsce Schluckenau) je městačko w samym sewjeru
Čěskeje při hranicy z Hornjej Łužicu a zdobom najsewjerniša měšćanska gmejna
kraja. Na tamnym boku němsko-čěskeje hranicy leži gmejna Załom w Budyskim
wokrjesu. Mjez woběmaj sydlišćomaj wobsteji hraničny přechod. Město ma dwórnišćo
při železniskej čarje Rumburk–Zebnica.

Prěnje naspomnjenje jako Slanknov je ze 14. lětstotka. Tehdy załoži čěski
zemjanski ród Berka z Duby tule na městnje staršeho słowjanskeho sydlišća nowe
městačko. Wokoło lěta 1430 wužiwachu Husića Šluknov a susodny Rumburk dla
połoženja při starej Čěskej šćežce jako wuchadźišćo nadběhow přećiwo Budyšinej.

Za čas prěnjeje čěskosłowakskeje republiki bě Šluknov ze srjedźišćom
Sudetoněmskeje strony Konrada Henleina. Wot tehdy wokoło 5.500 wobydlerjow bě
wjetšina němskorěčna. Po kóncu druheje swětoweje wójny bu sudetoněmske
wobydlerstwo dla Benešowych dekretow z Čěskosłowakskeje wuhnate.



https://hsb.wikipedia.org/wiki/%C5%A0leska

Šleska (němsce Schlesien, šlesce Ślůnsk, delnjošl. Schläsing, pólsce Śląsk,
čěsce Slezsko) je historiski region w srjedźnej Europje na woběmaj stronomaj
Wódry. Najwjetši dźěl Šleskeje leži dźensa w Pólskej, mjeńšej dźělej słušatej do
Čěskeje a Němskeje.

Wot lěta 1815 słušachu tež wulke dźěle Hornjeje Łužicy do pruskeje prowincy
Šleska, kaž na přikład města Wojerecy, Běła Woda, Zhorjelc a Lubań. Hač do kónca
Druheje swětoweje wójny w lěće 1945 słušeše nimale cyły kraj do Němskeje, štož
so po Podstupimskej konferency změni, jako přeńdu wšitke teritorije wuchodnje
Łužiskeje Nysy pod pólsku kontrolu. Němskorěčni wobydlerjo Šleskeje so zwjetša
wuhnachu a wjele z nich namakachu tež we Łužicy nowu domiznu, štož přinošowaše
runje w ewangelskich kónčinach Hornjeje Łužicy k spěšnej germanizaciji prjedy
serbskich wsow.

Najwyši wjeršk Šleskeje a zdobom jedyn ze symbolow regiona je Sněžka (1602 m) w
Kyrkonošach, kiž tworja jako dźěl Sudetow přirodnu hranicu Šleskeje z Čechami.



https://hsb.wikipedia.org/wiki/%C5%A0%C4%87e%C5%84ca

Šćeńca (němsce Steinitz) je hornjołužiska wjes z 329 wobydlerjemi, kotraž słuša
wot lěta 1994 k Łazowskej gmejnje.

Šćeńca leži něhdźe 14 km juhowuchodnje Wojerec a 18 km sewjernje Budyšina w
krajinje hornjołužiskeje hole a hatow njedaloko Małeje Sprjewje. Wuchodnje wsy
rozpřestrěwa so Minakałska hola, jedyn z najwjetšich lěsow Hornjeje Łužicy.
Južnje namaka so hora Dubowc (161 m).

Susodne wsy su Bjedrichecy a Mortkow w sewjeru, Wysoka w juhowuchodźe, Kamjenej
w juhozapadźe a Stróža w zapadźe.

W srjedźowěku bě tule křižowanišćo mjez wažnymaj wikowanskimaj pućomaj. Z
Hodźija wjedźeše stara dróha přez Stróžišćo do Mužakowskeho směra. Młódša
wikowanska dróha zwjazowaše Budyšin z Wojerecami a Grodkom. Wjes naspomni so k
prěnjemu razej w lěće 1306 jako Steinicz. Mjeno pochadźa snadź wot
staroserbskeje formy Stajnica za městno, hdźež běše konjenc („staj(a)“).

Šćeńca, kotraž je sydlerskostawiznisce pućowc, započa so hakle kónc 13.
lětstotka wuwiwać a słušeše w lěće 1343 k Łazowskej wosadźe. Wot 15. do 17.
lětstotka běše wjes we wobsydstwje knjezow von Schreibersdorf, kiž w lěće 1672
tež kilometer wuchodnje ležacy wudwor Kołpicu kupichu.

Po Wienskim kongresu lěta 1815 přińdźe wjeska kaž cyły sewjer Hornjeje Łužicy k
Pruskej. Hranica ze Sakskej běžeše hač do lěta 1945 južnje wot Šćeńcy přez
Dubič. 1819 dóńdźe Šćeńčanske kubło k prěnjemu razej do byrgarskeho wobsydstwa,
jako je překupc Andreas Jordan z Frankobroda nad Wódru kupi. Alwin Kluge
pozdźišo kuble w Šćeńcy a Kołpicy ze susodnym Wysočanskim hońtwjerskim hrodom
zjednoći.

Hač do lěta 1994 bě Šćeńca samostatna gmejna z wjesnym dźělom Kołpicu, potom so
do Łaza zagmejnowa.

Po Arnošta Mukowej statistice měješe Šćeńca we 1880tych lětach 281 wobydlerjow,
mjez nimi 278 Serbow (99 %) a jenož třo Němcy. Arnošt Černik zwěsći 1956
serbskorěčny podźěl wobydlerstwa Šćeńčanskeje gmejny wot hišće 53,2 %.

W lěće 1925 bě mjez 289 wobydlerjemi 254 ewangelskich. Ewangelscy wěriwi słušeja
znajmjeńša ze 16. lětstotka k Rakečanskej wosadźe.



https://hsb.wikipedia.org/wiki/%C4%8Corna_bozanka

Čorna bozanka (Sambucus nigra) je rostlina ze swójby pižmonkowych rostlinow
(Adoxaceae). Dalše serbske mjena su ptači fikot, bozankowy bóz a čećaty bóz.

Přećiwostejne łopjena su pjerite, dołho stołpikate, na delnim boku namódry
zelene a wobsteja zwjetša z 5 hač do 7 dołhojće-jejkojtych, 5-10 cm dołhich, 3,5
cm šěrokich, sćeńka zubatych, nimale sedźacych łopješkow. Při rozrybowanju
aromatisce wonjeja.

Kćěje wot meje hač do junija. Małke, tačałkojće płone, přijomnje wonjace kćenja
steja w hač do 8 cm šěrokich wokołkowych pakićach. Króna je koleskojta, běła abo
žołtojta.

Płody su čerwjeno-čorne, jědźne, kulowate póčkate płody, kotrež často so jahody
mjenuja. Wone docpěwaja tołstosć wot 3 hač do 4 mm. Jich stołpiki su
swětłočerwjene. Brěčka je purpurčerwjena.

Rostlina je w nimale cyłej Europje rozšěrjena. Ale tež w Małkej Aziji a w
Kawkazu wustupuje.

Kćenja a płody so přećiwo katarej a druhim bolosćam dychanskich pućow, ale tež
přećiwo zymicy wužiwaja.

Při Germanach bě wosebje swjata, přetož jako domjacy kerk je złe duchi zahnać
měła. Jeje němske mjeno Hollunder česćuje Frau Holle.



https://hsb.wikipedia.org/wiki/Zjedno%C4%87ena_socialistiska_strona_N%C4%9Bmskeje

Zjednoćena socialistiska strona Němskeje (němsce Sozialistische Einheitspartei
Deutschlands, skrótka SED) bě politiska strona w Němskej, załožena dnja 22.
apryla 1946 w Sowjetskim wobsadniskim pasmje přez zjednoćenje stronow KPD a SPD.
Zjednoćenje a wuwiwanje k statnej stronje 1949 załoženeje Němskeje
demokratiskeje republiki staštej so pod wliwom sowjetskeje wobsadniskeje mocy.

Hač do lěta 1990 knježeše SED w NDR po zakonju sama. Čłonojo strony skutkowachu
w organach na wšěch třoch runinach stata (eksekutiwje, legislatiwje a
judikatiwje), tak zo hodźi so NDR charakterizować jako knjejstwo jeničkeje
strony. W oktobrje 1989 měješe SED 2,3 miliony čłonow, štož wotpowěduje 13,8 %
tehdyšeho wobydlerstwa NDR.

Najwjetšu móc w stronje měješe generalny sekretar – wot 1950 do 1971 Walter
Ulbricht, potom hač do 1989 Erich Honecker a w poslednich měsacach Egon Krenz.
Posledni předsyda SED pod starym mjenom bě w decembrje 1989 Gregor Gysi.

Za čas přewrota zhubi SED swoju rólu jako statna strona a přemjenowa so w
decembrje 1989 najprjedy do Sozialistische Einheitspartei Deutschlands – Partei
des Demokratischen Sozialismus (SED-PDS) a dnja 4. februara 1990 do Partei des
demokratischen Sozialismus (PDS). PDS bě předchadnica dźensnišeje Lěwicy.



https://hsb.wikipedia.org/wiki/Zd%C5%BAar_(Wjele%C4%87in)

Zdźar (lok. na Zdźeri; němsce Sora) je z pjeć dworow wobstejaca hornjołužiska
wjeska, kotraž słuša z lěta 1936 k Wjelećinej.

Mała wjeska leži we wysokosći wot wjace hač 400 metrow něhdźe wósom kilometrow
južnje Budyšina na hórskim hrjebjenju prěnjeho rjećaza Hornjołužiskich horin,
mjez Mnišoncom a Čertowej klětku (463 m) na wuchodźe a Ćeleńcom (367 m) na
zapadźe. Wona je tuž hromadźe z Motydłom pola Šěrachowa najwyše ležace sydlišćo
Budyskeho wokrjesa a dla čerstweho powětra a rjaneho wuhlada na Budyšin a hač do
Kamjenca woblubowane wulětnišćo. Susodne wsy su 100 metrow nišo ležace Warnoćicy
na juhozapadźe a Wostašecy na juhowuchodźe. Při sewjernej skłoninje
Zdźarjanskeje hory do směra Čornych Noslic so w skale wudobywa granodiorit.

Sydlišćo je so k prěnjemu razej w lěće 1477 jako Sahir naspomniło a słušeše wot
započatka jako wudwor k Hornjohórčanskemu ryćerkubłu. Hač do 19. lětstotka
njesłušeše Zdźar kaž tež Wjelećin sam administratiwnje k Hornjej Łužicy, ale do
Stołpinskeho hamta.

Po statistice Arnošta Muki měješe wjeska w lěće 1884 cyłkownje 40 wobydlerjow, z
nich 30 Serbow a dźesać Němcow. Wšitcy wobydlerjo chodźachu pak kemši do tehdy
hižo nimale zněmčeneho Wjelećina. Dźensa so na Zdźeri hižo serbsce njerěči.



https://hsb.wikipedia.org/wiki/Zahrodna_morchej

Zahrodna morchej (Daucus carota ssp. sativus, něm. Gartenmöhre, Mohrrübe, ...)
je kultiwowana poddružina wšědneje morchwje (Daucus carota) ze swójby
wokołkowych rostlinow (Apiaceae). Wona je kulturna forma dźiwjeje morchwje
(Daucus carota ssp. carota), při čimž buchu tež druhe dźiwje rosćace poddružiny
zakřižowane.

Zahrodna morchej je dwulětna rostlina. Dimensija wšěch rostlinskich dźělow su
tróšku wjetša hač při dźiwjej formje.

Korjeń je tołsty a mjasny, mjeztym zo barba wariěruje: běła, žołta, wioletna,
oranžočerwjena. Wón je dołho-špindlojty hač krótko-boblojty. Wón wobsahuje
karotin. Jeho znutřkowna cona je tróšku jasniša hač zwonkowna.

Kćenja su běłe, rědko nažołć-běle abo róžojte a wutworja wokołk, kotryž je bóle
wjelbowany a mjenje płony hač tón dźiwjeje morchwje. Druhdy w srjedźišću wokołka
je ćmowočerwjenje abo čornopurpurowje barbjene kćenje, při čimž wono rědšo hač
při dźiwjej morchwi wustupuje.



https://hsb.wikipedia.org/wiki/Wulkomorawske_m%C3%B3cnarstwo

Wulkomorawske mócnarstwo (čěsce Velkomoravská říše, słowaksce Veľkomoravská
ríša, němsce Großmährisches Reich, Mährerreich abo Großmähren, łaćonsce Regnum
Moravuorum abo Moravia Magna) běše srjedźoeuropski stat zažneho srjedźowěku a
prěni wjetši słowjanski stat, kotryž so we 8. abo 9. lětstotku załoži a po
dwěmaj lětstotkomaj w lěće 906 z dźělenjom do Morawskeho knježerstwa abo zwjazka
małych wjerchowstwow (906–1029) a Wuherskeje rozpušći, při čimž bě jako prěnje
mjenowane ze zakładom pozdźišeje Čěskeje (zwjazk krajow Čěskeje Króny) a druhe
zakład Wuherskeho kralestwa. Wulkomorawske mócnarstwo knježeše nad dźělemi
dźensnišich statow Čěska, Awstriska, Słowakska, Madźarska, a tež nad mjeńšimi
dźělemi dźensnišeje Pólskeje, Němskeje, Ukrainy a Słowjenskeje. Tež tehdyši kraj
Serbow při Solawje steješe sčasami pod morawskim knježerstwom. Jadro
Wulkomorawskeho mócnarstwa běštej (stare) Morawske wjerchowstwo (de facto
přitočnišćo rěki Morawy na dźensnišej Morawje, w Awstriskej a Słowakskej) a
Nitranske wjerchowstwo (de facto přitočnišćo rěki Waha).

Morawa bě w starowěku teritorij, na kotrymž bydlachu Keltojo (Wolskojo a
Tektosagojo) (5.–1. lětstotk do Chr.) a po nimi germanscy Markomanojo a Kwadojo
(1.–5. lětstotk) a Langobardźa (489–547), prjedy hač zasydlichu so srjedź 6.
lětstotka słowjanske kmjeny Morawjanow. W zažnym srjedźowěku wutwori so prěni
stat, kmjenowy zwjazk Samskeho wjerchowstwa (623–661) ze srjedźišćom wokoło
morawskeje nižiny. Pozdźišo, wot konca 7. lětstotka, bu natwarjeny jednotny
teritorialny cyłk w přitočnišću Morawy a wot kónca 8. lětstotka natwarješe so
wot dynastije Mojmiridow wobknježeny stat. Prěni raz buchu Morawjenjo w lěće 822
mjenowani w analach Frankowskeho mócnarstwa (Annales regni Francorum). W jich
sydlenskim rumje bě něhdźe 15 hrodźišćow w kraju mjez rěkomaj Morawu na wuchodźe
a Thaju na zapadźe. Jako pozdatna stolica Wulkomorawskeho mócnarstwa płaća
dźensniše Mikulčice (prěnjotne mjeno najskerje Morawa), wobtwjerdźene z
kamjentnymi hrjebjemi a wobsahowace dwanaće cyrkwjow.



https://hsb.wikipedia.org/wiki/Wuchodoserbske_nar%C4%9B%C4%8De

Wuchodoserbske narěče su wumrěte transitiwne pólsko-delnjoserbske narěče. Su
předewšěm z Noweho testamenta Mikławša Jakubicy z lěta 1548 a ze słownika
Hieronima Megisera z lěta 1603 znate, a wot toho su často jako „narěče Jakubicy
a Megisera“ pomjenowane.

Tuta rěč je so awtochtonje mjez Nysu a Bobrom rěčała. Originalna hranica mjez
pólskimi a serbskimi narěčemi běše prawdźepodobnje podłu Bobra a Wódry, slědy
(za pólšćinu typiskeho) nazalneho wurjekowanja namakaja so pak tež w
městnostnych mjenach zapadnje Bobra. Serbski stawiznar Frido Mětšk měni, zo
běžeše tuta hranica podłu Bobra a potom přez městna Wysoka, Lipno, Trzebule,
Ciemnice, Radnice, Budachów a Gola. To je hypotetiska hranica, kotraž
njewuchadźa wot mjenowědneho materiala, ale wot informacijow wo „wendiskej“
populaciji. Je pak trjeba přispomnić, zo buchu tehdy tež połobske abo samo
pólske dialekty rěčacy ludźo jako Wendojo pomjenowani.

Njeje móžno, něhdyšu pólsko-serbsku rěčnu hranicu dokładnje postajeć, dokelž
běchu wuchodoserbske narěče transitiwne, mjenowědne informacije snadne a
dokładny pochad Jakubicy a Megisera njeznaty. Wuchodoserbske narěče su so wokoło
Mužakowa zdźěla hač do 20. lětstotka zdźerželi. K tutym narěčam liča někotři
wědomostnicy tež mužakowske a slepjanske narěče, runjež so tutej najdale w
zapadźe a najbliše serbskim rěčam namakatej. Na wuchodźe wot toho ruma su w
delnjošleskich narěčach rěčeli.

Za wuchodoserbske narěče njedawaše homogeny interdialekt abo kodifikowanu formu.
Mějachu pólski přizwuk na předposlednjej złóžce, pólske wuwiće złóžkotwornych
sonantow, a – mjenje abo wjace – lechitiski přezwuk (konsekwentnje wužiwany w
dialekće Megisera). Kaž zapadniše serbske dialekty běchu nazalne wokale zhubili,
ale kaž pólske dialekty skupinu str wobchowali. Přeměšenje wot o a wo w nazwuku
wjazaše wuchodoserbske narěče z delnjoserbskimi a pomorskimi. Praserbske č bě so
kaž w delnjoserbšćinje z c (n.př. vecořa) zwjazało. Palatalizowanej ś a ź stej
so depalatalizowałoj, a na druhim boku nastachu z ć a dź zwuki ť, ď,
połpalatalizowanej č, dž abo c, dz (n.př. cichy). W morfologiji knježeše
kongruentny typ našo polo. Zdźěla běchu so kłonite wokale zachowali (np. dobro).
Perfekt tworješe so tež w třećej wosobje z pomocnym werbom, n.př. ja sym ňo
viděł. Staroserbske `a přeměnješe so přez ä do `e, n.př. smieć (smjaś (se)).
Delnjoserbskej změnje ć > ś a dź > ź pobrachowaštej.



https://hsb.wikipedia.org/wiki/Wuchodoserbske_dialekty

Wuchodoserbske narěče su wumrěte transitiwne pólsko-delnjoserbske narěče. Su
předewšěm z Noweho testamenta Mikławša Jakubicy z lěta 1548 a ze słownika
Hieronima Megisera z lěta 1603 znate, a wot toho su často jako „narěče Jakubicy
a Megisera“ pomjenowane.

Tuta rěč je so awtochtonje mjez Nysu a Bobrom rěčała. Originalna hranica mjez
pólskimi a serbskimi narěčemi běše prawdźepodobnje podłu Bobra a Wódry, slědy
(za pólšćinu typiskeho) nazalneho wurjekowanja namakaja so pak tež w
městnostnych mjenach zapadnje Bobra. Serbski stawiznar Frido Mětšk měni, zo
běžeše tuta hranica podłu Bobra a potom přez městna Wysoka, Lipno, Trzebule,
Ciemnice, Radnice, Budachów a Gola. To je hypotetiska hranica, kotraž
njewuchadźa wot mjenowědneho materiala, ale wot informacijow wo „wendiskej“
populaciji. Je pak trjeba přispomnić, zo buchu tehdy tež połobske abo samo
pólske dialekty rěčacy ludźo jako Wendojo pomjenowani.

Njeje móžno, něhdyšu pólsko-serbsku rěčnu hranicu dokładnje postajeć, dokelž
běchu wuchodoserbske narěče transitiwne, mjenowědne informacije snadne a
dokładny pochad Jakubicy a Megisera njeznaty. Wuchodoserbske narěče su so wokoło
Mužakowa zdźěla hač do 20. lětstotka zdźerželi. K tutym narěčam liča někotři
wědomostnicy tež mužakowske a slepjanske narěče, runjež so tutej najdale w
zapadźe a najbliše serbskim rěčam namakatej. Na wuchodźe wot toho ruma su w
delnjošleskich narěčach rěčeli.

Za wuchodoserbske narěče njedawaše homogeny interdialekt abo kodifikowanu formu.
Mějachu pólski přizwuk na předposlednjej złóžce, pólske wuwiće złóžkotwornych
sonantow, a – mjenje abo wjace – lechitiski přezwuk (konsekwentnje wužiwany w
dialekće Megisera). Kaž zapadniše serbske dialekty běchu nazalne wokale zhubili,
ale kaž pólske dialekty skupinu str wobchowali. Přeměšenje wot o a wo w nazwuku
wjazaše wuchodoserbske narěče z delnjoserbskimi a pomorskimi. Praserbske č bě so
kaž w delnjoserbšćinje z c (n.př. vecořa) zwjazało. Palatalizowanej ś a ź stej
so depalatalizowałoj, a na druhim boku nastachu z ć a dź zwuki ť, ď,
połpalatalizowanej č, dž abo c, dz (n.př. cichy). W morfologiji knježeše
kongruentny typ našo polo. Zdźěla běchu so kłonite wokale zachowali (np. dobro).
Perfekt tworješe so tež w třećej wosobje z pomocnym werbom, n.př. ja sym ňo
viděł. Staroserbske `a přeměnješe so přez ä do `e, n.př. smieć (smjaś (se)).
Delnjoserbskej změnje ć > ś a dź > ź pobrachowaštej.



https://hsb.wikipedia.org/wiki/Wr%C3%B3nid%C5%82owe_rostliny

Wrónidłowe rostliny (Solanaceae) su swójba krytosymjenjakow (Magnoliopsida). K
swójbje słuša něhdźe 2300 družinow w 85 rodach.

Kwětnistwa su cymozne, zwjetša wijele, druhdy jednotliwe kćenja. Kćenja su
zwjetša pjećličbne, dwusplažne a pruhojte. Při tym zrosćene kćenjowe króny su
likojte abo čronotalerjojte. Zwjetša pjeć próškowych łopješkow so su kehelojće
hromadu nygaja. Płódnik wotsteji z dweju křiwo w kćenju stejaceju zrosćeneju
płodoweju łopješkow.

Jahody maja družiny roda wrónidłow (Solanum), kaž na př. běrna (S. tuberosum),
oberžina (S. melongena, tomata (S. lycopersicum), ale tež paprika (Capsicum
annuum) a jědojty rulik (Atropa bella-donna).

Kapsle maja družiny roda (Nictiana), kaž na př. (N. sylvestris), ale tež
juhoameriska petunija (Petunia), družiny roda woblěd (Hyoscyamus) a jakotawa
(Datura).

Někotre rostliny so jako pyšne rostliny wužiwaja, kaž na př. wrónidło, paprika,
jakotawa, tobak, fyzalis, de:Bocksdorne (Lycium), (Browallia), (Brunfelsia),
jědowka, (Cestrum), (Nierembergia), petunija, (Schizanthus) a (Salpiglossis).



https://hsb.wikipedia.org/wiki/Wilamow%C5%A1%C4%87ina

Wilamowšćina - je germanska rěč, kotraž so w měsće Wilamowice blisko města
Bielsko-Biała rěči. Ale so jenož wot něhdźe 70 maćernorěčnikow rěči, tak zo je
wohrožena rěč.

Originalnje, wilamowšćina so zda pochadźeć wot srjedźnowysokoněmskeje rěče XII.
lětstotka, z wulkim wliwom delnjoněmčiny, nižozemšćiny, frizišćiny, pólšćiny a
anglosakskeje rěče. Mysla so zo wobydlerjo Wilamowic su potomnicy němskich,
nižozemskich a šotiskich sydlerjow, kotřiž su přišli do Pólskeje za čas XIII.
lětstotka. Na kóždy pad, wobydlerjo Wilamowic přeco negowachu někajku zwjazk z
Němsku a woni přeco insiste asertis zo woni maja nižozemski pochad.

Wilamowšćina bě wobchadna rěč Wilamowic do 1939–1945. Po Druhej swětowej wójnje,
městni komunisća zakazowachu wužiwanje tutu rěč. Hačrunjež zakaz so skónči po
lěta 1956, wilamowšćina bu poněčim narunana přez pólšćinu, hłownje mjez
młodostnymi.

Po namjeće wot Tymoteusz Król, dekkvarjarulo w tutym času, Biblioteka kongresa
přida wilamowšćinu k registrej rěčow 18. julija 2007. Rěč bu tež registrěrowana
při Mjezynarodna Organizacija za Normowanje, kotraž daše jej ISO-wy kod wym.

Wilamowšćina je rěč, kotraž basnik Florian Biesik wužiwaše zo by swoje basnje za
čas XIX. lětstotka pisał.

To je małki słownik wilamowskich słowow z němskim, nižozemskim a jendźelskim
přełožkom. Wilamowsce pismik ł klinči kaž němski w a pismik w klinči kaž v w
čěšćinje:



https://hsb.wikipedia.org/wiki/W%C5%A1%C4%9Bdny_kardamom

Wšědny kardamom (Elettaria cardamomum) je rostlina ze swójby jumbjerowych
rostlinow (Zingiberaceae), kotraž so jako korjenina wužiwa.

Wšědny kardamom je wjacelětna rostlina z sylnym ricomom. Jednotliwe stwjelca z
wjele łopjenami su zwjetša 2-3 metrow wysoke, rědko su hač do 5,5 m wysoke.
Kiješk z kćenjemi wurosće z nadzemskich kiješkow a je hač do 1,5 metrow wysoki.
Kćenja su zrjadowane w kićach a maja swětłomódre łopjena ze žołtymi kromami.
Płody su zeleno-žołte słomojte kapsle z třomi bokami. W kóždej kapsli je 16–24
čerwjenobrunych symjenjow, kotrychž formy so rozeznawaja.

Kardamom pochadźa z južneje Indiskeje a z kupy Sri Lanka. Indiski kardamom je
mjeńši, ale wjace aromatiski. Kardamom so dźensa tež z Guatemale, Tanzanije a
Vietnama importuje.

W kardamomowych symjenjach je eteriski wolij, čehoždla maja pikantnu,
słódkowótru aromu. Dokelž kardamom swój aroma spěšnje pozhubuje, so hodźi jón w
kapslach wobchować a symjenja hakle před wužiwanjom wupróć a zemlěć.

Kardamom je rozšěrjeny předewšěm w aziatiskej kuchni. W europskej kuchni so
wužiwa při pječenju hodowneho pječwa, na př. poprjanca. Nimo toho so wužiwa tež
za kołbasy, likery a jako dźěl korjeninskich měšeńcow. Při hotowanju arabskeho
kofeja je rozšěrjeny nałožk, kofej z kardamomom korjenić. Runje tak so wužiwa za
hotowanje čaja z mlokom, kotryž so tradicionelnje po islamskej rańšej modlitwje
postaja.



https://hsb.wikipedia.org/wiki/Velk%C3%BD_%C5%A0enov

Velký Šenov (němsce Groß Schönau i.B.) je městačko w Šluknovskim wuběžku na
sewjeru Čěskeje, mjez Šluknovom na wuchodźe a Zebnicu na zapadźe. Nadeńdźe so
pod horu Partyzánský vrch (543 m) we Łužiskich horinach a w dole rěčki
Vilémovský potok, přitoka Zebnicy. Słuša k Děčínskemu wokrjesej Wusčanskeho
kraja (Ústecký kraj).

Město wobsteji z gmejnskich dźělow Janovka (Johannesberg), Knížecí
(Fürstenwalde), Leopoldka (Leopoldsruh), Malý Šenov (Klein Schönau), Staré
Hraběcí (Alt Grafenwalde) a Velký Šenov. Susodne gmejny su Lipová a Załom na
sewjeru, město Šluknov na wuchodźe, Staré Křečany na juhowuchodźe, Mikulášovice
na juhu a Vilémov na zapadźe.

Sydlišćo nasta w 12. lětstotku w běhu němskeje kolonizacije a naspomni so prěni
raz w lěće 1346 w matriklach Mišnjanskeho biskopstwa. Po reformaciji 1551 a
rekatolizaciji wot 1621 bě Šenov w lěće 1690 zaso dospołnje katolski. Wot 18.
lětstotka wuwiwaše so tekstilna a w 19. lětstotku tež kowowa industrija. 1884
poswjeći so tu prěnja galwaniska fabrika w cyłej Rakusko-Wuherskej.



https://hsb.wikipedia.org/wiki/V%C4%9Bra_Barto%C5%A1kov%C3%A1

Absolwowaše studij na Filozofiskej fakulće Karloweje Uniwersity w Praze, wot
1974 je wona w Duchcovje žiwa. Skutkowaše jako redaktorka Sewjeročěskeho
nakładnistwa, w Tepličanskim Směrje, w Revue Teplice, jako šefredaktorka
Sewjeročěskeje revue a w Sewjeročěskim dźeniku. Je čłonka Syndikata nowinarjow,
Zhromadźenstwa spisowaćelow (Obec spisovatelů) a Sewjeročěskeho kluba
spisowaćelow. W lěće 1993 załoži nakładnistwo KAPUCÍN Towarstwa přećelow města
Duchcova, wuda w nim a wjace hač 40 knihow a publikacijow, přewažnje
sewjeročěskich awtorow a přihotowaše je. Sobuskutkuje aktiwnje w někotrych
ekologiskich a ciwilnych njestatnych organizacijach. Iniciěrowaše a wot 1996
organizuje wjeleworštowe ekologisko-kubłanske sympozije „Vznášení nad krajinou“
(Znošowanje nad krajinu).

Swoje wjerše publikuje w literarnych časopisach a medijach w regionje a tež w
cyłej Čěskej republice republice – wjerše wozjewja w regionalnym ćisku a tež we
wobłuku Čěskeje repubiki na př. w přiłoze časopisa Nové ústecké přehledy
Sluneční koróna, w juhočěskim Forumje, w Liberecskim Světliku, na internetowych
stronach basnikow Čěskeje republiki. Wuda samizdatowu zběrku Jezeří (1988) a
zarjadowa publikaciju Chceme čistý vzduch (Chcemy čisty powětr, 1990) wo
ekologiskich demonstracijach w Teplicach. Po jeje basni Strach o moudivláčka
(Strach wo ramušku) bu antologija sewjeročěskich a serbskich awtorow pomjenowana
(Kapucín 1996). Jeje wjerše su wobstatk antologije sewjeročěskich awtorow Od
břehů k horám (Wot brjohow k horam, nakładnistwo Votobia 2000). Wuda zběrce
basnjow Vrstvení v krajině (Worštowanje w krajinje, nakładnistwo Kapucín, 2002)
a Zasaženi sluncem (Přez słónco trjecheni, nakładnistwo Kapucín, 2003). Z
wjeršow zběrki Vrstvení v krajině je sewjeročěski komponist Václav Bůžek kantatu
„Černí čápi a bílé labutě“ (Čorne baćony a běłe kołpje) za sopran]], bariton,
měšany chór, pišćele a orchester skomponował. Swětowa premjera zaklinči w lěće
2004 w Teplicach w přednošku Sewjeročěskeje filharmonije a solistow Narodneho
Dźiwadła. Wobdźěli so ze swojimi wjeršemi na antologiji sewjeročěskich literatow
„Sluneční koróna“ (Słónčna korona, nakładnistwo Kapucín, 2004) a Poutníci slova
(Putnicy słowa), z přełožkom do Esperanta (wuda Teplický Šlauch 2000, swobodne
tworjace a literarno-estetiske towarstwo, 2004). W lěće 2005 buchu jeje wjerše
do zběrnika poezije Vzplanutí deště (Zasapanje dešćika) w Interneće zarjadowane
(we wobłuku projekta njezapomniteje literatury Taxus bohemica předstaji jón
syndikát V-Art Horažďovice-Písek, Prácheň). W samsnym lěće wuda Sewjeročěska
wědomostna knihownja w Ústí nad Labem zhromadnje ze Sewjeročěskim klubom
spisowaćelow jeje zběrku wjeršow Světlo stromů (Swěca štomow).

W lěće 2006 přinošowaše k antologiji Rošáda (Rochada, wudatej k Festiwalej
poezije juhočěskich awtorow (Balt-East, Ke Škole 1, 14900 Praha 11). Jeje
poezija je na webowych stronach Zhromadźenstwa spisowaćelow Praha a nakładnistwa
Žár, Ostravaskeje wotnožki Zhromadźenstwa spisowaćelow zastupjena.

Wobdźěla so na awtorskich čitanjach w Tepličanskim Šlauchu, w cyklusu Nebojte se
poezie (Njebojće so poezije) w Mosće, we wědomostnej knihowni w Ústí nad Labem,
w Měšćanskej knihowni w Teplicach, w Módrym klubje w Litoměřicach a w Praze. We
swojich wjeršach wuzběhuje jónkróćnosć přirody a krajiny a dótka so stracha wo
nju, wosebje wo Rudne hory a Čěske srjedźne hory. Pyta skryte a wudźěłane zwiski
z antikskej a keltiskej mytologiju. Jeje najnowša zběrka basnjow Šupiny hlubin
(Šupizny hłubinow) wuńdźe w lěće 2007.



https://hsb.wikipedia.org/wiki/Svor

Svor (němsce Röhrsdorf) je wjes a gmejna pod Łužiskimi horinami na sewjeru
Čěskeje, blisko Noveho Bora a 15 kilometrow sewjernje Čěskeje Lipy. Słuša k
wokrjesej Česká Lípa w Libereckim kraju (Liberecký kraj).

Wjes nadeńdźe so pod Klíčom (760 m) w dole rěčki Svorský potok při křižowanišćo
krajneju dróhow 9 (Rumburk–Praha) a 13 (do Libereca). Dróha čo. 9 wotpowěduje
Starej Praskej dróze a wjedźe sewjernje Svora přez Stožecke sedło nimo hory
Stožec (665 m). Přez Svor wjedźe nimo toho železniska čara Bakov nad
Jizerou–Habrachćicy. Wot 1885 do 1986 wobsteješe tež čara ze Svora do Jablonné v
Podještědí.

Gmejna wobsteji z wjesneju dźělow Rousínov (Morgenthau) a Svor. Susodne gmejny
su Jiřetín pod Jedlovou na sewjeru, Mařenice na sewjerowuchodźe, Cvikov na
wuchodźe, Nový Bor na juhu a Kytlice na zapadźe.

W lěće 1788 natwari so w Röhrsdorfje Kapała swj. Trojicy. 1866 zahaji so twar
Čěskeje sewjerneje železnicy přez Łužiske hory do Šluknovskeho wuběžka, při čimž
běchu we wokolinje Röhrsdorfa wjacore wulke twarjenja trěbne, kaž na přikład 15
metrow wysoki železniski nasyp we wsy a wiadukt. 1873 so škleńčernja wotewrě.



https://hsb.wikipedia.org/wiki/Starop%C3%B3l%C5%A1%C4%87ina

Staropólšćina je pomjenowanje pólskeje rěče w staropólskej dobje, kotraž wot IX.
do XVI. lětstotka traješe. W spočatkach staropólskeje doby su so prěnje rozdźěle
mjez jednotliwymi zapadosłowjanskimi rěčemi pokazali, wosebje mjez
čěsko-słowakskej a lechiskej skupinu (pólšćina, kašubšćina, pomoršćina,
połobšćina).

Po křćenju Pólskeje w lěće 966 je wjele požčonkow z łaćonšćiny do staropólšćiny
přišło (pak přez posrědnistwo čěšćiny, kaž wjetšina nabožninskeje terminologije,
pak njeposrědnje w pozdźišim času) na př. ańjoł → jandžel wot łat. angelus)

W XIV. - XV. lětstotku zhubjujetej so wot starosłowjanšćiny zdźědźenej časaj
zańdźenosće aorist a imperfekt, kotrejž hišće w swjatokřižnych prědowanjach
wustupujetej. Wot XV. lětstotka zhubjuje so na kónčinach pólskeho kralestwa dual
(na Hornjej Šleskej je wón hač do dźensišneho přetrał). Charakteristiske
přiznamjo stej tež relatiwnej pronomenaj jąż (kotruž), jegoż (wo což, wo kohož)
byłoj, kotrejž wustupujetej w Bogurodzice a dźensa so wjace njewužiwatej.

Ćežkosć, na kotruž srjedźowěkowscy pisarjo, kotřiž su spytali, rěč kodifikować,
bě njepřiměrjenje łaćonskeho alfabeta do někotrych zwukow pólskeje rěče, na
přikład cz, sz. Z teje přičiny je so staropólska rěč zrědka zapisała a njeje
měła standardny prawopis. Jeden pismik je móhł někotre zwuki podawać – na př. s
je so čitało jako s, sz abo ś. Pisanje słowow kryješe so nimale dospołnje z
prawopisom łaćonšćiny, na př. Bichek – Byczek, Gneuos – Gniewosz a p. Prěnja
zapisana staropólska sada, wo kotrejž wěmy, je so wokoło lěta 1270 na Šleskej w
t. mj. Henrykowskej knize zapisała: Day, ut ia pobrusa, a ti poziwai (originalny
zynk: "Daj, uć ja pobrusza, a ti pocziwaj" – dźensniša pólšćina: "Daj, niech ja
pomielę, a ty odpoczywaj" abo "Pozwól, że ja będę mełł, a ty odpocznij").

Prěni namjet zjednoćenja prawopisa je Jakub Parkoszowic, profesor Krakowskeje
akademije, přednjesł. Reforma wobsta w zawjedźenju róžkatych a kulowatych
pismikow za rozeznawanje twjerdych a mjechkich konsonantow a podawanje
wokaloweje dołhosće přez dwójne pisanje wokalow, na př aa – /a:/. Ale namjet
Parkoszowica njeje so přiwzał, a jeho teoretiske koncepcije njejsu namakali
pokročowarjow.



https://hsb.wikipedia.org/wiki/Sokolnik

Sokolnik (němsce Valtenberg) je najwyše wuhorbjenje Łužiskich hór w Sakskej
Hornjej Łužicy. Při južnym zwisu je w starym podkopku žórło Wjazońcy, kotraž so
pola Pirny do Łobja wuliwa. Wjeršk a sewjerozapadny bok hory zestajetej so z
biotitskeho granodiorita, mjeztym zo so pod horu granodiorit namaka.

Hišće we 18. lětstotku bě němske pomjenowanje Falckenberg (po słowje: Sokolowa
hora) z wašnjom, kotremuž hornjoserbske mjeno Sokolnik wotpowěduje. Z tehdyšeho
němskeho pomjenowanja nasta dźensa zwučene němske mjeno Valtenberg.

Leži něhdźe 2,5 km juhozapadnje wot gmejny Wjazońca a 5 km na sewjer wot
Neustadta in Sachsen. Južna nakłona hory mjenuje so Hohwald, tam je při samej
hranicy z Čěskej Hohwaldowa klinika.

Wot 1752 hač 1762 bě na južnym zwisu Valentin-Erbstolln am Falckenberge, hdźež
kwarcowa chódba bě předmjet hórnistwoweho pospyta. Zakulenu podkopkowu wotwěru
maja dźensa za žórło rěki Wjazońca.

W lěće 1857 so hišće dźensa eksistowaca kamjentna rozhladna wěža po planach
Carla Augusta Schramma natwari a tehdy hižo eksistowacy drjewjany nahórski
hosćenc naruna so trochu pozdźišo přez kamjentny. Nahórski hosćenc wupali w lěće
1951, je so wšak pozdźišo znowa natwarił.

Jako stacija č-o 6 Valtenberg bě wjeršk w 1860ych lětach stacija 1. rjada
kralowsko-sakskeje triangulacije. Z tuteje přičiny bě so na wjeršku krajměrjeski
stołp nastajił, kotryž dźensa hižo njeeksistuje.

Z wěže saha pohlad přez Hornjołužiske hory hač do Žitawskich horin a tež hač do
Połobskich pěskowčin a k hrjebjenju Rudnych hór. Při dobreho rozhlada do daliny
stej tež hrjebjeni Izerskich hór a Kyrkonošow widźomnej.



https://hsb.wikipedia.org/wiki/Smje%C4%8Dkecy

Smječkecy (němsce Schmeckwitz) su hornjołužiska wjes z 272 wobydlerjemi w
srjedźišću Budyskeho wokrjesa, kotraž słuša wot lěta 1973 k Worklečanskej
gmejnje.

Smječkecy leža sydom kilometrow wuchodnje Kamjenca při zapadnej kromje łučiny
Klóšterskeje wody w serbskich Horjanach. Sewjernje wsy rozpřestrěwa so wulki
Łuhowski lěs hač do Róžanta a Pěskec. Susodne wsy su Worklecy we wuchodźe,
Wudwor w juhowuchodźe a Wěteńca w juhozapadźe.

Sydlerskostawizniske jadro Smječkec je nawsowc z wjesnym hatom. Wuchodnje toho
namaka so cyrkwina hórka z ewangelskej cyrkwičku. K Smječkecam słušeja nimo toho
wjesne dźěle Łuh (Sommerluga), Janska kupjel (Johannisbad) a Marijina kupjel
(Bad Marienborn).

Prěnje historiske naspomnjenje jako Zmetechwicz sta so w lěće 1280. Dalše formy
mjena běchu mjez druhim Smeckewitz (1419), Schmettwitz (1529) a Schmetzwitz
(1547). Dźensniše mjeno nałoži so wot lěta 1732. Ležownostne knjejstwo měještej
w 16. a 17. lětstotkomaj Worklečanske ryćerkubło a Klóšter Marijina hwězda. We
18. lětstotku bě potom podźěl wsy we wobsydstwje Budyskeho tachantstwa]].

W lěće 1817 zarjadowa so po iniciatiwje Johanna Gottfrieda Bönischa
sewjerowuchodnje wsy syrikowa kupjel Marienborn. Spočatk 20. lětstotka planowaše
sakske knježerstwo podlěšowanje Sakskeje sewjerowuchodneje železnicy
(Lubij–Radwor) hač do Kamjenca. Po tutych planach mějachu Smječkecy samo swójske
dwórnišćo dóstać. Dla spjećowanja ludnosće, wosebje ratarjow, spušći so
planowana čara po wójnje.

Po wójnje bě Marijina kupjel ze sanatorijom za bywšich němskich wójnskich
jatych, w kotrymž skutkowaše wot 1922 do 1929 mjez druhimi šwedska filantropowka
Elsa Brändström.

W lěće 1884 mějachu Smječkecy po Mukowej statistice 209 wobydlerjow, mjez nimi
203 Serbow (97 %). Arnošt Černik zwěsći 1956 serbski podźěl wobydlerstwa wot
jenož hišće 63 %.

Ličba wobydlerjow přez 19. a prěnju połojcu 20. lětstotka lědma stupaše, a to
wot 154 w lěće 1834 na 168 w lěće 1939. Dla přićehnjenja němskorěčnych ćěkancow
ležeše po druhej swětowej wójnje krótkodobnje nad 300. Dźensa su Smječkecy druhi
najwjetši dźěl Worklečanskeje gmejny.

Wěriwi su přewažnje katolscy Serbja, kiž přisłušeja Chrósčanskej wosadźe. W
lětomaj 1900/01 natwari so pod nawodom Drježdźanskeho architekta Woldemara
Kandlera ewangelska cyrkej, kiž měješe kupjelowym hosćom a ewangelskej diasporje
w hewak katolskej kónčinje jako Boži dom słužić.



https://hsb.wikipedia.org/wiki/Slepjanska_nar%C4%9B%C4%8D

Slepjanska narěč je serbska přechodna narěč w regionje na sewjerowuchodnej
periferiji Sakskeje. Slepjanski region z relatiwnej rěčnej a kulturnej
samostatnosću je dźensa dźěl Wokrjesa Zhorjelc Swobodneho stata Sakskeje,
mjezuje pak bjezposrědnje z Braniborskej. K Slepjanskej wosadźe słuša sydom
dwurěčnych wsow: Slepo, Dźěwin, Brězowka, Trjebin, Miłoraz, Rowno a Mułkecy. K
wosadźe słuša tohorunja nětko němskorěčny Lisk (Lieskau), kiž leži hižo w
Braniborskej.

Slepjanska narěč rěči so jenož w horjeka mjenowanych sydom dwurěčnych wsach, na
sewjeru přizamknje so Wuchodna Gródkowska narěč, na wuchodźe Mužakowska narěč,
na juhu Wochožanska narěč a na zapadźe Sprjejčanska narěč. Najbliše přiwuznistwo
wobsteji k Mužakowskemu dialektej, kiž je dźensa nimale hižo wotemrěty.

Leksika Slepjanski dialekt ma tójšto leksikaliskich wosebitosćow. Někotre njech
su tu naličene:

W něhdy jednorěčnych (serbskich) wsach Slepjanskeje wosady woteběraše ličba
serbsce rěčacych wot kónca 19. a přez cyły 20. lětstotk. Přičiny za to su
wšelakore: restriktiwna politika pruskeje wyšnosće (wot 1815 hač do kónca
Druheje swětoweje wójny słušeše tež tutón region k pruskej prowincy Delnja
Šleska); industrializacija a wudobywanje brunicy; wójny a jich politiske,
demografiske, administratiwne a hospodarske wuslědki; towaršnostne změny (na př.
medije); zacpěwanje a wusměšowanje w zjawnosći a mnohe dalše faktory. Negatiwnje
wuskutkowa so w Slepjanskej wosadźe fakt, zo njeje po Gottfriedu Rösleru wot
lěta 1938 žadyn serbski abo serbsce rěčacy farar wjace w Slepom skutkował. Do
toho běchu so tajcy wuznamni duchowni kaž Jan Wjelan (z fararjom 1810–1852),
jeho syn Julius Eduard Wjelan (z fararjom 1852–1892) a Matej Handrik (z fararjom
1892–1934) wo zdźerženje a hajenje rěče a tradicijow mjezy swojimi wosadnymi
prócowali abo so z pruskimi statnymi instancami dla toho rozestajeli.

Wažne dźěła wo slepjanskej narěči pochadźeja z pjera horjeka mjenowanych
fararjow, kotřiž su wuslědki swojich slědźenjow we formje zběrki a zapiskow
wozjewjeli. Tak staj na př. Wjelan (młódši) a Handrik w Časopisu Maćicy
Serbskeje a druhdźe zawostajiłoj słowne zběrki, teksty, linguistiske a
etnografiske studije. Na tutym polu přinošował je tež Jan Hantšo-Hano
(1846–1901), ratar a šołta w Slepom, kiž je był autodidaktiski rostlinar,
ludowědnik, stawiznar a basnik.

Wažny přinošk na polu fonetiki a fonologije tuteje narěče spisa Arnulf
Schroeder. Jeho disertaciju wuda R. Olescha 1958 w Tübingenje pod titlom Die
Laute des wendischen (sorbischen) Dialekts von Schleife in der Oberlausitz,
Lautbeschreibung. (Schroeder padny 1945.)

Wobšěrnje wopisany je leksikaliski, morfologiski a fonetisko-fonologiski staw
slepjanskeje narěče w 15 zwjazkach Serbskeho rěčneho atlasa. Dalše wopisanja
namakaja so w jednotliwych edicijach z rěčnymi pomnikami slepjanskeho dialekta.
(hlej "dalša literatura" na kóncu nastawka)

Rozsahłe žórło staršeho stawa slepjanskeje narěče su zdźeržane rukopisy Hanza
Njepile z Rownoho, kotrež su so najprjedy we wurězkach wot Handrika w Časopisu
Maćicy Serbskeje wozjewili. Při tym je Handrik zdźěla do originala zasahował,
narunujo wosebje němske požčonki ze serbskimi słowami. Z etiskich přičin pak
wjetši dźěl rukopisow njewozjewi. Wědomostnu ediciju najwjetšeho dźěla
zdźeržanych rukopisow wobstara nižozemska sorabistka Hélène Brijnen, kotraž
tekst zdobom dokładnje analyzuje. Za kulturno-historisce a rěčnje zajimowanych
njefachowcow eksistuje mjeztym tež popularne wudaće Njepilowych tekstow z
němskim přełožkom a nimo toho zběrku najwšelakorišich tekstow w slepjanskej
narěči (hlej deleka).

Přez centralne połoženje slepjanskeje narěče mjez hornjo- a delnjoserbskimi
narěčemi stej za jeje nošerjow wobě spisownej rěči poměrnje komunikatiwnej.
Tutón fakt je wospjet wjedł k přemyslowanjam jednotliwcow, wužiwać tutu narěč
jako zhromadnu spisownu rěč wšitkich Serbow. Tak piše na př. Měrćin
Nowak-Njechorński w swojich dopomnjenkach „Zapiski Bobaka” po wopyće
Slepjanskeje wosady tydźeń do jutrow lěta 1937 slědowace:

"Farar njeprěduje w spisownej serbšćinje, ale rěči k holanam w jich rjanej
jadriwej podrěči, kiž je jedna z najrjeńšich podrěčow serbskeje krajiny, rjeńša
hač naša spisowna rěč. Kak rjenje by było, hdy bychu před sto lětami serbscy
prócowarjo město Budyskeje narěče sej slepjanšćinu wuzwolili za literarnu rěč!
Tehdy byštej Hornja a Delnja Łužica byłej hišće wušo zwjazanej z rěču. Wěčna
škoda, kiž so njeda hižo narunać.(…) Bě hižo chětro pozdźe popołdnju, hdyž
wopušćichmy Slepo, stražnicu Serbowstwa na pomjezach našeje narodnosće, hdźež
běchmy wjele nawědźili a noweje nadźije nabyli do přichoda, přetož běchmy
widźeli a spóznali, zo Serbstwo kruće steji a traje tež tam, hdźež njeje ani
kruteje zwonkowneje formy narodneje organizacije. Hišće Serbstwo njezhubjene ani
w Slepjanskej wokolinje!"

A tak jo mój nan póten to Słabcyc pół žywnosći krynuł, a na tej su byli wěkšy
dźěl lute lěda a mało role; a wónej stej byłej jeno dwě peršonje na cyłej
žywnosći a njejstej mogłej hobstać a doprjodka pćić a stej lědym tu półowicu
hobdźěłałej. A ten wuj jo był mójeje maćerje bratr a mój kmótr, a ta ćota jo
była mójeje maćerje sostra, a tak su byli bratry a sostry wše wót jeneje
maćerje. A tak stej póten mój nan a mać to pół žywnosći měłej a te lěda stej
hukopowałej a tež huworowałej. A ja som z nima raz sobu jěł na to huworowanje na
Doły na te dlejke góry hot Syjańskeje drogi. To stej tam huworowałej, a ja som
chójdźił za nanom pó tej brozdźe a pak som chójdźił pći tom pługu, a som glědał,
kak to se wórjo. A mać jo póganjała a za wócku pomagała ćěnuć, a nan jo tež
pomagał ten pług ćišćać. A dyž stej ten pěty raz hokoło jěłej a zasej k tej
droze stej jěłej a mały kusk stej do kóńca k droze měłej, da jo ten kóń se
zwalał. Da stej póten jogo zwigałej, mać za głowu a nan za hopyš, a to jima
njechał nedy stanuć; da ten nan jo póten jogo jare bił a tergał górjej. Da jo
ten wół – aby jo była krowa? to ja prawje njewěm, Bog wě lěpjej hako ja, co jo
było, krowa aby wół – da to jo se bójało, njechało změrom stojać, dyž jo nan na
togo kónja harował, bił a tergał. A ja som se tež bójał teje hary a bića, kak to
budźo. A tak jogo póten šak někak górjej krynuštej, da stej póten pomałem jěłej
do kóńca pó tu drogu a stej se roćiłej zasej a na kóńcu filku zastałej a
wótpocynułej stej. A póten stej zasej pomałem jěłej hokoło, da ja som póten
zasej lubjej šeł domoj a tež njejsom wěcej z nima sobu šeł nidźon. A tedym ja
som jěšći mały gólc był. Ja som był jakle (w) štwórtem lěće, jako som z nima
sobu był na tom huworowanju. A to běšo jěšće někotere lěta pjerjej togo drogego
lěta…

We Derbnje pći Beršću jo bydlił raz jeden kněz, a ten jo měł jenogo kucharja.
Ten kuchaŕ jo musał tomu knězoju wjele raz šwony pjec. Ten kuchaŕ měł jenu
lubku, a tej był wón cujare dobry. A ta jo ćěła rada tež raz pjeconeg šwonu měć
a jěsć. Toć ten kuchaŕ jo wótrězał jenu nogu wót tog šwonu a ju hopjekł swójej
lubce. Hako jěnter ten kněz měł tog pjeconeg šwonu na blidźe, jo wón prašał togo
kucharja, dlacogo da ma ten šwon blows jenu nogu. Da jo ten kuchaŕ prajił, až
wšycke šwony blows jenu nogu maje. Jěnter stej šłej wen tej běžni hoglědać,
jo-lik to wěrno. A glědaj, wšycke šwony su stojali na tej kupje ho tej běžni na
jenej noze. Ten kněz jo wółał "ša-ša" a šakał a te šwony hušakał, až su
hulećeli, a naraz su měli dwě noze. Da jo prajił ten kuchaŕ tomu knězoju, dyby
tej pjeceni wółał "ša-ša", da by wóna tež krydła dwě noze. běžnja = wjesny hat



https://hsb.wikipedia.org/wiki/Serbski_sydlenski_rum

Jako Serbski sydlenski rum woznamjeni so powšitkownje region we wuchodźe
Sakskeje a juhu Braniborskeje, hdźež je zapadosłowjanski serbski lud domoródny.

Dźensniši sydlenski rum Serbow je jenož mały dźěl historiskeho serbskeho
wobwoda. W 9.lětstotku wobmjezowaše so serbski teritorij přez rěku Solawy w
zapadźe a rěce Bóbr a Hwizdź we wuchodźe. Kraj, kotryž serbske kmjeny wot 6. do
10. lětstotka wobydlachu a wobknježachu, wopřiješe w cyłku něhdźe 40.000
kwadratnych kilometrow wulku přestrjeń. Słowjansko-serbske kmjeny zasydlichu so
w kraju wot lěta 531 po rozpadźe mócnarstwa Durinkow hač do lěta 620, do
wutworjenja prěnjeho zapadosłowjanskeho wulkomócnarstwa. W tutym a slědowacym
času wuwi so we wot Słowjanow wobsydlenym kraju zhromadnosć serbskich kmjenow,
kotraž pak so z dalšim wuwićom chětro diferencowaše a wot spočatka 9. lětstotka
na wjacore kmjeny rozpadny.

Za Łužiskej wuhrodu bydlachu Łužičenjo ze swojim husće wobsydlenym srjedźišćom
mjez rěkomaj Brěšća a jeje přitokami w zapadźe a Sprjewju we wuchodźe. Najwjace
sydlišćow tutoho kmjena koncentrowaše so w rěčnišćomaj Brěšće a Žraki
(Schrake)-Dobry kaž tež w hornich Błótach zapadnje Choćebuza. Wokoło tutoho
sydlenskeho žra eksistowachu dalše sydlišća na přikład při Małym Halštrowje,
sewjernje a wuchodnje Grabina, při Neuendorfskim jězorje a při Gojacu kaž tež we
wokolinje Bezkowa. Tež pola Baršća ležeše mała sydlenska kupka. Po žórłach z
9.lětstotka bydleše tehdy jenož hišće kmjen Łužičanow w kraju pozdźišeje
Delnjeje Łužicy mjez rěku Dubju a lěsnym pasmom při Bóbrje.

Južnje Łužičanow, kotřiž běchu geografisce chětro wotzamknjeni, ležeše jara
husće wobydleny kraj Milčanow. Milska wupřestrěwaše so w 9. lětstotku w něhdźe
dwaceći kilometrow šěrokim pasmje mjez Kamjencom a Biskopicami w zapadźe a Běłym
Šepcom na wuchodźe. Něhdźe wot 10. lětstotka rozšěrichu so sydlišća do Łužiskich
horow, do sewjerneje hole a do kónčinow zapadnje Kamjenca a Biskopic, k Połčnicy
a k srjedźnej Wjazońcy. Tež sydlenska kupka wokoło Mužakowa wosta zwoprědka
izolowana.

Dalše wjetše serbske kmjeny běchu Slubjenjo sewjernje Gubina, Žarowjenjo wokoło
Žarowa, Bjezunčenjo wokoło Zhorjelca, Niženjo mjez Pěrnom a Mišnjom a Głomačenjo
mjez Wulkej Rědorju a Freibergskej Modłeju. Nimo toho jewjachu so w chronikach
Nižičenjo, Sciticojo, Uuolaukojo, Zliuvinojo, Koledičenjo, Susłojo, Chytyčenjo a
dalše.



https://hsb.wikipedia.org/wiki/Serbski_muzej

Serbski muzej Budyšin wudźeržuje dźensa najwobšěrnišu muzealnu zběrku, kotraž
žiwjenje a kulturu Serbow wot jich zasydlenja w 6. lětstotku hač do přitomnosće
dokumentuje. Muzej namaka so w něhdyšej sólnicy Budyskeho hrodu a liči něhdźe
35.000 pozicijow. Dźensniši muzej steji w tradiciji něhdyšeho Serbskeho muzeja,
kotryž so 1904 w Serbskim domje při Lawskich hrjebjach załoži. Wot lěta 2014 je
Christina Boguszowa direktorka muzeja. Nošer Serbskeho muzeja je wokrjes
Budyšin, mjeztym zo je Załožba za serbski lud najwjetši pjenjezydawar. Nimo toho
spěchuje Kulturny rum Hornja Łužica-Delnja Šleska prawidłownje aktiwity muzeja.

W zwisku z powšitkownym narodnym wuwićom w Europje wot spočatka 19. lětstotka
wuwi so tež serbske narodne wozrodźenje. W Budyšinje załožena
wědomostno-kulturna towaršnosć Maćica Serbska spěchowaše pódla wudaća knihow tež
ludowědne a stawizniske slědźenja. Na namjet Hućinjanskeho fararja Rjedy,
Wóslinčanskeho fararja Imiša a Palowskeho fararja Jenča załoži so w lěće 1856
Starožitnostny wotrjad Maćicy Serbskeje. Jedyn ze zaměrow wotrjada běše mjez
druhim tež wutworjenje muzeja.

Za Wustajeńcu sakskeho rjemjesła a wuměłskeho přemysła 1896 w Drježdźanach so
eksponaty zběrachu, z kotrymiž so Serbja w tamnišej Serbskej wjesce
prezentowachu. Jako so 1904 Serbski dom při Lawskich hrjebjach w Budyšinje
poswjeći, wotewri so pod nawodom Jakuba Šewčika runočasnje w třećim poschodźe
Serbski muzej. Tež hdyž so Serbski dom 1937 přez nacionalsocialistow zawrě,
zwosta Serbski muzej hač do lěta 1941 za wopytowarjow přistupny. Z doskónčnym
sćazanjom wobsydstwa Maćicy Serbskeje 1941 so zběrka muzeja z 1.014 pozicijemi
do Měšćanskeho muzeja Budyšina zapřija.

1957 załoži so we Wojerecach Muzej za serbske stawizny a kulturu znowa. W zwisku
z wróćenjom eksponatow so tež muzej zaso do Budyšina přepołoži. 1976 bu sólnica
na Ortenburg jako nowy domicil postajeny, dokelž bu stary Serbski dom w Bitwje
wo Budyšin 1945 ćežko wobškodźeny. Hač do lěta 1988 słušeše muzej k 1973
załoženemu zwjazkej Muzeje města Budyšin. Po nowym wuhotowanju wustajeńcy bu wón
w juniju 1989 jako samostejacy muzej znowa wotewrjeny.

Dźensniše muzejowe twarjenje bu 1782 jako sólnica natwarjena a 1869 na dźensnišu
formu přetwarjena. Wot 1835 skutkowaše tu kralowsko-sakske powołanske sudnistwo
jako najwyši justicny zarjad Hornjeje Łužicy a kralowski wokrjesny zarjad. Za
čas nacionalsocializma běše tu sydło Gestapo a w NDRskim času słužeše twar
spočatnje jako bydlenje. Dokelž so prěni Serbski dom 1945 zniči, so twarjenje
1976 jako nowe městno Serbskeho muzeja wuzwoli, tež hdyž njeměješe žadyn zwisk k
Serbam. W lěće 2003 so twarjenje wobšěrnje restawrowaše.

Wustajeńca skići přehlad wo stawiznach a ludowej kulturje Serbow w Hornjej a
Delnjej Łužicy. Ćežišća tworja mjez druhim serbska rěč, literatura a tworjace
wuměłstwo. We wosebitych wustajeńcach pokazuja so twórby tworjaceho wuměłstwa
abo stawizniske zarysy, často k serbskim temam. Na swjedźenskej žurli muzeja
wotměja so prawidłownje kulturne zarjadowanja.



https://hsb.wikipedia.org/wiki/Serbski_institut

Serbski institut z.t. je zwonkauniwersitna slědźerska institucija, kotraž so
1992 zhromadnje wot Swobodneho stata Sakska a Kraja Braniborska załoži a so
hłownje přez Załožbu za serbski lud spěchuje. Po wustawkach wobsteji jeho nadawk
w přeslědźenju a hajenju serbskeje rěče, stawiznow a kultury Serbow Hornjeje a
Delnjeje Łužicy w přitomnosći a zašłosći kaž tež w zběranju a archiwěrowanju za
to trěbnych materialijow. Dźěło instituta wobsahuje tohorunja komparatistiske
slědźenje na polu mjeńšinow w Europje. Serbski institut je po prawniskej formje
zapisane towarstwo, kotrež tuchwilu přechodny direktor Hauke Bartels nawjeduje
(staw 2016).

Serbski institut ma sydło na Dwórnišćowej w Budyšinje a wudźeržuje delnjołužisku
wotnožku na Bebelowej w Choćebuzu. Wón je wudawaćel sorabistiskeho a
kulturnowědomostneho časopisa Lětopis a rjadu monografijow Spisy Serbskeho
instituta, kotrejž w Ludowym nakładnistwje Domowina wuchadźataj. Přirjadowanej
stej institutej Serbska centralna biblioteka a Serbski kulturny archiw.
Institucija so prawidłownje wot wědomostneje, mjezynarodnje wobsadźeneje,
přirady a druhich ekspertow ewaluěruje.

W slědźerskim wusměrjenju nawjaza Serbski institut na tradiciju Instituta za
serbski ludospyt. Tutón so 1. meje 1951 pod wjednistwom Pawoła Nowotneho w
Budyšinje załoži a bě wot 1. awgusta 1952 Němskej akademiji wědomosćow w
Berlinje (wot 1972 Akademija wědomosćow NDR) přirjadowany.



https://hsb.wikipedia.org/wiki/Serbske_na%C5%82o%C5%BEki

Serbske nałožki su cyłk nałožkow a wašnjow serbskeje towaršnosće. Wone
rozeznawaja so sprěnja wot ritusa, kotryž spyta socialny a nabožny swět
zwjazować, zdruha wot zwučenosće, kotraž předstaja strózbu, na zaměr orientowanu
(nic přeco socialnu) rutinu.

Pola Serbow je wjele wšelakich ludowych nałožkow, kotrež su z wjetšeho dźěla
pohanskeho pochada. Pěstowanje serbskich nałožkow je na wsach Łužicy tež hišće
dźensa dosć rozšěrjene a woblubowane.

Tón nałožk płaći jako najatraktiwniši nałožk w Delnjej Łužicy. Zapust so swjeći
w zažnym nalěću a ma - tak kaž tež druhe nalětnje nałožki – zwisk z něhdy daloko
rozšěrjenym wuhnaćom złych duchow zymy. Dokładny termin toho něhdźe stolětneho
stareho nałožka móže při kóždej wsy druhi być, ale je přeco sobota abo njedźela
a započina so zwjetša napoł jednej a kónči so wokoło šesćich. W tydźenjach wot
Třoch kralow hač do započatka měrca móža so holcy a hólcy na zhromadny
swjedźenski ćah přihotować. Něhdy su žony na přazach za přihotowanje Zapusta
zamołwite byli. Dźensa pak so předewšěm Domowina abo wjesne towarstwa wo
přewjedźenje Zapusta staraja. Při zapustowym ćahu njesu holcy narodnu
swjedźensku drastu a hólcy du w čornych woblekach a njesu zwjetša kłobuki z
bantami. Na někotrych wsach so při ćahu nimo toho tež wosebite symbole njesu.
Dołhu tradiciju ma na přikład z bantami wupyšene chošćo. Wobdźělnicy zapustoweho
ćaha wobsteja při tym jenož z nježenjeneje resp. njewudateje wjesneje młodźiny.

W Hornjej Łužicy je jutrowne jěchanje jutry daloko šěroko znaty nabožny nałožk,
kiž kóžde lěto wjele přihladowarjow zbliska a zdaloka přiwabja. Wuchadźišćo je
wjesna cyrkej. Tam dóstanu křižerjo wot fararja Boži wobraz a potom wobjěchaja
na wupyšenych konjach wokolne pola. Tón ritual ma wsam dobre žně zawěsćić.

W Slepjanskich kónčinach je na serbskich dźěćacych hodowničkach město rumpodicha
druha zajimawa postawa, mjenujcy tak mjenowane Dźěćetko. To je rjenje wupyšena
holca w Slepjanskej narodnej drasće, kotraž dźěći wobradźa, ale tež druhdy
dorosćenych.

W Janšojskich kónčinach přińdźe k dźěćom hač do 12 lět podobna postawa, zo by je
wobdariła. Rěka Janšojski bog. Wona je přeco ta holca, kotraž so jako přichodna
wuda a přazu wopušći. Na přazy so přihotuje a so woblěka. Jeje wobličo je při
tym z šlewjerjom a pisanymi bantami zakryte. Zwjetša wona njemóže za šlewjerjom
ničo widźeć a tohodla wjedźe so wot dweju přewodnicow.



https://hsb.wikipedia.org/wiki/Serbske_Pazlicy

Serbske Pazlicy (němsce Wendischbaselitz, 1937–46 Kleinbaselitz) su wjes, kotraž
ke gmejnje Njebjelčicy słuša. Serbske Pazlicy leža kilometer wuchodnje
Njebjelčic w Hornjej Łužicy a maja 280 wobydlerjow, tuž su druhi najwjetši dźěl
gmejny.

Wjes leži něhdźe pjeć kilometrow wuchodnje Kamjenca při dróze wot Njebjelčic do
Chrósćic, wotpowědowacej staremu wikowanskemu pućej Via regia. Wjesne hona maja
přestrjeń wot 3,86 km² a wobsteja zwjetša z polow. Na 196 metrow wysokim kopcu z
mjenom Spalena hórka při sewjerozapadnej kromje wsy namakachu palne rownišća
Billendorfskeje kultury. Na samsnym městnje wudobywachu z małeje skały
granodiorit.

Susodne wsy su Pěskecy w sewjeru, Smječkecy (gmejna Worklecy) a Wěteńca w
juhowuchodźe a Njebjelčicy w zapadźe.

Prěnje historiske naspomnjenje pućowca sta so w lěće 1374/82 jako Pazelicz
Slavicum („słowjanske Pazlicy“). Přimjeno słužeše rozeznawanju wot njedaloko
ležacych Němskich Pazlic. Wjacore wulke wrotowe wobłuki wobknježa napohlad wsy,
tak na přikład při statokomaj na Njebjelčanskej čo. 9 a čo. 30.

Hač do 19. lětstotka běchu Serbske Pazlicy mjez dwěmaj ležownostnymaj
knjejstwomaj rozdźělene. Mjeztym zo słušeše połojca k wobsydstwu Worklečanskeho
ryćerkubła, steješe tamna połojca pod knjejstwom klóštra Marijina hwězda. Dawki
płaćeše pak cyła wjes jenož klóštrej.

Po Mukowej statistice mějachu Serbske Pazlicy we 1880tych lětach 179
wobydlerjow, mjez nimi 174 Serbow (97 %) a jenož pjećo Němcy. Arnošt Černik
zwěsći 1956 serbskorěčny podźěl gmejnskeho wobydlerstwa wot 88,6 %.

W lěće 1925 bě mjez 244 wobydlerjemi 229 katolskich (93,8 %). Katolscy wěriwi
słušeja ze starodawna k Njebjelčanskej, ewangelscy wot lěta 1902 k
Smječkečanskej wosadźe.



https://hsb.wikipedia.org/wiki/Samuel_Bohuw%C4%9Br_Ponich

Samuel Bohuwěr Ponich (němsce Samuel Traugott Pannach; * 13. januara 1748 w
Němskich Jenkecach, † 9. apryla 1798 w Malešecach) bě serbski farar a awtor
ludowědnych, přirodowědnych a popularnowědnych pojednanjow.

Wón narodźi so jako syn fararja Pětra Ponicha do němskeje ewangelskeje wosadneje
wsy a wopyta po přesydlenju fararskeje swójby do Malešec wot 1761 do 1768
Budyski gymnazij. Mjez 1768 a 1771 studowaše teologiju, najprjedy w Lipsku a
poslednje lěto we Wittenbergu. Tam wobnowi so pod jeho nawodom Serbske prědarske
towarstwo, z kotrehož staršim sta so Ponich.

Po zakónčenju studija so do Łužicy nawróći, hdźež dźěłaše 1771–75 jako pomocny
prědar we Wulkich Ždźarach a 1775–78 jako domjacy wučer w Dubcu. W lěće 1778
dósta prěnje farske městno we Wochozach, hdźež pak jenož dwě lěće wosta. 1780–86
skutkowaše jako farar w Jabłońcu pola Mužakowa a wot 1786 hač do swojeje zažneje
smjerće w lěće 1798 bě z Malešanskim fararjom.

Samuel Bohuwěr Ponich běše wot lěta 1794 čłon Hornjołužiskeje towaršnosće
wědomosćow w Zhorjelcu a dopisowaše do jeje časopisa Lausitzer Magazin. Pod jeho
wliwom započa towarstwo so bóle ze serbskimi temami zaběrać. Wšelake spisy
přełoži tež do serbšćiny, kaž na přikład Rozwučenje za baby na wsach (1782).
Ponich znaješe so derje z hrabju Hermannom z Callenberga w Mužakowje, w kotrehož
nadawku nastachu někotre dźěła.



https://hsb.wikipedia.org/wiki/S%C5%82owjanske_mjena

Słowjanske mjena - prěnjotne serbske předmjena běchu z wuwzaćom
zapadosłowjanskeho a wuchodosłowjanskeho pochada; tójšto z nich su so hač do
dźensnišeho časa wobchowali. Někotre su originarnje serbske. Najznaćiši přikład
je „Lubina“. Druhe mjena, kaž „Božena“, su daloko rozšěrjene a namakaja so tež w
druhich zapadosłowjanskich kulturach.

Bogna, Bogdana, Bogumiła, Bogusława, Bolesława, Bożena, Bronisława, Czesława,
Dąbrówka, Dobroniega, Dobrosława, Gniewomira, Godzimira, Godzisława, Gorzysława,
Grzymisława, Kazimiera, Ludmiła, Mieczysława, Milena, Miła, Mira, Mirosława,
Radosława, Sławomira, Sobiesława, Stanisława, Sulisława, Wacława, Wiesława,
Władysława,Zdzisława...

Bogdan, Bogumił, Bogusław, Bogusz, Bolesław, Bożydar, Bronisław, Chwalibóg,
Chwalisław, Czcibor, Czesław, Dobiegniew, Dobiesław, Dobrogost, Dobromir,
Dobromił, Dobrosław, Domard, Domasław, Dzierżysław, Gniewomir, Godzimir,
Godzisław, Gorzysław, Jarosław, Krzesimir, Kazimierz,Lech, Lechosław, Lesław,
Leszek, Lubomir, Ludomił,Mieszko, Mieczysław,Miłosław, Miłosz, Mścisław,Mściwój,
Przemysław,Przybysław,Radosław,Rościsław, Sambor,Sędziwoj,
Sławoj,Sławomir,Sobiesław, Stanisław,Sulisław,
Świętosław,Wacław,Wiesław,Wińczysław, Władysław,Włodzimierz,Wojciech, Wszebor,
Zawisza,Zbigniew, Zbyszko, Zdzisław, Ziemowit...

Blahoslava, Blahuse, Bojana, Bojka, Boleslava, Bolena, Bolerka, Bohumira,
Bohuslava, Bozidara, Boza, Bozena, Bozka,Bratislava, Bretislava, Bretka,
Breticka,Bronislava, Branislava, Brana, Branka, Brona, Bronicka, Bronka,
Dobrali, Dobromila, Dobromira, Dobroslava, Drahomira, Draha, Drahuse, Drahuska,
Draza, Dusana, Dusa, Sudanka, Dusicka, Duska,Jarka, Kvetoslava, Kveta, Kvetka,
Kvetuse, Kvetuska, Libera, Liba, Libenka, Libuse, Libuska, Lidmila, Ludmilla,
Ludmila, Lida, Lidka, Liduna, Lidunka, Liduse, Lizuska, Lubomira, Luba, Lubena,
Lubina, Lubka, Lubuska, Mecislava, Melina, Mecka, Mila, Milena, Milady,
Miladena, Milana, Mlada, Mladena, Miladka, Milanka, Milenka ,Milka, Miluse,
Miluska, Mlaska, Mladuska, Miloslava,Miroslava, Mira, Mirka, Miruska,
Nadezda/Nadezhda, Nadeja, Neda/Nedda, Pribislava, Pribena, Próbka, Pribuska,
Radomia, Rada, Radlinka, Radoslava, Rada, Rostislava, Rosta, Rostina, Rostinka,
Rostuska, Sobeslava, Sobena, Sobeska, Stanislava, Stana, Stanicka, Stanuska,
Svetlana, Svetla, Svetlanka, Svetluse, Svetluska, Veleslava, Vela, Velina,
Velinka, Velka, Veluska, Venceslava, Vaclava, Vena, Venka, Venuska, Vera,
Vierka, Verka, Veruska]], Vladimíra, Vladmira, Vladislava, Ladislava, Valeska,
Vlasta, Zbyhneva, Zbyna, Zbysa, Zbyhneka, Zbyhneuska, |Zdenka, Zdeslava,
Zdislava, Desa, Zdeska, Zwisa, Zdiska, Zelislava, Zitomira, Zitka, Zituse,
Zivanka, Zivka, Zivuse, Zivuska, Zlata, Zlatina, Zlatinka, Zlatka, Zlatuje,
Zlatuska, Zlatana, Zlatunka, Zoila, Zora, Zorah…

Blahoslav, Blahos, Blahosek,Bohdan, Bohumil, Bohumír, Bohuslav, Bojan, Bujanek,
Bojek, Boleslav, Bolek, Borivoj, Bora, Borik, Borek, Borzivoi, Božidar,
Bratislav, Bretislav, Bretik, Bronislav, Branislav, Branek, Branik, Budislav,
Budek, Ceslav, Ctislav, Ctibor, Dalibor, Dobromil, Dobromir, Dobroslav,Drahomir,
Draha, Drahos, Drahosek, Durko, Sudan, Sudanek, Dusek, Jarek, Jarousek, Jaromil,
Jaromir, Jarek, Jaropluk, Jaroslav, Jur, Karda,Kvetoslav, Lubomir, Lubor, Lumir,
Luba, Lubek, Luborek, Luboš, Lubosek,Ludomir, Ludoslav, Mecislav, Mecek, Mecik,
Mecislavek, Milan, Milic, Miloslav, Milda, Milon, Miloš, Miroslav, Mirek,
Mstislav, Nepomuk, Pomuk, Nepomucek, Premysl, Myslik, Premek, Pribislav, Priba,
Pribik, Pribisek, Radek/Radik, Radacek, Radan, Radko, Rados, Radousek, Radomir,
Radimir, Radim, Radoslav, Rostislav, Rosta, Rostek, Rosticek, Rostik, Slavomir,
Slava, Slavoj, Sobeslav, Sobek, Sobik, Stanislav, Stana, Standa, Stanek, Stanko,
Stanicek, Stanik, Svatomir, Svatopluk, Svatoslav,Techomir, Techoslav, Veleslav,
Vela, Velek, Velousek, Venceslav, Vaclav, Vacek, Vasek, Vena, Venousek,
Vladimír, Vladislav, Ladislav, Vlad, Vlastimil, Vojtech, Vojta, Wojtek, Vojtik,
Vojtisek,Zbyhnev, Zbyna, Zbytek, Zbytek, Zelislav, Zelek, Zelicek, Zelik,
Zelousek, Zdeslav, Zdislav, Zdik Zdisek, Zitomir, Zitek, Zitousek, Zivan,
Zivanek, Zivek, Zivko, Zlatan, Zlatek, Zlaticek, Zlatik, Klatko, Zlatousek…



https://hsb.wikipedia.org/wiki/S%C5%82%C3%B3dka_wi%C5%A1nja

Słódka wišnja (Prunus avium) je štom ze swójby róžowych rostlinow (Rosaceae).
Dalše serbske mjena su (słódka) wišeń, (słódka) třěšnja, (słódka) třěšeń.

Słódka wišnja je štom, kotryž docpěje wysokosć wot 2 hač 25 m. Jeje rosćenska
forma wariěruje po podłožku, sorće a rěžku.

Skora je sylnje wjerćena a čewjernobruna hač čorna. Z ranjenych zdónkow gumijowa
žiwica wustupuje, kotraž rana zaso zawěraja.

Łopjena su ćeńke, jejkojte hač eliptiske, kónčkojte, zubate abo zhruba rězane a
docpěja dołhosć wot 5 hač 15 cm. Jich stołpiki maja prědku žałzy a docpěja
dołhosć wot hač do 5 cm. Wone su na delnim boku kosmate. Nazymske barbjenje je
žołto-oranžowe hač čerwjene.

Kćěje wot apryla hač meje. Běłe kćenja so před łopjenami jewja a steja po dwěmaj
hač po šěsćoch we wokołkojtych promješkach a docpěwaja wulkosć wot něhdźe 3 cm.
Jich stołpik docpěje dołhosć wot hač do 5 cm. Krónowe łopješka docpěja dołhosć
wot 10 hač 15 cm. Próškowe łopješka su dwaceći.

Póčkaty płód docpěwa wulkosć wot 2,5 cm a je kulowaty hač wutrobojty, čerwjeny
hač čorny, njezwobručowany a wobsahuje hładku póčku. Jich stołpiki docpěwaja
dołhosć wot 2 hač 5 cm. Wone wot junija zrawja. Při dźiwje rosćacych štomach su
słódke abo tróšku hórke, ale nic kisałe.

Rostlina je družinje Kisała wišnja (Prunus cerasus) podobna, kotraž je kerk abo
štom z wysokosću wot 10 m. Jeje płody su kisałe. Kćenjowe stołpiki docpěwaja
dołhosć wot 2 hač 4 cm a njesu na spódku pupkowe špupizne a 1-2 lisćowej
łopjeni. Krónowe łopješka su nimale kruhojte.



https://hsb.wikipedia.org/wiki/Rujany

Rujany (tež Rana, němsce Rügen) su najwjetša kupa Němskeje. Wone leža před
pomorskim pobrjohom Baltiskeho morja a słušeja k Mecklenburgsko-Předpomorskej.
„Wrota“ k Rujanam je hanseatiske město Stralsund. Kupa, přez Rügendamm a
Strelasundbrücke nad 2 km šěroki Strelasund z twjerdźu zwjazana, ma maksimalnu
dołhosć wot 52 km (wot juha do sewjera), maksimalnu šěrokosć wot 41 km w juhu a
přestrjeń wot 926 km². Cyłkowna dołhosć pobrjoha Rujan je 574 km. Jeje postawa
je přez mnoholičbne mórske zaliwy ale tež wustupne połkupy a krajne jazyki jara
sylnje rozčłonkowana.

Kupa Rujany tworješe hač do 3. septembra 2011 hromadźe z kupu Hiddensee a
někotrymi mjeńšimi kupami zarjadnisce krajny wokrjes Rujany z wokrjesnej stolicu
Bergen auf Rügen. Z 4. septembra 2011 su Rujany dźěl wokrjesa
Předpomorska-Rujany z wokrjesnej stolicu Stralsund.

Dalše wuznamne městna na Rujanach su Sassnitz, Putbus a Garz/Rügen, kaž tež
baltiskomórske kupjele Binz, Sellin, Göhren, Baabe a Thiessow. Rujany so dla
jich wšelakorych rjanosćow krajiny a dołhich, drobnopěskojtych kupanskich
brjohow wot wjele dowolnikow wopytuja.



https://hsb.wikipedia.org/wiki/Rudolf_Mje%C5%84

Rudolf Mjeń (němsce August Theodor Rudolph Möhn; * 28. januara 1767 w
Njeswačidle, † 1. januara 1841 w Lubiju) bě serbski farar a basnik.

Narodźi so jako syn Njeswačanskeho ewangelskeho fararja Jurja Mjenja a wopyta
wot 1780 do 1785 gymnazij w Budyšinje. Po zakónčenju šule a nanowej smjerći poda
so w lěće 1785 na studij teologije do Wittenberga, hdźež bě z čłonom Serbskeho
prědarskeho towarstwa. Po nawróće do Łužicy w lěće 1788 dźěłaše najprjedy jako
pomocny prědar w Budestecach a wot 1793 do 1808 jako farar w Kotecach. Mjez 1808
a 1832 bě archidiakon w Lubiju a zdobom farar w Lěwałdźe, wot 1832 do 1835
zastupjer wyšeho fararja a po tym hač do jeho smjerće z Lubijskim wyšim
fararjom.

W lěće 1806 wuda Rěčerski kěrluš swojeho nana k prěnjemu razej w ćišću a přida
swoje přebasnjenje do němčiny kaž tež pokazku Jurja Mjenoweho přełožka
Klopstockoweho „Messiasa“. Za čas jeho žiwjenja bě w Serbach sławjeny basnik,
kotryž pěstowaše na jednym boku hišće barokne basnistwo, pěsnješe pak tež hižo w
stilu ludoweho spěwa, čehoždla płaći z bjezposrědnim předchadnikom Handrija
Zejlerja.



https://hsb.wikipedia.org/wiki/Rjana_%C5%81u%C5%BEica

Rjana Łužica (w delnjoserbskej warianće ma spěw titul „Rědna Łužyca”) je narodna
hymna Serbow.

Dnja 24. awgusta 1827 wozjewi tehdy 23lětny student teologije Handrij Zejler we
wot Serbskeho prědarskeho towarstwa w Lipsku rukopisnje rozšěrjenej „Serbskej
Nowinje” baseń z titulom „Na sersku Łužicu”. Baseń wobsteješe ze šěsć štučkow a
bu w samsnym lěće wot studenta teologije Korle Benjamina Hatasa (1806–1839)
prěni raz zhudźbnjena. W tutej formje so wona na załoženskim swjedźenju
prědarskeho towarstwa wot sobustawow zanjese.

Po tym zo zahaji so w lěće 1844 čas žiwjenja trajace wunošne přećelstwo mjez
basnikom Zejlerjom a komponistom Korlu Awgustom Kocorom, skomponowa Kocor na
tutu Zejlerjowu baseń w lěće 1845 nowu melodiju. Z nowej melodiju předstaji so
pěseń prěni raz w zjawnosći na wot Kocora zarjadowanym prěnim serbskim
spěwarskim swjedźenju 17. oktobra 1845 w Budyskej třělerni. Wona zdoby sebi
pozdźišo městno serbskeje narodneje hymny. Dźensa spěwatej so jenož dwě štučce
(prěnja a poslednja).

Serbska narodna hymnje njeje ani w serbskim zakonju Braniborskeje ani w sakskim
serbskim zakonju hamtsce definowana. Někotre wustawki wokrjesow serbskeho
sydlenskeho ruma poćahuja so pak wuraznje na tutón spěw.



https://hsb.wikipedia.org/wiki/Republika_Makedonska

Republika Makedonska (makedonsce Република Македонија/Republika Makedonija,
albansce Republika e Maqedonisë) je stat na Balkanskej połkupje w juhowuchodnej
Europje. Hač do lěta 1991 běše dźěl Socialistiskeje Federatiwneje Republiki
Juhosłowjanskeje (SFRJ). Wona ma přestrjeń 25.713 km² a hłowne město je Skopje.
Oficielna rěč w Makedonskej je makedonšćina.

Po schwalenju ramikoweho zrěčenja 2001 a wójnskim konflikće mjez Albanjanami a
Makedonjanami připóznawa Makedonska albanšćinu, serbišćinu, roma, turkowšćinu a
bosnišćinu jako druhu oficielnu rěč w tych wokrjesach, hdźež je wjace hač 20%
albanskeje, serbiskeje, romskeje, turkowskeje abo bosniskeje narodnosće.
Oficialne mjeno kraja je Republika Makedonija. W organach Europskeje Unije,
NATO, UNO a za Grjeksku je mjeno kraja Bywša Juhosłowjanska Republika Makedonska
(mak. Πоранешна Југословенска Република Македонија/Poranešna Jugoslovenska
Republika Makedonija), přetož njepřipóznawa Grjekska oficielne mjeno
Makedonskeje.

Mjez dźesać najwjetšimi městami w Makedonskej ličimy města Skopje, Bitola,
Kumanovo, Prilep, Tetovo, Veles, Štip, Ohrid, Gostivar a Strumica. Ohrid je
město słowjanskich wučerjow, mjez kotrymiž je swjaty Kliment Ohridski, kiž je
kyrilicu k česći swojeju wučerjow swjateju Cyrila a Metoda wutworił. W Ohridźe
je była tež wutwarjena prěnja Słowjanska Uniwersita w tak mjenowanym regionje
Kutmičevica, na kotrejž je studowało wjace hač 3.500 studentow. W Ohridskim
regionje je tež Naum Ohridski skutkował. Naum Ohridski bě kaž Kliment Ohridski
wučomnik swjateju Cyrila a Metoda. Pochowany bu wón w klóštrje Swj. Nauma
Ohridskeho blisko albanskeje hranicy.



https://hsb.wikipedia.org/wiki/R%C4%9B%C4%8Dicy

Rěčicy (němsce Rietschen) su wjes a gmejna w sakskim wokrjesu Zhorjelc. Leža
143 m nad mórskej hładźinu a maja wokoło 2.800 wobydlerjow. Prěnje historiske
naspomnjenje je z lěta 1362.

Gmejna Rěčicy leži w krajinje hornjołužiskeje hole a hatow, někak dźesać
kilometrow sewjerne města Niska a pjatnaće kilometrow juhowuchodnje Běłeje Wody.
Runje přez Rěčicy ćeče Běły Šepc.

Na sewjeru wjes mjezuje z wojerskim zwučowanišćom Hornja Łužica. Susodne gmejny
su Wuskidź na sewjeru, Krušwica na sewjerowuchodźe a wuchodźe, Rózbork na
juhowuchodźe, Wosečk a Niska na juhu, Chrjebja-Nowa Wjes na juhozapadźe a Hamor
na zapadźe.

W Rěčicach namaka so zastanišćo (něhdyše dwórnišćo) železniskeje čary
Berlin-Zhorjelc.

Po Mukowej statistice z lětow 1884/85 rěčachu tehdy hišće štyrnaćo wot cyłkownje
1047 Rěčičanow serbsce (1 %). Arnošt Černik zwěsći w lěće 1956 serbskorěčny
podźěl wobydlerstwa wot jenož hišće 0,5 %.

Na gmejnskim teritoriju ležace wjeski Mochowc, Napojka, Publik, Štyri Duby,
Wunšow a Zamosty dla dobywanja brunicy hižo njeeksistuja.



https://hsb.wikipedia.org/wiki/R%C3%B3%C5%BEant

Róžant (němsce Rosenthal) je serbska wjes a putniske městno w hornjołužiskim
wokrjesu Budyšin. W nim bydli tuchwilu 238 wobydlerjow.

Wjeska Róžant bu 1350 prěni raz pisomnje z mjenom villa Rosental naspomnjena.
1374 jewi so w zapisach tež serbske mjeno Roszant. Tehdy słušeše wjeska z
wulkeho dźěla klóštrej. Mjeno pochadźa po wšěm zdaću wot staroserbskeho mjena
róžeń, kotrež za družinu drjewna steji. Najskerje ludźo tehdy pak drjewno do
zemje jako fundamenty za jich statoki pušćachu abo drohi z drjewnom
wuchładźechu, wšako leži Róžant zdźěla hižo na pěskojćnej zemi z wysoko stejacej
dnownej wodu. Tak je předstajomne, zo běše zemja tehdy jara žumpadłojta. 1506
kupi abatisa Elisabeth von Haugwitz, hižo dwanata hnadna Marijineje hwězdy,
zbywacy dźěl Róžanta wot Kaspera von Schreibersdorf nad Njeswačidłom. Wotwisnosć
wsy napřećo klóštrej wobsteješe hač do lěta 1836.

We 1880tych lětach měješe Róžant po Mukowej statistice cyłkownje 148
wobydlerjow, z nich 147 Serbow a jenički Němc. Arnošt Černik zwěsći w lěće 1956
serbski podźěl wot 85,5 %.



https://hsb.wikipedia.org/wiki/Prunus

Prunus je ród ze swójby róžowych rostlinow (Rosaceae). K rodej słuša štomy z
jědźnymi póčkatymi płodami, kaž na př. wišnja, slowka, aprikoza, brěška,
nektarina, mandla, ale tež dla jich kćenjow plahowane pyšne drjewa.

Płody přeco su mjasne z twjerdej póčku, kotraž zdźěla wulke mnóstwo amygdalina
wobsahuje.

Prunus bu prjedy jako jenički ród podswójby (Amygdaloideae) wobhladany. Dla
molekulargenetiskich přepytowanjow so ród pak dźensa jako tribus Amygdaleae do
podswójby Spiraeoideae staji.[Žórło 1]

Eksistuja rozdźělne systematiki za ród. Zdźěla bu družiny do wjacerych rodow
rozdźělene, to so pak přez molekulargenetiske dźěła njepodpěruje. Padus,
Padellus, Cerasus, Amygdalus, Persica, Armeniaca a Laurocerasus su potajkim wšě
do Prunus integrowane a płaća jenož wjace jako synonymy. Klasiske podrjadowanje
do pjeć podrodow so přez molekulargenetiske přepytowanja jenož zdźěla podpěruje,
faluje pak klasifikacija, kotraž jenož monofyletiske taksa listuje.[Žórło 2]



https://hsb.wikipedia.org/wiki/Pri%C5%A1tina

Koordinaty: 42°40′0″N 21°10′0″E﻿ / ﻿<span class="geo-dec geo" title="Karty,
njebjeske wobrazy a druhe dataje za 42.66667 Wurazowy zmylk: Njewočakowany
operator *">42.66667, Wurazowy zmylk: Njewočakowany operator *Wurazowy zmylk:
Njewočakowana ličba

Priština (kyrilisce Приштина; albansce Prishtina/Prishtinë) je stolica a sydło
knježerstwa Kosowa. Je z 550.000 wobydlerjemi we wulkogmejnje najwjetše město
kraja a jeho politiski, kulturny a hospodarski centrum. Měšćanosta je Isa
Mustafa (KDL).

Priština bě jedne wot srjedźišćow srjedźowěčneho serbiskeho stata a rezidenca
pod kralom Milutinom (1282-1321). Sewjerozapadnje města so 15. smažnika 1389
Bitwa na Kosowym polu wotmě. Po osmaniskim dobyću serbiskeje stolicy Smederevo w
lěće 1459 započe turkowske knjejstwo.

W prěnjej Balkanowej wójnje 1912 móžeše Serbiska Prištinu dobywać. W
Juhosłowjanskej bě město wot lěta 1974 stolica awtonomneje prowincy Kosowo a
Metochija. W Kosowskej wójnje 1999 jara wobškodźena; je Priština wot 2008 hłowne
město Republiki Kosowo, kotraž mjezynarodnje připóznata njeje.



https://hsb.wikipedia.org/wiki/Prawa_w%C5%82%C3%B3ska_worje%C5%A1ina

Prawa włóska worješina je w lěću zeleny štom, kotryž docpěwa wysokosć wot 5 hač
do 25 m.

Zdónk je zwjetša krótki, króna je šěroka, kulowata hač jejkojta a sylne hałuzy
su rozšěrjene.

Łopjena su měnjate, na hornim boku ćmowozelene, na delnim boku swětliše,
docpěwaja dołhosć wot 40 (20-50) cm. Wone su njeporowje pjerite a wobsteja z 5
hač 9 cyłokromnych, jejkojtych pjeritych łopješkow z dołhosću wot 15 cm.
Rozrybowane łopjena aromatisce wonja. Zymske pupki su kulowate abo jejkojte a
docpěwaja wulkosć wot 4 hač do 6 mm.

Kćěje wot apryla hač do meje. Kćenja su njenahladne, jednosplažne a so z
łopjenami jewja. Rostlina je jednodomna. Muske micki so hižo loni załožuju a
jako 5-6 mm dołhe pupki přezymuja. Muske wisace micki su žołtozelene a docpěwaja
dołhosć wot 5 hač 15 cm. Žónske kćenja steja po dwěmaj (jednu) hač po třoch
(pjećoch) na kóncu łopjenatych młodych wurostkow. Kćenjowa wobalka je z
płódnikom zarosćena. Kćenja so wot wětra wopróša.

Póčkaty płód je owalny hač kulowaty, maksimalnje 5 cm tołsty, ma zelenu skorpawu
a brózdźene, swětłobrune drjewjane jadro. Płody wot septembra hač do oktobra
dozrawja. Wone wobsahuja hač do 60 % tučneho wolija. Soje, wróny, wjewjerčki,
drěmotki a myše płody rozšěrjuja.

Hižo wučeny Plinius je pytnył, zo pod štomom lědma druhe rostliny rostu. Přičina
za to je wobsahowa maćizna juglon, kotryž kołochowanje a rosćenje wjele
rostlinskich družinow zahaći. Měza čerstwych łopjenow a zelenych skorpawow
intensiwnje žołtobrunje kožu zabarbi.

Pochoda z Aziji a regiona wuchodneho srjedźneho morja. Rostlina je z Romjanow k
srjedźnej Europje přišła.

Štom poskići drjewo, drjewjanu bajcu a wolijowe symjenja. Jeho brunočerwjene,
ćmowje mustrowane drjewo so za meble wužiwa.



https://hsb.wikipedia.org/wiki/Pomhaj_B%C3%B3h

Pomhaj Bóh je měsačnje wuchadźacy časopis ewangelskich Serbow w Hornjej Łužicy.
Wudawa so w hornjoserbšćinje, składnostnje wozjewja tež přinoški w
delnjoserbskej rěči. Pomjenowany je po starodawnym postrowje ewangelskich Serbow
„Pomhaj Bóh“. Časopis wobsahuje hłownje přinoški wo přitomnosći a stawiznach
ewangelskich Serbow w Hornjej a Delnjej Łužicy. Nimo aktualnych rozprawow z
dwurěčnych wosadow wobjednawa powšitkowne nabožne, kulturne a
kulturnostawizniske temy. Zamołwita redaktorka je Trudla Malinkowa. Zhromadnej
wudawaćelej stej Serbski wosadny zwjazk a Serbske ewangelske towarstwo z.t.

Farar Friedrich Selle (1860–1931) w Chrjebi załoži Pomhaj Bóh jutry 1891 jako
tydźensce wuchadźace njedźelske łopjeno za serbske ewangelske wosady Hornjeje
Łužicy. Časopis słužeše nabožnemu natwarjenju, powučenju, informaciji a zabawje.
Hromadźe z druhimi serbskimi ćišćerskimi wudźěłkami jón nacionalsocialisća 1937
zakazachu. Znowawuchadźenje bě wot decembra 1950 jako měsačnik móžne. Jako
přiłoha Pomhaj Bóh wuńdźeštej wot 1988 do 1990 wob lěto dwě čisle nowozałoženeho
delnjoserbskeho nabožneho časopisa Pomogaj Bog. Tutón wuchadźa wot 1991 jako
měsačna wosebita strona delnjoserbskeho tydźenika Nowy Casnik.



https://hsb.wikipedia.org/wiki/Petunija

Wědomostne mjeno pochadźa z francoskeho słowa zesrjedź 16. lětstotka petun,
kotrež pochadźa přez portugalske słowo petum z tupiskeho petyma a guaraniskeho
petỹ „tobak“.

Družiny su zelišćowe rostliny. Ćmowozelene łopjena su cyłokromne a kosmate.
Kćenja maja formu trubki a móžeja běłe, wioletne, čerwjene, módre, róžojta abo
pisane być.

Ród Petunia bu znutřka systematiki wrónidłowych rostlinow klasisce do tribusa
Nicotianeae a tam do subtribusa Nicotianinae zarjadowany. Molekularbiologiske
přepytowanja pak pokazuja, zo Petunia njemóže so z rodom tobak (Nicotiana) do
zhromadnej kladźe zarjadować. W systematice swójby po Richard Olmstead z lěta
2007 so ród hromadźe z Bouchetia, Brunfelsia, Calibrachoa, Fabiana, Hunzikeria,
Leptoglossis, Nierembergia a Plowmania do jako Petunieae mjenowaneje klady
zarjaduja.

Za dołhim času bu ród Calibrachoa tohorunja k Petunia liči. Dla přepytowanjow
přiwuzniskich poměrow mjez woběmaj rodomaj z morfologiskimi a
molekularbiologiskimi metodami su zwěsćowali, zo wobaj rodaj stej monofyletiskej
a rozdźělenje roda je tohodla woprawnjane.

Molekularbiologiske přepytowanja znutřka roda su přinjesli, zo Petunia axillaris
ze wšěmi třomi poddružinami, Petunia exserta a Petunia occidentalis hromadźe
monofyletisku skupinu wutworja, kotrymž wostatne družiny roda napřećo steja.

Sćěhowace družiny buchu po morfologiskich přiznamjenjach rodźe Calibrachoa
přirjadowane, ale pak hišće po prawidłach biologiskeje nomenklatury do tutoho
roda njepřisunjene:

Wšě družiny su w měrnej hač subtropiskej Južnej Americe domjace. Wone wustupuja
w Brazilske, Uruguayju, Argentinskej, Paraguayju a Boliwiskej. Najwjetše
rozšěrjenje wobsedźi Petunia axillaris, kotraž so w južnym Rio Grande do Sul, w
Uruguayju, sewjernej połojcy Argentinskeje, srjedźišću Paraguayja a w juhu
Boliwiskeje namaka.

Wulka ličba družinow je w Brazilskej endemiska: Petunia mantiqueirensis w južnym
Minas Gerais, Petunia scheideana, Petunia reitzii a Petunia saxicola w Santa
Catarina, Petunia altiplana a Petunia bonjardiensis we wysočinje wot Santa
Catarina a napřećiwnych kónčinach w Rio Grande do Sul, Petunia littoralis a
Petunia integrifolia subsp. depauperata we wuchodnych pobrjóžnymaj kónčinomaj
Santa Catarinas a Rio Grande do Suls, Petunia exserta; Petunia riograndensis a
Petunia bajeensis wustupujetej w južnym Rio Grande do Sul. Petunia interior a
Petunia guarapuavensis wustupujetej we wysočinje wot Paraná a Santa Catarina,
ale tež w sewjerowuchodnej Argentinskej, w Misiones.

Dalša družina, Petunia occidentalis, wustupuje w sewjernej zapadźe Argentinskeje
a w juhu Boliwiskeje.



https://hsb.wikipedia.org/wiki/Pawo%C5%82_Grojlich

Pawoł Grojlich (* 20. septembra 1908 w Njechornju; † 19. septembra 1992 w
Bukecach) bě serbski pismikistajer, nawoda ćišćernje „Nowa doba“ a ludowy
spisowaćel.

Wón narodźi so w nazymje 1908 w tehdy hišće nimale ryzy serbskim Njechornju do
swójby roboćana. Po wopyće ludoweje šule we Worcynje a Budyšinje hač do lěta
1922 nawukny w lětach 1924 do 1928 powołani pismikistajerja a redaktora pola
Jana Skale w Serbskich nowinach, hdźež hač do 1933 dźěłaše. W samsnym času bě
tež w młodźinskim wotrjedźe Zjednoćenstwa ewangelskich Serbow a w Sokole aktiwny
a hromadźe z Měrćinom Nowakom-Njechorńskim z iniciatorom serbskeho
klankodźiwadła. Po wuhnaću z redakcije Serbskich nowin w nalěću 1933 měješe wot
meje samsneho lěta papjerniski wobchod a mału ćišćernju w Bukecach. Mjez 1939 a
1945 słuži jako wojak w druhej swětowej wójnje. Po wójnje dźěłaše w serbskej
ćišćerni „Nowa doba“ w Budyšinje, hdźež bě wot 1956 do 1959 tež z techniskim
nawodu. W swobodnym času spisa wjacore knihi, za čož dósta w lěće 1963 literarne
myto Domowiny. Wot 1973 běše na wuměnku w Bukecach, hdźež płaći jako najznaćiši
a najaktiwniši Serb a Domowinjan. Pawoł Grojlich zemrě dźeń do swojich 84.
narodnin w Bukecach a bu na tamnišim kěrchowje pochowany.



https://hsb.wikipedia.org/wiki/P%C5%99im%C3%B3rski_%C5%BEerowc

Přimórski žerowc (Sequoia sempervirens) je rostlina ze swójby cypresowych
rostlinow (Cupressaceae). Wona je jenička družina w rodźe (Sequoia).

Po někotrych žórłach so do swójby ćisowcowych rostlinow (Taxodiaceae)
přirjaduje.

Přimórski žerowc je přeco zeleny štom, kotryž docpěje wysokosć wot 20 hač do 30
m, druhdy wjace hač 100 m. Rostlina je jara dołho žiwa, při čimž móže starobu
wot hač do 3500 lět docpěć. Kehelojta króna je šwižna. Zdónk je dołhi. Skora je
ćmowobruna hač čerwjenobruna, hłuboko brózdźena a kaž hubica mjechka. Wona ma
hłuboke, paralelne a wertikalne rozpukliny. Krótke wurostki často kaž promješki
steja na dołhich wurostkach. Hałuzy steja w njeprawidłownych mutličkach.

Mjechke, kónčkojte jehły su wopłonjene, ćmowozelene hač namódreń zelene docpěja
dołhosć wot 0,5 hač 2 (2,5) cm. Wone su njejenak dołhe a na dołhich wurostkach
šrubikojće steja, ale na krótkich wurostkach dwulinkojće wjerškaće.

Kćěje wot februara hač do měrca. Rostlina je jednodomna. Kwětnistwa su
njenapadne. Muske kćenja su žołte a steja po wjacorych na młodych wurostkowych
kónčkach. Žónske kćenja zwjetša steja na staršich hałuzach.

Hable su jejkojte a docpěja dołhosć wot 2 hač do 2,5 (3) cm. Wone zruna steja
abo přewisuja. Hable wot septembra hač do nowembra dozrawja. Při dozrawjenych
hablach so šupizny rózno rozdźěraja.

Pochadźa ze sewjerneje Ameriki, při čimž tam jenož w mjezowanym arealu wot
južneho Oregona hač do srjedźneje Kaliforniskeje dźiwje wustupuje.

Štom so w Europje w arboretach a parkach plahuje. Čerwjenobrune drjewo bu jako
twarske drjewo a za zhotowjenje meblow wužiwane. Tohodla přirodne wustupowanja
buchu dla pušćenja drjewa jara deciměrowane. Dźensa zbytkowe wustupowanja steja
w přirodnych rezerwatach.



https://hsb.wikipedia.org/wiki/P%C4%9Bskowa_babydu%C5%A1ka

Pěskowa babyduška (Thymus serpyllum) je rostlina ze swójby cycawkowych rostlinow
(Lamiaceae). Dalše serbske mjena su płónc, pólna babyduška a kulowske zelo.

Pěskowa babyduška je zymokruty kerk, kotryž docpěje wysokosć wot 2 hač do 10
(25) cm, šěrokosć wot 45 cm a ma hłuboko w pódu sahacy centralny korjeń a so wot
toho wuńducy z ležacymi stołpikami rozšěrjuje. Jednotliwa rostlina wuwiwa na
tutym wašnju zwisowacy přestrjenc, kotryž móže docpěje wulkosć wot jedneho
kwadratoweho metra.

Wonjace łopjena rostliny su małe, błyšćace, eliptiske hač lancetojte a docpěja
dołhosć wot 10 mm a šěrokosć wot 4 mm. Ze stołpiki zapušćuja w kóždym lětu wulke
mnóstwo kćenowych wurostkow, kotrež docpěja wysokosć wot dźesać hač do pjatnaće
centimetrow.

Kćěje wot meje hač do septembra (wot junija hač do awgusta). Róžojte abo
módrowioletne, małe, rołkojte, dwuhubkate kćenja steja po třoch hač po šěsćoch w
łopjenowych rozporach w pozdatnej kłosy, kotrež docpěja dołhosć wot hač do 4
milimetrow (wot 6 hač do 7 mm).

Rostlina produkuje w tutym času nektar za wopróšowace insekty. Za pčołarstwo je
pěskowa babyduška tohodla wažna pčołkaca pastwa.

Pěskowa babyduška je typiski wobydler wot chójnowych stepowych lěsow z suchimi,
małowapnatymi pěskowymi pódami. Wón so tam často podłu pućow abo na lěsnych
swětlinach namaka. Typiska přewodna rostlina na tutym stejnišćo ja jatřobnik.



https://hsb.wikipedia.org/wiki/Ottendorf-Okrilla

Ottendorf-Okrilla je sakska gmejna, kotraž leži w zapadźe Budyskeho wokrjesa.
Wona je z nimale 10.000 wobydlerjemi šesta najwjetša gmejna wokrjesa po
wobydlerstwje a najwjetša, kotraž žane měšćanske prawa nima.

Ottendorf-Okrilla leži při zapadnych mjezach Budyskeho wokrjesa, jenož 20
kilometrow sewjernje wot Drježdźanskeho stareho města. W sewjeru mjezuje gmejna
z Łužničanskej holu a gmejnskim teritoriju Łužnicy, w juhu z rěku Rědoru. We
wuchodźe leži gmejna Wachau.

Gmejnske dźěle su Grünberg (wot 1994), Hermsdorf, Medingen (wobaj wot 1999) a
Ottendorf-Okrilla. Gmejnski dźěl Ottendorf-Okrilla wobsteji z městnow Ottendorf,
Großokrilla, Kleinokrilla, Moritzdorf a Cunnersdorf.

Gmejna Ottendorf-Okrilla załoži so w lěće 1921 z gmejnow Ottendorf-Moritzdorf a
Großokrilla.

Prěnje historiske naspomnjenje Ottendorfa, kotryž je sydlerskostawiznisce lěsny
łanowc, bě w lěće 1357 jako Ottindorf. Ottendorfska wosada eksistowaše hižo w
16. lětstotku. Okrilla běše poprawom jenož mjeno Ottendorfskeje korčmy, kotraž
bu w lěće 1453 k prěnjemu razej jako die Okryll naspomnjena.

Zwjazkowa awtodróha 4 ma na gmejnskim teritoriju wotjězdaj Ottendorf-Okrilla a
Hermsdorf. Tež B 97 (Drježdźany–Wojerecy) běži přez Ottendorf-Okrillu. Dwórnišća
w gmejnje su Hermsdorf (bei Dresden), Ottendorf-Okrilla Nord, Ottendorf-Okrilla
a Ottendorf-Okrilla Süd. Njedaloko městna namaka so Drježdźanske lětanišćo z
mjezynarodnymi linijemi.



https://hsb.wikipedia.org/wiki/Oseti%C5%A1%C4%87ina

Osetišćina (osetisce ирон æвзаг [iRON avŽAG]) so hłownje w Sewjernej Osetiskej a
Južnej Osetiskej rěči (hdźež je připóznata oficialna rěč). Wuznamne diaspory
eksistuja tež w Moskwje, Pětrohrodźe, Toronće a někotrych druhich wulkich
městach w swěće. Cyłkownje je něhdźe 600 tysac rěčnikow (po druhich
powobličenjach, je snadź nic wjace hač 400 tysac dobrych rěčnikow ).

Rěč słuša k iranskej skupinje indoeuropskich rěčow (wuchodo-iranska skupina, ke
kotrejž słušeja tež paštušćina w Afghanistanje, jagnobišćina w Tadźikistanje a
někotre dalše). Wjele iranistow wužiwa osetišćinu, zo by dešifrěrowało mjena
eminentiskich Skitow, kotrež su w antiknych wopisach regiona zwostali. Eksistuja
spušćomne etymologiske a historiske dopokazy něhdyšich kontaktow osetiskich
rěčnikow ze słowjanskimi, finno-ugriskimi a turkiskimi ludami. Mnoho je hižo z
kawkaskeje wokoliny do rěče dóšło.

Za napisanje osetiskeje rěče hodźa so alfabety na zakładźe georgiskeho abo
łaćonskeho alfabeta wužiwać. Wot lěta 1937 so oficielnje alfabet wužiwa, kotryž
na ruskej graždance bazěruje:

Charakteristiski pismik w alfabeće osetišćiny je æ, kotryž w žanym hinašim
kyriliskim alfabeće njewustupuje.

Nimo toho pismikaj Š a Ž so běštej wužiwajali zo by transkribowali ruske słowa.
"Słabej" wokalaj æ [ɐ] a ы [ɨ] stej jara powšitkownej w rěči, kajkosć kotraž je
zhromadnosć z Persišćinu.

Osetiski zwukowy system, słowoskład a samo gramatika buchu sylnje wot
ibero-kawkaskich a turkiskich rěčow wobwliwowane. Tak je w rěči 9 padow (najebać
powšitkowneje tendency iraniskich rěčow deklinaciju zjednorjować), słowje къух
(někak "kuch") a къах ("kach") za ruku (něm. Arm) a nohu (něm. Bein) paralelnje
k indoeuropskimaj арм (ruka, něm. Hand) a фæд (noha, něm. Fuß). W zwukowym
systemje su so specifiske kawkaske glotalne okluziwne konsonanty zjewili, přez
kotrež su trójki "spěwny-njespěwny-glotalny": d - t - t', b - p - p', d - t -
t', dz - c - c' nastali atd. Podobnje spodźiwny za indoeuropsku rěč je uwularny
zwuk [q], kotryž so mjez druhim w arabskimaj słowomaj qalbī ("moja wutroba") a
Qaddafi namaka, we wjele turkiskich rěčach (nic w turkowšćinje samej) a w
ajmaršćinje.

W literarnej warianće osetiskeje rěče je 35 fonemow: 7 wokalow, 2 połwokalow a
26 konsonantow.

Akcent je dynamiski; je přeco na prěnjej złóžce, nimo padow, hdyž w njej je
"słaby" wokal (æ abo ы) — w tym padźe akcent je na druhej złóžce. Słowa tworja
syntagmy w osetišćinje, a akcent kóžda syntagma ma, nic wšak kóžde słowo.
Digorski dialekt (hlej "Dialekty") maja bóle komplikowane akcentowanje.

Osetišćina ma zbytki gramatiskich přiznamjenja, zo bychu definitnosć
markěrowali: w digorskim dialekće je wobchował definitny artikl i (němsce "der",
"die", "das"), mjeztym zo w ironskim dialekće akcent móže na prěnju złóžku ze
słabym wokalom dóńć (kaž by hišće dalša słaba złóžka před njej, kotraž je něhdy
artikl była), jeli dźe wo definitny objekt, wo kotrymž rěčnicy wědźa.

Ironski ma tři poddialekty: sewjerny (mjeńšina rěčnikow), kudarski (mjeńšina
wobydlerjow Južneje Osetiskeje, tež njeosetojo) a ksaniski abo čisanski
(rozšěrjeny pódla brjoha rěki Ksani, ale cofa nětk kudarskemu).

Digorojo su zwjetša třirěčni — woni derje rěča swój dialekt, rušćinu a literarnu
osetišćinu.

Literarna osetiska rěč (rěč w radiju, telewiziji, wučbje atd.) je na zakładźe
ironskeho dialekta (z někotrymi leksikaliskimi požčonkami z digorskeho dialekta)
nastała.

Hač dotal wostanje njerozrisany problem z ortoepiju (wurjekowanske prawidła)
literarneje osetiskeje rěče: do toho připóznate prawidła bazuja na nětko
faktisce njepopularnej wurjekowanskej normje, kotruž pak w Južnej Osetiskej dale
wužiwaja a wuča. W Sewjernej Osetiskej so literarna rěč faktisce na najbóle
rozšěrjenym (najbóle wužiwanym) wašnje. Su na přikład tele prawidłowne rozdźěle
kaž w słowje цæдис ("jednota"), kotrež hodźi so wurjekować:

Hačrunjež w literarnej rěči dwaj dźenikaj wuchadźetej, ("Rastdzinad" w sewjerje
a "Churzarin" w juhu, hačrunjež so knihi wudawaja a rěč so w srjedźnych šulach
wuči, sociologiske slědźenja pokazuja wysoki stopjeń analfabetizma mjez
rěčnikami osetišćiny (nic wjace hač 20% rěčnikow osetišćiny móže rěč po
prawidłach pisać). To bu přez rozšěrjenje rušćiny zawinowane, mjez druhim w
zdźěłanju. Nětko so zasozawjedźenje dwurěčneje wučby přihotuje, dźiwajo na fakt,
zo za młodych Osetow we Wladikawkazu je hižo rušćina prěnja rěč, kotruž lěpje
rěča. W eksperimenće wuknu rjadownje po nowym programje, z wobšěrnišim
wuknjenjom osetišćiny a studowanjom wosebitych studijnych objektow w
osetišćinje.

Na př. w tadźikiskej rěči „wysoka hora“ je кӯҳи баланд — substantiw před
adjektiwom, substantiw je markěrowany přez izafet (kóncowka -i). W osetiskej
rěči ta samsna zestajenka słowow je „бæрзонд хох“: adjektiw přeco steji pře
substantiwom, wonej njewjazatej někajke specifiske kóncowki. Tola forma
adjektiwow nimale sej wotpowěduje: бæрзонддæр хох — кӯҳи баландтар „wyša hora“.

Załožer osetiskeje literarneje tradicije je talentowany poet Konstantin
(K'osta/Къоста) Chetagurov (Xetagkaty). Mjez dźěłami K'osty je wjele ludowych
bajkow a legendow, kotrež je w rymach zasopowědał. Nimale w samsnym času z
Chetagurovom, na spočatku 20-a lětstotka su někotři dalši osetiskorěčni
spisowaćeljo (Arsen Kocojev, Seka Gadijev a dr.) swoje twórby spisali, kotrychž
dźěła su dźensa klasiske.

Wuslědźenje osetišćiny je swój zakład we 18. lětstotku dóstało, hdyž pućowacy
napisachu swoje zaćišće wo wopytach w Osetiskej. Mjez nimi běchu N. Vitsen, I.
A. Guldenstedt, J. Reineggs. Najwažniši přinošk bě dźěło němskeho orientalisty
von Klaprot „Pućowanje w Kawkaziskej a Georgiskej“ (wudate w lěće 1812). Von
Klaprot bě prěni, kotryž tukanje wo genealogiskim poćahu mjez osetišćinu a
alanšćinu wupraji a digorski idiom jako dialekt osetišćiny zwěsći, ale nic jako
wosebitu rěč.



https://hsb.wikipedia.org/wiki/Onjegaski_j%C4%9Bzor

Onjegaski jězor (rusce Онежское озеро/Onježskoje ozero, karelsce Oniegu, finsce
Ääninen) je wulki jězor w sewjerozapadnej Ruskej a druhi najwjetši jězor w cyłej
Europje. Wón leži zwjetša w Karelskej, něhdźe 600 kilometrow sewjernje Moskwy a
350 kilometrow wuchodnje Pětrohroda.

Pobrjohi jězora słušeja zwjetša k republice Karelskej, na južnym kóncu ležitej
oblasći Leningrad a Wologda. Najwjetše sydlišćo při Onjegaskim jězorje je
karelska stolica Pjetrozawodsk. Wot wotběha do rěki Swir w juhu hač do města
Mjedwježjegorsk při samym sewjernym kóncu měri jězor wjace hač 250 kilometrow.
Jězorowa žłobina je so hakle po lodowej dobje před 15.000 lětami přez hibanje
nutřkokrajneho loda stworił.

Runje w sewjernym dźělu namaka so wjele kupow, mjez druhim Kiži z jeje znatymi
cyrkwjemi, kotrež steja na lisćinje swětoweho kulturneho herbstwa.

Onjegaski jězor je přez kanale do ruskeje wobchadneje syće zapřijaty. Jeho
jenički wotběh Swir zwjazuje jón z něhdźe 150 kilometrow zdalenym Ladogaskim
jězorom a dale z Baltiskim morjom. Přez rěku Wytegru a Wolgo-baltiski kanal
wobsteji zwisk ze srjedźnej Ruskej a dale z Kaspiskim a Čornym morjom. W sewjeru
zwjazuje Běłomórsko-baltiski kanal Onjegaski jězor z Běłym morjom.



https://hsb.wikipedia.org/wiki/Njeswa%C4%8Did%C5%82o

Njeswačidło (němsce Neschwitz) je wjes a gmejna w Hornjej Łužicy, sewjernje
Budyšina.

Wjes naspomni so k prěnjemu razej w lěće 1268 jako Nyzwas a bu w lěće 1410 jako
knježe sydło pomjenowana. Słušeše hač do 14. lětstotka k Hodźijskej wosadźe a ma
z toho časa swójsku wosadu.

Wot lěta 1890 měješe wjes zastanišćo při železniskej čarje Budyšin–Rakecy,
kotraž wjedźeše wot 1908 hač do Wojerec. W lěće 1999 bu wosobowy wobchad
zastajeny a 2001 so čara zawrě. Wot 1947 do 2001 wjedźeše nimo toho industrijowa
železnica z Njeswačidła do Wětrowa.

W lěće 1936 zagmejnowachu so Holešow, Nowa Wjes a Łomsk z Lišej Horu. 1974
slědowachu Dobrošicy a 1978 Šešow. Z wokrjesnej reformu lěta 1994 buštej Zarěč a
Łuh do gmejny zapřijatej.

Po Mukowej statistice měješe Njeswačidło we 1880tych lětach 531 wobydlerjow,
mjez nimi 441 Serbow (83 %) a 90 Němcow. Arnošt Černik zwěsći 1956 serbskorěčny
podźěl wobydlerstwa Njeswačanskeje gmejny wot jenož jenož hišće 32,1 %.



https://hsb.wikipedia.org/wiki/Nahuatl_(r%C4%9B%C4%8D)

Nahuatl rěka 1 500 000 ludźi w srjedźnej Americe, kotřiž předewšěm w
meksikanskich zwjazkowych statach Puebla, Veracruz, Hidalgo a Guerrero su žiwi.
Najwjetše su dwurěčnje ze španišćinu a Nahuatl wotrostli. Dźensniši Nahuatl ma
wjele narěčow.

Nahuatl ma 15 konsonantiskich ale tež kóždy króć pjeć krótkich a dołhich
wokaliskich fonemow.

Kóžde Nahuatl-owe słowo so na předposlednjej złóžku přizwukuje. Jeničke wuwzaće
je wokatiw, kotryž so na poslednjej złóžku přizwukuje.

Nahuatl je aglutinowaca, polysyntetiska rěč z wariabelnym słowoslědom, kotryž so
móže mjez PSO, POS a SPO přeměnjuja.

Słowo znutřka Nahuatl-sady je zwjetša z jedneho abo wjacorych prefiksow, často
rozšěrjeneho słowneho zdónka a jedneho abo wjacorych sufiksow zestajene.
Konjugacija so njezrjaduja jenož po subjekće, ale tež – podobnje kaž na př. w
Madźaršćinje abo w kečua – po objekće. Přikład: Nimitzittaz. – „Budu ći widźeć.“
Tuta sada wobsteji w Nahuatl z jeničkeho słowa, zestajene ze słowneho zdónka
itta („widźeć“), prefiksa resp. prefiksoweho subjekta ni – („ja“), prefiksoweho
objekta 2. wosoby mitz („ći“) a sufiksa z (futur), tuž „Ja budu ći widźeć.“

Přez hromadźe sadźenje wjacorych słownych zdónkow a afiksow so móžeja jara dołhe
słowa tworić, kotrež w europskich rěčach přez dołhe sady z wjele słowami
wupraja. Tak rěka na př. nehualmoyecastemojmolunijtzinutinemisquiöni
(Tetelcingo-Nahuatl): "Wy česće hódni čłowjekojo byšće přińć a wam waše nosy
storkali móhli, tak zo krawja, ale woprawdźe wy njejsće to činili . Dla tutych
dołhich słowow ale tež někotrych za Europjanow njezwučeny zwukowych kombinacijow
(wosebje jara časte tl) bu a je rěč často jako pječa „njewurjekujomna“
woznamjenjena. To so pak hodźi na njewědu wo hinašim, nic europskim rěčnym
koncepcé naspjet wjesć.

Wažny charakteristikum rěče Nahuatl je rozeznawanje mjez „pohibliwymi“ a
„njepohibliwymi“ substantiwami. „Pohibliwe“ substantiwy woznamjenja čłowjekow,
zwěrjata a někotre druhe zapřijeća. Wšě druhe substantiwy su „njepohibliwe“ a
nimaja žadyn gramatiski plural. Mnohota so móže tu jenož přez doprědka sadźenje
wot ličbnikow resp. słowa huel („wjele“) wupraji, na př. huel mitl („kłoki,
šipy“ ab po słowje „wjele kłok“).

Pluralowe kóncowki móža jara rozdźělne być, při čimž eksistuje 8 rozdźělnych
kóncowkow.

Někotre słowa zhibuja při tworjenju plurala drje singularowu kóncowku, podwojuja
pak potom prěnju złóžku, kaž na př. ticitl („lěkar, hojer“), titici („lěkarjo“).
Při někotrych słowach so kóncowka z podwojenju kombinuje, kaž na př. citlalin
(„hwězda“), cicitlaltin („hwězdy“). Při wjele słowach na -tl, kotrež čłowjekow
woznamjenja, so město toho kóncowka -h wužiwa, kaž na př. Mexicatl („Mexičan“),
Mexicah.

W narěčach móža wotchilne formy wustupować. Na př. potom so jewi město
regularneho plurala wot calli („dom“): caltin („domy“) warianta calmeh.

Na městnje pomocnych werbow a modalnych werbow so w Nahuatl substantiwy a
adjektiwy kaž werby konjuguja. W třećej wosobje (singular tež plural) wostanje
substantiw njezměnjeny. Přikład: pilli (princ, zemjan) nipilli – Sym princ (po
słowje „ja princ“) tipilli – Sy princ („ty princ“) pilli – Wón je Princ („wón
princ“) tipipiltin – Smy princy („smy princy“) anpipiltin – Sće princy („wy
princy“) pipiltin – Woni su princy („woni princy“)

Wjele městnostne mjena w Mexiko kónča na -co, -pan abo -tlan. Při tym dźe wo
městno pokazace kóncowki (lokatiwne sufiksy) Nahuatl. Kóncowka -tzinco, w
městnostnych mjenach dźensa zwjetša -cingo pisana, je z Nahuatl-afiskow -tzin
(respektowa forma) a -co zestajena. Kóncowka -tenanco (tež -tenango) wobsteji ze
substantiwa tenāmitl, měšćanska murja, a lokatiwneho sufiks -co, so poćahuje tuž
na skrućowane městno. Tworjenje z afiksow resp. zdónkow te- (pokazuje
wobsydstwo), nantli (mać) a -co (lokatiw) njeje dla nuzneje pozicije posesiwneho
pronomena na spočatku słowa móžne. Interpretacija, zo tute městnostne mjena na
stare bohowki abo Knježnu Mariju wotkazuja, tohodla njeje zdźeržujomna.

Prěnjotne ličbniki Nahuatl bazuja kaž najprjedy při wšěch rěčach Srjedźneje
Ameriki konsekwentnje na systemje na bazy dwacetki. Dźensniši dźeń so zwjetša
ličbniki wot 21 abo tež hižo wot štyrjoch abo pjećoch zapominachu, tak zo sam
jednorěčne najbóle na Španišćinje liča.



https://hsb.wikipedia.org/wiki/Morfem

Morfem je najmjeńša woznam nošaca jednotka rěčneho systema z wěcownym abo
gramatiskim woznamom.

Samsne morfemy móža wšelaku zwukowu podobu měć. W słowomaj łódźe a sykorki
zwuraznjatej wobě kóncowce -e a -i gramatiski woznam „nominatiw plural“. Jedna
so wo warianće samsneho morfema. Tute mjenujemy alomorfy. Wšelake morfemy móža
tež identisku zwukowu podobu měć. Na přikład zwuraznjatej -i w słowje słyš-i
gramatiski woznam „3. wosoba singulara prezensa“ a -i w słowje łódź-i „datiw a
lokatiw singular femininumow“. Stej tuž alomorfaj (warianće) wšelakeju morfemow.

Přikłady za bazisowe morfemy: chlěb, chlěb-ow-y; hołb-ik, hołbj-ac-y; roz-dźěl,
dźěl-enj-e; syd-ło, syd-ać

Kóncowka je gramatiksi sufiks (morfem), kiž připowěsnje so ke korjenju abo k
poslednjemu sufiksej słowa. Při konjugowanju abo deklinowanju zwuraznja kóncowka
kazus (pad), numerus (ličbu), genus (ród), wosobu, tempus (čas) atd. Dźěl słowa,
ke kotremuž so kóncowka připowěsnje, mjenujemy zdónk.

Přikłady za kóncowku: roz-kćě-t-y, roz-kćě-t-eho; łochć-om, łochć-emi; łušći-ł,
łušći-li



https://hsb.wikipedia.org/wiki/Mochowc

Mochowc (němsce Mochholz) běše holanska wjeska w sewjeru Hornjeje Łužicy, kotraž
bu w lěće 1993 wopušćena a po lěće 2010 za Rychwałdsku brunicowu jamu
dewastěrowana. Pusta wjes leži na gmejnskim teritoriju Rěčic w sewjeru
Zhorjelskeho wokrjesa.

Mochowc ležeše na lěwym boku stareho běha Běłeho Šepca sewjernje Stareho
Lubolnja a zapadnje Štyrjoch Dubow, něhdźe pjeć kilometrow zdaleny wot Rěčic.

Prěnje historiske naspomnjenje městna jako Muchholcz běše 1597 w kupnym zrěčenju
Mužakowskeho knjejstwa. Wot 17. lětstotka fungowaše Mochowc jako knjejski
wudwor, ke kotremuž słušeše wot lěta 1664 młyn při Šepcu. 1770 załoži knjejstwo
prěnju šulu w Mochowcu, do kotrejež chodźachu dźěći ze Stareho Lubolnja,
Napadźa, Publika, Štyrjoch Dubow a Zamostow. Po Wienskim kongresu słušeše
Mochowc wot lěta 1815 k Pruskej a ležeše wot 1816 w Rózborkskim wokrjesu.

W lěće 1924 bu wjeska elektrifikowana a dnja 1. apryla 1938 do Štyrjoch Dubow
zagmejnowana. Po zarjadowanskej reformje wot 1952 słušeše gmejna k
Běłowodźanskim wokrjesej w Choćebuskim wobwodźe. Hakle započatk 1980tych lět
dóstachu Mochowčenjo přizamk k syći pitneje wody. Młyn zasta w lěće 1980 dźěłać
a bu 1992 jako poslednje twarjenje wottorhany.

Po statistice Arnošta Muki měješe Mochowc w 1880tych lětach 140 wobydlerjow, wot
kotrychž běchu 133 Serbow (95 %). Ewangelscy Mochowčenjo přisłušachu wot 1858
Rychwałdskej wosadźe, dokelž wot lěta 1857 w Dubčanskej cyrkwi hižo žane serbske
bože słužby njedźeržachu. W Rychwałdźe wotmě so serbska mša tydźensce po
němskej.

W lěće 1993 dyrbješe oficielnje jenož hišće 56 wobydlerjow ze 17 swójbow so
přesydlować. Wulki dźěl přesydlencow nadeńdźe w k Rěčicam słušacych Delnich
Brusach nowu domiznu.



https://hsb.wikipedia.org/wiki/Missouri_River

Missouri River je ze 4087 kilometrami najdlěši přitok Mississippija a zdobom
najdlěša rěka Zjednoćenych statow, dokelž je dlěši hač Mississippi sam. Jako
rěčny system tworitej wobě rěce najdlěšu wulkorěku Sewjerneje Ameriki a štwórtu
najdlěšu cyłeho swěta. Jeho rěčina wobjimuje šesćinu cyłeje přestrjenje
Zjednoćenych statow.

Žórlicy Missourija, dlěši Jefferson River a krótši Madison River, so na sewjeru
Rocky Mountains w zwjazkowymaj statomaj Montana a Wyoming wužórlitej. Po
zjednoćenju wobeju rěkow běži Missouri najprjedy do sewjerneho směra přez kanjon
a wustupuje blisko města Great Falls přez wjacore rěčne prohi do runiny. Wottam
je pławny. Běži dale do wuchodneho a pozdźišo do juhowuchodneho směra přez North
a South Dakota, sewjerowuchodnu Nebrasku a twori w dalšim běhu hranicy mjez Iowu
a South Dakota, Nebrasku a Missouri, kaž tež sewjerny dźěl hranicy mjez Kansasom
a Missouri. Sewjernje města St. Louis so do Mississippija wuliwa.

Do natwarjenja železniskich čarow přez Sewjernu Ameriku słužeše Missouri River
jako wuznamny wikowanski puć. W 20. lětstotku natwarichu so při hornim běhu
wjacore rěčne zawěry za lěpše regulowanje rěki, powodźenje polow a dobywanje
energije.



https://hsb.wikipedia.org/wiki/Mik%C5%82aw%C5%A1_Bjedrich-Radlubin

Mikławš Bjedrich-Radlubin (němsce Nikolaus Bedrich, pseudonym Pěskowski; * 29.
septembra 1859 w Smjerdźacej, † 3. julija 1930 we Worklecach) bě serbski farar,
humoristiski spisowaćel a wuznamny stilist.

Narodźi so jako syn šewca-chěžkarja a młódši bratr Michała Bjedricha w
Smjerdźacej a wopyta Tachantsku šulu w Budyšinje. Wot 1873 do 1883 bě z
chowancom Serbskeho seminara w Praze, hdźež chodźeše wot 1873–79 na němskorěčny
Małostronski gymnazij. Wot 1880 do 1883 studowaše w čěskej stolicy katolsku
teologiju.

Po nawróće do Łužicy nastupi kapłanske městno w Ralbicach, kotrež hač do lěta
1889 wukonja. Po krótkim intermecu w Njebjelčicach skutkowaše wot 1890 do 1908
jako farar w Ralbicach. W lěće 1908 dźe w starobje wot jenož 49 lět na dočasny
wuměnk a přebywa přichodne lěta w sanatoriju Weißensee pola Berlina. 1920 so do
Worklec přesydli.

Swoje prěnje basnje a nastawki, ludowe bajki a humoreski podawaše do Kwětkow
Serbowki. Pozdźišo wozjewješe we wšěch wažnych serbskich nowinach a časopisach,
tak w Lipje Serbskej, Łužicy, Łužiskim Serbje, Serbskich Nowinach, Katolskim
Posole a Krajanje. Za čas přebywanja w sanatoriju dopisa anonymnje. Mjez něhdźe
150 wjetšimi a mjeńšimi prozowymi dźěłami su humoristiske powědančka, powěsće po
ludowych motiwach a legendy ze žiwjenja swjatych. Druhdy złožuje so
Bjedrich-Radlubin na motiwy Petera Roseggera, Selmy Lagerlöfoweje a druhich,
zwjetša pak su jeho dźěła originalne.

Předmjet powědančkow je hłownje wjesne, druhdy tež małoměšćanske žiwjenje, tak
zo hodźi so zarjadować jako ludowy powědar. Tež rěč je ludowa, wobohaćena přez
mišterske wužiwanje stilistiskich srědkow serbšćiny a nałožowanje synonymow,
prajidmow a přisłowow.

Mikławš Bjedrich-Radlubin bě wot 1882 ze sobustawom Maćicy Serbskeje. W ródnej
Smjerdźacej je so dróha po Radlubinje pomjenowała.



https://hsb.wikipedia.org/wiki/Mik%C5%82aw%C5%A1_Andricki

Mikławš Andricki (* 30. meje 1871 w Pančicach; † 18. decembra 1908 w Žitawje) bě
serbski duchowny, publicist a redaktor. Wón bě jedyn z najaktiwnišich
młodoserbow na kóncu 19. lětstotka. Bě wuběrny stilist serbskeje rěče a zawjedźe
fejeton do serbskeje literatury.

Mikławš Andricki narodźi so 30. meje 1871 jako najstarši syn w Pančicach, hdźež
jeho nan jako šewc mału žiwnosć wobsedźeše. Hdyž bě Andricki poł lěta stary,
přesydli so swójba po skónčenju němsko-francoskeje wójny do dobyteje Elsaskeje.
Nan přistaji so jako pisar w fabrice w městačku Schwindratzheimje pola
Strasburga. Lěto pozdźišo zemrě jemu mać a po šěsć lětach nawróći so swójba 1877
zaso do Pančic, hdźež so nan druhi raz woženi. Wot lěta 1878 chodźeše Andricki w
Kukowje pjeć lět do němskeje klóšterskeje šule a přesydli so 1883 do Budyšina.
Tam wopytowaše tachantsku šulu a zastupi w lěća 1885 do gymnazialneje preparandy
na Budyskim katolskim wučerskim seminarje.

Mjez 1886 a 1895 běše Mikławš Andricki chowanc Serbskeho seminara na Małej
Stronje w Praze. Jako čłon „Serbowki“ wuzwoli so wón jako naslědnik Jakuba
Šewčika 1892 za jeje staršeho. W Praze, hdźež so jeho narodne wědomje wuwiwaše,
wuknješe hač do lěta 1892 na němskim Małostronskim gymnaziju a studowaše hač do
1895 teologiju. Jako student zastupi do Maćicy a wuzwoli so pozdźišo tež za
předsydu beletristiskeho wotrjada. Hižo tu wojuje pak ze swojim wosudom so z
duchownym stać, přeswědčeny pak, zo na tute wašnje swojemu ludej najlěpje słuži.
W lěće 1895 skónči studij, da so na měšnika wuswjećić a přińdźe jako kapłan do
Ralbic.

Arnošt Muka postaji Andrickeho 1896 za redaktora časopisa „Łužica“. Pod jeho
redaktorstwom sformuje so „Łužica“ na swětej wotewrjeny a ludej bliski literarny
časopis. Dźewjeć lět wukonješe tutón nadawk, zdźěla časopis sam ze swojimi
přinoškami pjelnjo, dokelž pisaše w tutym času mało Serbow literarne přinoški. W
lěće 1900 załoži Koło serbskich spisowaćelow sobu a bě do lěta 1906 z jeho
sekretarom. W lěće 1903 bu Andricki do Budyšina přesadźeny, hdźež potom tež
Katolski Posoł redigowaše.

Wot 1904 do 1906 bě farski administrator nowozałoženeje wosady w Hajnicach,
hdźež słuži přewažnje čěskim dźěłaćerjam. Redaktorstwo Łužicy a Posoła sebi tu
pak wobchować njemóže. Dokelž cyrkwinska wyšnosć z wašnjom žiwjenja Andrickeho
přezjedna njeběše, pósła so na pokutu do klóštra w Zákupach, w Čěskej. Jako so
nawróći, přińdźe přećiwo swojej woli do Žitawy, hdźež bu na druheho kapłana
degradowany. Tam schori na suchoćinu a zemrě dnja 18. decembra 1908. Mikławš
Andricki je w Žitawje pochowany.

Mikławš Andricki płaći jako jedyn z najlěpšich stilistow serbskeje rěče. Wón je
fejeton po přikładźe Čecha Jana Nerudy do serbšćiny zawjedł.

Kaž druzy Prascy studenća je započał prěnje nastawki do „Serbowki“ pisać. W lěća
1889 jewi so jeho prěnja krótka twórba w beletristiskim časopisu „Łužica“. Po
tym zo bě 1896 redaktorstwo „Łužicy“ přewzał, pjelnješe někotre čisła nimale sam
(na př. lětnikaj 1902 a 1903). Přinoški sahachu wot čućiwych skicow z přirody a
počasow, přez fejetony ze žiwjenja jednorych ludźi, reminiscency z narodnych
stawiznow a pućowanske zaćišće k portretam wuznamnych wótčincow. Tu wuzběhuje so
wosebje literarno-historiska studija „Jakub Ćišinski“, kotruž napisa k
pjećdźesatym narodninam basnika.

Nimo toho přełožowaše Andricki nimale ze wšěch słowjanskich rěčow, najhusćišo
pak z pólšćiny a čěšćiny.

Za serbske dźiwadło spisa a wobdźěła wjele krótkich hrow. Najwjetše jeho dźěło
bě přełožk Jirásekoweje hry „Gero“, kiž wuńdźe 1906 w Budyšinje lěto po
prapremjerje w Praskim Narodnym dźiwadle. Zasłužby ma Mikławš Andricki tež na
polu twara Serbskeho doma. Na jeho iniciatiwu zezběra so něšto tysac hriwnow na
serbskich wsach.



https://hsb.wikipedia.org/wiki/Micha%C5%82_Wjesela

Michał Wjesela (* 17. septembra 1863 w Kulowje; † 4. meje 1927 w Klóštrje
Marijineho doła) bě serbski duchowny, přełožowar a basnik.

Michał Wjesela narodźi so jako syn ratarja w Kulowje, přežiwi pak swoje dźěćace
lěta w Lišej Horje pola Njeswačidła, hdźež běše jeho nan kubło kupił. Jako
chowanc Serbskeho seminara w Praze 1877 do 1887 kubłaše so wón na němskim
Małostronskim gymnaziju a studowaše wot lěta 1883 na Praskej uniwersiće
teologiju. Jako čłon Serbowki běše Wjesela po Jurju Libšu 1885 a 1886 jeje
starši a zdobom hłowny starši serbskeje studowaceje młodźiny. Wón bu 1889 na
měšnika wuswjećeny a skutkowaše po tym jako kapłan w Seitendorfje a Wostrowcu.
Po tym běše 1895 do 1896 farski administrator w Radworju, powoła 13. septembra
1896 za fararja do Reichenaua pola Žitawy a skutkowaše wot 1900 jako farar w
Königshainje pola Wostrowca. W oktobru lěta 1926 poda so Wjesela chorowatosće
dla na wuměnk do Klóštra Marijineho Doła, hdźež 1927 zemrě.

W jeho Praskim času poda Wjesela rjad stawizniskich a nabožnych nastawkow,
powědančkow a basnjow do Kwětkow, časopisa Praskeje Serbowki. Na nalětnjej
Schadźowance 1885 staji wón namjet za załoženje časopisa Łužiski Serb, do
kotrehož podawaše někotre swójske basniske pospyty a přełožki powědančkow
(„Čerwjeny dwór“, 1885) a basnjow z čěšćiny kaž tež baseń „Próstwa“ (1885)
francoskeho spisowaćela Sullya Prudhommea. Po studiju wzda so Wjesela wšeje
spisowaćelskeje dźěławosće.



https://hsb.wikipedia.org/wiki/Micha%C5%82_Nawka

Michał Nawka (* 22. nowembra 1885 w Radworju; † 16. měrca 1968 w Budyšinje) bě
serbski spisowaćel, wučer, narodny prócowar, basnik, hudźbnik a rěčespytnik.
Słušeše k najmarkantnišim wosobinam serbskeho narodneho a kulturneho hibanja
prěnjeje połojcy 20. lětstotka.

Po sydom lětach (1891–1898) na Radworskej šuli chodźeše Michał Nawka do
Tachantskeje šule w Budyšinje. Wot jutrow 1899 do 9. měrca 1905 wopytowaše wón
Katolski wučerski seminar w Budyšinje. Hižo w prěnim lěće swojeho pedagogiskeho
studija zastupi do towarstwa Włada a załoži hromadźe z Francom Kralom dźěćacy
časopis „Zahrodka“ (wot 1906 „Raj“). Z 18 lětami přistupi 1903 rěčespytnemu a
beletristiskemu wotrjadej Maćicy Serbskeje.

Wot lěta 1904 dźěłaše jako wučer w Žitawje, potom w Hajnicach, hdźež bydleše
pola pozdźišeho swaka Mikławša Andrickeho, a wot 1906–1908 w Zdźěri. Po tym zo
bě pruwowanje wólbokmanosće we předmjetach němčina, psychologija, logika a
kubłanske wědomosće wobstał, započa w ródnej wsy wučerić. Tam přewza w samsnym
času wuměłske wjednistwo chóra „Meje“. Hač do lěta 1937 bě dirigent Radworskeho
chóra.

21. julija 1908 zwěrowa so z Hanu Andrickec, z kotrejž měješe 13 dźěći:
Ceciliju, Józefa, Stanisława, Antona, Marhatu, Achima, Tadeja (po jednym lěće
zemrěł), Benedikta, Mikławša (zhubjeny na wuchodnej fronće w lěće 1944),
Błažija, Tomaša (padnył 8.11.1945 pola Arnswaldy), Cyrila a Ludmilu.

Nimo powołanja wučerja dźěłaše Michał Nawka připódla jako redaktor „Serbskeho
hospodarja“ (1909/10) a „Sokołskich listow“ (1928–1932). Wón bě sobuiniciator
załoženja Domowiny w lěće 1912. W lěće 1936 wobdźěła a wuda wón serbsku Misale
Romanum (wołtarne knihi katolskeje cyrkwje).

Prěni raz w lěće 1919 a pozdźišo w lěće 1934 bu „wulkopřerady“ dla wobskorženy.
Jako jednoho z prěnich wučerjow přesadźichu jeho 1937 do Kamjenicy, hdźež je
mjez druhim čěskim a pólskim nućenym dźěłaćerjam za čas druheje swětoweje wójny
pomhał.

Po druhej swětowej wójnje bu direktor Fichtoweje šule w Budyšinje a 1946
direktor Serbskeho wučerskeho wustawa w Radworju. 1949 powołachu jeho jako
prěnjeho lektora serbšćiny na Lipšćansku uniwersitu. Wot lěta 1950 do 1960
redigowaše Katolski Posoł.

1955 poda so na wuměnk w Budyšinje a wuznamjeni so z medalju Leibniza Němskeje
akademije wědomosćow. W samsnym lěće zemrě 7. oktobra jeho mandźelska Hana. W
lěće 1962 počesći so z bamžowskim rjadom „Pro Ecclesia et Pontifice“. Štyri lěta
pozdźišo spožči so jemu Myto Ćišinskeho I. rjadownje.

Dnja 16. měrca 1968 Michał Nawka w Budyšinje zemrě. Wón bu na Mikławšku
pochowany.

Michał Nawka je załožer serbskeho kritisko-realistiskeho powědančka. Basnił je
wón w tradiciji Zejlerja a Radyserba-Wjele wosebje hrónčka a spěwy za dźěći.
Dohromady je daloko přez poł tysaca basnjow, wobdźěłanjow a přełožkow ludowych
spěwnych tekstow a kěrlušow napisał. Z jeho pjera pochadźa 78 serbskich
kěrlušow.

Basnistwo Michała Nawki charakterizuje Kito Lorenc ze sćěhowacymi słowami: „… je
rytmisce so kužolaca rěč a ludowa melodija, zdobom poslednje miknjenje serbskeho
folklorneho ryma.“ Dalše wuznamne polo jeho dźěławosće bě pozběhnjenje serbskeje
rěčneje kultury. Wón zestaji čitanki, spisa wučbnicy, rěčespytne dźěła a
rěčekritiske přewodniki.



https://hsb.wikipedia.org/wiki/Meridian_(geografija)

Słowo meridian (tež: połodnica) woznamjenja w stopnjowej syći zemje poł
dołhostnika (połdołhostnik) na zemskim powjerchu, kotryž wot jednoho
geografiskeho čopa k druhemu běži. Je zwjazowaca linija wšěch geografiskich
městnow, na kotrychž słónco w jenakim času najwyši dypk swojeje dnjoweje čary
(dnjowy wobłuk) na njebju zaběra, na kotrychž je potajkim připołdnjo. Pochad
słowa wot łaćonskeho circulus meridianus „připołdniši kruh“ tohorunja na tutón
zwisk pokazuje.

Wšě dypki z jenakej geografiskej dołhosću, tuž z jenakim "stopnjom dołhosće",
leža na jednym a tym samym meridianje. Zapřijeći 'stopjeń dołhosće' a 'meridian'
woznamjenjetej tuž jenakej liniji na zemskim powjerchu a hodźa so tohodla
synonymnje wužiwać, při wužiwanju zapřijeća 'stopjeń dołhosće' wšak so aspekt
kutoweho podaća a při wužiwanju zapřijeća 'meridian' aspekt słónčneho stawa
připołdnišeho časa podšmóruje.

Strach zaměny wobsteji z meridianowym zapřijećom astronomow, kotřiž njebjeski
meridian skrótka tež meridian mjenuja a pod tym specialny wulki kruh na
njebjeskej kuli rozumja.

Meridiany maja (hdyž so zemja jako kula abo dokładnišo jako rotaciski elipsoid
wobhladuje) wšě jenaki rozsah, přetož wotstawk mjez čopomaj je při rotaciskim
ćělesu přeco konstantny. Potajkim su dołhostniki na rozdźěl wot šěrokostnikow
přeco wulke kruhi a tohodla meridiany přeco tež poł wulkeho kruha. Dołhosć
meridiana je na referencnym elipsoidźe WGS84 wok. 20.003,9 km.

Wuchadźejo wot čopa, so wotstawk mjez dwěmaj meridianomaj přeco wjace powjetša,
doniž skónčnje na ekwatorje swój maksimum njedocpěje. Wotstawk mjez meridianami,
kotrež su wo 1° mjez sobu zdalene, pomjenuje so wotšěrjenje. Wono je wotwisne
wot wužiwaneho referencneho elipsoida. Při Besselowym elipsoidźe na př. je
wotšěrjenje na ekwatorje 111,307 km a na 50. stopnju šěrokosće, tuž w Srjedźnej
Europje, wšak jenož 71,687 km.

Pariski meridian je nulowy meridian był, kotryž bě so do Mjezynarodneje
meridianoweje konferency z lěta 1884 wužił a leži 2° 20' 14.025" na wuchod wot
Greenwichoweho meridiana, kotryž so hakle wot toho powšitkownje wužiwa. Parisowy
meridian dźe prěki přez Pariski obserwatorij.

Hórka w Greenwichu je stejnišćo něhdyšeho Royal Greenwich Observatory (Flamsteed
House), přez kotryž nulowy meridian běži, kotryž bu w lěće 1884 dojednany a po
kotrymž je Greenwich Mean Time postajeny.

Wěste meridiany wobmjezuja časowe pasma, do kotrychž zemja je rozdźělena. Połny
wobwjert zemje wo 360 stopnjow traje jedyn dźeń z 24 hodźin, tuž 1.440 mjeńšin.
Z tuteje přičiny je časowy wotstawk mjez dwěmaj meridianomaj dokładnje 4
mjeńšiny (1.440 : 360). Diferenca městneho časa dweju městnow, kotrejž matej w
stopnjowej syći zemje wotstawk wot 15 stopnjow dołhosće, je tohodla dokładnje 1
hodźina = 60 mjeńšin (jeli so [srjedźna] geografiska časowa definicija wužiwa).

Zhorjelc, najwuchodniše město Němskeje, leži dokładnje na 15. meridianje
(geografiske połoženje: 15° 00' w. d.) a by tohodla wot Greenwicha dokładnje wo
jednu hodźinu časowje přesunjeny był.

Dokelž so přeběh časowych pasmow wšak nic jenož na geografiskich, ale tež na
praktiskich a politiskich směrnicach orientuje, móže diferenca zakonskeho časa
mjez dwěmaj městnomaj tež wjetša abo mjeńša hač městna časowa diferenca być.
Postajene časowe pasma rozeznawaja so zwjetša wo połne hodźiny, zrědka tež wo
poł hodźiny. Wosebitosć stej čopaj, dokelž tu wšě meridiany a z nimi tež wšě
časowe pasma hromadźe padaja. Na čopje je móžno, z mało krokami wšě časowe pasma
překročić. Za Antarktis je so postajiło, zo tu wšudźe koordinowany swětowy čas
płaći.

W lěće 1792 dyrbjała so jako přikład tak dołheje kaž móžno prosteje zdalenosć
mjez Dünkirchenom a Barcelonu eksaktnje zwěsćić. Tak mjenowana meridianowa
ekspedicija je so wot Jean-Baptiste Joseph Delambre, Pierre Méchain a jeho
asistenta Jean Joseph Tranchot přewjedła resp. nawjedowała. Méchain a Tranchot
přewzaštaj južny a Delambre přewza sewjerny sektor. Ekspedicija traješe hłownje
dla wuskutkow francoskeje rewolucije a wojerskich podawkow (inwazija přez Prusku
a francosko-španiska wójna) naposlědk sydom lět. Zakładnu liniju triangulacijow
su woni blisko Parisa rozměrili. Jich wuslědki su so přez mjezynarodnu
konferencu wědomostnikow 1799 w Parisu akceptowali. Direktny sćěh je wobličenje
a konstrukcija prametra, kotryž jako měra najprjedy w cyłej Francoskej płaćiwosć
naby. Jeho wotchilenje wučinja měrjenskeje njedokładnosće dla jenož 0,2
milimetrow porno pozdźišim měrjenjam. Něhdyša nowa měra bě jako dźesaćmilionty
dźěl čary wot čopa k ekwatorej definowana. Dalše spóznaće přez ekspediciju běše,
zo woprawdźita forma zemje runoměrny elipsoid njeje, ale je w swojej
njeprawidłownosći skerje je na powjerch běrny podobna.



https://hsb.wikipedia.org/wiki/Marlene_Dietrich

Marlene Dietrich (* 27. decembra 1901 w Schönebergu; † 6. meje 1992 w Parisu;
poprawom Marie Magdalene Dietrich) běše w Němskej rodźena dźiwadźelnica, filmowa
hrajerka a spěwarka, kotraž je w lěće 1939 US-ameriske staćanstwo přiwzała.

Wona bě jedna z njewjele němskorěčnych wuměłcow, kotrež su so tež mjezynarodnje
sławu zdobyli. Typisce za nju běštej jeje dołhej noze, jeje hłuboki, erotiski
hłós a wobleki z cholowami, kotrež bywachu potom w třicetych lětach modiske za
žonow.

Marlene Dietrich je započała swoju karjeru jako dźiwadłownica a w němych filmach
w tak mjenowanych złotych dwacetych w Berlinje. Jeje postup k mjezynarodnej
sławje započa w lěće 1930 z hłownej rolu w filmje Der blaue Engel režisera
Josefa von Sternberga. Hromadźe ze Sternbergom wjerćeše 1930 w Zjednoćenych
statach dramu Marokko z Garyjom Cooperom, za kotruž běše za Oscara nominowana. Z
filmami kaž Shanghai-Express (1932) a Der große Bluff (1939) etablěrowaše so
jako prěnja němska filmowa hwězda w Hollywoodźe.

Za čas nacionalsocializma nochcyše ze swojim skutkowanjom propagandźe
knježerstwa pomhać. Město toho podpěrowaše za čas druheje swětoweje wójny
ameriske wójsko z wustupami. W lěće 1947 spožči jej ameriski prezident Harry
Truman medalju swobody.



https://hsb.wikipedia.org/wiki/Marja_Gr%C3%B3lmusec

Marja Grólmusec (němsce Maria Karoline Elisabeth Grollmuß; * 24. apryla 1896 w
Lipsku; † 6. awgusta 1944 w koncentraciskim lěhwje Ravensbrück) bě serbska
publicistka, wučerka, spjećowarka a wopor nacionalsocializma.

Marja Grólmusec so 24. apryla 1896 jako dźowka z Radworja pochadźaceho
promowowaneho filologu a šulskeho nawodu Jana Grólmusa w Lipsku narodźi. Jako so
w swójbje znamjenja tuberkulozy jewjachu, natwari nan w Radworju chěžu, hdźež
woni přez lěćne měsacy přebywachu. Marja Grólmusec kubłaše so w religioznym,
byrgarsko-humanistiskim zmysle a wopyta wot 1902 do 1910 Prěnju katolsku
byrgarsku šulu w Lipsku a po tym lěto katolsku holčacu šulu w Belgiskim
Lüttichu. Wot lěta 1912 do 1917 wukubła so wona na Lipšćanskej Druhej wyšej šuli
za holcy z wučerskim wustawom Huga Gaudiga a sta so w lěće 1918 z čłonku Maćicy
Serbskeje.

Jako wučerka skutkowaše wona 1918 jenož krótko w Byrgarskej šuli Lipsk-Reudnitz
a nachwata 1920 maturu na Měšćanskim studijnym seminarje w Lipsku. Po tym
přizamkny wona stawizniski a filologiski studij na uniwersitomaj w Lipsku a
Berlinje, ale tež w Šwicarskej, Francoskej a Čěskosłowakskej. W lěće 1925
wotpołoži wona statny eksamen w Lipsku a sta so na lěto ze studijnej asesorku
při wučerskim seminarje Augustinskich rjadniskich sotrow w Badenskim Offenburgu.
Po studiju zapoda Marja Grólmusec w Lipsku jeje disertaciske dźěło „Joseph
Görres und die Demokratie“, kotrež so pak najprjedy wotpokaza. Hakle 1932 spožči
so jej titul dr. phil., po tym zo wudospołnjenu disertaciju pódla dźěła 1929
znowa zapoda.

Hižo za čas studija angažowaše so Marja Grólmusec, wobwliwowana wot
demokratiskich a socialistiskich nahladow, we wšelakich towarstwach. Tak
přistupi wona 1923 młodźinskej organizaciji Windthorstbund katolskeje strony
Centrum, hdźež tež za nowinu „Das junge Zentrum“ pisaše. Hižo bórze na to bu
wona čłonka socialdemokratisce wusměrjeneho socialistiskeho studentskeho zwjazka
w Lipsku. Wot lěta 1926 dźěłaše Marja Grólmusec jako žurnalistka w Frankobrodźe
nad Mohanom za lěwicarsko-katolsku nowinu „Rhein-Mainische Volkszeitung“,
pozdźišo tež za „Deutsche Republik“ a skutkowaše w dźěłowym kruhu něhdyšeho
kanclera Josepha Wirtha (Centrum), kotryž běše zdobom wudawar nowinow.

Marja Grólmusec so politisce wosebje za socialne temy angažowaše, chabłaše pak w
jeje politiskej podpěry. Wona wzda so přistajenja při nowinomaj, zastupi 1927 do
politiskeje strony SPD a dźěłaše na wšelakorych městnach w Berlinje a Budyšinje
a jako swobodna žurnalistka. Ale hižo 1929 přizamkny so wona KPD, z kotrejež so
pak w samsnym lěće zaso wuzamkny a přistupi komunistiskej stronje
Kommunistischen Partei-Opposition. Tu wobdźěła prašenja dźěłarnistwow a
přizamkny so 1932 zhromadnje z komunistiskimaj politikarjomaj Paulom Fröhlichom
a Jacobom Walcherom Socialistiskej dźěłaćerskej stronje Němskeje (SAP), kotraž
so z lěwicarskeho boka SPD wutwori. Marja Grólmusec podpěra tu wosebje předsydu
strony Maxa Seydewitza a kandidowaše 1932 dwójce njewuspěšna jako zapósłanča za
Němski sejm we wólbnym wokrjesu Drježdźany-Budyšin. Po tym zo so 1933
rozpušćenje strony wot wjetšiny wotpokaza, so wona ze SAP wuzamkny, a zastupi ze
Seydewitzom znowa do SPD.

Po tym zo nacionalsocialisća w januarje 1933 móc přewzachu, přesydli so Marja
Grólmusec do Radworja. Wjeska bu ilegalne zetkanišćo a přechodna stacija
přesćěhanych na puću přez čěskosłowaksku hranicu. Ale tež Grólmusec sama dźěłaše
často jako kurěr a jědźeše mjez druhim k Seydewitzej do Prahi, nawjedowarjej
mjeztym zakazanej SAP. Pola njeho planuje ze studijnym přećelom Hermannom
Reinmuthom wudaće ilegalneje nowiny „Čerwjenych łopjenow“ („Rote Blätter“). Nimo
toho hromadźi wona pjenjezy, zo by swójbam jatych pomhała.

Po denunciaciji buštaj Marja Grólmusec a Hermann Reinmuth 7. nowembra 1934
zajatej. Wona bu spočatnje w Drježdźanach zajata, před Drježdźanskim ludowym
sudniskim dworom wobskoržena a 23. nowembra 1935 přihotow wulkopřerady dla k
šěsć lětam (Reinmuth k sydom lětam) w chłostarni zasudźena a do Waldheima,
njedaloko Kamjenicy přewjezena. Namjety Gestapo serbskich spjećowarjow wobčušlić
wona wotpokaza a so w decembru 1940 koncentraciskemu lěhwej Ravensbrück přepoda.
Tři lěta pozdźišo zemrě tu 6. awgusta 1944 na pře pozdźe a pod njeznjesliwymi
wuměnami přewjedźenej operaciji tumora. Popjelnica so 22. septembra 1944 na
Radworskim kěrchowje pochowa.

W Budyšinje, Wojerecach, Lipsku a dalšich gmejnach Łužicy dopomnja mjena dróhow
na Marju Grólmusec. Zakładna a wyša šula w Slepom kaž tež w Radworju noša jeje
mjeno.



https://hsb.wikipedia.org/wiki/Magnoliopsida

Magnoliopsida su takson rostlinow z kmjena krytosymjenjak (Magnoliophyta abo
Angiospermae). Jich embryjo wobsedźi kaž wšě dwuschadźikate kćenjowe rostliny
dwě schadźenkowej łopješki. Hinak hač při tych su pak próški „monocolpat“
(jednowłóžojte), wone wobsedźa tuž jenož jeničku włóžu. Tuta je jenož w
elektroniskomikroskopiskim přiwzaću widźomna. Tutón takson so móže tež jako
Palaeo-Dicotyledone woznamjeni.

Znutřka krytosymjenjakow reprezentuja Magnoliopsida kćenjowe rostliny, kotrež su
zemskostawiznisce zahe nastałe a potajkim hišće relatiwnje jednore přiznamjenja
pokazuja. Tak wobsedźa dołho žiwy korjeń z najčasćišo wotewrjenymi w kružkach
zrjadowanymi powodnymi snopami. Łopjena su jednory twarjene a syćožiłkojte.
Zwjetša so namaka tam kćenjowu wobalku, kotraž je šrubowje abo w třo-ličbnych
přaslenkach rjadowana. Stamena su často w mnohoće na składźe (polyandriski). P
łodowe łopješka su najčasćišo swobodne (choricarp).

Magnoliopsida su najskerje parafyletiske, to rěka wone wopřijimaja najskerje nic
wšěch potomnikow jich poslednjeho zhromadny prjedownika. Wone so do pjeć
podklasow poddźěluja, kotrež wobsahuja dźewjeć porjadow. Cyłkownje so rozeznawa
něhdźe 8000 družinow.



https://hsb.wikipedia.org/wiki/Lubina_Holanec-Rawpowa

Lubina Holanec Rawpowa (němsce Lubina Raupp-Hollan; * 23. meje 1927 w Budyšinku,
† 2. meje 1964 w Drježdźanach) bě serbska koncertna organistka.

Narodźi so jako dźowka Budyšinskeho wučerja Arnošta Holana a wopytowaše 1938–46
realny gymnazij w Budyšinje. Pola cyrkwinskeho hudźbneho direktora Horsta
Schneidera da so na pišćele wukubłać a studowaše wot 1947 na Lipšćanskej Wysokej
šuli za hudźbu, 1948 pokročowaše na Praskim konserwatoriju pola Jiřija
Reinbergera, kotryž přiwza ju w lěće 1949 do swojeje pišćeloweje rjadownje při
Akademiji hudźbnych wuměłcow. Wot 1954 do 1956 běše z aspirantku pola
Thomasoweho kantora Günthera Ramina w Lipska, zdobom wudospołni so pola Roberta
Köhlera na cembalu a pola Amadeusa Webersinke na klawěrje. 1956 so do Budyšina
wróći.

Wona běše mandźelska serbskeho komponista Jana Rawpa, z kotrymž měješe
zhromadneho syna.

Lubina Holanec-Rawpowa so na wuznamnych koncertnych zarjadowanjach,
mjezynarodnych wurisanjach a hudźbnych festiwalach wobdźěli. 1951 doby prěnje
myto w hudźbnym wubědźowanju čěskosłowakskich hudźbnych akademijow, 1955
slěbornu medalju na mjezynarodnym wubědźowanju w Genfje, 1958 bě lawreatka
mjezynarodneho pišćeloweho wubědźowanja w Praze. W lěće 1962, hižo schorjena,
přewjedźe turneju přez Sowjetski zwjazk a hraje w Moskwje, Leningradźe, Rize a
Tallinnje.

Do jeho repertoira šłušachu mjez druhim twórby Johanna Sebastiana Bacha, Maxa
Regera, Paula Hindemitha a Johannesa Brahmsa.



https://hsb.wikipedia.org/wiki/Leopold_Haupt

Joachim Thomas Leopold Haupt (* 1. awgusta 1797 w Baudach (dźensa Budziechów w
Pólskej); † 9. februara 1883 w Zhorjelcu) běše farar a ludowědnik. Zhromadnje z
Janom Arnoštom Smolerjom wuda wón 1841/43 Pěsnički hornich a delnich Łužiskich
Serbow.

Leopold Haupt narodźi so 1797 do němskeje swójby fararja w delnjołužiskim
Baudachu, dźensnišej Pólskej. Wuchodźiwši gymnazij w Žarowje studowaše teologiju
na Lipšćanskej uniwersiće, hdźež běše 1818 zdobom sobuzałožer burschenschafty.
Po tym skutkowaše jako farar w Kottwitzu a Freiwaldauje pola Zahanja. Wot 1832
běše ordinarius a prědar w Zhorjelcu.

Spočatnje přewažnje přez teologiske spisy znaty, płaći jeho zajim tež wosebje
regionalnym stawiznam a ludowědźe. Wot 1832 běše wón sobustaw Hornjołužiskeje
towaršnosće wědomosćow w Zhorjelcu a so zdobom 1833 na sekretara a prěnjeho
bibliotekara wuzwoli. Tu měješe mjez druhim přistup k von Bünauowej zběrce
serbskich ludowych pěsni a pozbudźi zjawnje k dalšemu zběranju serbskich pěsni.
W lěće 1836 postara so wo wupisanje myta k zběranju hornjo- a delnjołužiskich
narodnych pěsni z němskim přełožkom přez Hornjołužisku towaršnosć wědomosćow.
Dnja 26. septembra 1838 spožči so tute myto serbskimaj studentomaj Jordanej,
Smolerjej a Hauptej, kotrehož zapodaće so pak přewažnje na von Bünauowu zběrku
poćahowaše. Leopold Haupt zdoby Smolerja, kotryž nochcyše, zo towarstwo zběrku
wuda a myto tuž njepřiwza, za wudaće dwuzwjazkoweje zběrki Pěsnički hornich a
delnich Łužiskich Serbow (Grimma 1841/43).



https://hsb.wikipedia.org/wiki/L%C4%9Bsny_buk

Lěsny buk (Fagus sylvatica) je štom z roda bukow (Fagus) znutřka swójby bukowych
rostlinow (Fagaceae). Dalše serbske mjeno je čerwjeny buk.

Lěsny buk je lětozeleny štom, kotryž móže starobu wot něhdźe 300 lět docpěwać,
při składnosći tež wjace.

Jako po jednym stejacy štom soliter w přerězku docpěwa wysokosć wot 25-30 m a
twori šěroko so wupinacu owalnu kronu z 20 hač 30 m přeměrom, kotrejež delnje
hałuzy nimale hač k pódźe dosaha. Stare sylne hałuzy su nimale wodorunje
wustupowace a wot prawidłowneho schódneho rozrjada.

Skora lěsneho buka je ćeńka, hładka a šěra. Drjewo ma lochko čerwjenojte
barbjenje, štož je k němskej pomjenowanju Rotbuche wjedło.

Schódnje zarjadowane jednore lisćowe łopjena su jejojte z lochko žołmatej abo
słabje zubatej kromu. Jich dołhosć docpěwa 5-10 cm, šěrokosć 3-7 cm, dołhosć
stołpika 0,3-1,5 cm.

Lěsny buk je jednodomny rózno splažny (monözisch), tuž twori žónske ale tež
muske kćenja na tej samsnej rostlinje. Tute so jewja w rozdźělenych, skerje
njenahladnych kwětnistwach z łopjenami na młodych wurostkach, muske kćenja w
hustych, wisacych promjenjach, žónske kćenja zrunane po 2 (rědko 3) w jednej
štyri-zapadakowej wobalce, kotraž so z wodrjewjenym płodowym hornčkom (cupula)
nastanje.

Jako płody so něhdźe 2 cm dołhe worjechi tworja, kotrež bukwicy. Tute zezrawja w
septembrje hač oktobrje. Sedźa zwjetša po dwěmaj w płodowym hornčku hromadźe,
přez čož typiska třihranita forma nastanje. Płody so wot zwěrjatow rozšěrjuja
(coochorija).

Kónčiny rozšěrjenja sahaja wot južneje skandinawiskeje w sewjerje přez južnu
Jendźelsku, Francosku a cyłu srjedźnu Europu hač k Pólskej, k zapadnej Ukrainje
a Krimje, w juhu wot centralneje Španiskeje přez Korsiku a Italsku hač k
Balkanskej połkupje.

Lěsny buk preferuje włóžno-ćopłi (atlantiski) klima z relatiwnje miłymi zymami a
wysokimi spadkami a je předewšěm jako młody štom přećiwo sylnym zymskim mrózam,
pózdnim mrózami, horcoće a suchoće čućiwy. Najlěpše rosćenje pokazuje lěsny buk
na derje z wodu zastaranych ale njehaćenskomokrotowych stejnišćach z wutkatymi
pódami; rosće wot płoneho kraja hač k wysokosći wot 1200 m, zdźěla 1600 m
(Alpy), hdźež so předewšěm w hórskim měšanym lěsu w zhromadnosću wot šmrěka a
jědli namaka. W južnych kónčinach rozšěrjenja lěsny buk rosće jenož we wysokich
połoženjach horinow. Tam twori we wysokosći wot 1800 m hromadźe z čornej chójnu
lěsnu hranicu.

W Eifel słuža žiwe płoty z lěsnych bukow k wobmjezowanje polow abo jako zdźěla
domowysoki škit přećiwo wětrej wjele domow.

Wot lěsneho buka eksistuje mnoholičbne parkowe a zahrodowe formy, kotrež so w
barbjenju lisća, formje łopjenow abo rósće mjez sobu rozeznawaja. Někotre
wariacije:



https://hsb.wikipedia.org/wiki/Kumwa%C5%82d

Kumwałd (němsce Cunewalde) je wjes a gmejna w Hornjej Łužicy. Leži 315 m nad
morskej hładźinu mjez Čornobohom a Běłobohom w hornjołužiskich horach. W
Kumwałdźe nadeńdźe so najwjetša wjesna cyrkej w cyłej Němskej.

Ke gmejnje słušeja sydlišća Albert-Schweitzer-Siedlung, Bärhäuser,
Frühlingsberg, Klipphausen, Nowa Wjes (Neudorf), Zieglertal kaž tež wjeski Jasna
Hora (Schönberg), Jiłow (Halbau) a Wuhančicy-Koblica (Weigsdorf-Köblitz).

Wjes naspomni so k prěnjemu razej w lěće 1222 jako Cunewalde a wobsteješe hišće
hač do lěta 1876 z třoch politiskich gmejnow (Delni Kumwałd, Srjedźny Kumwałd a
Tachantski Kumwałd). Dalša gmejna bě Horni Kumwałd, kotryž so samo hakle w lěćě
1939 zagmejnowa.

Hač do druheje połojcy 17. lětstotka prědowaše so w Kumwałdskej cyrkwi tež
serbsce, přetož bě serbšćina z maćeršćinu wulkeho dźěla ludnosće. Za lěto 1680 –
po wotstronjenju serbskeje Božeje słužby – je znate, zo wopytachu serbscy
wobydlerjo z Kumwałdu serbskurěčnu spowědź w Bukecach a Ketlicach. We 18.
lětstotku přiběraše němski element dla přićehnjenja eksulantow a wužiwanje
serbskeje rěče woteběraše. Posledni serbski statok přeńdźe pak hakle 1898 do
wobsydstwa němskeje swójby.



https://hsb.wikipedia.org/wiki/Kosma%C4%8Dkowc

Kosmačkowc (Ribes uva-crispa, syn. Ribes grossularia) je kerk ze swójby
kosmačkowych rostlinow. Dalše serbske mjena su kosmata jahoda, kałata jahoda.
Jeho jahoda rěka kosmačk a kosmačka.

Kosmačkowc je w lěću zeleny, zrunany kerk, kotryž docpěje wysokosć wot 0,6 hač
1,5 m. Rostlina njese sylne, w třoch rjadach stejace, hač do 1 cm dołhe ćernje.
Wurostki su husto kosmate.

Měnjate łopjena su třilapate hač pjećlapate, móškojće kosmate, njesu tupe zubki
a docpěja šěrokosć wot 1 hač 6 cm. Wone su na delnim boku mjechko kosmate a
steja zwjetša w rozporach dołhich ćernjow, často w małkich promjenjach. Jich
wobrys je kulojty a baza je wutrobojta.

Kćěje wot apryla hač meje. Kćenja su přewažnje dwusplažne, druhdy jednosplažne a
steja po jednym hač po třoch w łopjenowych rozporach a docpěja wulkosć wot 0,5
hač 1,5 cm. Běłe krónowe łopješka su njenahladne. Keluškowe łopješka su
čerwjenojte abo zelenojte a husto kosmate a dwójce hač trójce tak dołhe kaž
krónowe łopješka.

Wisace jahody su zelene, žołtozelene abo čerwjenojte, dołhojte hač kulowate,
hładke abo kosmate a docpěja dołhosć wot 1 hač 2 cm. Wona njese prědku zbytk
kelucha a mjechke seršćiki. Wone wot julija dozrawja.

Rostlina je w nimale cyłej Europje, w sewjernej Africe a wot Prědnjeje Azije hač
do sewjerowuchodneje Chiny rozšěrjena, při čimž w juhu Europy w horinach we
wysokosćach hač do něhdźe 1400 m wustupuje a w sewjernej Skandinawiskej faluje.

Rostlina wot 16. lětstotka so jako jahodki kultiwuje. Něhdźe 1000 sortow ma
nimale samsne wjetše płody, při čimž někotre sorty su přez zakřižowanje
ameriskich sortow nastali. Jahody wobsahuja wjele witamina C, mineralne maćizny
a płodowe kisaliny.

Kulturowe sorty přez zakřižowanje rozdźělnych ameriskich Ribes-družinow
nastawachu, při čimž tute sorty so druhdy pod swójskim wědomostnym mjenom R.
grossularia wodźa.



https://hsb.wikipedia.org/wiki/Korla_Awgust_Fiedler

Korla Awgust Fiedler (pseudonymaj Pětrowič a Serbowski; * 15. nowembra 1835 w
Njezdašecach; † 16. meje 1917 w Budyšinje) bě serbski wučer, pěsnjer, hudźbnik a
kulturny prócowar.

Wón narodźi so jako syn žiwnosćerja a korčmarja w hornjołužiskich Njezdašecach
pola Hodźija. Po wopyće Krajnostawskeho wučerskeho seminara w Budyšinje dźěłaše
najprjedy dwě lěće jako wučer w Kamjencu a Jitru a wot 1858 na Budyskim
wučerskim seminarje, wot 1868 samo jako wyši wučer. Tam podawaše mjez druhim
serbšćinu.

Fiedler běše nimo toho zahorjeny hudźbnik, kotryž wuhotowaše zhromadnje z
přećelom Korlu Awgustom Kocorom a ze swojej spěwnej skupinu Lumir wot 1860 mnohe
spěwarske swjedźenje we Łužicy.

Na polu basnistwa započa z přełoženjom němskich pěsnjow, na přikład wot Goethy,
Uhlanda, Heineho a Fallerslebena. Wot 1861 wozjewješe we Łužičanje erotiske
pěsnje, wěnowane spěwarce Mathildźe Stangec, z kotrejž bě potom wot 1869 hač do
jeje zažneje smjerće 1871 ženjeny. Po smjerći mandźelskeje přesta basnić.

Basnje, powědančka a popularne nastawki přirodowědomostneho, zemjepisneho,
narodneho a filozofiskeho raza wozjewješe we Łužičanu, kotrehož redaktor běše
mjez 1866 a 1872, kaž tež w časopisu Pomhaj Bóh (kotrehož redakciju přewza
1901), Serbskich Nowinach a Časopisu Maćicy Serbskeje.

Korla Awgust Fiedler bě wot 1857 ze sobustawom Maćicy Serbskeje, wjelelětny
předsyda jeje přirodospytneho wotrjada a wot 1873 do 1917 tež knihownik
Maćičneje knihownje.



https://hsb.wikipedia.org/wiki/Kitkata_wi%C5%A1nja

Kitkata wišnja (Prunus padus) je štom abo kerk ze swójby róžowych rostlinow
(Rosaceae).

Dalše ludowe mjena su: počepina, šmergula, smoržowe zelo, pórpoćina, purpoćizna,
pórčoplina, počaplina, počeplina, počipina, póćipina, póćipizna, počapla,
počepica, poćerpin, purpućina, purpoćina.

Kitkata wišnja je kerk abo štom, kotryž docpěwa wysokosć wot 3 hač do 12 (15) m.

Łopjena su jejkojte abo eliptiske a docpěwaja dołhosć wot 5 hač 10 cm (6-12 cm)
a su sćeńka zubate, na hornim boku tróšku zmoršćene. Jich stołpiki njesu 2
žałzy. Jich nazymske barbjenje často je oranžowe.

Kćěje wot apryla hač meje. Najprjedy zrunane, prózdnišo wisace kiće docpěwaja
dołhosć wot 15 hač 20 cm a wobsteja z 10 hač 25 wonjacych, maksimalnje 1,5 cm
šěrokich kćenjow. Běłe krónowe łopješka docpěwaja dołhosć wot 5 hač 10 mm.
Keluškowe łopješka njesu trodle a su žałzojte.

Kulowaty póčkaty płód nima zbytk kelucha, hórce słodźi a docpěwa wysokosć
hróšatka. Jich póčka je jamkojće brózdźena. Zrałe płody su čorne.

W Ruskej korbyplećerjo zhibujomne, oliwne abo čerwjenobrune hałuzy jako
plećenski material wužiwaja.



https://hsb.wikipedia.org/wiki/K%C5%82ubkate_zw%C3%B3n%C4%8Dki

Kłubkate zwónčki (Campanula glomerata) su rostlina ze swójby zwónčkatych
(Campanulaceae).

Kłubkate zwónčki su trajne zelo, kotrež docpěwaja wysokosć wot 30 hač do 60 (80)
cm. Rostlina je mjechko kosmata.

Łopjena su owalne hač lancetojte a tupje zubate. Delnje łopjena su stołpikate,
maja wutrobojty abo skulojćeny spódk a hornje łopjena su sedźace.

Wone kćěja wot apryla (wot junija) hač do septembra. Likojte hač wusko
zwónčkojte kćenja su hermafroditiske (z muskimi a žónskimi organami), docpěwaja
dołhosć wot 1,5 hač do 2,5 cm. Kćenja su módrofijałkojte, rědko běłe a steja w
hłójčkojtych promjenjach. Často so dalše kćenja w hornich łopjenowych rozporach
jewja. Keluškowe kónčki su wusko-lancetojte a wótre. Kćenjowe stołpiki docpěwaja
dołhosć wot 2,5 hač do 4 cm.

Kłubkate zwónčki su w nimale cyłej Europje a w měrnych conach Azije rozšěrjene.
Rozšěrjenje saha na juhu hač do srjedźneje Italskeje a na sewjerje hač do
južneje Šwedskeje.



https://hsb.wikipedia.org/wiki/Jurij_Wjela

Jurij Wjela (němsce Georg Wehle; * 4. měrca 1892 w Kubšicach, † 6. apryla 1969 w
Budyšinje) bě serbski wučer, docent a spisowaćel kaž tež awtor serbskich
wučbnicow. W lěće 1968 dósta Myto Ćišinskeho za swoje literarne dźěło.

Syn skałarja běše wot 1907 do 1913 ze seminaristom na Krajnostawskim wučerskim
seminarom w Budyšinje a nastupi w lěće 1913 swoje prěnje městno jako wučer w
Njeswačidle, hdźež hač do lěta 1919 wosta. Wot 1916 do 1918 bě jako wojak w
prěnjej swětowej wójnje. 1919–26 wučerješe w Komorowje a 1927–37 w Budestecach.
Jako aktiwny čłon serbskich towarstwow a awtor dramatiskich hrow kaž na přikład
„Paliwaki“ bu w lěće 1937 wot nacionalsocialistow z Łužicy wuhnaty.

Po kóncu druheje swětoweje wójny běše z načolnikom šulskeho wotrjada Domowiny a
pomha tam a jako awtor wučbnicow při natwarju serbskeho šulstwa. Najwjetši dźěl
jeho historisko-prozaiskeho dźěła nasta hakle na wuměnku, tak jako historiski
swójbny roman zapołožene Robotow pak njeby kónc, kotrež so ze serbskimi wsami
wokoło Droždźija zaběra.



https://hsb.wikipedia.org/wiki/Jurij_Mje%C5%84

Jurij Mjeń (němsce Georg Möhn; * 14. meje 1727 w Hruboćicach, † 22. awgusta 1785
w Njeswačidle) bě serbski spisowaćel, basnik, přełožowar a Njeswačanski
ewangelski farar. Płaći jako załožer serbskeho swětneho pismowstwa.

Wón so jako syn bura a sudnika w Hruboćicach pola Budyšina narodźi a wot 1738 do
1743 Kühnowy pietistiski seminar w Klukšu wopyta. Wot 1743 do 1747 bě šuler w
Franckowej syrotowni w Hali. Po zakónčenju šule studowaše hač do lěta 1750 w
Lipsku teologiju a bě z čłonom tamnišeho Serbskeho prědarskeho towarstwa. Po
nawróće do Łužicy skutkowaše na 35 lět w Njeswačidle, najprjedy hač do lěta 1760
jako diakon a wot 1761 hač do jeho smjerće w starobje 58 lět jako farar.

Jako prěni so z tak mjenowanym wyšim basnistwom w serbskej rěči zaběra a spěsni
w lěće 1767 odu Serskeje rěče zamóženje a chwalba w rěčerskim kěrlušu w
klasiskich heksametrach. Předłoha za to bě jemu Klopstockowy „Messias“, tehdy
najsławniše němske basniske dźěło, z kotrehož w samsnym lěće někotre dźěle
zeserbšći, zo by bohatstwo a fleksibelnosć serbšćiny dopokazał. W ćišću so jeho
oda hakle w lěće 1806 wot jeho syna Rudolfa Mjenja w Budyšinje wuda.

Dale wozjewješe Mjeń někotre prědowanja w serbskej rěči, kaž na přikład Palaty
šćěpowc (Budyšin 1772), kotrež słušeja do najzažnišim zjawam serbskeje
wuměłskeje prozy. Zhromadnje z Janom Gotttraum Běmarjom, Janom Bjedrichom Langu
a Hadam Bohuchwałom Šěrachom přełoži Lutherowu „Domjacu postilu“ (Budyšin 1751).



https://hsb.wikipedia.org/wiki/Jurij_Koch

Jurij Koch (* 15. septembra 1936 w Hórkach) je serbski žurnalist, spisowaćel a
dramatikar.

Jurij Koch narodźi so 1936 jako syn skałarja w Hórkach. Po wopyće ludoweje šule
w Chrósćicach (1942–1947) běše wón šuler na serbskim gymnaziju we Warnoćicach
(1947–1949). Po tym wopyta wón Serbsku wyšu šulu w Budyšinje (1950–1952) a
Choćebuzu (1952–1954), hdźež maturu złoži.

Mjez 1954 do 1956 běše Jurij Koch redakcionelny sobudźěłaćer młodźinskeho
časopisa Chorhoj měra a tydźenika Nowy Casnik. Na Lipšćanskej Karla Marxowej
uniwersiće studowaše wón wot 1956 do 1960 žurnalistiku. Wot lěta 1960 běše wón
kulturny redaktor w serbskej rozhłosowej redakciji Choćebuskeho sćelaka Radio
DDR. W lěće 1965 wotzamkny wón dalokostudij při Dźiwadłowej wysokej šuli w
Lipsku. Jurij Koch běše dołholětny předsyda Koła serbskich spisowaćelow a dźěła
wot lěta 1976 jako swobodnje skutkowacy. Dźensa bydli wón w Choćebuskim
měšćanskim dźělu Žylow.

Jurij Koch wuznamjeni so trójce z Literarnym mytom Domowiny (1964, 1969 a 1973)
a dwójce z Mytom Ćišinskeho, kotryž so jemu 1968 (w kolektiwje) a 1974 spožči.
Jemu spožčitej so w lěće 1983 Myto Carla Blechena města Choćebuza a 1992
Literarne myto Wobswět Sewjerorynsko-Westfalskeje.



https://hsb.wikipedia.org/wiki/Jurij_Hajna

Jurij Hajna (němsce Georg Heine; * 11. septembra 1877 na Židowje; † 6. septembra
1952 w Budyšinje) běše serbski moler a grafikar.

Wón narodźi so jako prěnje ze šěsć dźěći Awgusta Hajny (1851–1928, z Rakec
pochadźaceho) a Hany rodź. Młynkec (1854–1943) na Židowje (dźělu města, w lěće
1923 do Budyšina zagmjenowanym). Nan běše fabrikant cigarow a měješe „w dobrych
lětach” na 10 přistajenych. Serbska swójba přisłušeše woršće srjedźnych
předewzaćelow Budyšina, to wopodstatnja so mjez druhim z tym, zo přesydli so
1913 do swójskeho dwuposchodoweho domu na Schäfferowej čo. 34 w Budyšinje.
Hajnec swójbje narodźi so pjeć hólcow a holca. Wšitcy synojo studowachu, Jurij
wuměłske molerstwo, Fryc powšitkownu medicinu (pozdźišo we Weinböhla, blisko
Drježdźan skutkowacy), Wili a Bjedrich běštaj inženjeraj hospodarstwa (prěni sta
so z direktorom fabriki za zhotowjenje papjery a druhi běše přistajeny pola
Busch, pozdźišeje wagonownje), wobaj skutkujo w Budyšinje. Při dobrej
hospodarskej a powołanskej situaciji Hajnec swójby padnychu tola tež sćiny na
nju. Syn Jan, powołanje akademiskeho dekoratiwneho molerja nawuknywši, je hižo w
młodych lětach zemrěł a syn Bjedrich so z Prěnjeje swětoweje wójny njewróći.

Hajnec słušachu k nahladnym swójbam Budyšina a pozdźiše zapiski, zo běštaj
staršeju Jurja Hajny w jara skromnych poměrach žiwi a wón syn chudeho chěžkarja
a zo chudoba drje jemu studij na wuměłskim wustawje znjemóžni a podobne
wopisanja, njepřitrjechja.

Molerske rjemjesło přiswoji sej młody Jurij Hajna najprjedy jako litograf pola
Weigangec bratrow w Budyšinje, podajo so potom na Rysowansku šulu do Hanaua a
studujo dale na Wuměłsko-rjemjesłowej a na Wuměłstwowej akademiji w
Drježdźanach, hdźež běše z mišterskim šulerjom prof. Hermana Prella.

Wójnsku słužbu wukonješe w Prěnjej swětowej wójnje z wołojnikom a seršćowcom,
někotre dźěła su z Ruskeje a Bayerskeje znate. Wróćiwši so do Budyšina załoži
zhromadnje z Měrćinom Nowakom-Njechorńskim, Hanku Krawcec a Frycom Latkom lěta
1923 Zjednoćenstwo serbskich wuměłcow. Ale hižo lěto pozdźišo poda so dźakowano
stipendijej Drježdźanskeje akademije do Italskeje, zwotkelž so do 1933 do
Budyšina nawróći. Za čas wójny so wopyty z Němskeje do Italskeje a nawopak z
politiskich přičin dale a bóle poćežowachu, tuž so mandźelska a dźowka (1941) do
Budyšina přesydlištej. Tehdom napisa domoj: Wona krasna krajina a nade wšěm
wěčna słónčina... jako bě swět jow był paradiz....

Po Druhej swětowej wójnje angažowaše so Hajna dale w serbskim žiwjenju, přistupi
k 1948 załoženemu Kołu serbskich tworjacych wuměłcow a wobdźěli so na wjacorych
wustajeńcach we Łužicy a wukraju.



https://hsb.wikipedia.org/wiki/Jarom%C4%9Br_Hendrich_Imi%C5%A1

Jaroměr Hendrich Imiš (* 16. decembra 1819 w Bukojnje; † 12. decembra 1897 w
Hodźiju) bě serbski ewangelski duchowny a narodny prócowar.

1832–1840 wopyta gymnazij w Budyšinje a běše 1839 sobuzałožer serbskeho
gymnazialneho towarstwa „Societas Slavica Budissinensis”. Wot 1840 studowaše
teologiju při Lipšćanskej uniwersiće a zastupi 1841 do studentskeho korpsa
Lusatia. Mjez 1851 a 1858 běše Imiš farar we Wóslinku a wot 1858 hač do swojeje
smjerće 1897 farar při cyrkwi swj. Pětra a Pawoła w Hodźiju. Dnja 28. awgusta
1851 so wón z Milu Pfulec z Přišec we Wóslinku woženi.

Imiš bě w 1840tych lětach sobuzałožer Maćicy Serbskeje, zebra pak po zwrěšćenju
byrgarskeje rewolucije 1848/49 přiběrajo politisce konzerwatiwne stejišćo. Bórze
namaka so mjez frontomaj serbskeho narodneho wozrodźenja a přiběraceje
germanizacije ze stron sakskeje wyšnosće.

1849 załoži hromadźe z druhimi serbskimi ewangelskimi duchownymi Serbske
lutherske knihowne towarstwo, kotrež hraješe wažnu rólu při wudawanju a
rozšěrjenju serbskeho ewangelskeho pismowstwa. Z dowolnosću sakskeho kralowskeho
kultusosoweho ministerstwa załoži 1877 w Hodźiju Serbski homiletiski seminar.
Kóžde lěćo móžachu so tam serbscy fararjo w běhu štyrjoch tydźenjow dale kubłać.

Literarne tworjenje Imiša bě wobmjezowane na nabožnu literaturu. Redigowaše 1881
a 1893 hornjoserbskej wudaći biblije a wobstara wudaća spěwarskich a
liturgiskich knihow. W lěće 1883 pak wozjewi jako wotmołwu na w němskich
nowinach so přiwótřacu polemiku přećiwo pozdatnemu panslawizmej Serbow, jako
kotrehož eksponentaj so wosebje Jan Arnošt Smoler a Michał Hórnik
wobhladowaštaj, pamflet „Der Panslawismus unter den sächsischen Wenden”. Imiš bu
tuteho pamfleta dla wobskórženy a wot sudnistwa zranjenja česće dla zasudźeny.
Lipšćanske krajne sudnistwo tute zasudźenje pozdźišo zaso zběhny. Sakski kral
počesći Imiša ze zasłužbowym rjadom I. klasy, Lipšćanska uniwersita spožči jemu
čestne doktorstwo. 1876–1881 bě Imiš čłon krajneje synody Ewangelsko-lutherskeje
cyrkwje w sakskim kralestwje, wot 1886 bě čestny předsyda Maćicy Serbskeje.



https://hsb.wikipedia.org/wiki/Jan_Wjela

Jan Wjela, tež Jan Radyserb-Wjela (* 8. januara 1822 na Židowje; † 19. januara
1907 w Budyšinje) bě serbski wučer, basnik a spisowaćel. Swoje twórby wozjewi
přewažnje z mjenom Radyserb, pisaše pak tež pod pseudonymomaj Žarin a Mrowjan.

Jan Wjela narodźi so 8. januara 1822 na Židowje blisko Budyšina a wopyta tam
šěsć lět ludowu šulu. Wuchodźiwši šulu, dźěłaše 13-lětny Wjela jako kruwar pola
burow w Radworju a Łahowje. Farar Budyskeje Michałskeje cyrkwje Arnošt Bohuwěr
Jakub, jeho něhdyši wučer nabožiny a zdobom prěni serbski zapósłanc w Sakskim
krajnym sejmje 1849 pak jeho 1836 za preparandu wučerskeho seminara namjetowaše.
Wot lěta 1838 do 1842 wuwuči so Wjela na Krajnostawskim wučerskim seminarje w
Budyšinje, hdźež zhromadnje z Kocorom, Pjerkarjom, Mučinkom a Bartkom
rozwučowanje wo serbšćinje a serbskim pismowstwje pola Lubjenskeho přijimowaše.
Wot 1842 do 1844 běše Wjela jako zastupny wučer w Chanecach, wot 1844 do 1852
jako pomocny wučer w Bórku a hač do lěta 1889, hdyž so na wuměnk poda, jako
prěni wučer na Židowje přistajeny. Připódla wuwučowaše wot 1868 serbšćinu na
Budyskim gymnaziju, hdźež běše mjez druhim tež Arnošt Muka jeho šuler.

W času předměrca wobdźěli so Wjela na patriotiskich schadźowanjach młodych
Serbow, z kotrymiž prěnje serbske spěwanske swjedźenje a załoženje wědomostneje
towaršnosće Maćica Serbska přihotowaše. Jako republikanar wobdźěleše so wón na
hibanju za čas Němskeje rewolucije 1848/49, redigowaše z Janom Bartkom wot měrca
1848 do awgusta 1848 politiski tydźenik Serbski Nowinkar a załoži Serbske burske
towarstwo w Bórku. Wjelowe prěnje basnje wozjewi Handrij Zejler w 1842
Tydźenskej Nowinje. Dalše wozjewichu so tež w časopisu Łužica a wot 1853 w
Časopisu Maćicy Serbskeje, w kotrymž tež leksikaliske a frazeologiske zběrki
poda. W lěće 1847 běše Wjela z Pójdančka k wubudźenju a k polěpšenju wutroby za
Serbow awtor prěnjeje serbskeje wuměłskeje prozy, kotrejž sćěhowachu hišće wósom
dalšich. Zdobom najznaćiše z tutych je historiske powědančko Jan Manja abo Hdźe
statok mój z lěta 1886. Za čas žiwjenja zezběra Wjela mnoho přisłowow, kotrež
Arnošt Muka dorjadowa a 1902 pod titulom Přisłowa a přisłowne hrónčka a wusłowa
Hornjołužiskich Serbow wuda.

Jan Radyserb-Wjela wuznamjeni so 1875 z Ryćerskim křižom II. rjadownje
Albrechtoweho rjadu a bu 1896 čestny čłon Maćicy Serbskeje. Wón zemrě z 85
lětami w Budyšinje a bu na Budyskim Tuchorju pochowany.



https://hsb.wikipedia.org/wiki/Jan_Ren%C4%8D

Jan Jurij Renč (* 29. januara 1856 w Ketlicach; † 24. meje 1916 tež tam) bě
farar, lic. theol. a serbski kulturny prócowar.

Jan Renč, bratr Měrćina Renča, narodźi so jako syn Ketličanskeho kapłana Jana
Karola Renča a jeho mandźelskeje Thusneldy rodź. Fuhrmanec z Wóslinka. Po tym zo
prěnje pjeć lět do Ketličanskeje wjesneje šule chodźeše, hdźež běše šuler Korle
Awgusta Kocora, poda so jutry 1867 na gymnazij do Budyšina. Wot lěta 1876
studowaše teologiju w Lipsku, hdźež běše sobustaw Łužiskeho prědarskeho
towarstwa a jeho wotrjada „Sorabika“. W lětomaj 1877 a 1878 wobdźěli so Renč na,
wot Imiša nawjedowanym serbskim prědarskim seminarje w Hodźiju. Wot lěta 1879 do
1888 skutkowaše wón jako wikar a kapłan w Ketlicach. Po nanowej smjerći w lěće
1888 běše tamniši farar. Dnja 24. meje 1916 zaja nježenjeneho boža ručka.

Jan Renč wuda 1884 němsku knihu wo stawiznach Ketličanskeje wosady. Při jeje
přihotach namaka originalny list čěskeho krala Václava IV. z lěta 1395, w
kotrymž tutón wsy Ketlicy, Jěrkecy a Chrapow pod škit bratrow von Nostitz staji.
W lěće 1895 spisa disertaciju wo lisće swj. Jakuba, na čož jemu uniwersita w
Jenje licenciat teologije spožči. Wón dopisowaše do Serbskich Nowin a
Misionskeho Posoła. Wot lěta 1883 bě Jan Renč čłon Maćicy Serbskeje.



https://hsb.wikipedia.org/wiki/Jan_Langa

Jan Langa (němsce Johann Lange; * 18. meje 1669 w Palowje, † 27. decembra 1727 w
Minakale) bě serbski farar a kulturny prócowar kaž tež jedyn z přełožerjow
biblije do serbskeje rěče.

Narodźi so jako syn roboćana w tehdy hišće serbskim Palowje pola Zemic-Tumic a
studowaše po wopyće Wjerchowskeje šule w Mišnje wot lěta 1691 teologiju w
Lipsku. Tam běše famulus (pomocnik) pola zamóžnych komilitonow, kaž na přikład
pola bratrow von Ponickau, kotrymajž swójbje słušeše knježi dom w ródnym
Palowje. Po studiju skutkowaše najprjedy wot 1696 do 1704 jako farar w
Budyšinku, wot 1704 do 1710 w Smělnje a wot 1710 hač do swojeje smjerće w
Minakale.

Hromadźe z fararjemi Janom Běmarjom z Budestec, Janom Wawerjom z Bukec a Matejom
Jokušom z Hbjelska přełožichu jako prěni cyłu bibliju do serbšćiny. Přełožk
wuńdźe po Langoweje smjerći w lěće 1728. Langa běše tež dwurěčnu předrěč
napisał. Wupraješe so kritisce napřećo Pětrej Šěrachej a jeho konceptej k
nowowudaću Warichiusoweho katechizma.

Wón běše nan serbskeju fararjow a přełožowarjow Jana Balthasara (* 1697) a Jana
Bjedricha Langec (* 1709).



https://hsb.wikipedia.org/wiki/Jan_Hanski

Jan Hanski (němsce Johannes Hansky; * 24. nowembra 1925 w Njebjelčicach; † 15.
julija 2004 w Eisenhüttenstadće) bě serbski moler a grafikar.

Wuchodźiwši ludowu šulu nawukny Hanski powołanje dekoraciskeho molerja. 1943
dyrbješe do wójska. 1947 wróći so z wójnskeje jatby a dźěłaše jako molerski
pomocnik. 1952–1955 studowaše na fachowej šuli za nałožowane wuměłstwo w
Podstupimje pola prof. Waltera Nerlicha. 1956–1962 bě nawoda wotrjada za barbowe
a nutřkowne wuhotowanje pola zawoda VEB Ausbau-Union w Eisenhüttenstadće. Pódla
swojeho dźěła studowaše w lětach 1961 hač do 1962 fotografiju w Berlinje.

Wot 1963 dźěłaše Hanski jako swobodnje skutkowacy wuměłc. W samsnym lěće
přistupi Zwjazkej tworjacych wuměłcow NDR. Wot 1973 hač do 1988 bě předsyda
wobwodneho zwjazka Frankfurt nad Wódru. Hanski bě tež čłon Koła serbskich
tworjacych wuměłcow.

K 70. narodnemu dnjej w nazymje 1995 wěnowaše jemu Choćebuski Serbski muzej
wobšěrnu wustajeńcu .



https://hsb.wikipedia.org/wiki/Jan_Cy%C5%BE_(jurist)

Jan Cyž (* 13. januara 1898 w Žuricach; † 21. nowembra 1985 w Budyšinje) bě
serbski jurist, spisowaćel, nakładnik a prěni krajny rada Budyskeho wokrjesa po
druhej swětowej wójnje.

Po wopyće Budyskeje tachantskeje šule a němskeho gymnazija na Praskej Małej
stronje studowaše na Karlowej uniwersiće prawnistwo. W tutym předmjeće pozdźišo
tež promowowaše. Wot 1926 do 1932 bě z nawodu Choćebuskeje wotnožki Serbskeje
ludoweje banki. Dla swojeho dźěła a aktiwitow w serbskim narodnym hibanju bu
1933 krótkodobnje wot nacionalsocialistow zajaty. Wot 1934 hač do zakaza w lěće
1937 bě z wudawaćelom Serbskich Nowin. Za čas druheje swětoweje wójny bu znowa
wot Gestapo zajaty, móžeše pak při bombardowanju Drježdźan dnja 13. februara
1945 hromadźe z Janom Meškankom z jastwa ćeknyć.

Dnja 10. meje 1945 bu Domowina pod komisariskim předsydstwom Jana Cyža w
Chrósćicach znowa załožena. Hišće w samsnym měsacu bu Cyž wot sowjetskeje
komandantury za noweho krajneho rady Budyskeho wokrjesa wuzwoleny. W tymle
zastojnstwje běše jemu móžno, hromadźe z wjednistwom Domowiny pod Pawołom Nedom
Serbow na wažne pozicije we wokrjesu přinjesć a z tym natwar dwurěčneho šulstwa
a zarjadnistwa po wójnje zmóžnjeć.

W meji 1955 bu dla politiskich diferencow z wokrjesnym wjednistwom SED
wotsadźeny a dźěłaše potom zaso jako wudawaćel serbskeho dźenika, kotryž nětko
pod mjenom Nowa doba wuńdźe.



https://hsb.wikipedia.org/wiki/Jan_Awgust_Sykora

Jan Awgust Sykora (němsce Johann August Sickert; * 27. septembra 1835 w
Malešecach, † 19. decembra 1921 w Biskopicach) bě serbski farar, spisowaćel a
ludowědnik.

Wón narodźi so do zamóžneje ewangelskeje burskeje swójby a wopyta w Budyšinje
najprjedy měšćansku šulu a wot 1848 do 1856 gymnazij. Po studiju teologije w
Lipsku, kiž 1860 dokónči, skutkowaše najprjedy tři lěta jako domjacy wučer a bu
1863 na farske městno do Smělneje pola Biskopic powołany, hdźež bě hač do kónca
powołanskeho žiwjenja w lěće 1899 z poslednim serbskim fararjom.

Sykora bě subsenior Lipšćanskeho Serbskeho prědarskeho towarstwa a wot lěta 1861
čłon Maćicy Serbskeje. Jako farar reprezentowaše pozdźišo konserwatiwne křidło
serbskeho ewangelskeho duchownstwa a wustupi 1886 jako protest přećiwo rěčnej
swojotnosći a kritiskej křesćanskosći Jana Radyserba-Wjeloweje knihi „Trójniki“
z Maćicy. Awtobiografiski spis, w kotrymž wopisa Sykora žiwjenske wobstejnosće
Malešanskeje wulkoburskeje swójby, wuda Ota Wićaz w lěće 1936 pod titulom W
Malešecach před 100 lětami.



https://hsb.wikipedia.org/wiki/Irty%C5%A1

Irtyš (rusce Иртыш, kazachsce Ертіс Ertis, w Chinskej oficialnje Ertix) je wulka
aziska rěka a lěwy přitok Oba, kotryž běži přez Chinsku, Kazachstan a Rusku. Wón
je z 4248 kilometrami dlěši hač Ob sam, słuša tuž k najdlěšim rěkam na swěće a
płaći zdobom jako najdlěši přitok. Hromadźe z delnim běhom rěki Ob (1162 km)
twori Irtyš z cyłkownje 5410 kilometrami samo šesty najdlěši rěčny běh na swěće.
Jeho přitočnišćo je z 1.643.000 km² štyrikróć wjetše hač Němska.

Rěka wužórli so jako Čorny Irtyš na samym sewjerozapadźe Chinskeje w horinach
Mongolskeho Altaja, njedaloko mongolskeje hranicy w prowincy Xinjiang a běži
najprjedy do zapadneho směra přez kazachsku mjezu. Tam přeprěkuje
sewjerowuchodnu kónčinu kraja a zapadne wuběžki Altaja. Tam nadeńdźe so spjaty
jězor Buchtarma, kotryž je 500 kilometrow dołhi a słuša do najwjetšich kumštnych
jězorow na swěće. Pola wulkoměsta Semei (prjedy Semipalatinsk), najwjetšeho
kazachskeho města nad rěku, zastupi do kazachskeje stepy a zdobom do
Zapadosibirskeje nižiny. Za kazachsko-ruskej mjezu přeběži milionowe město Omsk,
najwjetše sydlišćo při Irtyšu. Za Omskom su brjohi Irtyša zwjetša bahnojte a
nimale njewobsydlene, hač k městu Tobolsk. Blisko Chanty-Mansijska wuliwa so
Irtyš wotlěwa do Oba.



https://hsb.wikipedia.org/wiki/Hu%C4%87ina

Hućina (němsce Guttau) je wjes w Hornjej Łužicy, sewjerowuchodnje Budyšina,
kotraž słuša wot 1. januara 2013 ke gmejnje Malešecy. Leži w krajinje
hornjołužiskeje hole a hatow při Lubaće, njedaloko wot jeje zjednoćenja ze
Sprjewju.

Wot lěta 1906 měješe Hućina dwórnišćo při železniskej čarje Lubij–Radwor, kotraž
bě w Radworju z čaru Budyšin–Wojerecy zwjazana. W nazymje 1972 bu wosobowy
wobchad zastajeny a 1973 so čara mjez Lubijom a Bartom zawrě. Wotrězk
Bart–Radwor wužiwaše so hišće hač do 1994 za nakładowy wobchad.

Po statistice Arnošta Muki měješe wjes w lěće 1884 cyłkownje 340 wobydlerjow, z
nich 318 Serbow (94 %) a 22 Němcow. Arnošt Černik zwěsći 1956 serbskorěčny
podźěl wobydlerstwa wot hišće 57,3 %.

Po ludličenju w lěće 2011 bydlachu we wsy 346 wobydlerjow w přerěznej starobje
wot 46,5 lět (Sakska: 46,4).

Do Hućinjanskeje wosady – dźensa z dźělom wosady Malešecy-Hućina – słušeja wsy
Hućina, Brězyna, Hlina a Lemišow.

Posledni serbski farar, a zdobom posledni farar samostatneje Hućinjanskeje
wosady, bě Arnošt Hornčer, kiž skutkowaše tu wot 1947 hač do swojeje smjerće w
lěće 1973.

K bywšej gmejnje słušachu wjeski Brězyna (Brösa), Lemišow (Lömischau), Lěskej
(Lieske), Nowa Wjes/Sprjewja (Neudorf/Spree), Połpica (Halbendorf/Spree), Stróža
(Wartha), Wotpočink (Ruhethal) a Zubornička (Kleinsaubernitz).



https://hsb.wikipedia.org/wiki/Hrab

Hrab (Carpinus) je ród z podswójby lěskowych rostlinow (Coryloideae) znutřka
swójby brězowych rostlinow (Betulaceae).

Kćenja steja we wisacych mickach, kotrež so zwjetša z łopjenami pokazuja. Muske
kćenja nimaja žadyn perigon a předłopjeno a sedźa po jednym w pažach njesaceho
łopjena . Žónske kćenja sedźa po porach w rozporach njesaceho łopjena; jich
perigon je njenapadny, maja dwaj nitkoformowej, čerwjenej pěsće. Kóžde žónske
kćenje je wot jejoformoweho abo třilapateho přikrywa wobdawane, kotryž so z
njesaceho łopjena a wobě předłopjenow nastanje.

Hraby su wot Europy hač do wuchodneje Azije rozšěrjene, při čimž leži
rozšěrjenske ćežišćo we wuchodnej Aziji. Jedna družina (Ameriski hrab) je w
sewjernej Americe domjaca.

Znutřka brězowych rostlinow tworja hraby hromadźe z blisko přiwuznymi rodami
de:Hopfenbuchen (Ostrya) a lěskami (Corylus) podswójbu Lěskowych rostlinow
(Coryloideae), kotrež bu wot někotrych awtorow tež jako swójska swójba wjedźena.
K rodej Carpinus słuši 30 hač 35 družinow.



https://hsb.wikipedia.org/wiki/Herbert_Nowak

Herbert Nowak (* 23. apryla 1916 w Gołynku; † 6. apryla 2011 w Drjowku) bě
delnjoserbski ewangelski farar, spisowaćel, rěčewědnik a kulturny prócowar. W
lěće 1997 spóžči so jemu Myto Ćišinskeho „za jogo wurědnu literarnu a pisnu
dolnoserbšćinu konsolidujucu tworiwosć.“

Nowak narodźi so wosrjedź Prěnjeje swětoweje wójny jako syn serbskeho wučerja w
Gołynku pola Choćebuza. Po šuli studowaše teologiju a słowjansku filologiju.

Jako jedyn z mało delnjoserbskich fararjow dyrbješe wotsaleny wot domizny w
němskorěčnych wosadach skutkować. W lěće 1946 pósła jeho Berlinsko-Braniborska
cyrkej do Pěśdubow pola Eisenhüttenstadta, hdźež běše 17 lět z fararjom. Wot
1963 do 1978 skutkowaše w Drjowku. W lěće 1978 poda so na wuměnk.

Herbert Nowak pisaše wučbnicu delnjoserbšćiny, wjacore powědančka a předewšěm
nastawki za Nowy Casnik, Pratyju, Rozhlad, Lětopis, Nowu dobu, Pomhaj Bóh a
dalše.

Najmłódša dźowka fararja Nowaka je delnjoserbska wědomostnica a něhdyša županka
Madlena Norbergowa.



https://hsb.wikipedia.org/wiki/Haslow

Haslow (němsce Dreikretscham) je wjes we wuchodosakskim Budyskim wokrjesu a
słuša ke gmejnje Hodźij. Wjes leži 173 m nad mórskej hładźinu při rěce Čornicy.

Wjeska leži we łučinje Čornicy na woběmaj bokomaj rěčki při městnje hač do 16.
lětstotka najwažnišeho broda wikowanskeje dróhi Via regia. Susodne wsy su
Wutołčicy w sewjeru, Łahow w sewjerowuchodźe, Sulšecy w juhu a 40 metrow wyše
ležacy Baćoń w zapadźe.

Prěnje historiske naspomnjenje jako Dryekreczim villa je z lěta 1390. Němske
wjesne mjeno poćahuje so na eksistencu třoch korčmow při wažnym brodźe přez
Čornicu, w kotrychž móžachu wikowarjo při wulkej wodźe wotpočować. Ležownostne
knjejstwo w Haslowje mějachu drje tři ryćerkubła, kiž chcychu wobhospodarjeć
kóžde swójski hosćenc. Serbske mjeno pochadźa wot němskeho słowa hasel („lěska“)
a přiwěška -lō („kerki, lěsk“) respektiwnje -lā („łuža“) a woznamjenja potajkim
„sydlišćo při lěskowej rěčce“ (Čornicy).

Wjetši dźěl wjeski bě Sulšečanskemu ryćerkubłu podstajeny, w lěće 1777 nimo toho
tež ryćerkubła z Bolborc, Łahowa a Wutołčic kaž tež Budyske krajne bohotstwo a
rada města Budyšina podźěle Haslowa wobsedźachu. Swójske ryćerkubło Haslow ženje
njeměješe.

Wot něhdyšich třoch korčmow je Bizoldec jako jenička we wsy wostała. Nad durjemi
pokaza lětoličba 1702 na kup korčmy přez Bolborčanske ryćerkubło.

Hač do lěta 1936 bě Haslow samostatna gmejna, potom so do Baćonja zagmejnowa, z
kotrymž w lěće 1962 do Prěčec přińdźe.

Po Mukowej statistice měješe Haslow we 1880tych lětach 72 wobydlerjow, mjez nimi
71 Serbow a jenož jedyn Němc. Hač do dźensnišeho so we wjesce serbuje.

W lěće 1925 bě mjez 87 Haslowčanami 78 katolskich a dźewjeć ewangelskich.
Katolscy wěriwi słušachu ze starodawna ke Chróšćanskej wosadźe a chodźa wot lěta
1887 do Baćonskeje cyrkwje. Ewangelscy wobydlerjo přisłušeja z lěta 1809 k
Njeswačanskej wosadźe, do toho k Hodźijskej.



https://hsb.wikipedia.org/wiki/Handrij_Lubjenski

Handrij Lubjenski (němsce Andreas Lubensky; * 11. apryla 1790 w Rachlowje pod
Čornobohom, † 19. měrca 1840 w Budyšinje) bě serbski farar, serbowědnik a
narodny prócowar.

Lubjenski narodźi so jako syn zahrodnika-hajnika a wopytowaše 1805–12 Budyski
gymnazij. Wot 1812 do 1815 studowaše w Lipsku teologiju. Po zakónčenju studija
dźěłaše najprjedy dwě lěće jaku wučer w Lipsku, po nawróće do Łužicy sta so z
diakonom při Michałskej cyrkwi w Budyšinje. Wot 1827 do 1831 bě tam z fararjom.
Wot 1831 hač do zažneje smjerće w lěće 1840 bě pastor primarius při Pětrowej
cyrkwi.

Lubjenski płaći jako jedyn ze zbudźićelow serbskeho narodneho hibanja. Hižo jako
gymnaziast zběraše serbske pěsnički, přisłowa a stare knihi. Hromadźe z
Bjedrichom Adolfom Klinom wobnowi 1814 jako student Serbske prědarske towarstwo
w Lipsku. Do nabožinskeho pismowstwa Serbow přinošowaše z nowowudaćom biblije
(1821/23) a serbskich kěrlušow (1839). Wón měješe zwisk z wuznamnymi
słowjanskimi prócowarjemi z wukraja, kaž z Dobrovským, Hanku, Šafaříkom,
Palackým, Štúrom a Purkynjom.



https://hsb.wikipedia.org/wiki/Hajno_Rizo

Hajno Rizo (* 20. junija 1873 w Strjažowje; † 16. decembra 1917 w Choćebuzu)
běše serbski farar a składnostny basnik.

Hajno Rizo narodźi so jako syn wučerja Mata Riza, kotryž jeho w prěnich šulskich
lětach tež wuwučowaše. Mjez 1884 do 1890 wopyta wón gymnazij w Choćebuzu.
Chorosće dla pak dyrbješe wukubłanje přetorhnyć, tak zo wopyta hakle wot 1891 do
1893 znowa gymnazij w Frankobrodźe nad Wódru. Po tym studowaše Hajno Rizo
teologiju w Berlinje a Hali a powoła so 1901 do Janšojc, hdźež skutkowaše z nim
po 17 lětach zaso serbski farar. Tu woženi so zdobom z Helenu Gerstenbergojc z
Inowrocławja, z kotrejž měješe tři dźěći. W lěće 1911 bu do najwjetšeje
delnjoserbskeje wosady w Bórkowach powołany. Hajno Rizo dyrbješe so choreje
wutroby dla hižo někotre razy w kupjelach lěkować, schori pak jutry 1917 krućišo
a zemrě w Choćebuskej chorowni.

Rizo běše čłon delnjołužiskeho młodoserbskeho hibanja a spisa někotre basnje,
kotrež so w Pratyji a Bramborskim Casniku wozjewichu. Wón zasadźi so za
wudawanje cyrkwinskeje nowiny Wosadnik a za wuchowanje serbskeje rěče w zjawnym
žiwjenju.



https://hsb.wikipedia.org/wiki/Gotika

Gotika woznamjeni epochu europskeje architektury a wuměłstwa srjedźowěka. Wona
nasta wokoło 1140 w Île-de-France (Paris a wokolina) a traješe sewjernje Alpow
hač do něhdźe 1500–1550. W dobje do toho přewahowaše twarski a wuměłski stil
romaniki, w dobje po tym stil renesansy. Gotiski twarski stil dobu zdźěla hač do
baroka přetraje a zbudźi w neogotice jako družina historizma nowy zajim. Gotiski
stil hodźi so jenož w architekturje jasnje wotmjezować, mjeztym zo so w plastice
a molerstwje stilistiske elementy zdźěla z druhimi dobami kryja.

Gotika běše doba zwobraznjenja křesćanskich idejow a so při tym we wulkej měrje
symboliki a alegorije posłuži. Wusahowaca wuměłska stwórba doby je gotiska
katedrala, kotraž jako wšowopřijaca wuměłska twórba architekturu, plastiku a
(škleńčne) molerstwo srjedźowěka zjednoći. W architekturje so nimo toho doby
zažneje, wysokeje a pózdneje gotiki rozeznawaja, kotrež so we wšelakorich
europskich kulturnych krajinach k rozdźělnemu časej přewzachu a so potom zdźěla
njewotwisnje wot so dale wuwichu.



https://hsb.wikipedia.org/wiki/Gerhard_Schr%C3%B6der

Gerhard Fritz Kurt Schröder (* 7. apryla 1944 w Mossenbergu) je něhdyši němski
politikar Socialnodemokratiskeje strony Němskeje. Wón bě wot 1990 do 1998
ministerski prezident Delnjeje Sakskeje a wot oktobra 1998 do nowembra 2005 jako
nawoda prěnjeje čerwjeno-zeleneje koalicije na zwjazkowej runinje sedmy kancler
zwjazkoweje republiki. Nimo toho bě mjez 1999 a 2004 z předsydu SPD.

Gerhard Schröder narodźi so jako druhe dźěćo mandźelskeju Eriki a Fritza
Schrödera na burskim statoku w Mossenbergu we wuchodźe dźensnišeje
Sewjerorynsko-Westfalskeje. Tam bě jeho mać před bombowymi nadpadami zwjazkarjow
ćeknyła. Jeho nan běše w tutym času jako wyši gefrajter při wuchodnej fronće a
padny 4. oktobra 1944 w Sedmihródskej, tak zo swojeho syna ženje njezezna.

Wot 1951 do 1958 wopytowaše Schröder ludowu šulu w Bad Salzuflen a w Talle. Po
tym absolwowaše w Lemgo wukubłanje k drobnowikowanskemu překupcej. Wot 1962 do
1964 wopytowaše wječornu šulu a nachwata srjedźnu zrałosć. W lěće 1966 złoži na
Westfalskim kolegu w Bielefeldźe maturu. W samsnym lěće započa studować
prawnistwo w Göttingenje, štož 1976 po druhim statnym eksamenje absolwowaše. Wot
1978 do 1990 dźěłaše jako socius prawizniskeje kenclije w Hannoverje a
zastupowaše mjez druhim pozdatneho terorista RAF Horsta Mahlera.

Gerhard Schröder bě štyri króć woženjeny, nima pak swójskich dźěći. Wot lěta
1997 je wón ženjeny z 19 lět młódšej žurnalistku Doris Schröder-Köpf.

Gerhard Schröder je wot 1963 z čłonom SPD. Mjez 1978 a 1980 běše ze zwjazkowym
předsydu młodych socialistow w SPD (Jusos) a wot 1980 do 1986 z čłonom
zwjazkoweho sejma. Pola wólbow k delnjosakskemu krajnemu sejmej nastupi w lěće
1986 jako načolny kandidat swojeje strony. We wólbach zhubi CDU absolutnu
wjetšinu, móžeše pak z pomocu FDP dale knježić. Schröder złoži mandat w
zwjazkowym sejmje a skutkowaše wotnětka jako nawoda opozicije a frakciski
předsyda SPD w krajnym sejmje.

Po třećim wólbnym dobyću dnja 1. měrca 1998 bu wot zwjazkoweho jednaćela SPD
Franza Münteferinga za kanclerskeho kandidata za wólby k 14. zwjazkowemu sejmej
w septembru samsneho lěta deklarowany. We wólbach bu k prěnjemu razej w
stawiznach zwjazkoweje republiki knježerstwo kompletnje wotsadźene a prěni raz
dóstachu strony na lěwej stronje politiskeho spektruma wjace hač 50 procentow.
Jako wuslědk wólbow sta so Schröder dnja 27. oktobra 1998 z kanclerom prěnjeje
čerwjeno-zeleneje koalicije na zwjazkowej runinje a z naslědnikom kanclera
Helmuta Kohla, kotryž bě do toho šěsnaće lět z nawodu čorno-žołteje koalicije.

Po wotchadźe předsydy SPD a financneho ministra Oskara Lafontaina w měrcu 1999
bu tež za zwjazkoweho předsydu swojeje strony woleny. Čerwjeno-zelena koalicija
realizowaše w slědowacych štyrjoch lětach dźěle wólbneho programa „Inowacija a
sprawnosć“, mjez druhim modernizaciju staćanstwoweho prawa, dawkowu reformu,
rentowu reformu, spušćenje atoma a zawjedźenje ekodawka. Diferency mjez
koaliciskimaj partneromaj wobstejachu pola temow požadarjow wo azyl, brónjowych
eksportow a Kosowskeje wójny. Nimo toho njemóžachu zwjazkowy etat konsolidować,
tak zo přiběraše cyłkowne zadołženje w Němskej mjez 1998 a 2005 kóžde lěto wo
přerěznje 3,6 %.

We wólbnym boju 2002 wupadaše spočatnje tak, jako by čerwjeno-zelena koalicija
wólby zhubiła. Při wólbach dnja 22. septembra dósta pak snadnu wjetšinu
mandatow, tak zo móžeše dale knježić. Po wobkedźbowarjach běchu předewšěm dwaj
faktoraj na kóncu rozsudźacaj: dobry a w medijach skutkowacy krizowy management
při wulkej wodźe Łobja w lěću 2002 a wotpokazanje němskeho wobdźělenja při wot
Zjednoćenych statow planowanej Irakskej wójnje. Wonkownopolitisce haješe wosebje
dobre poćahi k Francoskej pod prezidentom Jacques Chirac a k Ruskej pod
Wladimirom Putinom.

Po znowawuzwolenju nastorči Schröder dalše reformowe projekty, kaž na přikład
strowotnisku reformu. Z tak mjenowanej Agendu 2010 prezentowaše 14. měrca 2003
najwjetši a najwažniši projekt swojeho kanclerstwa. W běhu realizacije reformow
přiběraše kritika přećiwo čerwjeno-zelenemu knježerstwu a tež nutřkownostronska
kritika přećiwo Schröderej. W měrcu 2004 złoži zastojnstwo zwjazkoweho předsydy
SPD.

Po poražce socialdemokratow pola wólbow w najwjetšim zwjazkowym kraju
Sewjerorynsko-Westfalskej, hdźež bě SPD do toho 39 lět knježiła, staji Schröder
dnja 1. julija 2005 prašenje dowěry w parlamenće a zhubi – kaž bě to wotpohladał
– kanclersku wjetšinu, po čimž prosy zwjazkoweho prezidenta Horsta Köhlera wo
rozpušćenje zwjazkoweho sejma. Köhler postaji dočasne wólby za 18. septembra
2005.

9. julija wuzwoli so Schröder na stronskim zjězdźe delnjosakskeje SPD z 99,5 %
hłosow za načolneho kandidata krajneje lisćiny. Pola wólbow dóstachu
socialdemokraća 34,5 % hłosow, štož wotpowědowaše 222 sydłam (wot 614) w
parlamenće. Hačrunjež běchu najsylniša strona, móžeštej CDU a CSU zhromadnje
najwjetšu frakciju stworić. Po wólbnych wuslědkach njeměješe ani čerwjeno-zelena
ani čorno-žołta koalicija wjetšinu w sejmje. Jenička móžnosć bě wulka koalicija,
kotraž bě pak po Schröderowych słowach jenož pod jeho wjednistwom móžna. Po
internych jednanjach deklarowaše Schröder naposledku wotchad z politiki, tak zo
móžeštej frakciji CDU/CSU a SPD dnja 22. nowembra Angelu Merkel za prěnju
kanclerku Němskeje wolić. 24. nowembra 2005 złoži Schröder mandat w zwjazkowym
sejmje.

Po kóncu swojeje politiskeje karjery dźěłaše Schröder zaso jako prawiznik, ale
tež jako poradźowar w hospodarstwje, mjez druhim za ruski płunowy koncern
Gazprom.



https://hsb.wikipedia.org/wiki/Geografiska_do%C5%82hos%C4%87

Geografiska dołhosć (prjedy: „stopjeń dołhosće“), λ, mjezynarodnje skrótšena z
long. (longitudo = lon., longitude = jendź., franc. atd. „dołhosć“), wopisuje
jednu z wobeju koordinatow městna na zemskim powjerchu, a to jeho poziciju na
wuchod abo na zapad wot definowaneje (samowólnje postajeneje) sewjero-južneje
linije, nuloweho meridana. Wona je so prjedy stopjeń dołhosće mjenowała.
Geografiska dołhosć je kut, kotryž so, wuchadźo wot nuloweho meridiana (0°), hač
do 180° k wuchodnemu a 180° k zapadnemu směrej měri. Wjeršk tutoho kuta je
srjedźišćo mysleneje zemskeje kule, ramjenja wuchadźeja ze srjedźišća přez
nulowy meridian resp meridian, na kotrymž městno leži, kotrehož geografiska
dołhosć ma so podać. Město předznamješka (tradicionelnje +wuchod, −zapad) je tež
E resp. W dowoleny (skrótšenka "O" wobeńdźe so stracha zaměny dla, hlej deleka).

Dokelž njeje přiródna nulowa marka za meridiany (poł dołhostnika), kaž je
ekwator za měrjenje šěrokosće, dyrbi so nulowy meridian definować. Wot antiki so
Ferrowy meridian wužiwaše. Hakle w lěće 1884 je so swětodaloko jednotnje tón
meridian postajił, na kotrymž je srjedźna wóska wěsteho teleskopa obserwatorija
Greenwich (London) (hlej Stawizniske).

Geografiska dołhosć podawa so jako kutowy wotstawk w stopnjach, (łukowych)
mjeńšinach a sekundach wot nuloweho meridiana k wuchodej (E) abo zapadej (W).
Skrótšenka E za wuchod (wot jendźelskeho „east“) doporučuje so přez DIN 13312,
kotryž je rozsudny za nawtiku a lětansku nawigaciju, zo bychu so zmylki přez
zaměnu pismika O z ličbu 0 a z francoskej škrótšenku za zapad ("ouest")
zwoprědka wuzamknyli.

Najwjetša móžna ličbna hódnota je tuž 180 stopnjow, při čimž 180°E = 180°W.
Přibližnje pódłu tuteje geografiskeje dołhosće, ale z chětrymi wotchilenjemi,
běži w Pacifiku datumowa mjeza postajena wot potrjechenych krajow.

Wotstawk mjez dwěmaj dołhostnikomaj je na ekwatorje najwjetši. Tam je
wotšěrjenje wot jednoho stopnja 111,32 km wulke. Tuta distanca wotpowěduje
eksaktnje 60 mórskim milam, dokelž je so mórska mila prěnjotnje z jednej łukowej
mjeńšinu na ekwatorje definowała.

Na čopomaj wšak padaja wšě dołhostniki w jednym dypku hromadźe. Wotstawk mjez
dwěmaj dołhostnikomaj da so za šěrokosć φ a zemski radius r přibližnje ze
slědowacej formlu wobličić:

a = 2 π ⋅ r ⋅ cos ⁡ φ 360 {\displaystyle a={\frac {2\pi \cdot r\cdot \cos
{\varphi }}{360}}}

Wobmjezowanje podaćow dołhosće na cyłoličbne stopnje by tuž skoro wšudźe za
podaća pozicije přenjedokładne (w direktnej bliskosći k čopej wuwzate) było (to
je přičina za to, zo wuraz stopjeń dołhosće je zestarjeny). Dokładniše podaća
geografiskeje dołhosće dadźa so na slědowace wašnje wuhotować:

Rotacije zemje dla je městny čas na rozdźělnych šěrinach rozdźělne. Časowy
rozdźěl k nulowemu meridianej je jedna hodźina na 15° dołhostneho rozdźěla. Z
toho časowe pasma wuchadźeja.

Grjekski astronom a matematikar Hipparchos (wok. 190–120 př.n.l.č.) je zemju k
wuchodo-zapadnemu směrej prěni raz w 360 stopnjow dźělił.

W europskim namórnistwje je poćahowy system dołhostnikow dołho njejednotny był.
Wot 2. lětstotka př.n.l.č. hač do 19. lětstotka je Ferro-meridian dominantny
był, kotryž je Klawdius Ptolemeus postajił a so na najzapadnišu kanarisku kupu
El Hierro (17° 40′ W) poćahuje.

Po naciji so koordinatowe syće na nulowe meridiany w Londonje, Parisu abo Sankt
Petersburgu poćahowachu. Hakle na mjezynarodnej meridianowej konferency, we
Washingtonje 1884, postajichu Greenwich pola Londona swětodaloko, mj.dr. dokelž
so britiske mórske mapy swětodaloko wužiwachu.

Mjeztym zo geografiska šěrokosć přez měrjenje wertikalnych kutow słónca abo
sewjernički je relatiwnje jednorje wobličujomna, wuwiwaše so wobličenje
aktualneje geografiskeje dołhosće z podobnej dokładnosću dołhi čas ekstremnje
ćežko. Tutón za mórsku nawigaciju wažny dołhostny problem je so hakle kónc
18. lětstotka rozrisał. Za to su jara dokładne časniki trěbne, kotrež tež při
najmócnišim mórskim žołmjenju spušćomnje funguja, bjeztoho zo bychu so přez
wjedrowe wliwy kaž horcota a włóžnosć powětra pohubjeńšili. Prěni časnik, kotryž
je tute předpokłady spjelnił, běše „H4“, kotryž blidar John Harrison w měrcu
1762 wunamaka. Mytowe pjenjezy wustajene za to wot dołhostneje komisije
britiskeho sejma we wysokosći 20.000 puntow dósta Harrison hakle po wukazu krala
Jurja III. w lěće 1773. Zo by trěbnu dokładnosć docpěł, zhotowi swój časnik
wužiwajo kulkowcy nimale bjez rybowanja a z bimetalemi resistentnymi přećiwo
chabłanjam temperatury.

Dołhosć wariěruje wo sekundy, jeli so druhi referencny elipsoid abo wotchilacy
geodetiski datum wužiwa. Njewužiwa-li so globalnje najlěpje přiměrjacy elipsoid,
rěči so tež wo geodetiskej dołhosći.



https://hsb.wikipedia.org/wiki/Gaskonska_nar%C4%9B%C4%8D

Okcitanšćina (okcitansce occitan abo lenga d'òc ) je romanska rěč, kotruž
rěčitej někak 2 milionaj ludźi w Okcitanskej, to rěka w južnej třećinje
Francoskeje, w Italskej (w dolinach Valadas Occitanas a w kalabriskej gmejnje La
Gàrdia), w Katalanskej (Val d'Aran) a w Monaku. Okcitanšćina dźěli so do wjace
narěčow, najwuznamniše su lengadokska narěč (lo lengadocian), prowensalska narěč
(lo provençal abo lo provençau) a gaskonska narěč (lo gascon). Okcitanšćina je
jara bliska katalanšćinje.

Dźensa nałožujetej so za okcitanšćinu jenož dwě mjenje, mjenujcy occitan
(husćišo wužiwane) a lenga d'òc. Tutej mjenje pojawištej so kónc 13. lětstotka,
wonej stej wotwodźenej wot słowa òc (okcitansce haj), kotrež pak je wot
łaćonskeho hoc wotwodźene. W srjedźowěku rozeznawachu so lenga d'òc abo
okcitanšćina, lenga de si abo italšćina a lenga d'oïl abo francošćina (oïl je
archaiska forma dźensnišeho francoskeho oui).

W zańdźenosći, wosebje pak we 18.-20. lětstotkach, wužiwaše so za okcitanšćinu
tež mjeno prowensalšćina, někak wot lěta 1960 tuto słowo jenož prowensalsku
narěč woznamjeni. Okcitanšćinu mjenowachu tež lemosinšćina (w 13. lětstotku) a
gaskonšćina (w 16.-18. lětstotkach). Dźensa wužiwatej so tutej mjenje jenož za
wodpowědowacej narěči okcitanšćiny.

W srjedźowěku židowscy wobydlerjo Okcitanskeje wučiwachu wosebitu rěč, kiž bě so
z okcitanšćiny wuwiła. Tuta rěč rěka šuadit (שואדית) abo tež "židowska
prowensalšćina", najstarše teksty w njej napisane pochadźeja z 11. lětstotka.
Posledni znaty rěčnik šuadit běše francoski spisowaćel Armand Lunel (1892-1977).

Okcitanšćina wuwi so z ludoweje łaćonšćiny, kotruž běchu do wonych kónčin romske
wójska w lětach 118-52 př. Chr. n. přinjesli. Proces romanizacije wjace
lětstotkow traješe, Prowensalska a delni Lengadoc buštej zromanizowanej hižo w
1. lětstotku po Chr. n., někotre hórske kraje přiswojichu sej romansku rěč hakle
w 8. abo 9. lětstotkomaj po Chr. n. Dźěl baskiskeho rěčneho teritorija do
dźensnišeho zromanizowany njebu.

Prěnje okcitanizmy namakamy w łaćonsce pisanych dokumentach z 9. lětstotka,
prěnje ryzy okcitanske teksty pochadźeja z kónca 10. lětstotka. W srjedźowěku
ocitanšćina jako dwórska rěč a tež rěč wědomostnikow a wuměłcow měješe jara
wysoki prestiž. We wukraju prestiž okcitanšćiny zwyšowaše twórba a skutkowanje
troubadourow (okcitansce trobadors) w 12. a 13. lětstotkomaj. Jich rěč bě tež
wulki italski basnik Dante Alighieri w něšto wjeršach sławneje Božeje komedije
wužił: "Tan m'abellis vostre cortes deman, / qu'ieu no me puesc ni voill a vos
cobrire. / Ieu sui Arnaut, que plor e vau cantan; / consiros vei la passada
folor, / e vei jausen lo joi qu'esper, denan. / Ara vos prec, per aquella valor
/ que vos guida al som de l'escalina, / sovenha vos a temps de ma dolor!"
(Dante, La divina Commedia, Purgatorio XXVI, 140-147).

Okcitansce prědowachu tež duchowni tak mjenowaneje katharskeje cyrkwje, kotruž
romska katolska cyrkej za kecarsku sektu měješe. W lěće 1208 rozsudźi so bamž
Innocenc III. přećiwo katharam křižerjow posłać. Sćěhowaše dołha wójna, kotraž
za wuslědk měješe, zo w połójcy 13. lětstotka okcitanske teritorije Francoska
wobknježi. Kónc 15. lětstotka (w sewjernych kónčinach mjenowanych Creissent hižo
w 13. lětstotku) započa so w Okcitanskej francošćina jako rěč politiskeje a
kulturneje elity rozšěrować. To bě započatk diglosije w Okcitanskej. W 16.
lětstotku buštej tu jenož francošćina a italšćina jako hamtskej rěči
připóznatej. W kraju Bearn pak wužiwaše so okcitanšćina w oficialnych
dokumentach hač do časa Francoskeje rewolucije. Njedźiwajo na politisku
situaciju wjetšina wobydlerjow dale okcitansce rěčeše, wosebje ludoweje woršty,
ale těž wyše klasy tutu rěč zdźěla nałožowachu. Okcitanska literatura dale
kćěješe.

Na sćěhowacych linkach podamy krótki, jara jednory zarys gramatiki načasneje
okcitanšćiny na zakładźe lengadokskeje narěče.

Kaž we wjetšinje romanskich rěčow (z wuwzaćom rumunšćiny a jej bliskich
balkanskich romanskich rěčow), ma tež okcitanski substantiw dwaj genusaj
(maskulinum a femininum) a dwaj numerusaj (singular a plural). Plural
substantiwow twori so z pomocu kóncowki –s, na př. paire – paires.

W singularje před wokalemi definitny artikl so eliduje: l’amic (m.), l’amiga
(f.).

Na rozdźěl wot srjedźowěkeje okcitanšćiny načasna rěč njeznaje kategoriju pada,
wona jenož prepozicije (předłóžki) wužiwa: lo paire, del (= de + lo) paire, al
(= a + lo) paire, pel (= per + lo) paire; w plurale pak los paires, dels (= de +
los) paires, als (= a + los) paires, pels (= per + los) paires.

(Feminimum: escura, mai escura, la mai escura; plural: maskulinum: escurs, mai
escurs, los mai escurs, femininum: escuras, mai escuras, las mai escuras)

Přikłady: Lo mieu fraire. (Mój bratr.) Gojat mieu! (Mój hólče!) Aquò’s mieu. (To
je moje.)

Okcitanske werby dźěla so do třoch konjugacijow, werby 1. konjugacije maja w
infinitiwje kóncowku –ar, werby 2. konjugacije kóncowku –ir a werby 3.
konjugacije kóncowku –re, -er abo –e. Okcitanski werb ma štyri modusy
(indikatiw, imperatiw, kondicional a konjunktiw) a wósom tempusow (prezens,
passé composé/zestajeny preteritum, imperfekt, pluskwamperfekt, passé
simple/jednory perfekt, passé antérieur, futur a futur antérieur).

Kaž druhe romanske rěče tež okcitanšćina ma wjele njeregularnych werbow.
Njeregularne su napřikład werby aver (měć), èstre/èsser (być), far/faire (činić)
a dr.

Samsny wědomostnik pak hišće nadnarěčne (supradialektalne) dźělenje okcitanskich
narěčow namjetuje:



https://hsb.wikipedia.org/wiki/Filip_Jakuba%C5%A1

Filip Jakubaš (* 27. apryla 1895 w Bójswecach; † 9. meje 1966 w Šěrachowje) bě
serbski wučer a słownikar.

Wón narodźi so jako młódši bratr Józefa Jakubaša do Bójswečanskeje ratarskeje
swójby. Jako młody hólc pomhaše swojemu sotrowcej Filipej Rězakej druhdy při
pisanju jeho słownika. Wukubła so wot 1901 do 1909 na Budyskej Tachantskej šuli
a po tym hač do lěta 1914 na katolskim wučerskim seminarje. W lětach prěnjeje
swětoweje wójny dźěłaše jako wučer w Thammenhainje pola Worcyna (1914–15), w
Róžeńće (1916) a w Chrósćicach (1917–19). We Weimarskej republice bě z wučerjom
w Njebjelčicach, zwotkelž bu po přewzaću mocy přez nacionalsocialistow hišće w
lěće 1933 wupokazany. W slědowacych lětach wučeše na němskich šulach w Häslichu
pola Kamjenca, Šěrachowje a Schneebergu. W druhej swětowej wójnje słužeše jako
wojak.

W prěnimaj lětomaj po wuswobodźenju bě Jakubaš z wučerjom w Budestecach a wot
1947 do 1949 na nowozałoženym serbskim gymnaziju w čěskich Warnoćicach.
Poslednje powołanske lěta dźěłaše jako wědomostny sobudźěłaćer Instituta za
serbski ludospyt. Tam dźěłaše na swojim najwažnišim projekće,
Hornjoserbsko-němskim słowniku, kotryž 1954 wuńdźe. Nimo toho bě z čłonom
Hornjoserbskeje rěčneje komisije a hižo wot lěta 1917 z Maćicarjom.



https://hsb.wikipedia.org/wiki/Europski_%C5%A1winc

Europski šwinc (Meles meles) je rubježne zwěrjo ze swójby kunow a jedna ze
štyrjoch družinow rodu Meles, kotrež płaćachu hišće hač do 2000tych lět jako
jenička družina.

Wón je w cyłej Europje wot Britiskich kupow a Iberiskeje połkupy při Atlantiskim
oceanje hač k Wolze, ke Kawkazej a do Afghanistana žiwy. Šwincy w druhich
kónčinach Azije słušeja k druhim družinam. Sewjerna hranica rozšěrjenišća je
polarny kruh. Šwincy su tež na někotrych kupach Srjedźozemskeho morja, nic pak
na Balearach, Kreće a Rhodosu.

Šwincy bydla zwjetša w hórkatej, lěsojtej krajinje, hdźež twari swoju jamu při
skłoninach. Ma jara šěroki cyrobny spektrum, kotryž saha wot wudźenkow přez
insekty, małe cycaki, pólny płód hač k jahodkam.

Šwinc ma šwižnu hłowu, rydłu podobnu klamu a sylne tlapy, z kotrymiž móže derje
hrjebać. Je wot hłowy hač k tyłowej mjez 64 a 88 cm dołhi a ma 11 do 18 cm dołhi
wopušk. Waži přerěznje mjez 7 a 14 kg, zrědka tež hač 17 kg. Sančki su něšto
mjeńše a lochše. Charakteristisce je čorno-běła rysowanka hłowy.



https://hsb.wikipedia.org/wiki/Europska_rada

Europska rada (jendźelsce Council of Europe, francosce Conseil de l’Europe) je
europska mjezynarodna organizacija, kotraž bu 5. meje 1949 přez Londonske
zrěčenje załožena a wopřijima dźensa 47 statow. Wona je forum za debaty wo
powšitkownych europskich prašenjach. Jeje wustawki předwidźa zhromadne dźěło
čłonskich statow ze zaměrom spěchowanja hospodarskeho a socialneho postupa w
Europje.

Sydło Europskeje rady je Europski palast w Straßburgu. Kóždolětnje dnja 5. meje
swjeći so załoženski dźeń rady jako „Dźeń Europy“. Byrnjež wužiwa Europska rada
samsnu chorhoj a hymnu kaž Europska unija, njeje institucionelnje z njej
zwjazany.

Wona je najstarša politiska organizacija Europy. Załoženske staty Europskeje
rady běchu Belgiska, Danska, Francoska, Irska, Italska, Luxemburgska,
Nižozemska, Norwegska, Šwedska a Zjednoćene kralestwo. Zwjazkowa republika
Němska je wot 2. meje 1951 z čłonom. Hač na tři wuwzaća su mjeztym wšě europske
staty z čłonami organizacije. Swjaty stoł ma jenož status wobkedźbowarja,
Běłoruska je wot lěta 1993 zastupny kandidat a přistup Kosowa je hakle potom
móžny, hdyž je jeho mjezynarodny status jasny.



https://hsb.wikipedia.org/wiki/Esiw

Esiw (wot łaćonskeho esse = „być“) je pad we finougriskich rěčach, kotryž staw
wupraji.

We Finšćinje ma esiw kóncowku -na resp. -nä, na př. lapsena = „jako dźěćo“.
Kóncowka so złožuje po wokalnej harmoniji. Při słowach z stopjenjowej změnu
(němsce Stufenwechsel) so „sylny“ stopjeń wužiwa. Přikłady:

Esiw so tež jara často temporalnje wužiwa, před druhim při wšědnych dnjach, na
př.: Tulen perjantaina. = „Přińdu na pjatku.“

W Estišćinje je kóncowka -na, na př. müüjana „jako předawar“, müüjatena „jako
předawarjo“, jalana „jako noha“, jalgadena abo jaluna „jako nohi“. Na rozdźěl
wot finšćiny steji słowo zwjetša w słabym stopjenju. We wobchadnej estišćinje bě
esiw so zminył a bu na spočatku 20. lětstotka kumštnje zaso do spisowneje rěče
zawjedźeny.

W Samišćinje ma esiw kóncowku -n, při čimž so mjez singularom a pluralom
njerozeznawa. W słowach z stopjenjowej změnu ma esiw samsny stopjeń kaž
nominatiw w singularje.

Přikład: Son lea isidin dálus. = „Wón je bur na dworje.“ (po słowach.: „jako
bur“)

Madźaršćina znaje dwě formje esiwa . Wobě formje stej we wobchadnej rěči skerje
rědkej a so normalnje jenož w pisanej formje (literatura) namakatej.

Esiw-modal so ze sufiksom -ul abo -ül twori. Wón je po słowach kaž přirunace
„kaž“ abo „jako“ rozumić. Přikłady:

Esiw-formal so ze sufiksom -ként twori. Wón woznamjenja w Serbšćinje tak wjele
kaž „jako“. Přikłady:



https://hsb.wikipedia.org/wiki/Eksodus

1.kap. Derjeměće Hebrejow w Egyptovksej 2.kap. Mójzes so narodźi 3.kap. Palacy
so kerk 4.kap. Mójzes dóstawa móc znamjenjow 5.kap. Prěnja rozmołwa z faraonom
6.kap. Nowa rozprawa wo powołanju Mójzesa 7.kap. Pokročowanje z rozprawu wo
powołanju 8.kap. 2.čwěla: Žaby 9.kap. 5.čwěla: mrětwa skotu 10.kap.8.čwěla:
skóčki 11.kap.Připowědźenje smjerće prěnjorodźenych 12.kap.Pascha
13.kap.Njekisane chlěby 14.kap.Wot Etama k Čerwjenemu morju 15.kap.Spěw dobyća
16.kap.Mana a pocpule 17.kap.Woda ze skały 18.kap.Mójzes zetka so z Jitrom

20.kap. Dekalog 21.kap. Zakonje wo nejwólnikach 22.kap. Pokradnjenje skotu
23.kap. Sprawnosć. Winowatosće napřećo njepřećelam 24.kap. Wobzamknjenje zwjazka
25.kap. Dawk za swjatnicu 26.kap. Bydlenje. Přestrjency a přikrywy 27.kap.
Wołtar za palne wopory 28.kap. Drasta měšnikow 29.kap. Swjećizna Aarona a jeho
synow.Přihotowanje 30.kap. Kadźidłowy wołtar 31.kap. Twarcy swjatnicy 32.kap.
Złote ćelo 33.kap. Přikaz: Dale ćahnyć 34.kap. Wobnowjenje zwjazka.Tafli zakonja
35.kap. Zakoń sabatoweho měra 36.kap. Zakónčenje zběrki 37.kap. Křinja 38.kap.
Wołtar za palne wopory 39.kap. Drasta wyšeho měšnika 40.kap. Postajenje a
swjećizna swjatnicy



https://hsb.wikipedia.org/wiki/Duisburg

Duisburg je wulkoměsto na zapadźe Němskeje. Leži na zapadnej kromje Ruhrskeho
kraja při wuliwje rěki Ruhr do Ryna. Je z wjace hač 480.000 wobydlerjemi po
Kölnje, Düsseldorfu, Dortmundźe a Essenje pjate najwjetše město
Sewjerorynsko-Westfalskeje a steji na 15. městnje najwjetšich městow Němskeje. W
lěće 2010 bě zhromadnje z dalšimi městami Ruhrskeho kraja kulturna stolica
Europy.

Susodne města su Hamborn na sewjeru, Oberhausen na sewjerowuchodźe, Mülheim/Ruhr
na wuchodźe, krajna stolica Düsseldorf na juhu a Moers na tamnym brjoze Ryna na
zapadźe.

Duisburg bě so dla połoženja při Ruhrskim wuliwje hižo w srjedźowěku k wažnemu
wikowanskemu srjedźišću wuwiło, zhubi pak přez přeměnjenje Rynskeho běha
nachwilnje swój wuznam. Hakle za čas industrializacije Ruhrskeho kraja w 19.
lětstotku zdoby sej jako najwažniši Rynski přistaw nadregionalny wuznam wróćo.
Duisburgski rěčny přistaw ze srjedźišćom w měšćanskim dźělu Ruhrort płaći jako
najwjetši nutřkokrajny přistaw cyłeho swěta. Z Duisburgskich wysokich pjecow
pochadźa třećina hrubeho železa w Němskej. W zašłych lětstotkach je so
hospodarstwo kaž w cyłym regionje přestrukturowało a je dźensa bóle na
posłužbowy sektor wusměrjene.



https://hsb.wikipedia.org/wiki/Dnjestr

Dnjestr (ukrainsce Дністер/Dnister, rumunsce Nistru, rusce Днестр/Dnjestr) je
1352 kilometrow dołha rěka na juhozapadnej Ukrainje a w Moldawskej, kotraž je na
něhdźe 500 kilometrach pławna a běži do Čorneho morja. Jedna so wo dźesatu
najdlěšu rěku cyłeje Europy.

Wužórli so blisko městačka Turka w sewjernym dźělu ukrainskich Lěsnych Karpatow
něhdźe 15 kilometrow wuchodnje pólskeje hranicy a běži najprjedy do sewjerneho a
potom zwjetša do wuchodneho směra přez Lwiwsku oblasć. Za starym wjerchowskim
městom Halyč započina charakteristiski, hač do 160 metrow hłuboki Dnjestrowski
kanjon z wjele rěčnymi kolenami, stejacymi pod přirodoškitom. W tutym wotrězku
je so rěka hłuboko do Podolskeje platy zarězała. Za něhdyšej osmanisko-pólskej
namjeznej twjerdźiznu Chotyn twori Dnjestr něhdźe 140 kilometrow dołhi
Nowodnistrowski spjaty jězor. W srjedźnym běhu je Dnjestr přirodna hranica
najprjedy mjez Ukrainu a Moldawskej a potom mjez Moldawskej a separatistiskej
Přidnjestrowskej republiku, kotrejež stolica Tiraspol so jako najwjetše město
při Dnjestrje na wuchodnym brjoze rěki namaka. Blisko městačka Majaki wuliwa so
Dnjestr z deltu do 40 kilometrow dołheho Dnjestrowskeho limana, zaliwa Čorneho
morja.



https://hsb.wikipedia.org/wiki/Dietrich_%C5%A0o%C5%82ta

Dietrich Šołta (němsce Dietrich Scholze; * 8. septembra 1950 w Budyšinje) je
serbski literarny wědomostnik, kotryž bě wot 1992 do 2015 z nawodu Serbskeho
instituta.

Po maturje w lěće 1969 studowaše na Berlinskej Humboldtowej uniwersiće
slawistiku. Wot 1974 do 1991 bě ze sobudźěłaćerjom Centralneho instituta za
literarne stawizny Akademije wědomosćow NDR w Berlinje a tam w lětomaj 1990/91
nawoda slawistiskeho wotrjada. 1980 promowowaše a 1988 so habilitěrowaše wo
stawiznach pólskeje literatury a dźiwadła. W 1980tych lětach zaběraše so
přiběrajcy tež ze serbskimi temami.

Wot septembra 1992 bě Šołta z direktorom nowozałoženeho Serbskeho instituta w
Budyšinje a wot 1997 nimo toho z honorarnym profesorom při Instituće za
sorabistiku w Lipsku.

W serbskim towaršnostnym žiwjenju skutkowaše mjez druhim jako čłon předsydstwa
Zwjazka serbskich wuměłcow a w předsydstwje Maćicy Serbskeje kaž tež jako
šefredaktor wědomostneho časopisa Lětopis.



https://hsb.wikipedia.org/wiki/Dabit_Boguw%C4%9Br_G%C5%82owan

Dabit Boguwěr Głowan (němsce David Traugott Kopf abo Wowanus; * 13. apryla 1788
w Čornym Chołmcu, † 2. nowembra 1865 w Berlinje) bě serbski wučer, wuznamny
pedagoga, spisowaćel a zakitowar serbstwa.

Narodźi so jako syn wučerja a bratr Jeremiasa Bogusława a Kita Samuela Głowana w
Čornym Chołmcu a přihotowaše so přez samostudij, pućowanje a hospitacije na
wučerske powołanje. W lětomaj 1802/03 běše z wučerskim pomocnikom pola swojeho
bratra Kita Samuela w delnjołužiskim Malinje a 1803–05 pola bratra Jeremiasa
Bogusława w Lutolu pola Choćebuza. Wot lěta 1805 skutkowaše we wšelakich
delnjołužiskich wsach jako wučer. Tak w Kokrjowje (1805/06), Prjawozu (1806–10),
Popojcach (1810–14) a na šuli při Choćebuskej klóšterskej cyrkwi (1814–1819). Tu
wuwučowaše w serbskej rěči, štož wjedźe ke konfliktam ze superintendentom
Bolzenthalom, kiž chcyše serbšćinu ze šulow wutłóčić. 1816 załoži prěnje
towarstwo Choćebuskich wučerjow. Wot 1819 do 1825 běše seminarski wučer w Nowej
Cali. W lěće 1825 so do Berlina přesydli, hdźež přewza načolnistwo
nowozałoženeho wustawa za zanjerodźene dźěći při Halskimi wrotami. 1856 poda so
na wuměnk.

Głowan bě připóznaty pedagoga a měješe wuske zwiski ze znatymi pedagogami
swojeho časa, mjez druhim z Diesterwegom. Wosebje po 1820 wudawaše mnóstwo
powučacych a pedagogiskich spisow, tak na přikład Anweisung zum Rechnen nach
naturgemäßen Grundsätzen (1821) a časopis Volksschulfreund,
praktisko-pedagogiski časopis za wučerjow a šulerjow ludowych šulow. Nastupajo
serbstwo započa hižo 1806 pod wliwom Jana Šyndlarja w hornjo- a delnjoserbskej
rěči publikować a wudawaše pozdźišo serbske basnje a powědančka, spěwy, kěrluše
a přełožene prědowanja, kotrež so najebać wulkeho nakłada spěšnje wupředachu.
Nimo toho prócowaše so jara wo wudaće delnjoserbskeje Biblije 1821 a 1824.
Skutkujo w Berlinskim towarstwje za křesćanske pisma přełoži mjez 1837 a 1843
šěsć traktatow a wuda je z nakładom mjez tři a dźesać tysac hornjo- a
delnjoserbsce.



https://hsb.wikipedia.org/wiki/Christian_Knauthe

Christian Knauthe (tež Christian Knauth; * 19. decembra 1706 w Zhorjelcu, † 7.
januara 1784 we Friedersdorfje) bě hornjołužiski stawiznar a ewangelski farar we
Friedersdorfje pola Markoćic. Płaći jako najwuznamniši hornjołužiski
domiznowědnik 18. lětstotka.

Knauthe narodźi so 1706 w Zhorjelcu jako jedne wot dźesać dźěći Gottfrieda
Knautha. Po wopyće Zhorjelskeho gymnazija studowaše wot 1728 do 1732 w Lipsku
teologiju, filozofiju kaž tež cyrkwinske a politiske stawizny. Přez kontakty k
serbskim studentam nawukny tam tež serbšćinu. Wot 1732 dźěłaše jako domjacy
wučer we Friedersdorfje. Dźěło jako prědowar započa 1736 w Zhorjelskej cyrkwi
Swjateje Trojicy.

Wot 1741 běše z fararjom Friedersdorfskeje wosady a wukubła tež tamnišich dźěći.
W lěće 1765 wozjewješe prěnju wjesnu chroniku Friedersdorfa. Ze swojej knihu
Derer Oberlausitzer Sorberwenden Umständliche Kirchengeschichte wot 1767
přinošowaše tež k sorabistiskemu slědźenju. Cyłkownje wozjewješe wjace hač 65
ćišćanych spisow. Nimo toho zestaješe wosobinsku knihownju z něhdźe 4600 spisami
kaž tež pjenježny kabinet. Zběrka bu pak w lěće 1754 přez woheń zničena.



https://hsb.wikipedia.org/wiki/Chasow

Chasow (němsce Quoos) je wjes ze 168 wobydlerjemi w srjedźišću hornjołužiskeho
wokrjesa Budyšin. Słuša wot lěta 1999 ke gmejnje Radwor a leži mjez 154 a 180 m
nad mórskej hładźinu na južnej kromje krajiny hornjołužiskeje hole a hatow. Hač
do lěta 1936 bě Chasow samostatna gmejna, po tym najprjedy Łuhowski wjesny dźěl
a mjez lětomaj 1994 a 1999 dźěl Njeswačanskeje gmejny.

Susodne wjeski su Bronjo a Radwor na wuchodźe, Čorny Hodler na juhu a Łuh na
zapadźe.

Sydlerskostawiznisce je Chasow přidróžny nawsowc. Prěnje historiske naspomnjenje
jako knježe sydło Chozow abo Kazow je z lěta 1242. Blisko Chasowa so wot lěta
1979 stary Zarěčanski wětrnik namaka.

Wot lěta 1890 měješe Chasow zastanišćo při železniskej čarje Budyšin–Rakecy,
kotraž wjedźeše wot 1908 hač do Wojerec. W lěće 1999 bu wosobowy wobchad
zastajeny a 2001 so čara zawrě.

W lěće 1884 měješe wjes po Mukowej statistice 174 wobydlerjow, z nich 168 Serbow
(97 %). Křesćanscy Chasowčenjo přewažnje su protestanća, kiž přisłušeja
Njeswačanskej wosadźe. Katolscy wobydlerjo słušeja k Radworskej wosadźe.

Po ludličenju w lěće 2011 bydlachu we wsy 168 wobydlerjow w přerěznej starobje
wot 41,4 lět (Sakska: 46,4).



https://hsb.wikipedia.org/wiki/Caracas

Caracas (hamtsce Santiago de León de Caracas) je stolica a z něhdźe 2,2
milionomaj wobydlerjow zdobom najwjetše město kaž tež hospodarske srjedźišćo
južnoameriskeho stata Venezuela. W cyłym metropolowym regionje bydla samo 3,3
miliony ludźi. Nadeńdźe so njedaloko pobrjoha Karibiskeho morja na sewjeru kraja
we wysokosći 900 metrow. Mjez městom a morjom zběhaja so wjace hač 2000 metrow
wysoke Přibrjóžne horiny (Cordillera de la Costa). Přistaw a mjezynarodne
lětanišćo Caracasa nadeńdźetej so w přibrjóžnymaj městomaj La Guaira a
Maiquetía.

Kampus Caracaskeje uniwersity, najwjetšeje we Venezueli, słuša wot lěta 2000 do
swětoweho herbstwa UNESCO.

Prěni Europjan při venezuelskim pobrjoze njedaloko dźensnišeho města bě Krystof
Kolumbus w lěće 1498. Město same załoži so pak hakle 1567 wot španiskeho
dobywarja Diego de Losada pod mjenom Santiago de León de Carácas a bě pozdźišo
ze sydłom guwernera. Po njewotwisnosći Venezuele wot Wulkokolumbiskeje sta so
Caracas ze stolicu noweho stata.

W měsće knježi tropiska klima z přerěznej lětnej temperaturu wot 22,5 °C a
spadkami wot 900 do 1300 milimetrow wob lěto.



https://hsb.wikipedia.org/wiki/Canberra

Canberra je stolica a z něhdźe 350.000 wobydlerjemi wosme najwjetše město
Awstralskeje. Wone je najwjetše město w nutřkownym kraju a nadeńdźe so w
Australian Capital Territory („Awstralskim stolicowym teritoriju“) 290
kilometrow juhozapadnje Sydneyja a 670 kilometrow sewjerowuchodnje Melbournea.
Canberra je wot US-ameriskeho architekta Waltera B. Griffina planowana stolica a
je so w lěće 1908 jako kompromis mjez najwjetšimaj městomaj Melbourne a Sydney
jako hłowne město postajiła. Twarske dźěła zahajichu so 1913 a dnja 9. meje 1927
dósta nowe město status stolicy.

Město leži něhdźe 150 kilometrow zdalene wot wuchodneho pobrjoha Awstralskeje
blisko horin Brindabella Ranges, wotrězka Snowy Mountains we wysokosćach mjez
550 a 700 metram nad morjom. Ma ćopło-měrnu klimu z horcym, suchim lěćom a – za
awstralske poměry – zymnej zymu z častym zmjerzkom. Přerězna maksimalna
temperatura leži wob lěto pola 19,7 °C, minimalna temperatura pola 6,5 °C.



https://hsb.wikipedia.org/wiki/Budestecy

Budestecy (němsce Großpostwitz) su wjes a gmejna w Hornjej Łužicy, ležaca w
Sprjewinym dole mjez Lubinom a Mnišoncom něhdźe sydom kilometrow južnje
Budyšina.

Susodne gmejny su Kubšicy na sewjerowuchodźe, Kumwałd na juhowuchodźe, město
Šěrachow-Korzym na juhu, Hornja Hórka na zapadźe a wulke wokrjesne město Budyšin
na sewjerozapadźe.

Prěnje historiske naspomnjenje jako Bustewitz pochadźa z lěta 1331. W lěće 1413
mjenuje so wjes jako knježe sydło, ležownostne knjejstwo měješe pak znajmjeńša
wot 15. lětstotka Budyska měšćanska rada. Wot toho časa su Budestecy tež wosadna
wjes za wokolinu.

W 1930tych lětach zagmejnowachu so Dźenikecy, Hajnicy a Rašow (1934) kaž tež
Zahor, Kózły a Chójnička (1936). 1950 přińdu Bělšecy ke gmejnje. Z komunalnej
reformu 1994 dóstanu Budestecy Bónjecy a Lubjenc wot Kubšičanskeje gmejny a 1999
so Jiłocy zagmejnowachu.

Wot 1877 do 2004 mějachu Budestecy dwórnišćo při železniskej čarje
Budyšin–Žandawa. Wo znowawotewrjenju čary so sčasami diskutuje.

W lěće 1884 měješe wjes po Mukowej statistice 575 wobydlerjow, z nich 432 Serbow
(75 %). Arnošt Černik zwěsći 1956 serbski podźěl wobydlerstwa wot jenož hišće
14,3 %.

Po ludličenju w lěće 2011 bydlachu we wsy 1723 wobydlerjow w přerěznej starobje
wot 48,1 lět (Sakska: 46,4).



https://hsb.wikipedia.org/wiki/Bornholm

Bornholm je najbóle na wuchodźe ležaca kupa Danskeje a twori hromadźe z 11
mjeńšimi kupkami najwuchodnišu gmejnu kraja. Leži w Baltiskim morju mjez
Šwedskej w sewjeru a pólskej Pomorskej w juhu. Danska stolica Kopenhagen leži
něhdźe 150 kilometrow do sewjerozapada, Rujany něhdźe 80 kilometrow do
juhozapada. Južny pobrjóh Šwedskeje je 40 kilometrow zdaleny. Na kupje je nimale
40.000 wobydlerjow žiwych, kiž zdźěla wuchododansko-šonsku narěč Bornholmsk
rěča.

Bornholmski pobrjóh je cyłkownje 158 kilometrow dołhi, zwjetša nahły a hač do 22
metrow wysoki. Pěskowy brjóh so jenož při juhowuchodnym róžku namaka. Hórkata
krajina stupa k 162 metrow wysokemu najwyšemu dypkej Rytterknægten w srjedźišću
Bornholma. W dolinje Døndalen w sewjeru kupy namaka so tež najwyši wodopad
Danskeje, kotryž je 22 metrow wysoki.

Hač do 10. lětstotka bě Bornholm samostatne kralestwo, kotrež so mjez 961 a 985
wot Danskeje zdoby. Najwjetše město, zarjadniske sydło a hłowny přistaw
Bornholma je w juhozapadźe ležace Rønne z 13.000 wobydlerjemi.



https://hsb.wikipedia.org/wiki/Bogumi%C5%82_%C5%A0wjela

Bogumił Šwjela (němsce Gotthold Schwele abo Schwela; * 5. septembra 1873 w
Skjarbošcu; † 20. meje 1948 pola Naumburga) bě ewangelski duchowny, słownikar,
rěčespytnik, publicist, dołholětny předsyda Maćicy Serbskeje a sobuzałožer
Domowiny.

Narodźi so jako syn Skjarboščanskeho kantora a serbskeho nowinarja Kita Šwjele.
Po maturje na Choćebuskim gymnaziju studowaše wot 1894 do 1897 w Berlinje
teologiju a slawistiku. Po studiju najprjedy žane dźěłowe městno we Łužicy
njenamaka, čehoždla dźěłaše wot 1899 do 1903 jako domjacy wučer pola pruskeho
oficěra von Hohenau w Podstupimje. W lěće 1903 nastupi městno jako pomocny farar
při Serbskej cyrkwi w Choćebuzu. Dla jeho prědowanja w delnjoserbskej rěči
dóńdźe ke konfliktej z němskim fararjom Choćebuskeje wosady, kiž chcyše
přeněmčenje města doprědka ćěrić. W lěće 1908 wopušći Šwjela město a nastupi
wikarske městno we Wochozach, po tym zo zakazachu jemu serbske prědowanje w
Choćebuzu. 1913 so do delnjołužiskeho Dešna přesydli, hdźež skutkowaše hač do
nanuzowaneho wuměnka w lěće 1941 jako farar. Dla skutkowanja za serbstwo
wuhnachu jeho nacionalsocialisća w tym lěće z domizny, čehoždla so k swójbje do
Rudolstadta přesydli.

W meji 1948, hdyž chcyše so skónčnje do delnjołužiskeje domizny wróćić zaja jeho
w ćahu z Rudolstadta do Choćebuza w bliskosći Naumburga Boža ručka, na čož
zemrě.

Hižo jako młodźenc so do serbskeho narodneho prócowanja zarjadowaše. Zhromadnje
z Wylemom Nowym organizowaše delnjoserbske studentstwo a załoži w lěće 1891
Zwězk serbskich pśijaśelow, z kotrehož wurosće młodoserbske hibanje Delnjeje
Łužicy. 1895 bě hłowny starši serbskeho studentstwa; w awgusće 1896 organizowaše
schadźowanku w Hrodźišću.

Jako Wochožanski farar załoži k spěchowanju swojich rěčespytnych zaměrow
filologiski wotrjad Maśicy Serbskeje, hdźež bě ze sekretarom. Skutkujo w Hornjej
Łužicy pohłubšowaše zwiski k tamnišim serbskim prócowarjam.

Z přeswědčenja, zo móhli so serbstwo jenož w zhromadnosći wobchować, zrodźi so
ideja załoženja wšoserbskeje narodneje organizacije. Hromadźe z Arnoštom Bartom
a Francom Kralom iniciěruje tak załoženje třěšneho zwjazka serbskich towarstwow,
kotrež so dnja 13. oktobra 1912 we Wojerecach přewjedźe. Po Šwjelowym namjeće
dósta nowa organizacija mjeno „Domowina“.

W delnjołužiskej domiznje staraše so wutrajnje wo wudawanje ludowych
publikacijow. Tak bě z redaktorom Pratyje (1895–1899 a znowa 1930–37),
Bramborskeho Casnika (1916–18) a Serbskeho Casnika (1921–22). 1905/06 wudawaše
cyrkwinski časopis Wosadnik a 1914/15 měsačnik Gwězda. Po prěnjej swětowej
wójnje postara so wo znowawudawanje delnjoserbskeje literatury w rjedźe Serbska
knigłownja, w kotrymž wuńdźe cyłkownje 11 knihow. 1924 započa wudawać
zhromadźene spisy Mata Kosyka, móžeše pak dla hospodarskeje krizy jenož tři
zwjazki wozjewić. Spisa nahladnu ličbu nastawkow w nimale wšěch serbskich a
wjele němskich publikaciskich organach. Nimo toho přełožowaše lyriku a prozu do
delnjoserbšćiny.

Wosebje w młodych lětach wěnowaše so serbskemu rěčespytej. Spěchowany a
podpěrowany wot 20 lět staršeho Arnošta Muki staraše so wo konsolidowanje
delnjoserbskeje syntaksy a prawopisa. K tutomu zaměrej napisa mjez druhim
dwudźělnu rěčnicu Lehrbuch der niederwendischen Sprache. Grammatik. (Heidelberg
1906) a Übungsbuch (Cottbus 1911). Jeho wobšěrne mjenowědne dźěło wuńdźe po jeho
smjerći jako Die Flurnamen des Kreises Cottbus (Berlin 1959). Pomhaše Arnoštej
Muce při zestajenju wulkeho delnjoserbskeho słownika a pokročowaše na tutym
zakładźe pozdźišo sam z přihotowanjom noweho słownika, kotryž so dla wuhnaća z
Łužicy pak ženje njezrealizowa.

Wosebje za čas Weimarskeje republiki wustupowaše we wšelakich funkcijach za
prawa Serbow. Tak bě prěni městopředsyda Domowiny, dołholětny sekretar a hač do
jeje zakaza přez nacionalsocialistow předsyda Maśicy. Wot 1894 bě tež ze
sobustawom hornjoserbskeje Maćicy a wot 1922 čestny čłon. Po kóncu druheje
swětoweje wójny wobdźěli so na wozrodźenju Domowinskeho skutkowanja w Delnjej
Łužicy a wot 1947 bě redaktor Noweho Casnika.



https://hsb.wikipedia.org/wiki/Bjedrich_Adolf_Klin

Bjedrich Adolf Klin (němsce Friedrich Adolph Klien; * 23. oktobra 1792 w Barće,
† 4. nowembra 1855 w Budyšinje) bě serbski rěčnik a doktor prawnistwa a wot 1847
hač do swojeje smjerće 1855 z prěnim předsydu Maćicy Serbskeje.

Wón narodźi so jako syn Bartskeho fararja a wopytowaše wot 1806 do 1813 Budyski
gymnazij. Wot 1813 do 1818 studowaše w Lipsku prawnistwo. Młódšej bratraj Gustaw
a Arnošt Ludwig běštaj z fararjom w Ketlicach resp. profesorom w Moskwje. Po
nawróće do Łužicy bu přiwzaty do rjada hornjołužiskich rěčnikow a 1822 přestupi
do słužby Budyskeje měšćanskeje rady jako pismawjedźer. Pozdźišo bu wuzwoleny za
měšćanskeho radźićela a měješe jako tajki nadawkaj policajskeho direktora a
inspektora nad cyrkwjemi a šulemi w měsće. Nimo toho běše zapósłanc sakskeho
krajneho sejma w Drježdźanach.

Jako student wobnowješe hromadźe ze šulskim přećelom Handrijom Lubjenskim
Serbske prědarske towarstwo nimale sto lět po jeho prěnim załoženju. W
zastojnstwje měšćanskeho radźićela zasadźi so wuspěšnje za to, zo so w nowym
šulskim zakonju lěta 1835 žada nałožowanje serbšćiny we wučbje, znajmjeńša we
wobmjezowanym wobłuku. Wot 1845 wobdźěli so na prócowanjach wo załoženje Maćicy
Serbskeje, za kotrejež prěnjeho předsydu bu w lěće 1847 wuzwoleny. Jako
připóznaty, skerje konserwatiwny Budyski byrgar zawěsći serbskemu zjednoćenstwu
tež we wobłuku rewolucije 1848/49 dowěru wyšnosće přez to, zo wustupowaše
přećiwo rewolucionarnemu křidłu serbskeho narodneho hibanja a zastupjerjam
słowjanskeje wzajomnosće kaž Janej Arnoštej Smolerjej.



https://hsb.wikipedia.org/wiki/Arno%C5%A1t_Bart

Arnošt Bart (tež Arnošt Bart-Brězynčanski, němsce Ernst August Barth; * 29.
awgusta 1870 w Lětonju pola Kubšic, † 15. februara 1956 w Brězynce pola Delnjeje
Hórki) bě serbski politikar a narodny prócowar. Wón słušeše w lěće 1912 k
sobuzałožerjam Domowiny a bě jeje prěni předsyda hač do lěta 1927.

Bart pochadźa ze serbskeje małoburskeje swójby. Mjez 1885 a 1888 wuknješe na
wikowanskej šuli w Budyšinje. Po tym pućowaše přez Europu a wopytowaše mjez
druhim Francosku, Rusku a Rakusko-Wuhersku. Po puću wuknješe młody Bart zahoriće
francosce, rusce a čěsce.

Po nawróćenju do Łužicy zastupi 1890 do Maćicy Serbskeje. W lěće 1911 bu do
poslednjeho krajneho sejma kralestwa Sakskeje woleny, hdźež so jako
bjezfrakcijny zapósłanc wosebje za kulturne a socialne zajimy serbskeje wjesneje
ludnosće zasadźowaše. Chcyše předewšěm serbskich małych a srjedźnych ratarjow
spěchować.

W lěće 1912 bě Arnošt Bart sobuzałožer serbskeho třěšneho zwjazka, kotryž chcyše
jako prěni předsyda k sylnemu zastupnistwu serbskeho ludu wuwić. Tomu zadźěwaše
wudyrjenje prěnjeje swětoweje wójny.

Po nowemberskej rewoluciji w Sakskej słušeše Bart w hodowniku 1918 k załožerjam
Serbskeho narodneho wuběrka, kotryž chcyše wjace samopostajenja a kulturnu
awtonomiju za Serbow. Dołho bě njejasne, hač chcychu čłonojo wuběrka serbsku
awtonomiju w ramiku Němskeho mócnarstwa abo přizamknjenje Łužicy k nowozałoženej
Čěskosłowakskej. Hišće 1918 jednaše Bart ze sakskim knježerstwom w Drježdźanach
wo prawach Serbow; runočasnje pak nawjaza kontakty k čěskosłowakskemu
knježerstwu, wot kotrehož podpěru za serbske zajimy wočakowaše. W serbskej
ludnosći samej namakachu wšak jenož mało zrozumjenja za swoje politiske zaměry.

W januarje 1919 pućowaše Bart přez Prahu k Pariskej měrowej konferency, hdźež
chcyše čěskosłowaksku delegaciju wot toho přeswědčić, zo bychu tež w mjenje
Serbow jednali. Wosta hač do započatka apryla w Praze, bjez wuspěcha. Wróćiwši
so do Němskeje, bu dla „přeradniskich počinanjow“ zajaty a 1920 wot Lipšćanskeho
mócnarstwoweho sudnistwa k třom lětam jatby na twjerdźiznje wotsudźeny, wot
kotrychž połojcu wotpokući.

Po pušćenju z jatby angažowaše so Bart w Serbskej ludowej stronje. 1933 bu wot
nacijow krótkodobne zajaty a 1935 z łužiskeje domizny wuhnaty. W lětomaj 1944 a
1945 sedźeše w jatbje Gestapo.

Po Druhej swětowej wójnje wobdźěli so při nowotwarje serbskich institucijow.
Jako konserwatiwny wšak w nowym socialistiskim systemje hižo žanu politisku rolu
njehraješe.



https://hsb.wikipedia.org/wiki/Addis_Abeba

Addis Abeba (tež Addis Ababa, amharsce አዲስ ፡ አበባ - „nowa kwětka“) je stolica a
najwjetše město wuchodoafriskeho kraja Etiopiskeje. Leži w srjedźišću kraja we
wysokosći wot 2.200 do 3.000 metrow nad hładźinu morja pod horu Entoto a je tuž
po Quito (Ekwador) a Sucre (Boliwiska) třeće najwyše ležaca stolica na swěće.
Addis Ababa ma wokoło 3,3 mio. wobydlerjow a je politiske, hospodarske a
zarjadniske srjedźišćo Etiopiskeje kaž tež sydło centrale Afriskeje unije (AU).

Sydlišćo załoži so hakle w nowembrje 1886 w bliskosći rezidency krala Menelika
II., kotrehož hłowne lěhwo steješe tehdy na horje Entoto. Tam dosć městna za
załoženje noweje stolicy njebě, tak zo ju w dolinje pod horu załožichu. W lěće
1892 dósta město swoje mjeno. 1905 załoži so prěnja banka, 1908 prěnja šula,
1910 prěnja chorownja a 1911 prěnja ćišćernja. Kino mějachu w měsće hižo wot
lěta 1898.

Dla wysokosći a bliskosći k ekwatorej je klima w etiopiskej stolicy powšitkownje
miła, z přerěznymi maksimalnymi temperaturami mjez 21 (julij, awgust) a 25 °C
(měrc, apryl, meja) a minimalnymi temperaturami mjez 5 (nowember, december) a 11
°C (julij, awgust). Wob lěto maja přerěznje 123 dešćikojtych dnjow, předewšěm
mjez aprylom a septembrom.



https://hsb.wikipedia.org/wiki/Ablawt

Ablawt (tež apofonija) mjenuje so změnu wokalow mjez rozdźělnymi morfami, kotrež
samsny morphem reprezentuja. Zapřijeće bu w lěće 1819 wot Jacoba Grimma do
rěčewědy za poznamjenjenje prawidłowneje změny w zdónkowym wokalu při fleksiji
germanskich sylnych werbow (tu a tam hižo zašo podobnje wužity, ale hišće nic
jako jasnje wobrysowane fachowe zapřijeće). Tutón ablawt najskerje dźe hižo na
protoindoeuropsku prarěč a pokazuje hišće swoje wuskutki w najwjace
indoeuropskich rěčach.

W germanšćinje słuži pola tak mjenowanych słabych werbow dentalny sufiks (na př.
-t- w němčinje, -ed w jendźelšćinje) za markěrowanje preterituma a participa II.
Pola sylnych werbow wšak chětro prawidłowny ablawt wustupuje, to rěka, tam so
hłowne wokale při konjugaciji měnjeja.

Słaby werb je na př. loben, zdónkowy wokal njeměnja so při tworjenju
preterituma: loben, lobte, gelobt.

Sylny werb je na př. trinken, wokal měnja so při tworjenju preterituma: trinken,
trank, getrunken.

Su w germanšćinje sydom ablawtowych rjadow, znutřka kotrychž wokal so po krutym
prawidle ablawtuje (prěnjotna přičina za to su mj. dr. sćěhowace konsonanty). W
němčinje su do dźensnišeho wšě sydom ablawtowych grupow wobchowane, při čimž
někotre werby su tež swoju ablawtowu grupu w běhu rěčnych stawiznow změnili, abo
počachu słabe być, na př. so werb backen w sewjernej němčinje hłownje słabje
skłonjuje (backen - backte - gebackt), mjeztym zo so w hornjej němčinje hišće
husto sylny preteritum a particip II (backen - buk - gebacken) jewjetej.

Při wuknjenju srjedźowysokoněmčiny a starowysokoněmčiny ma zaběranje z
ablawtowymi rjadami wosebje wulki woznam.

Po horjeka naspomnjenej definiciji je ablawt tež w zapado- a
serwjernogermanšćinje rozšerjeny přezwuk (na př. němsce Maus - Mäuse, Mäuslein;
fahren - fährt), kotryž bu přez -i/j- w sćěhowacej złóžce zawinowany. Tutón je
wo wjele młódši zjaw hač indoeuropski ablawt, čehoždla ani njeje systematiski
abo historiski zwisk ze změnu w ablawtowych rjadach a přezwuk so zwjetša k
ablawtowym fenomenam njeliči.

Znajomosć historiskich wuwićow ablawta móže husto pomhać, zo bychu so po zdaću
připadne njeprawidłownosće wuwswětlili. Na přikład ma němski werb "sein"
łaćonsce formje est (ist) a sunt (sind). Je trjeba wobkedźbować, zo tutej formje
stej přiwuznymaj němskimaj formomaj jara pdobnej. Rozdźěl mjez singularom a
pluralom we woběmaj rěčomaj da so jednorje wujasnić: praindoeuropski korjeń
wobeju werbow je *h1es-. W indoeuropskej prarěči bu zdónkowy wokal w pluralu
wuwostajeny (t. mj. nulowy schodźenk ablawta), štož k formomaj *h1és-ti za je a
*h1s-énti für su wjedźeše (-u- w łać. sunt je pozdźiše přetworjenje).

Stari gramatikarjo sanskrita wuchadźachu wot zhubjenskeho schodźenka jako
zakładny schodźenk a mjenowachu połny schodźenk Guṇa (wulki stopjeń) a
podlěšenski schodźenk Vṛddhi (róst). Słowniki sanskrita, kotrež su zwjetša po
korjenjach natwarjene, wobsahuje zwjetša zhubjenski schodźenk jako hesło. Nimo
wokalow a/ā, i/ī, u/ū a diftongow o/au a e/ai so tež połwokale y a v jewja, nimo
toho sanskrit sonantnej likwidaj ṛ a ḷ wužiwa, a tež nazalaj m a n móžetej
wokalisku funkciju měć.

W Litawšćinje so tři ablawtowe rjady rozeznawaja, při čimž nic přeco wšě
wotstopnjowanja při słowach wustupuja.



https://hsb.wikipedia.org/wiki/%C5%BDo%C5%82ty_komonc

Žołty komonc (Melilotus officinalis) je rostlina ze swójby łušćinowcow
(Fabaceae).

Mjeno roda je wot grjekskeju słowow μελι [méli] "měd" a λωτοϛ [lōtós] "dźećel"
wotwodźene.

Žołty komonc je naha, najčasćišo jednolětna rostlina, kotraž docpěje wysokosć
wot 1,5 m (wot 30 hač do 100 cm).

Stołpik je zrunany, často rozhałužkowany, deleka nahi, horjeka krótko přilěhujcy
kosmaty a lisćaty.

Łopjena su 3-ličbne a stołpikate. Łopješka su podołhojty-owalne abo linealne a
na kromje zubate. Srjedźne su jasnje dlěje stołpikate hač bóčne.

Kćěje wot meje hač do oktobra (wot junija hač do septembra). Kćenja steja we
wjelekćenjowych kićach z dołhosću wot 4 hač do 10 cm, kotrež za čas nastaća
płodow su podlěšowane. Keluch je zwonaty a hač do napoł tak dołhi kaž króna.
Króna docpěje dołhosć wot 5,5 hač do 7 mm a je jasnožołta. Chorhojčka a něhdźe
samsnje dołhe křidleške su dlěše hač čołmik.

Płód docpěje dołhosć wot 3 hač do 4 mm (5 mm), je owalny, nahi a ma prěčne
moršćiny. Je w čas zrałosće bruny.



https://hsb.wikipedia.org/wiki/%C5%BDelezniska_%C4%8Dara_Budy%C5%A1in%E2%80%93Wojerecy

Železniska čara Budyšin–Wojerecy (čo. 6579) bě pódlanska čara w Sakskej, kotraž
wjedźeše w Hornjej Łužicy z Budyšina přez Njeswačidło a Rakecy do Wojerec. W
lěće 2001 je so železniski wobchad na čarje zastajił.

Twarske dźěła na čarje zahajichu so w awgusće 1889 a 2. decembra 1890 zahaji so
prěni wotrězk mjez Budyšinom a Rakecami. Dla politiskich problemow – Wojerecy
słušachu tehdy kaž cyły sewjer Hornjeje Łužicy do Pruskeje – a njewěstosćow
nastupajo planowanje nowych čarow na pruskej stronje njemóžachu druhu połojcu
čary do 1905 twarjeć. W měrcu 1905 podpisa so statne zrěčenje mjez woběmaj
krajomaj, w kotrymž so natwarjenje wotrězka z Rakec do Wojerec wobzamkny. Čara
zahaji so dnja 1. oktobra 1908.

W NDRskich časach zrealizuje so wot 1959 do 1961 přidatny direktny zwisk mjez
Budyšinom a Grodkom wuchodnje Wojerec. Wosobowy wobchad na starym wotrězku přez
Kulow so dnja 26. meje 1968 zastaji. Kónc 1973 započachu z wottwarjenjom
kolijow.

Po tym wužiwaše wšón wobchad nowu čaru přez Hórnikecy, tež spěšniki mjez
Budyšinom a Berlinom.

Dla niskich ličbow pućowacych so wosobowy wobchad na cyłej čarje dnja 30. meje
1999 doskónčnje zastaji. Najwjetši dźěl čary je so mjeztym wottwarił.



https://hsb.wikipedia.org/wiki/%C5%81u%C5%BEiske_hory

Łužiske hory (němsce Lausitzer Bergland, čěsce Šluknovská pahorkatina) je
hórkata srjedźohorinska krajina w sakskej Hornjej Łužicy mjez Sakskej Šwicu na
zapadźe a Łužiskej Nysu na wuchodźe. Na juhu přechadźeja do Łužiskich horin.
Jich němski dźěl - Žitawske horiny - so zwjetša k Łužiskim horam přiličuje. Po
krajinje słušeja tež Šluknowski wuběžk (němsce Schluckenauer Zipfel, Böhmisches
Niederland, čěsce Šluknovsko) k Łužiskim horam. Łužiske hory su dźěl horinskeho
pasma Sudetow.

Łužiske hory su najwjetša granitowa kónčina w srjedźnej Europje. Tuta saha tež
hišće dźensa hač do pólskeho teritorija Hornjeje Łužicy na wuchod wot Łužiskeje
Nysy. Byrnjež kamjenizny poprawom geologisce granodiority byli, je so tola
pomjenowanje Łužiski granit zadomił. Wottwarjowachu a wottwarjuja so jón we
wjacorych skałach a su jako přirodne dźěłowizny daloko rozšěrjne.

Jasnje młódše hač granity su zbytki staršich wulkanow z terciera. Dołhi rjećaz
wulkaniskich horow wot Čěskich Srjedźohorin přez Łužiske horiny pokročuje so we
Łužiskich horach hač k Łužiskej Nysy. Tajke bazaltowe hory su na př. Kotmar,
Lubijska hora a Sedło.

Najwuznamniše geologiske dislokaciske pasmo je Łužiske přesunjenje, při tutym
přesunjenju je so granitowa plečica Łužicy nad pěskowc na juhu sunyła.
Hórnistwowe pospyty we Łužiskich horach běchu njedostatka na rudach dla mało
wuspěšne. Město toho bě tuta kónčina něhdy centrum granitoweje industrije w
Němskej. We formje plesternakow, chódnikowych plečicow, płotowych stołpow,
elementow fasadow a m.w. so tutón material w cyłkownym srjedźoněmskim rumje
namaka.

Powjerchowe formy su jasnje rozčłonkowane. Łužiske hory zestajeja so z třoch
hórskich pasmow, kotrež běža wot wuchoda do zapada. Mjez nimi ležetej dwě
šěrokej dólnej wani. Najsewjerniši hórski rjećaz stupa nahle z Łužiskich honow
horje. Najmarkantniše hory wot wuchoda do zapada su Rubježny hród pola Dažinka
(541 m), Čornobóh (556 m), Lubin (432 m), Mnišonc (447m), Wulki Pichow (499 m),
Honak (němsce: Hoher Hahn) pola Trjechowa (446 m) a Pinč (němsce Klosterberg)
pola Zemic-Tumic (394 m).

Na juhu wot jich leža w dólnej wani: Kumwałd, Wjelećin a Wjazońca. Druhi hórski
rjećaz rozpřestrěwa so wot Běłoboha (499 m) přez Pikowsku horu (486 m), Chołmy
(487 m), Weifaer Höhe (505 m) do Sokolnika, kotryž je z 589 metrami najwyše
wuhorbjenje Łužiskich hór.

Na juhu wot tutoho hórskeho rjećaza leža zaso w dole: Nowosólc-Horni Hródk,
Wopaka, Hołbin, Załom nad Sprjewju a Wołbramecy. Třeći hórski rjećaz twori
zdźěla statnu mjezu z Čěskej a započina so při Kotmarju (583 m), pokroči přez
Schlechteberg (486 m), Taubenberg (458 m), Brandbusch (443 m), Hutberg pola
Wołbramec (503 m), Hoher Hahn pola Langburkersdorfa (528 m) hač k Ungerej (538
m).

Hohwald, ze swojimaj wjerškomaj Sokolnik a Hoher Hahn pola Langburkersdorfa, je
najwjetše zwisowace lěsnišćo (na 30 km²) we Łužiskich horach, tu pada tež
najwjace spadkow a w zymje su tu najwjetše sněhowe wysokosće tuteje kónčiny.
Hłowna rěka we Łužiskich horach je Sprjewja, kotraž so pod Kotmarjom wužórli a
najprjedy wot wuchoda do zapada přez Habrachćicy, Nowosólc-Horni Hródk, Hołbin
hač do Załomja běži. Wottud wobroća so na sewjer a twori mjez Chołmami a Weifaer
Höhe pola Šěrachowa jako šumjaca horinska rěka wuski předrjeńčny doł přez
srjedźny hórski rjećaz. W meandrach přeprěkuje potom sewjernu dólnu wanju pola
Korzyma, Rozwodec a Jiłoc. Tu so w šěršim dole předrěw přez sewjerny hórski
rjećaz započina, a skónčnje docpěwa Budyšin.

Doły Łužiskich hór a južneje Hornjeje Łužicy su husće wobsydlene a zatwarjene.
Hdyž so wot Wjazońcy po B98 a B96 přez doły do Žitawy jědźe, da wostawaš na
něhdźe 60 km dołhej čarje faktisce stajnje w zwisowacym sydlišću, dokelž tu
sydlišća kaž na parlowu šnóru stykane leža a jedne do druheho přechadźa.

Łužiske hory su tež hłowna kónčina Hornjołužiskeje narěče z typiskim jazykowym
Rrr, praja, zo ludźo maja "a Radl a dr Gurgl" (serbsce koło w kyrku) a tu je
tohorunja wjele chěžow ze stołom – domy, kotrež słowjanske kładźite twarstwo a
němske tykowane twarstwo w sebi zjednoćeja.



https://hsb.wikipedia.org/wiki/%C5%81u%C4%8Dna_%C5%BEerchwica

Łučna žerchwica (Cardamine pratensis) je družina z roda žerchwicow a słuša k
swójbje křižnokwětnych rostlinow (Brassicaceae). Dominuje ze swojimi běłymi do
cunjo róžojtymi kćenjemi wot kónca apryla do srjedź meje wobraz płódnych
włóžnych łukow.

Botaniske pomjenowanje Cardámine praténsis zestaji so z grjekskeho κάρδαμων
(kardamon) = žerchej a łaćonskeho pratensis, štož hodźi so přełožić z „na łukach
rosćace“. Jako jara rozšěrjena a napadna kwětka wobsedźi łučna žerchwica
regionalnje wšelake mjena, na př.: rytowane zelo, rytawka (Rězak).

Łopjena su njeporowje pjerite. Spódnje łopjena tworja nisku rozetu, z kotrejež
wurosće 15 do 60 cm wysoka, kulojtna, prózdna tyčka (žerdka). Łopješka spódnich
łopjenow su kulojte-jejkojte, mjeztym nakónčne łopješka su powjetšene.
Stołpikowe łopjena z wuskich, linealnych wotrězkow (łopješka) wobsteja.

Łučna žerchwica kćěje wot apryla do junija. Kćenja su dwusplažne a wobsteja ze
štyrjoch, 8-14 mm dołhich krónowych łopješkow a šěsć žołtych próšnych łopješkow,
kotrež su něhdźe tři króć tak dołhe kaž štyri zelene, 3-5 mm dołhe keluškowe
łopješka. Krónowe łopješka su běłe, słabje róžojte abo blědźe lila a maja ćmowe
žiłki. Kćenja docpěwaja šěrokosć wot 1 hač 2 cm a w nakónčnych, čumpatych kićach
steja, kotrež na spočatku su wokołkojte.

Płody su truki ze skupiny kapslowych płodow. Wone maja štabikowu formu z
přeměrom wot jednoho milimetra a su 2 do 5,5 centimetrow dołhe.

Łučna žerchwica jewi so we wšelakorych biotopach wot Europy hač do arktiskeho,
klimoweho pasma w sewjernej Aziji a Americe. Słuša k srjedźoeuropskim rostlinam,
kiž so jara husto jewja.

Tohorunja liči pjeć do šěsć milimetrow dołha wšelako barbna žerchwjawa pěnowka
(Philaenus spumarius) k insektam, kiž su na łučnej žerchwicy žiwe.

Žerchwjawe pěnowki su na zelišćowych rostlinach žiwe, kotrychž brěčku wone
cycaja. Wotpołoža na swojich hosćićelskich rostlinach tež swoje jeja, z kotrychž
so w aprylu a w meji larwy lahnu, kiž tohorunja rostlinowu brěčku cycaja. Larwy
wotedaja z anusa bělkowiny wobsahowacu židkosć. Do židkosće klumpaja woni powětr
a tak nastanje pěna (ješć). Pěna škita larwy, kotrež w njej sedźa, před
njepřećelemi a spožči trěbnu ćopłotu a włóžnotu za dalewuwiće. Tute napadne
ješćowe hnězda su přičina za němske pomjenowanje rostliny Wiesenschaumkraut.



https://hsb.wikipedia.org/wiki/%C5%81az

Łaz (němsce Lohsa) je wjes a gmejna w sewjernej Hornjej Łužicy. Leži w krajinje
hornjołužiskeje hole a hatow w sewjernym dźělu Budyskeho wokrjesa a je jeho po
přestrjeni najwjetša gmejna. Łaz leži wosrjedź něhdyšeho Łužiskeho brunicoweho
rewěra.

W 20. lětstotku narosće Łaz k wulkej industrijnej gmejnje. W lěće 1938 so
Radska, Tři Žony a Nydej zagmejnowachu. 1994 přizamknychu so Běły Chołmc,
Bjerwałd, Hermanecy, Šćeńca a Złyčin nowej jednotnej gmejnje Łaz. Gmejnski dźěl
Bjerwałd so 1998 do bliže ležaceho Hamora zarjaduje. W lěće 2005 přińdu Wulke
Ždźary wot rozpušćeneje gmejny Hórnikečanski jězor do Łaza.

Po Mukowej statistice měješe Łaz w lěće 1884 cyłkownje 467 wobydlerjow, z nich
432 Serbow (93 %) a 35 Němcow. Arnošt Černik zwěsći za mjeztym industrializowanu
Łazowsku gmejnu w lěće 1956 serbskorěčny podźěl wobydlerstwa wot jenož hišće
37,3 %.

Po ludličenju w lěće 2011 bydlachu we wsy 1702 wobydlerjow w přerěznej starobje
wot 49,2 lět (Sakska: 46,4).



https://hsb.wikipedia.org/wiki/%C4%BDudov%C3%ADt_%C5%A0t%C3%BAr

Ľudovít Štúr (poprawom Ludevít Velislav Štúr; * 29. oktobra 1815 w Uhrovecu
blisko Bánovc nad Bebravou, Madźarske kralestwo; † 12. januara 1856 w Modrje
blisko Bratisławy) bě wuznamna wosobina słowakskeho narodneho wozrodźenja w 19.
lětstotku. Jako rěčespytnik, spisowaćel a politikar w tehdyšej Rakusko-Wuherskej
wuwiwaše dźensnišu słowaksku spisownu rěč.

Narodźi so jako druhe dźěćo wučerja Samuela a Anny Štúrec w srjedźnej
Słowakskej, tehdy do Madźarskeje słušacej a wopytowaše ewangelski gymnazij w
Bratisławje, hdźež bě ze sobustawom a wot 1835 městopředsyda wot studentow
załoženeho Čěskosłowakskeho towarstwa. Wot 1836 do 1838 podawa sam wučbu na
gymnaziju, mjez druhim čěsku a pólsku rěče a stawizny. W tym času zahaji žiwu
korespondencu z Palackým, Šafárikom, Jungmannom a Kollárom. Wot lěta 1838
studowaše w Hali teologiju, filozofiju, stawizny a rěčespyt a zeznajomi so z
teorijemi Hegela a Herdera. Po nawróće do domizny w lěće 1840 dźěłaše najprjedy
zaso na Bratisławskim gymnaziju, pušći so pak w lěće 1843 njehladajo na protest
studentow.

W lěće 1847 jeho za město Zvolen do madźarskeho krajneho sejma wuzwolichu, hdźež
so wosebje za prawa Słowakow w Madźarskej zasadźeše. W europskim rewolucionarnym
lěće 1848 słušeše k organizatoram a wjednikam słowakskeho boja wo swobodu a
čłonam we Winje załoženeje Słowakskeje narodneje rady, za čož madźarska strona
jeho přesćěhowaše.

Po smjerći swojeho bratra Karola w lěće 1851 přećahny do jeho domu w Modrje pola
Bratisławy, zo by so wo jeho swójbu starał. Tam napisa němskorěčnu knihu Das
Slawenthum und die Welt der Zukunft kaž tež patriotiske basnje a zběraše a
wudawaše słowakske ludowe spěwy a bajki. Po hońtwjerskim zranjenju w decembrje
1855 wumrě dnja 12. januara 1856 w starobje jenož 40 lět.

Ze spisomaj Nauka reči Slovenskej („Wučba słowakskeje rěče“, 1846) a Nárečja
Slovenskuo alebo potreba písaňja v tomto nárečí („Słowakska narěč a potrjeba
pisanja w tej narěči“, samsne lěto) załoži načasnu słowaksku spisownu rěč na
fundamenće srjedźosłowakskich narěčow swojeje domizny a zakitowa ju přećiwo
nadpadam předewšěm madźarskich kritikarjow. Dotal běše słowakšćina – runje kaž
serbšćina – do ewangelskeje a katolskeje warianty rozpačena. We wjacorych
spisach zaběraše so z rěčnymi a narodnymi prawami Słowakow w Madźarskej, tak na
přikład Die Beschwerden und Klagen der Slaven in Ungarn über die gesetzwidrigen
Uebergriffe der Magyaren (1843), Das 19. Jahrhundert und der Magyarismus (Wiń
1845) a Der Magyarismus in Ungarn (2. nakład, Lipsk 1848). W lěće 1851 připózna
tež katolska strona Štúrowu słowakšćinu jako nowy standard.

W lěće 1845 załoži Slovenskje národňje novini („Słowakske narodne nowiny“) z
literarnej přiłohu Orol Tatranski, kotrež buchu hižo w swójskej warianće
słowakšćiny spisane. Na ludowědnym polu wozjewi mjez druhim spisaj Zpěvy i písně
(„Spěwy a pěsnje“, Bratisława 1853) a O národních písních a pověstech plemen
slovanských („Wo narodnych pěsnjach a bajkach słowjanskich kmjenow“, Praha
1853).

Štúr da wažny nastork za wuwiće serbskeho narodneho hibanja. Jako student w Hali
wopyta wón w aprylu a meji 1839 Łužicu. Přez Handrija Lubjenskeho a Bjedricha
Adolfa Klina zezna so wón z Budyskimi studentami nowozałoženeho gymnazialneho
towarstwa. Wón zetka so z nimi w hotelu k „Złotemu lawej“ w Budyšinje, rozprawi
jim wo nowym narodnym žiwjenju mjez Čechami a Słowakami a zahori jich za narodne
skutkowanje. Woni powědachu jemu wo Smolerju, kotryž bě hižo 1832 nastork k
wutworjenju serbskeho cyłka dał. Słowjanski entuziast Štúr wosta někotre dny w
Budyšinje, wopyta ze studentami Wownjowsku dolinu, Hrodźiško, Čornobóh, Prašicu
a serbske kemše w Michałskej cyrkwi. Po tym poda so wón do Zhorjelca, hdźež jemu
Leopold Haupt dohlad do archiwa Hornjołužiskeje towaršnosće wědomosćow zmóžni.
Přez Limas dojědźe sej k fararjej Łahodźe do Chołma a k Zejlerjej a Smolerjecom,
staršimaj Jana Arnošta Smolerja, do Łaza. Přez katolski dźěl serbskeje Łužicy
wróći so Štúr přez Kamjenc a Drježdźany do Lipska, hdźež zetka so z Jurjom
Arnoštom Wanakom, předsydu Serbskeho prědarskeho towarstwa. Jězbu wopisa we 1839
wozjewjenym nastawku Cesta do Lužic w Časopisu Českého museuma, kotryž so do
serbskochorwatšćiny, pólšćiny a rušćiny přełoži.

Přez Štúra nasta zwisk Serbow k mnoho dalšim Słowjanam, kaž ke Kollárjej. Z
Janom Arnoštom Smolerjom sej Štúr pozdźišo hišće dopisowaše. Zdobom bě wón 1840
jeho wobnowjeny analogiski prawopis chwalił a skrući jeho w měnjenju, zo je za
Serbow wosebity časopis trěbny. K tutej Tydźenskej Nowinje dóńdźe z basnikom
Handrijom Zejlerjom 1842.

W lěće 1948 bu słowakske městačko Parkan do „Štúrovo“ přemjenowane, hačrunjež
Štúr sam z nim žanoho zwiska njeměješe. Nimo toho planetoid (3393) Štúr po nim
pomjenowachu. W Bratisławje a dalšich městach dóstachu naměsta a dróhi mjeno
Štúra. Wot 1993 do 2008 bě na słowakskej bankowce 500 krónow zwobraznjeny a w
jubilejnym lěće 2015 wuda Słowakska pomjatny pjenjez w hódnoće dwaj euraj z jeho
wobličom. W uniwersitnym parku w Hali steji wot lěta 2004 Štúrowy pomnik.



https://hsb.wikipedia.org/wiki/%C4%8Corny_rulik

Čorny rulik (Atropa belladonna) je rostlina ze swójby wrónidłowych rostlinow
(Solanaceae).

Čorny rulik je trajne zelo, kotrež docpěje wysokosć wot 0,5 m hač do 1,5 m.
Rostlina je wotstejaca rozhałuzowana a žałzojće kosmata. Stołpiki su sylnje
rozhałuzowane, tupohranite a docpěja wysokosć wot 60 hač do 180 cm.

Wulke, měnjate łopjena su jejkojte, kónčkojte, žałzojće kosmate,
šěroko-lancetojte a docpěja dołhosć wot hač do 15 cm. We wobłuku kwětnistwa su
po zdaću přećiwostejne.

Kćěje wot junija hač do awgusta. Načerwjeń brune, brunowioletne abo zelenojte
kćenja su zwonojte, docpěja dołhosć wot 2,5 hač do 3 cm a wisaja po jednym we
hornich łopjenowych rozporach. Zwonojta króna je pjećdźělna.

Płody su najprjedy zelene, pozdźišo čorne, błyšćace, wišeńwulke, jara jědojte
jahody, kotrež docpěja tołstosć wot hač do 1,5 cm. Wone wobsahuja alkoloidy, a
to hyoscyamin, atropin a skopolamin.

Mjeno roda Atropa je wot mjena grjekskeje dóńtoweje bohowki Atropos
"njewotwobroćomny" (němsce "unabwendbar") wotwodźene.



https://hsb.wikipedia.org/wiki/Zwjazkowa_rada

Zwjazkowa rada (němsce Bundesrat) je jako tak mjenowana „krajna komora“ z lěta
1949 wustawowy organ Zwjazkoweje republiki Němskeje, přez kotrež wobdźěla so
zwjazkowe kraje na zakonjedawarstwje (legislatiwje) a zarjadnistwje zwjazka kaž
tež w naležnosćach Europskeje unije.

Kóždy kraj je – wotpowědujo swojeje wulkosće – přez zastupjerjow swojeho
krajneho knježerstwa w zwjazkowej radźe zastupjeny. Někotre zakonje trjebaja
schwalenje přez Zwjazkowu radu, zo bychu nabyli płaćiwosć. Na tamnym boku ma
Zwjazkowa rada – kaž Zwjazkowy sejm – prawo, namjetować nowe zakonje abo změny
wobstejacych zakonjow. Na te wašnje wobkedźbuja so zajimy krajow w politiskim
tworjenju wole cyłkowneho stata. Zwjazkowa rada je tuž wuraz federalizma w
Němskej.

Sydło Zwjazkoweje rady je wot lěta 2000 něhdyši pruski „knježi dom“ w Berlinje,
do toho tak mjenowany „Zwjazkowy dom“ w Bonnje.

Předsyda Zwjazkoweje rady ma po protokolu štwórte najwyše zastojnstwo w Němskej
po zwjazkowym prezidenće, zwjazkowym kanclerje a prezidenće Zwjazkoweho sejma.
Wot 1. nowembra 2015 je Stanisław Tilich jako ministerski prezident Sakskeje
amtěrowacy předsyda Zwjazkoweje rady.



https://hsb.wikipedia.org/wiki/Zapado%C5%82u%C5%BEiska_pah%C3%B3r%C4%8Dina

Zapadołužiska pahórčina je přirodny rum w Sakskej, kotryž wobsteji ze
zapadołužiskich předhorow na wuchodźe a Łužiskeje platy na zapadźe. Wona je
najzapadniša wotnožka Sudetskich horin.

Zapadołužiske předhory tworja sewjerozapadnu nakłonu Hornjołužiskeje pahórčiny.
Sahaja wot Sakskeje Šwicy na juhu, Hornjołužiskich horin na juhowuchodźe,
Hornjołužiskich zahonow na sewjerowuchodźe, holanskeje a hatoweje krajiny na
sewjerowuchodźe a Kinsporsko-Rólanskeje hole na sewjerozapadźe.

Hnydom zapadnje a južnje Kinsporsko-Rólanskeje hole započnje so Łužiska plata.
Wona mjezuje na sewjerozapadźe z Großenhainskimi zahonami, na juhozapadźe a juhu
z Łobjanskej dolinu a w samym juhowuchodźe ze Sakskej Šwicu.

W srjedźnym a wuchodnym dźělu přirodneho ruma přewažuje granodiorit jako
spódkowa kamjenizna, kotryž so na wjele městnach w skałach wudobywa. W sewjeru
je to zwjetša šěrawc, na přikład we wokolinje Wóslinka, a w zapadźe syenodiorit.
Zdźěla su spódkowe kamjenizny z młódšimi sedimentami pokryte. Na wuchodźe su to
hłownje hlininy a na zapadźe pěski.

Spadki wučinja mjez 650 milimetrami při zapadnej kromje a 900 milimetrami we
wyšich kónčinach. Přerězne temperatury spaduja wot 8,5 °C na zapadołužiskej
plaće wokoło Moritzburga na mjenje hač 7,5 °C při hórskim rjećazu we wuchodźe.

Přirodna wegetacija su zwjetša dubiny a bukowiny. Najwažniše rěki regiona su
Čorny Halštrow na sewjerowuchodźe, Rědora na juhozapadźe a Wjazońca na juhu.



https://hsb.wikipedia.org/wiki/Zahor

Zahor (němsce Berge) je wjesny dźěl gmejny Budestecy w Sakskej z 92
wobydlerjemi.

Zahor leži juhowuchodnje Budyšina při dróze z Budestec do Hornjeje Hórki we
Łužiskich horach. Wjeska leži při sewjerowuchodnej skłoninje 384 m wysokeje
Słónčneje Hory nad dolinje Sprjewje. W zapadźe přesaha 447,4 m wysoki Mnišonc
Zahor.

Prěni króć naspomni so wjeska w lěće 1374 jako Bergk a 1486 jako Perig. Hač do
lěta 1486 přisłušeše wjeska najprjedy k ležownosćam w Jiłocach a po tym ke
klóštrej Marijina hwězda. Zahor so 1936 do Budestec zagmejnowaše.

Za swoju statistiku naliči Arnošt Muka 1883/84 145 wobydlerjow, mjez kotrymiž
běchu 112 Serbja (77%) a 33 Němcy. Tehdy ležeše Zahor při južnej kromje
serbskorěčneho teritorija w Hornjej Łužicy.

W Zahorju so 1822 serbski komponist Korla Awgust Kocor narodźi. Při jeho ródnym
domje dopomni pomnik na njeho. W lěće 1912 narodźi so nakładnistwowy lektor a
serbski spisowaćel Albert Wawrik w Zahorju, hdźež 1988 tež zemrě.



https://hsb.wikipedia.org/wiki/Za%C5%82o%C5%BEba_za_serbski_lud

Załožba za serbski lud je załožba, kotraž spěchuje wuwiće serbskeje kultury a
serbskeju rěčow. Bu załožena dnja 19. oktobra 1991 a je wot lěta 1998 prawnisce
samostatna. Jeje sydło je w Budyšinje. Wot 1. oktobra 2016 je Jan Budar z
direktorom jako naslědnik Marka Sucheho, kiž steješe wot 1992 do 2015 na čole
załožby. W mjezyčasu wjedźeše ju Michaela Mošowa jako nawodnica.

Załožba za serbski lud dóstanje swoje financielne srědki – wot lěta 2016 něhdźe
18,6 milionow € – wot Zwjazka, Sakskeje a Braniborskeje. Załožbowa rada ze 16
čłonami rozsudźi wo rozdawanju pjenjez.

Kóžde druhe lěto, po móžnosći na předwječoru posmjertnin Ćišinskeho (15.
oktobra), spožči Załožba za serbski lud Myto Ćišinskeho za „wusahowace wukony na
polu serbskeje kultury, wuměłstwa a wědomosće” w klóštrje Marijina hwězda.

Serbscy čłonojo załožboweje rady su w periodźe 2015–19 Bjarnat Cyž, Bogna
Korjeńkowa, Susann Šenkec, Julian Nyča za Hornju Łužicu kaž tež Karin Tšukowa a
Babett Zenkerowa za Delnju Łužicu. Jich zastupuja Marian Bulank, Beno Brězan,
Marlis Młynkowa, Bosćij Benada, Anna Kosacojc-Kozelowa a Angela Šurmanowa. Za
předsydku załožboweje rady je so dnja 22. nowembra 2016 Susann Šenkec wuzwoliła.

Dalši čłonojo rady su statnej sekretaraj Uwe Gaul a Bernd Engelsberger (Sakska),
statnej sekretarce Dr. Ulrike Gutheil a Daniela Trochowski (Braniborska), Ulrike
Adamsky-Metz a Dr. Ehlers (Zwjazk), Budyski wyši měšćanosta Alexander Ahrens a
krajny rada Michael Harig (zastupjerjej sakskich gmejnow) kaž tež Bernd Weiße
jako zastupjer braniborskich gmejnow.



https://hsb.wikipedia.org/wiki/Z%C5%82oty

Złoty ( [ˈzwɔtɨ]a a, skrótšenka w Pólskej zł, ISO-kod PLN) je měna republiki
Pólskeje. Jedyn złoty wobsteji z 100 najgrošow (grosz). Mjeno poćahuje so na
prěnjotnu maćiznu, z kotrejež buchu produkowane złote a wotpowěduje němskemu
zapřijeću Gulden.

Złoty Polski bě měna w pólskim kralestwje wot 14. hač do 19. lětstotka. W lěće
1841 je so přez rubl narunał. 1924 zawjedźe so złoty po inflaciji a chaosu
prěnjeje swětoweje wójny znowa, narunajo pólsku hriwnu pólskeho regentoweho
kralestwa, kotraž kursěrowaše wot 1916 a płaćeše tež po załoženju druheje
pólskeje republiki w lěće 1918 najprjedy dale. Tehdyši přeličowanski kurs bě 1
złoty = 0,1687 gramow złota = 1,8 milionow pólskich hriwnow. Mějachu bankowki w
hódnoće 5, 10, 20, 50, 100 a 500 złotow. Slěborne pjenjezy mějachu hódnoty 2, 5
a 10 złotow. 1 złoty, 50, 20 a 10 najgrošow běchu z nikloweje legěrunki, jedyn,
dwaj a pjeć najgrošow z bronzy. Tež po zwrěšćenju pólskeje republiki přez němski
pochod w septembrje 1939 bě złoty w generalnym guwernemenće dale jenički
płaćenski srědk.

Po kóncu druheje swětoweje wójny dóńdźe zaso k wulkej inflaciji, tak zo płaćachu
jenož hišće bankowki, nic pak twjerde pjenjezy (přerězna płaćizna: 20.000
złotow). Přez měnowu reformu 1949 powjetši so nominalna hódnota, tak zo ležeše
přerězna płaćizna potom pola něhdźe 1000 złotow. Zawjedźechu zaso twjerde
pjenjezy w hódnoće 1, 2, 5 a 10 złotow kaž tež 1, 2, 5, 10, 20 a 50 najgrošow.
Bankowki dawaše hač k hódnoće wot 500 złotow. Najprjedy běchu wšě pjenjezy z
nikloweje legěrunki, bórze pak z aluminija.

Po hospodarskich reformach prěnjeje połojcy 1990tych lět woteběrachu inflaciske
raty dla kruteje pjenježneje politiki pólskeje narodneje banki. Dnja 1. januara
1995 zawjedźe so Nowy złoty, kiž dósta skrótšenku PLN (prjedy PLZ). 1 PLN
wotpowědowaše 10.000 PLZ. Stare bankowki a pjenjezy płaćachu hišće hač do kónca
1997.

Z přistupom do Europskeje unije w lěće 2004 ma Pólska winowatosć, srěnjodobnje
euro zawjesć. Hač dotal pak jasne njeje, hdy so to stanje.



https://hsb.wikipedia.org/wiki/Wulki_mak

Wulki mak (Papaver rhoeas) je rostlina ze swójby makowych rostlinow. Dalše
ludowe mjena su: dźiwi mak, kuklinka, smažnička, kokula, pólny mak.

Wulki mak je jednolětna, přilěhawje abo wotstejace kosmata rostlina, kotraž
docpěwa wysokosć wot 70 cm (30-90 cm) a šěrokosć wot 30 cm. Cyła rostlina
wobsahuje běłu mlóčnu mězu.

Swětłozelene łopjena su podołhojte, pjerkojte ze zubatymi wotrězkami, delnje su
stołpikojće šwižnjene, hornje su sedźace.

Wón kćěje wot meje hač do julije. Škličkojte kćenja su na kóncu stejace,
čerwjene, docpěwaja šěrokosć wot 5 hač do 8 (10) cm. 2 zelenje keluškowej
łopješce stej seršćate kosmate chětře padnjace. 4 šarlachčerwjene kćenjowe
łopješka docpěwaja dołhosć wot 4 cm a maja čorny blak na spódku kwěta. Kćenja su
typiske próškowe kwěty bjez nektara. Nadbytk próška přiwabjuje insekty za
wopróšenje.

Płód je naha, kulojta tobołka, kotraž docpěwa dołhosć mjezy 1 a 2 cm a je jedyn
abo dwaj razaj tak dołhi kaž šěroki. Symjenja su małe, jěrchenkoformowe,
ćmowobrune. Symjenja buchu z pomocu wětra rozšěrjene.



https://hsb.wikipedia.org/wiki/Wuje%C5%BEk_(W%C3%B3spork)

Wuježk (němsce Wuischke) je hornjołužiska wjeska z 33 wobydlerjemi we wuchodźe
Budyskeho wokrjesa, kotraž słuša z lěta 1994 k městu Wóspork.

Leži w hornjołužiskich zahonach nad Hrodźišćanskej skału jenož połdra kilometra
sewjernje Wósporskeho stareho města. Južnje wsy běži zwjazkowa awtodróha 4,
zapadnje pak něhdyša železniska čara Wóspork–Radwor. Južnje wsy, při starym
železniskim wiadukće přez Lubatu, namakaja so powostanki něhdyšeho Wuježčanskeho
młyna. Mjez 1815 a 1945 namakaše so Wuježk bjezposrědnje při prusko-sakskej
hranicy.

Ze srjedźowěka je so jeničce sudobjo ze słowjanskeje doby namakało. Wjeska sama
naspomni so prěni raz hakle w lěće 1419 jako Vgestchen circa Gredes („Wuježk
pola Hrodźišća“). Ležownostne knjejstwo měješe w 17. lětstotku Worcynske
ryćerkubło, we 18. pak Hrodźišćanska fara. Ewangelscy wěriwi přisłušeja
znajmjeńša ze 16. lětstotka Hrodźišćanskej wosadźe.

Po Mukowej statistice měješe Wuježk (Wóspork) we 1880tych lětach 71 wobydlerjow,
mjez nimi 64 Serbow (90 %) a sydmjo Němcy. W lěće 1925 rěčeše po hamtskej
statistice hišće 40 wot 68 Wuježčanow serbsce.



https://hsb.wikipedia.org/wiki/Wosta%C5%A1ecy

Wostašecy (němsce Irgersdorf) su hornjołužiska wjes, kotraž słuša z lěta 1936 k
Wjelećinej.

Wostašecy su jedna z najwyše ležacych wsow Budyskeho wokrjesa a namakaja so
trochu wotležane nad Wjelećinom w dólčku mjez horami Čertowa klětka (463 m) na
sewjeru, Mnišonc (447 m) na sewjerowuchodźe a Pichow (499 m) na zapadźe. Přez
wjes wjedźe statna dróha z Wjelećina do Huski. We Wostašanskim dole wužórli so
rěčka Butřanka, kotraž přeběži Wjelećin a Bójswecy a so w Rozwodecach do
Sprjewje wuliwa.

Wjeska naspomni so k prěnjemu razej w lěće 1420 jako Ergirstorf a je so
prawdźepodobnje w nadawku Wjelečanskeho ryćerkubła wot serbskich ratarjow jako
wudwor na horje załožiła. Nanajpozdźišo wot lěta 1493 mějachu Wjelečenjo
ležownostne knjejstwo we wjesce. Dla podobneho mjena a dokelž bydleše
Wjelečanski hońtwjer najskerje tež we Wostašecach, je so wjeska hdys a hdys tež
jako Jegers- abo Jägersdorf naspomniła.

Po statistice Arnošta Muki mějachu Wostašecy w lěće 1884 cyłkownje 108
wobydlerjow, z nich 96 Serbow (89 %) a 12 Němcow, a ležeše tuž při samej južnej
kromje serbskeho rěčneho ruma. W prěnjej połojcy 20. lětstotka je so serbšćina
we Wostašecach dospołnje zhubiła.



https://hsb.wikipedia.org/wiki/Wbohow_(%C5%A0%C4%9Brachow-Korzym)

Wbohow (němsce Halbendorf/Gebirge) je hornjołužiska wjes ze 128 wobydlerjemi,
kotraž słuša k městu Šěrachow-Korzym.

Wjes leži mjez prěnim a druhim rjećazom Hornjołužiskich horin na wuchodnym boku
Sprjewineho doła, něhdźe dźesać kilometrow južnje Budyšina a štyri kilometry
sewjerowuchodnje Šěrachowa. Susodne sydlišća su Wuhančicy-Koblica a Kumwałd na
wuchodźe, Carlsberg a Chróstawa na juhu, Bjedrusk na zapadźe a Jiłocy na
sewjerozapadźe.

We wokolinje wsy su so germanske a słowjanske črjopy z 13. lětstotka namakali.
Hižo tehdy wjedźeše wikowanski puć mjez Budyšinom a Žitawu přez dźensnišu wsu a
dale přez sedło Wjerbjež do juha. Prěnje naspomnjenje wsy sameje jako
Halbindorff sta so potom w lěće 1460. W lěće 1572 naspomni so tamniše
ryćerkubło, kotrež měješe ležownostne knjejstwo we Wbohowje a někotrych
susodnych wjeskach. W lěće 1936 zagmejnowa so sewjernje železnicy ležacy Supow,
tak zo měješe Wbohowska gmejna na započatku druheje swětoweje wójny nimale 300
wobydlerjow. Dnja 1. januara 1973 so wona do Chróstawy zagmejnowa.

Po Arnošta Mukowej statistice wo serbskej ludnosći we Łužicy měješe Wbohow w
lěće 1884 cyłkownje 172 wobydlerjow, z nich 127 Němcow (74 %) a 45 Serbow
(26 %). W susodnym Supowje bě wot 27 wobydlerjow hišće 14 serbskich. Gmejna
ležeše tehdy hišće při samej južnej kromje serbskeho rěčneho ruma. Arnošt Černik
liči w lěće 1956 w cyłej gmejnje jenož hišće šěsć Serbow.

Přez Wbohow wjedźe zwjazkowa dróha 96 (Budyšin–Žitawa), stara kejžorska dróha.
Wot lěta 1890 měješe Wbohow swójske zastanišćo při železniskej čarje
Budestecy–Kumwałd a wot 1928 sahaše čara samo hač do Lubija. W lěće 1997 bu wona
zawrjena a 2008 wottwarjena.



https://hsb.wikipedia.org/wiki/W%C4%9Bte%C5%84ca

Wěteńca (němsce Dürrwicknitz) je hornjołužiska wjeska z 49 wobydlerjemi w
srjedźišću Budyskeho wokrjesa, kotraž słuša wot lěta 1974 k Njebjelčanskej
gmejnje. Jedna so wo po wobydlerstwje najmjeńši gmejnski dźěl Njebjelčic.

Wěteńca leži něhdźe sydom kilometrow juhowuchodnje Kamjenca w serbskich
Horjanach nad dolinu rěčki Jawory. Susodne wsy su Smječkecy w sewjerowuchodźe,
Wudwor we wuchodźe, Pančicy w juhu, Miłoćicy w juhozapadźe a Serbske Pazlicy w
sewjerozapadźe. Typiske za wjesny napohlad su třistronske dwory z wulkimi
wrotami.

Prěnje historiske naspomnjenje jako Witeniz sta so hižo w lěće 1225. Přez
Wěteńcu wjedźeše tehdy wažna wikowanska dróha Via regia. Ležownostne knjejstwo
měješe nanajpozdźišo wot lěta 1600 klóšter Marijina hwězda. W třicećilětnej
wójnje šwedske jednotki wjesku nadpadnychu a ju wurubichu.

1759 naspomni so wjeska jako Wiednitz a dósta k lěpšemu rozeznawanju wot
sewjerozapadnje Kamjenca ležaceje Wětnicy (němsce tež Wiednitz) předwěšk Dürr-.
Tónle dodatk wobchowa so tež při přemjenowanju do Wicknitz.

Wuchodnje wjeski, při křižowanišća pućow do Wudworja a Pančic, steji modlerski
stołp z lěta 1789, kiž bu 1862 wobnowjeny.

W lěće 1884 měješe Wěteńca po Mukowej statistice 74 wobydlerjow, mjez nimi 73
Serbow. Arnošt Černik zwěsći 1956 serbski podźěl wobydlerstwa wot 90,3 %. Hač do
dźensnišeho maja nimale wšitcy wobydlerjo serbšćinu jako maćeršćinu.

1925 bě 78 wot cyłkownje 79 wobydlerjow katolskeje konfesije. Kaž susodni
Miłočenjo přisłušeja Wěteńčanscy katolikojo ze starodawna Chróšćanskej wosadźe.



https://hsb.wikipedia.org/wiki/Verne%C5%99ice

Verneřice (němsce Wernstadt) su městačko w sewjernej Čěskej, wuchodnje Wusćow a
južnje Dźěćina. Leža na wysočinje w sewjerowuchodnym dźělu Čěskich srjedźnych
horin w dole rěčki Bobří potok. Słušeja k Děčínskemu wokrjesej Wusčanskeho kraja
(Ústecký kraj) a su jeho najjužniša gmejna.

Město wobsteji z gmejnskich dźělow Čáslav (Tschiaschel), Loučky (Schönau),
Příbram (Biebersdorf), Rychnov (Reichen), Rytířov (Rittersdorf) a Verneřice.
Susodne gmejny su Heřmanov a Valkeřice na sewjeru, Žandov na wuchodźe, Úštěk a
Lovečkovice na juhu a Těchlovice na zapadźe.

Wjes nasta w běhu němskeje kolonizacije a naspomni so prěni raz pisomnje w lěće
1384 jako Wernhersdorf. Spočatk 16. lětstotka dósta měšćanske prawa.

Verneřice płaćeja jako wuchadźišćo rakusko-wuherskeje tekstilneje industrije we
18. lětstotku. 1797 załoži so tu prěnja předźernja bałmy. 1912 měješe městačko
wjace hač 2000 wobydlerjow.

Po kóncu Druheje swětoweje wójny a wusydlenju Němcow zhubichu Verneřice
měšćanske prawa a dóstachu je hakle w lěće 2006 znowa.



https://hsb.wikipedia.org/wiki/Uralske_r%C4%9B%C4%8De

Uralske rěče tworja samostatnu rěčnu swójbu, kotrejž přisłuša 24 milionow
wobydlerjow srjedźnej, sewjernej a wuchodnej Europy. Wosebje rěči so je we
Finskej, Madźarskej, Estiskej a Ruskej.

Domizna zhromadneje maćeršćiny wšěch uralskich rěčow, tuž protouralšćiny, ležeše
najskerje w centralnym abo južnym Uralskim regionje. Tuta předpokładowana
pradomizna bě rozsudna za pomjenowanje rěčneje swójby. Proces wotdźělowanja
jednotliwych uralskich skupinow a jich připućowanja do pózdnišich sydlenskich
teritorijow je před něhdźe 5000 lětami započał.

Wědomosć wo uralskich rěčach a z tym zwjazanej kulturje rěka uralistika abo – w
padźe wobmjezowanja na jednu wot wobeju uralskeju hłowneju hałuzow –
finougristika a samojedistika.

Rěčny wotstawk mjez finšćinu a madźaršćinu – wobě stej čłonaj finougriskeje
hałuzy – da so z tym mjez němčinu a rušćinu přirunować; rozdźěle mjez
jednotliwymi finougriskimi a samojediskimi rěčemi su hišće wo wjele wjetše.

Najznaćiše finougriske rěče su madźaršćina (13 mio. rěčnikow), finšćina (5,4
mio.) a estišćina (1,1 mio.). Tute tři su tež jeničke uralske rěče ze statusom
narodneje rěče.

Samišćina (prjedawše pomjenowanje „lapšćina“ bu wot Samow wotpokazowane; Lappe
pochadźa ze šwedšćiny a woznamjenja ‘lumpy’ abo ‘zapłata’) twori skupinu 10
rěčow z něhdźe 30.000 rěčnikami, kotřiž so wosebje w Norwegskej a Šwedskej, ale
tež w Finskej a Ruskej na połkupje Kola rěča.

Najprjedy přidruža so Estišćinje w Ruskej w šěrokim pasmje hač do połkupy Kola
rěče wotišćina, ingrišćina (wobě nimale mortwej), wepsišćina (1600 rěčnikow) a
karelšćina (36.000, Karelska). Liwišćina je faktisce mortwa, estišćinje blisko
přiwuzna rěč w Letiskej.

Wšě druhe uralske rěče su rozšěrjene w dźensnišej Ruskej. W centralnym wolzynym
teritoriju su w swójskich republikach mordwinšćina (390.000 rěčnikow), marišćina
resp. čeremisišćina (510.000 rěčnikow) a udmurtšćina (340.000). Dale na sewjer
so komišćina z warietetomaj syrjenišćina (160.000 rěčnikow) a permjakišćina
(63.000 rěčnikow) přidruži. Někotri awtorojo syrjenišćinu a permjakišćinu za
separatnej rěči maja.

Na wuchod Urala so w Obskim regionje wobě ob-ugriskej rěči chantišćina (abo
ostjakišćina, 9.600 rěčnikow) a mansišćina (abo wogulišćina, 940 rěčnikow) we
swójskim awtonomnym wokrjesu (Okrug) Chantow a Mansow rěčatej. Stej najbliše
přiwuznej z daloko zdalenej madźaršćinu a tworitej z tutej ugrisku podskupinu.

Najebać sowjetskeje zasydlowanskeje politiki zdźěla nomadisce wostajace
Samojedźa wobydla w na sewjer Ruskeje hoberski teritorij wot Běłeho morja hač do
połkupy Tajmyr. Něhdźe 41.000 Nencow abo Jurakow zdaloka wjetši dźěl Samojedow
předstaja. Woni tworja w tři awtonomnych wobwodach (awtonomny wokrjes Nencow,
awtonomny wokrjes Jamal-Nencow a w prjedawšim awtonomnym wokrjesu Tajmyr)
titularny narod, nimo toho wobydla něhdźe 1.200 lěsnych Nencow w awtonomnym
wokrjesu Chantow a Mansow a něhdźe 8.000 w oblasći Archangelsk. Hišće 22.000
Nencow rěči jich maćeršćinu, nencisku rěč. Blisko přiwuzni Ency (prjedy
Jenisej-samojedźa) při wuliwje Jeniseja su jenož hišće něhdźe 230, wot kotrychž
hišće něhdźe 40 staršich wosobow encisku rěč rěči.

Na sewjer a na juh so Nganasanojo (prjedy Tawgi-samojedźa) přidružeja, wot
kotrychž nehdźe 130 ngasanisku rěč rěči. Na juhowuchod w regionje srjedźneho Oba
wobydla Selkupojo (prjedy Ostjak-samojedźa) z 1000 rěčnikami selkupisćiny,
dźensa jeničkeje juhosamojediskeje rěče. Druhej juhosamojediskej rěči
matorišćina a kamasišćina stej mortwej. Matorišćina bu w zažnym 19. lětstotku
wot Turkowskeje rěče wutłóčena; wona bu pak před tym přez intensiwne
linguistiske pólne slědźenje spřistupnjena. Poslednja rěčnica kamasišćiny,
Klawdija Plotnikowa, wumrě w lěće 1989.

Stawizny a aktualna diskusija genetiskeje přiwuznosće uralskich rěčow so deleka
nadrobnje wopisuje. Dokelž aktualna wědomostna diskusija diwergěrowace přistupy
za nutřkowne rozčłonkowanje uralskich rěčow poskićuje – wosebje za finougrisku
hałuzu –, złožuje so tam do dalokeje měry na „tradicionalnu“ klasifikaciju,
kotraž so wot najwjace slědźerjow faworizuje.

Wězo je trjeba so po přezjednosći najwuznamnišich finougristow jednota
finsko-wolzynych rěčow (zjednoćenje wot mordwinšćiny a marišćiny) spušćić. Tež
prjedy předpokładowana jednota finsko-samiskich rěčow so wot někotrych
slědźerjow hižo njezastupuje, tak zo wobě separatnej skupinje znutřka
finsko-permskich rěčow stej. Dóńdźemy potom k slědowacej genetiskej strukturje
uralskeje rěčneje swójby:

Zaćišć wot stopjenja přiwuznosće jednotliwych uralskich rěčow dadźa slědowace
tabele z wubranymi uralskimi słownymi runicami. Wone pokazuja na prěni pohlad,
zo finšćina a estišćina stej jara blisko přiwuznej a zo so samojediska
nencišćina – najebać spóznajomneje přiwuznosće – wot njeju jara wotchiluje.
Wosebita bliskosć chantišćiny k madźaršćinje – wobě stej ugriskej rěči –
njewotwodźuje so bjeze wšeho z tabele, ale pokazuje so hakle při zasadźenju bóle
subtilnych linguistiskich technikow.

Hłownej žórle tutych tabelow stej Uralisches Etymologisches Wörterbuch wot
Károly Rédei (1986–1991) a podaća w zběrniku The Uralic Languages (1988).
Rekonstrukcija uralskich abo finougriskich formow slěduje nowšemu systemej Pekka
Sammallahti’a. W druhej rjadce su často wužiwane alternatiwne mjena rěčow resp.
jich skrótšenki podate. Podaće „(FU)“ za rekonstruowanej formu woznamjenja, zo
tuta słowna runica je jenož we finougrišćinje dokładźena, ale nic w
samojedišćinje. Je tuž rekonstruowana protofinougriska forma. Cyłouralske słowne
runicy su relatiwnje zrědka; najebać toho je přisłušnosć samojediskich rěčow k
uralšćinje bjez dwěla.

Madźaršćina je uralska rěč z najstaršimi pisomnymi dokładami. Po prěnich
rozbrojenych jednotliwych słowach w druhorěčnych tekstach je Nekrolog z kónca
12. lětstotka najzažniši tekstowy dokład. Wón wobsteji z 38 linkow a ma wobjim
wot 190 słowow. Slěduje wokoło lěta 1300 staromadźarska Marijowa skóržba,
wuměłsce hódnotne přebasnjenje łaćonskeho teksta, takrjec prěnja madźarska
baseń.

Najstarši karelski rěčny pomnik pochadźa z 13. lětstotka a je jara krótki na
brězowej skorje pisany tekst. Staropermišćina, zažna forma komišćiny, dósta w
14. lětstotku wot misionara Stephan swójski alfabet, kotryž na grjekskim a
kyriliskim alfabeće bazuje. Najstarša estiska kniha bu 1525 ćišćana, ale njeje
so wobchowała; prěni wobchowany estiski tekst je 11 stronow w lěće 1535
ćišćaneho nabožneho kalendra. Finska literatura započa w lěće 1544 z Rukouskirja
Bibliasta Mikaela Agricole, w lěće 1548 slěduje jeho přełožk Noweho testamenta.
Najstarše samiske teksty pochadźeja ze 17. lětstotka.

Nimo mjenowanych rěčow z relatiwnje zažnymi rěčnymi pomnikami su mjeztym nimale
wšě uralske rěče spisownu formu dóstali, byrnjež so woprawdźita literariska
produkcija jenož pola wjetšich rěčow wotměła. Uralske rěče w Ruskej wužiwaja
modifikacije kyriliskeho alfabeta, zapadne rěče łaćonski alfabet.



https://hsb.wikipedia.org/wiki/Tradow

Tradow (němsce Trado) je wjeska z 72 wobydlerjemi w sewjeru hornjołužiskeho
wokrjesa Budyšin. Słuša ke gmejnje Wóslink a leži 137 m nad mórskej hładźinu.
Běše hač do lěta 1969 samostatna gmejna, po tym najprjedy gmejnski dźěl
Skaskowa-Debric a wot lěta 1994 dźěl Wóslinčanskeje gmejny.

Susodne wjeski su Sulšecy na sewjerowuchodźe, Šunow zady lěsa na juhowuchodźe,
Debricy na zapadźe a Skaskow na sewjerozapadźe.

Prěnje historiske naspomnjenje kulowca jako sydło wěsteho Matei Tradow je z lěta
1374.

Po Wienskim kongresu lěta 1815 přińdźe Tradow kaž cyły sewjer Hornjeje Łužicy k
Pruskej, susodny Šunow za lěsom pak sakski wosta. Hranica běžeše hač do lěta
1945 přez holu južnje Tradowa.

W lěće 1884 měješe wjes po Mukowej statistice 96 wobydlerjow, kiž běchu bjez
wuwzaća Serbja. Arnošt Černik zwěsći w lěće 1956 serbskorěčny podźěl
wobydlerstwa wot jenož hišće 33 %. Ewangelscy Tradowčenjo přisłušeja
Wóslinčanskej wosadźe, katolscy Ralbičanskej.



https://hsb.wikipedia.org/wiki/Topinambur

Topinambur (Helianthus tuberosus) je rostlina ze swójby zestajenkowych rostlinow
(Asteraceae). Druhe serbske mjeno je dulkata słónčnica. Rostlina so jako
kulturnu rostlinu plahuje.

Delnje a srjedźne łopjena su hrube, přećiwostejne abo steja po třoch we
mutličkach. Wone su jejkojće-lancetojte.

Kćěje wot oktobra hač do nowembra. Kćenjowe košiki docpěja šěrokosć wot 4 hač do
14 cm. Wobłuk z rołkowymi kćenjemi docpěje šěrokosć wot 1 hač do 2,5 cm.

Wone wobsahuja inulin město škroba. Nimo toho wobsahuja 2,5 % bělkowinu a 15,8 %
wuhlikowych hydratow.

Topinambur bu po lěće 1619 w Europje najprjedy plahowany. Po třicećilětnej
wójnje bě wažne zakładne žiwidła. Rostlina so jenož hišće rědko w Němskej w juhu
a juhozapadźe plahuje, při čimž so móže samo wodźiwjene tam namakać. Zelo a
dulki so zwjetša jako picu wužiwaja. W Francoskej rostlina so hišće časćišo
plahuje, při čimž dulki so zwjetša za zhotowanje alkohola wužiwaja.



https://hsb.wikipedia.org/wiki/Tachantska_cyrkej_swj._P%C4%9Btra

Tachantska cyrkej swj. Pětra (němsce Dom St. Petri) je najwjetši Boži dom w
Budyšinje a simultana cyrkej, kotraž přisłuša tachantskej wosadźe swjateho Pětra
a ewangelskej wosadźe samsneho mjena. Wona je konkatedrala
Drježdźansko-Mišnjanskeho biskopstwa. Jako jedna z najstaršich simultanych
cyrkwjow w Němskej wužiwa so wot katolskich a ewangelskich wěriwych zhromadnje.
Cyrkej nadeńdźe so na Mjasowych wikach wosrjedź města a je po zdaću starša hač
Serbska cyrkej při Žitnych wikach. Wona běše tež sydło tachantskeho kapitla
swjateho Pětra.

Prěnje dopokazane naspomnjenje pochadźa z lěta 1217, byrnjež eksistuje tež
starši zapisk wokolo lěta 1000. W lěće 1218 bu prěni raz z kamjenja natwarjena a
24. junija poswjećena. 1456−1463 bu znowa natwarjena w pózdnjogotiskim stilu.
Wot bamža Benedikta XV. dósta w juliju 1921 titul katedralneje cyrkwje. Mjez
1921 a 1980 běše ze sydłom ponowjeneho Mišnjanskeho biskopstwa, kotrež so pak w
lěće 1980 do Drježdźan přesydli.

Tachantska cyrkej je žurlowa cyrkej z třomi resp. štyrjomi łódźemi (štwórta łódź
je přitwar w juhu) z pózdnjogotiskimi wjelbami. We hłownej łódźi je syćowy
wjelb, w južnej hwězdny. Cyrkwinska łódź je 59 metrow dołha, 30 metrow šěroka a
17 metrow wysoka. Tachantska wěža je 83 m wysoka.



https://hsb.wikipedia.org/wiki/Swjatojanske_jahodki

Čerwjeny januškowc abo běły januškowc (Ribes rubrum) je kerk ze swójby
kosmačkowych rostlinow.

Dalše serbske mjena su pyrička, čerwjeny janski jahodowc. Jeho płód je janowka,
čerwjena janska jahodka a swjatojanske jahodki.

Čerwjeny januškowc je zrunany, kerčinaty, w lěće zeleny nanophanerophyt bjez
kałačow, kotryž wysokosć wot 1 hač do 2 metrow docpěje. Młode wurostki su lochko
kosmate a ze žałzami wobsadźene. Skora staršich hałuzow je čerwjeno-bruna hač
šěro-čorna. Pupki su jejoformowe a maja čumpate pupkowe šupizny.

Měnjate lišćowe łopjena su po wobrysy kulojte, dołho stołpikate, 4 hač 10
centimetrow dołhe a hač do 7 (8) centimetrow šěroke. Wone su tři- hač pjećlapate
a na spódku wutrobojte abo přikušene. Łopjenowe lapy su tupe a na kromje zhruba
rězane. Łopjenowy delni bok je w młodosći krótko-móškaće kosmaty, pozdźišo nahi.
Łopjenowy stołpik je něhdźe tak dołhi kaž łopjeno a runje tak čistozeleny.

Kćěje wot apryla hač meje. Kćenja su dwusplažne, nazeleń žołte abo tež
čerwjenojte barbjene a po štyrich hač wosmych w na spočatku zrunanych, pozdźišo
jako wobłuk dele wisacych kićach rjadowane. Keluchowy bónčk je kołoformowje
rozšěrjeny. W jeho nutřkownym je pjećróžkata, wuhorbjena rynka. Keluškowe
łopješka su hołe, zelenkojte abo nabruń čerwjene barbjene, zdźěla čerwjenje
dypkate, łopatkowe a někak dwójce tak dołhe kaž žołtojte krónowe łopješka.
Próšnikowe połojcy su přez podlěšenu prochowu nitku dźělene a lochko rozpěrane.

Jahody maja přeměr wot 6 hač 7 milimetrow, su kulojte, čerwjene abo běłe, druhdy
tež róžojte, transparentne a wobsahuje mnoholičbne symjenja. Płód je jědźny,
brěčkaty a ma aromatiski, kisałkojty słód. Wone wot junija dozrawja.

Zrałe płody čerwjeneho januškowca so za wujuškowanje a přihotowanje marmelady a
pudinga wužiwaja abo syrje jědźa.



https://hsb.wikipedia.org/wiki/Suhl

Suhl je němske bjezwokrjesne město na juhu Durinskeje. Je z něhdźe 36.000
wobydlerjemi wosme najwjetše město zwjazkoweho kraja a nadeńdźe so 50 kilometrow
juhozapadnje Jarobroda w dołhim dole při južnej skłoninje Durinskeho lěsa w
frankowskim dźělu Durinskeje. Přez Suhl běžitej rěčce Lauter a Hasel, přitok
Werry.

Prěnje wěste naspomnjenje města pochadźa z lěta 1318. Hižo mjez [[900 a 1115
jewješe so pak we wopismach klóštra Fuldy wjacekróć městno z mjenom Sulaha, při
čimž jasne njeje, wo kotre sydlišćo so jedna.

Přez lětstotki bě Suhl typiske frankowske hórnistwowe město. Wot lěta 1952 bě ze
zarjadniskim sydłom Suhlskeho wobwoda w Němskej demokratiskej republice a zrosće
w někotrych lětach wot 25.000 na wjace hač 56.000 wobydlerjow. W běhu přetwara
města je so tež historiska substanca w jadrje zničiła.

Nadregionalnje znate je město dla swojich brónjernjow a jako domizna předewzaća
Simson, najwjetšeho producenta dwukolesatych jezdźidłow w Němskej.

K najznaćišim wosobinam ze Suhla słušeja biatletka Jenny Adler (* 1983), wučer a
komponist Ernst Anschütz (O Tannenbaum, Alle Jahre wieder; 1780–1861) a
dźiwadźelnica Corinna Harfouch (* 1954).



https://hsb.wikipedia.org/wiki/Sorabija

Sorabija je studentske towarstwo w Lipsku. Załožiła je so wona na 10. decembra
1716 jako prědarske towarstwo.

Dwaj lětstotkaj po reformaciji je so Lutherowe žadanje, ewangelij cyłemu ludej w
maćernej rěči spřistupnić tež w serbskej Łužicy přesadźiło. Serbscy studenća
teologije na Alma Mater Lipsinensis žadosćachu za zwučowanjom w maćernej rěči,
zo bychu móhli pozdźišo we Łužicy prědować. Najprjedy napisachu woni – wurazne
pozbudźowanje jednotliwych profesorow k tomu dopomha – serbske prědowanja a
přednjesechu sebi tute mjez sobu. Dnja 10. decembra 1716 załoži na to šěsć
serbskich studentow duchownstwa pod nawodom Hadama Zachariasa Šěracha a z
dowolnosću senata Alma Mater prěnje serbske towarstwo docyła: "Wendisches
Predigerkolloquium". Zasada kaž tež postrowjenje bě: "Soraborum saluti!"

W jubilejnym lěće 1766 da towarstwo "Wendisches Predigerkolloquium" krótke
stawizny swojeho mjeztym 50-lětneho wobstaća ćišćeć. Dźeń załoženja swjećeše so
z božej mšu w Pawołej cyrkwi; přizamknyštej so swjedźeńska rěč a jědź. Mjeztym
dósta prědarske towarstwo tež podpěru z Łužicy: někotři serbscy duchowni, mjez
nimi tójšto z bywšich sobustawow kaž Jurij Mjeń z Njeswačidła, pisachu list na
prěnjeho profesora teologiskeje fakulty, wěsteho Christiana Augusta Crusiusa, w
kotrymž jeho prošachu předsydstwo prědarskeho towarstwa přewzać. Crusius próstwu
přiwza. Wot toho časa měješe prědarske towarstwo stajnje profesora za prezesa,
kotryž njewodźeše jenož zwučowanja, ale so tež powšitkownje wo prawidła a porjad
towarstwoweho skutkowanja staraše a přez swoju reputaciju njemało nahladnosć
powyši.

Wot toho wothladajo pak piše Korla Awgust Jenč w swjedźeńskim pismje k 150.
jubilejej towarstwa, zo w sćěhowacym času liwkosć a njeporjad přiwzaštej. A jako
1773 najwjetši dźěl sobustawow towarstwa Lipsk wopušći, dyrbješe so prědarske
towarstwo samo rozpušćić. Hakle w lěće 1778 dźěławosć zaso wožiwi. Prěnje zjawne
serbske prědowanske zwučowanje wotmě so znowa w Pawołej cyrkwi, kaž bě to z lěta
1716 z wašnjom. Potom přizamkny so swjedźeń z wječerju, hudźbu, piwom a tobakom,
kaž Jenč to wopisuje.

Hač do spočatka 19. lětstotka so prědarske towarstwo z měnjatej angažowanosću
dale wjedźeše a wuwi čiłe wědomostne dźěło. Pod wjednistwom profesora Carusa bu
towarstwo w lěće 1807 rozšěrjene, štož wuskutkowaše so njesměrnje na přichod:
Sprěnja poskići so němskim studentam, kotřiž běchu hač dotal jenož wurjadni
sobustawojo, móžnosć, so z połnohódnimi sobustawami stać. Zdruha přemjenowa
Carus "Wendische Predigergesellschaft" - prawdźepodobnje pod wliwom Zhorjelskeje
Hornjołužiskeje towaršnosće wědomosćow – do "Lausitzer Predigergesellschaft" a
da střeća dweju staršeju (seniorow) wolić: jedneho za serbske, tamneho za němske
naležnosće. To bu trěbne, dokelž njepřińdźe wjac telko serbskich studentow do
Lipska, kaž hišće před lětami; w lěće 1809 na přikład njebě ani jedyn Serb
sobustaw towarstwa.

Z ćim wjetšim entuziazmom bu "Lausitzer Predigergesellschaft" w lěće 1814
wožiwjena. Najprjedy poča so natwarjeć zamóženje towarstwa, kotrež so tež w
dalšim času rozmnoži. Zo by so zaměrnišo a efektiwnišo wědomostnje dźěłać móhło,
załožichu so mnohe dalše podtowarstwa, kotrymž tak mjenowani subseniorojo
předstejachu: Tak eksistowaše na přikład eksegetiske, homilitiske,
psychologiske, filologiske a katechetiske towarstwo. Wosebje intensiwnu
dźěławosć wuwi serbske towarstwo SORABICUM respektiwnje SORABIJA. Tak započa so
pod seniorom Handrijom Lubjenskim serbsko-němski słownik zestajeć. W dwacetych
lětach, jako Handrij Zejler w Lipsku studowaše, zesylni "Sorabija" swoju
aktiwitu: Serbske ludowe spěwy, přisłowa a bajki so hromadźachu, sobustawojo
komponowachu, basnjachu, spisachu serbske pojednanja a wudawachu mjez 1826 a
1828 rukopisnu tydźensku nowinu "Serbska Nowina".

Wot lěta 1991 eksistuje "Sorabija" jako zapisane towarstwo nic jenož serbskich
studentow. Tež nimale 300 lět po załoženju je hłowny nadawk pěstowanje serbskeje
rěče a nałožkow. Kóžde lěto swjeći so na přikład kermuša, chodojtypalenje,
mejemjetanje abo druhe serbske nałožki. Tam a sem přeprošuja so tež znaći
serbscy spisowaćeljo na literarne wječorki.



https://hsb.wikipedia.org/wiki/Smrk

Smrk (němsce Tafelfichte) je z 1.124 metrami najwyša hora čěskeho dźěla
Jizerskich horin na samym sewjeru Čěskeje, při pólskej mjezy, běžacej přez horu.
Nadeńdźe so južnje městačka Nové město pod Smrkem. Dalšej znatej městnje we
wokolinje stej Lázně Libverda na čěskej a Świeradów Zdrój na pólskej stronje.

Při južnej skłoninje Smrka wužórli so rěka Jizera, při sewjernej rěčka Lužice
(němsce Lausitzbach).

Pólsko-čěska hranica běži přez wuchodny bok hory, při čimž je pólski wjeršk 1123
metrow wysoki. Njedaloko wjerška – při tak mjenowanym Taflowym kamjenju
(Tabulový kámen) – nadeńdźe so třikrajowy róžk historiskich krajinow Hornjeje
Łužicy, Čech a Šleskeje, kiž běše wot 1742 do 1815 zdobom zetkanišćo teritorijow
Sakskeje, Pruskeje a Rakuskeje.

Prěnja rozhladna wěža na Smrku bě so w lěće 1892 natwariła a steješe hač do
1950tych lět. 2003 nastajichu nowu, 20 metrow wysoku wěžu z wocla. Rozhlad saha
k Sněžce w Kyrkonošach na wuchodźe, k Łužiskim horinam na zapadźe a přez Hornju
Łužicu, Zhorjelc a Sedło hač k Hamorskej milinarni na sewjerozapadźe.

Mjeno Smrk poćahuje so na hoberski šmrěk, kiž steješe hač do lěta 1790 njedaloko
wjerška při hraničnym kamjenju čo. 111.



https://hsb.wikipedia.org/wiki/Slepo

Slepo (delnjoserbsce Slěpe; němsce Schleife) je wuchodosakska wjes a sydło
gmejny ze samsnym mjenom a zarjadniskeho zjednoćenstwa Slepo we wokrjesu
Zhorjelc. Wot srjedź 1990tych lět słušatej wjesce Rowno a Mułkecy ke gmejnje.
Slepo je jako wosada w serbskim sydlenskim teritoriju srjedźišćo Slepjanskeho
regiona, w kotrymž Slepjanski dialekt serbskeje rěče a Slepjanska drasta stej
doma. W Slepjanskim dialekće ma tute sydlišćo njeoficielne mjeno Slěpe.

Gmejna Slepo leži w sewjernym dźělu wokrjesa, blisko hranicy z Braniborskej.
Leži 10 km na sewjerozapad wot Běłeje Wody a 13 km na wuchod wot měšćanskeho
wobwoda Grodka. Z gmejnu mjezuja gmejny Dźěwin na wuchod, Trjebin na juh,
Sprjewiny Doł na zapad a město Grodk ze swojimaj městnymaj dźělomaj Syjk a Lěsk
na sewjer. Gmejna je z dwórnišćom k železniskej čarje Berlin–Zhorjelc
přiwjazana. Zwjazkowa dróha 156 přeběži na sewjer wot gmejny, planowana
zwjazkowa dróha 160 by při realizaciji sewjerneje trasy přez teritorij gmejny
přeběžała.

Slepo leži w lěsatych kónčinach na sewjernej kromje Mužakowskeje hole. Na
teritoriju gmejny leži dźěl Brězowskeho jězora a Přirodoškitneho pasma „Altes
Schleifer Teichgelände“. Charakteristiska za Slepjanski region je nimo toho
rěčka Struga, kotraž přez wšě tři dźěle gmejny běži.

Slepo bu 21. januara 1272 prěni raz jako Slepe we wopismje naspomnjene. W tutym
času bě sydlerski proces, kotryž w Slepjanskim regionje najskerje w 12. abo
zažnym lětstotku přez Serbow z Delnjeje Łužicy započa, w połnym běhu. Najebać
bliskosće k staremu sydlenskemu teritorijej knjejstwa Mužakow běchu wsy w
krajnoknjejskim wobsydstwje. Wokoło srjedź 14. lětstotka bě Slepo sydło
zemjanskeje swójby von Köckritz, kotraž prěnjotnje z Bohotskeje pochadźeše a
dalše ležownosće w Delnjej Łužicy měješe. Slědy swójby pozhubjeja so w Slepom
wokoło lěta 1430; wokoło srjedź lětstotka su knjejstwo Mužakow a dalše wsy
wosady Mužakowske pertinency. Zo by so dołh Mužakowskeho knjejstwa tłóčił, buchu
běžne dawki ze Slepoho a Rownoho wot Wenzela von Biberstein w lěće 1464 za 200
kopow krošow Klóštrej Marijinej Hwězdźe předate. W žehlacej so zwadźe mjez
Bibersteinec a krajneho knjeza, kral Ferdinand I., přehna Sigmud von Biberstein
1541 katolskeho fararja ze Slepoho, zo by jeho přez protestantiskeho prědarja
wuměnił.

W Třicećilětnej wójnje wuskutkowaše so połoženje wsy při Delnjej krajnej dróze
(tež Delnja wojerska dróha mjenowana), kotraž wjedźe wot Lipska přez Grodk,
Mužakow a Žarow do Waršawy, žałostnje. Mjez 1630 a 1647 zapustny 21 z 40
žiwnosćow přez přećah wójskow a jich sćěwki. Wokoło kónca wójny dóńdźe knjejstwo
Mužakow přez žeńtwu ke Callenbergec hrabjam. Curt Reinicke II. von Callenberg
wadźeše so mjez 1678 a 1690 z burami Slepjanskeje wosady wo njepřinjesene
robotne słužby. Po tym zo běchu na spočatku jenož Slepjanscy burojo, dóńdźe wot
1686 tež k zwadźe z burami z Mułkec, Miłoraza a Rowna. Kruće rozsudźeny, burske
spjećowanje łamać, zwužitkowa swoje knjejske móžnosće. Po tym ćeknychu wjacori
burojo do susodneho knjejstwa Wojerecy abo do delnjołužiskeho Lěska. Wot jeho
syna, hrabje Aleksandra z Callenberga, dósta Slepo w lěće 1730 šulu.

W Napoleonskich wójnach pochodowachu wójska wobeju stronow přez Slepo. Sakska,
wojujo na francoskej stronje, dyrbješe tohodla 1815 mj. dr. wuchodny dźěl
Hornjeje Łužicy wotstupić. Slepo dóńdźe přez to do nowotworjeneho wokrjesa
Rózbork, prowinca Šleska. Regulowanske procesy komdźachu wotstronjenje
feudalizma w Slepom přez 30 lět hač do 1858. Wudwór Slepo bě 1873 dźewjaty a
posledni z dwaceći knjejskich wudworow, kotrež buchu wot stawoweho knjejstwa
Mužakow špatnych wunoškow dla rozpušćene.

W nocy wot 2. do 3. junija 1889 steješe žiwnosć w płomjenjach. Mócny wuchodny
wětřik na woheń přeskočić, tak zo po krótkim času 31 twarjenjow so paleše. Přez
woheń zniči so 11 statokow na woběmaj bokomaj wjesneje dróhi. Na tutón
wulkowoheń dopomina tafla z napismom Eben-Ezer, kotraž bu w nowotwarje
bydlenskeho domu poslednjeho potrjecheneho statoka zasadźena.

Železniska čara Berlin–Zhorjelc Berlinskeho-Zhorjelskeho železniskeho towarstwa
bu 1867 na juh wote wsy přez ležownosć Slepo wjedźena. Železniska stacija bu
hišće do wróćicy lětstotka wo póstowu agenturu, čakarnju za pasažerow, bydlenske
twarjenja za železniskich zastojnikow a staciju za tworowy wobchad. Mjez Grodkom
a Slepom dóńdźe 7. awgusta 1905 dla čłowjeskich zmylkow k zražce dweju ćahow,
při kotrejž 13 ludźi zemrě.

Gmejna naby 1914 wot Mužakowskeho stawoweho knjeza Traugott Herrman Graf von
Arnim-Muskau přestrjenje wot Strugi hač k železniskej liniji a 1920 wot jeho
syna a potomnika, Adolfa hrabje von Arnim-Muskau, dalšich 150 jutrow lěsa za
železniskej liniju. Tute přestrjenje buchu do parcelow rozdźělene a na zajimcow
předate. Přez to nastate sydlišćo kaž tež ludnostny prud ze zhubjenych
wuchodnych teritorijow wuskutkowachu enormny přiběranje ludnosće. Přez Slepo,
hižo před wubuchom Prěnjeje swětoweje wójny elektrifikowane, bu 1926
100-kV-milinowód wot milinarnje Dubrawa do Žahanja stajeny. Tutón milinowód bu
1946 jako reparaciski wukon za Sowjetski zwjazk wottwarjeny.

Mjeno je so drje wot słowjanskeho „slip“ kaž ‚bórbotanje‘ wotwodźiło, štož móhło
wot bórbotacy šum při stupanju na łuhowu pódu pochadźeć. Poh Meškanku „nasta
[Schleife – Slepo] na městnje, z kotrehož woda wustupowaše, hdyž něchtó dźěše na
nim, k starosłowjanskemu slěpati‚ žórlić so‘“.

Po Mukowej statistice z lětow 1884/85 rěčachu tehdy 595 wot cyłkownje 615
Slepjanow serbsce (97 %). Arnošt Černik zwěsći w lěće 1956 w Slepjanskej gmejnje
serbskorěčny podźěl wobydlerstwa wot jenož hišće 44,9 %.

Mnohota nabožneje ludnosće je ewangelska. K wosadźe słuša sydom wsow
zarjadniskeho zjednoćenstwa (Dźěwin, Brězowka, Mułkecy, Miłoraz, Rowno, Slepo,
Trjebin) a braniborski Lěsk. Hač do spočatka 1920tych lět buštej Nowe
Město/Sprjewja a Miłoraski městny dźěl Ruhlmühle k wosadźe Sprjejcy
přefarowanej. Samsne bě so hižo prjedy z Drětwju stało.

W Rownjanskej Witaj-pěstowarni a w zakładnej a srjedźnej šuli „Dr. Marja
Grólmusec“ podawa so tež serbšćina přidatnje k normalnemu wučbnemu planej.

W twarjenskim kompleksu zarjadniskej šule bu w lěće 1992 prěnja ciwilnosłužbowa
šula nowych zwjazkowych krajow zaměstnjene. W jeničkej ciwilnosłužbowej šuli
Sakskeje absolwuja ciwilnu słužbu wukonjacy jedno- hač do dwutydźenske kursy za
politiske kubłanje.

W Slepom naby Jakub Lorenc (1874–1939) piłu, kotrejež dochody jemu dowolichu,
jako swobodnje skutkowacy literat pod pseudonymom Zalěski dźěłać. Płaći jako
najwuznamniši serbski spisowaćel mjezywójneho časa. Jeho wnuk Kito Lorenc je so
1938 w Slepom narodźił. Płaći jako najwuznamniši serbski lyrikar přitomnosće.

Spisowaćel, basnik a grafikar Julius Eduard Wjelan narodźi so 1817 w Slepom a
skutkowaše wot 1852 do 1892 jako ewangelski farar w swojej ródnej wsy. Tež
serbski wědomostnik a statistikar Arnošt Černik (1910–1988) pochadźa ze Slepoho.

W Rownom bě spisowaćel a połbur Hanzo Njepila (1766–1856) cyły čas swojeho
žiwjenja žiwy. Přez jeho twórby dóstawamy dohlad do burskeho žiwjenja jeho časa.



https://hsb.wikipedia.org/wiki/Serbski_Soko%C5%82

Serbski Sokoł je třěšny zwjazk serbskich sportowych towarstwow, kotrež so z
cilemi słowjanskeho sokołskeho hibanja zwjazane čuja. W centrumje steji
spěchowanje masoweho sporta. Nimo kooperatiwnych čłonow zwjazkej tež mnoholičbne
jednotliwcy přisłušeja. 1993 załoženy serbski sportowy zwjazk nawjaza na
tradicije za čas Weimarskeje republiki wobstejaceho Serbskeho Sokoła.

Zwjazk zarjaduje dźensa sportowe swjedźenje a turněry w rozdźělnych mustwowych
sportowych družinach a organizuje wobdźělenja na mjezynarodnych
Sokoł-zetkanjach. K tomu wudawa časopis Sokołske listy.

1920 so w Budyšinje prěnja serbska sokołska jednota załoži. Přikład bě
čěskosłowakske sokołske hibanje. W Pančicy-Kukowje wotměwaše so 1924 prěnje
zwjazkowe zetkanje Serbskeho Sokoła. Hač 1931 so nimale kóždolětnje dalše
sportowe jednoty serbskeho sydlerskeho teritorija přidružichu. Prěni předsyda
łužiskeho Sokoła bě publicist Jan Skala. Cil zwjazka bě, serbske dźěći,
młodostnych a dorosćenych za sportowe skutkowanje dobyć a k tomu tež k
posylnjenju narodneho wědomja přinošować. Hižo w 1920. lětach so serbscy
sportowcy tež na wšosłowjanskim sokołskim zetkanju w Čěskosłowakskej a w
Juhosłowjanskej wobdźělichu.

1933 so Serbski Sokoł rozpušći - zakaz přez nacionalsocialistiske knježerstwo bě
hižo přihotowany. Znowawožiwjenje narodneho sportoweho zwjazka po druhej
swětowej wójnje so njeradźi. Tež knježerstwo NDR njedowoleše nowozałoženje po
1949 .

Po znowazałoženju w lěće 1993 so 100 serbscy sportowcy 1994 na 12. wšosokołskim
zetkanju w Praze wobdźělichu. W lěće 1996 přistupi Serbski Sokoł třěšnemu
zwjazkej serbskich zwjazkow Domowina.



https://hsb.wikipedia.org/wiki/Serbske_pr%C4%9Bdarske_towarstwo

Sorabija je studentske towarstwo w Lipsku. Załožiła je so wona na 10. decembra
1716 jako prědarske towarstwo.

Dwaj lětstotkaj po reformaciji je so Lutherowe žadanje, ewangelij cyłemu ludej w
maćernej rěči spřistupnić tež w serbskej Łužicy přesadźiło. Serbscy studenća
teologije na Alma Mater Lipsinensis žadosćachu za zwučowanjom w maćernej rěči,
zo bychu móhli pozdźišo we Łužicy prědować. Najprjedy napisachu woni – wurazne
pozbudźowanje jednotliwych profesorow k tomu dopomha – serbske prědowanja a
přednjesechu sebi tute mjez sobu. Dnja 10. decembra 1716 załoži na to šěsć
serbskich studentow duchownstwa pod nawodom Hadama Zachariasa Šěracha a z
dowolnosću senata Alma Mater prěnje serbske towarstwo docyła: "Wendisches
Predigerkolloquium". Zasada kaž tež postrowjenje bě: "Soraborum saluti!"

W jubilejnym lěće 1766 da towarstwo "Wendisches Predigerkolloquium" krótke
stawizny swojeho mjeztym 50-lětneho wobstaća ćišćeć. Dźeń załoženja swjećeše so
z božej mšu w Pawołej cyrkwi; přizamknyštej so swjedźeńska rěč a jědź. Mjeztym
dósta prědarske towarstwo tež podpěru z Łužicy: někotři serbscy duchowni, mjez
nimi tójšto z bywšich sobustawow kaž Jurij Mjeń z Njeswačidła, pisachu list na
prěnjeho profesora teologiskeje fakulty, wěsteho Christiana Augusta Crusiusa, w
kotrymž jeho prošachu předsydstwo prědarskeho towarstwa přewzać. Crusius próstwu
přiwza. Wot toho časa měješe prědarske towarstwo stajnje profesora za prezesa,
kotryž njewodźeše jenož zwučowanja, ale so tež powšitkownje wo prawidła a porjad
towarstwoweho skutkowanja staraše a přez swoju reputaciju njemało nahladnosć
powyši.

Wot toho wothladajo pak piše Korla Awgust Jenč w swjedźeńskim pismje k 150.
jubilejej towarstwa, zo w sćěhowacym času liwkosć a njeporjad přiwzaštej. A jako
1773 najwjetši dźěl sobustawow towarstwa Lipsk wopušći, dyrbješe so prědarske
towarstwo samo rozpušćić. Hakle w lěće 1778 dźěławosć zaso wožiwi. Prěnje zjawne
serbske prědowanske zwučowanje wotmě so znowa w Pawołej cyrkwi, kaž bě to z lěta
1716 z wašnjom. Potom přizamkny so swjedźeń z wječerju, hudźbu, piwom a tobakom,
kaž Jenč to wopisuje.

Hač do spočatka 19. lětstotka so prědarske towarstwo z měnjatej angažowanosću
dale wjedźeše a wuwi čiłe wědomostne dźěło. Pod wjednistwom profesora Carusa bu
towarstwo w lěće 1807 rozšěrjene, štož wuskutkowaše so njesměrnje na přichod:
Sprěnja poskići so němskim studentam, kotřiž běchu hač dotal jenož wurjadni
sobustawojo, móžnosć, so z połnohódnimi sobustawami stać. Zdruha přemjenowa
Carus "Wendische Predigergesellschaft" - prawdźepodobnje pod wliwom Zhorjelskeje
Hornjołužiskeje towaršnosće wědomosćow – do "Lausitzer Predigergesellschaft" a
da střeća dweju staršeju (seniorow) wolić: jedneho za serbske, tamneho za němske
naležnosće. To bu trěbne, dokelž njepřińdźe wjac telko serbskich studentow do
Lipska, kaž hišće před lětami; w lěće 1809 na přikład njebě ani jedyn Serb
sobustaw towarstwa.

Z ćim wjetšim entuziazmom bu "Lausitzer Predigergesellschaft" w lěće 1814
wožiwjena. Najprjedy poča so natwarjeć zamóženje towarstwa, kotrež so tež w
dalšim času rozmnoži. Zo by so zaměrnišo a efektiwnišo wědomostnje dźěłać móhło,
załožichu so mnohe dalše podtowarstwa, kotrymž tak mjenowani subseniorojo
předstejachu: Tak eksistowaše na přikład eksegetiske, homilitiske,
psychologiske, filologiske a katechetiske towarstwo. Wosebje intensiwnu
dźěławosć wuwi serbske towarstwo SORABICUM respektiwnje SORABIJA. Tak započa so
pod seniorom Handrijom Lubjenskim serbsko-němski słownik zestajeć. W dwacetych
lětach, jako Handrij Zejler w Lipsku studowaše, zesylni "Sorabija" swoju
aktiwitu: Serbske ludowe spěwy, přisłowa a bajki so hromadźachu, sobustawojo
komponowachu, basnjachu, spisachu serbske pojednanja a wudawachu mjez 1826 a
1828 rukopisnu tydźensku nowinu "Serbska Nowina".

Wot lěta 1991 eksistuje "Sorabija" jako zapisane towarstwo nic jenož serbskich
studentow. Tež nimale 300 lět po załoženju je hłowny nadawk pěstowanje serbskeje
rěče a nałožkow. Kóžde lěto swjeći so na přikład kermuša, chodojtypalenje,
mejemjetanje abo druhe serbske nałožki. Tam a sem přeprošuja so tež znaći
serbscy spisowaćeljo na literarne wječorki.



https://hsb.wikipedia.org/wiki/Serbska_cyrkej

Serbska cyrkej w Budyšinje (tež cyrkej Našeje lubeje knjenje, němsce Kirche
Unserer Lieben Frau, tež Liebfrauenkirche) je Boži dom katolskich Serbow, kotryž
přisłuša tachantskej wosadźe swjateho Pětra. Cyrkej namaka so zwonka něhdyšeje
nutřkowneje měšćanskeje murje, wuchodnje Bohateje wěže na historiskich Selowych
wikach.

Serbska cyrkej je po tachantskej cyrkwi swj. Pětra po zdaću druha najstarša
Budyska cyrkej. Prěnje dopokazane naspomnjenje pochadźa z lěta 1293, byrnjež
eksistuje tež starši zapisk z lěta 1240. Stawiznarjo wuchadźeja pak wot toho, zo
steješe hižo w 11. lětstotku Boži dom na samsnym městnje. W srjedźowěku steješe
cyrkej zwonka města wosrjedź wikowarskeho sydlišća na tehdyšich Selowych wikach,
dźensnišim Cyrkwinym naměsće. Znajmjeńša wot 1318 a hač do lěta 1865 běše pódla
cyrkwje tež pohrjebnišćo. W běhu woblěhowanja Budyšina přez Husitow so twarjenje
zniči, njeje pak jasne, kotra strona zamołwitosć za to měješe. 1443 bu znowa
poswjećena. Při nowym woblěhowanju w Třicećilětnej wójnje a pola wulkeju
wohenjow lětow 1634 a 1686 bu cyrkej wospjet zničena. Po zničenju Mikławskeje
cyrkwje sta so cyrkej Našeje lubeje knjenje z wosadnej cyrkwju za wsy wokoło
Budyšina. Za čas wuswobodźenskich wójnow 1813 do 1815 so cyrkej zdobom jako
ewangelski Boži dom wužiwaše, dokelž bě cyrkej swjateho Pětra w tym času lacaret
za w měsće zaměstnjene wójska. Přez přetwarjenje mjez 1864 a 1900 dósta swój
dźensniši napohlad.

Lětstotki dołho słužeše cyrkej jako wosadna cyrkej katolskich wobydlerjow
předměsta a wokolnych wsow, po zdaću pak hač do 20. lětstotka ženje swójsku
wosadu njeměješe. Po zarjadowanju swójskeje wosady w lěće 1926 zasadźi biskop
Christian Schreiber 1927 němskeho fararja při serbskej cyrkwi, štož ke
konfliktej mjeze Serbami a jich biskopstwom přinošowaše.

W běhu bitwy wo Budyšin ke kóncej Druheje swětoweje wójny bu cyrkej znowa ćežko
wobškodźena, potom pak spěšnje zaso reparowana. Wosada našeje lubeje knjenje so
po jenož 58 lětach 1984 zaso rozpušći a do tachantskeje wosady integrowaše.

Cyrkwinska łódź je 25 m dołha a 8 m šěroka. Wěža ze sakristiju w podzemju a
Michałskim wołtarnišćom w prěnim poschodźe je w sewjerowuchodźe cyrkwje. We
hłownym wołtarnišću namakaja so tři wokna z pisaneje škleńcy, kiž buchu w lěće
1970 wot Gottfrieda Zawatzkeho wuhotowane. Napohlad cyrkwje je so w běhu
lětstotkow zničenjow dla wjelekróć změnił, tak zo njeleži wuznam Božeho domu
dźensa w twarjenju samym, ale w jeho róli jako centralna měšćanska cyrkej
katolskich Serbow. Wotnutřka je so cyrkej w lětach 1912, 1936, 1972 a k
poslednjemu razej 1998 přetworiła.

K jutram je cyrkej Našeje lubeje knjenje wuchadźišćo Budyskeje křižerskeje
procesiony, kiž trójce kołowokoło cyrkwje jěcha.

Při serbskej cyrkwi skutkowachu mjez druhimi Měrćin Ferdinand Brückner z
Brückensteina jako farar, Jakub Žur jako kapłan, Michał Awgust Brojer jako
organist a Jurij Šołta jako kantor.



https://hsb.wikipedia.org/wiki/Sakska_%C5%A0wica

Sakska Šwica (němsce Sächsische Schweiz) je němski dźěl Połobskich pěskowčin a
leži wot Drježdźan přećiwo rěce na woběmaj bokomaj Łobja.

Na wuchodźe přechadźa Sakska Šwica do Łužiskich horin a na zapadźe do Rudnych
hór. Přimjezny čěski dźěl Połobskich pěskowčin so Čěska Šwica mjenuje. Najwyše
wuhorbjenje Sakskeje Šwicy je Wulki Zschirnstein z 562 m nad NN.

Mjeno Sakska Šwica nasta we 18. lětstotku a pječa staj je dwaj šwicarskej
wuměłcaj Adrian Zingg a Anton Graff zawjedłoj. Wonaj čuještaj so přez krajinu na
swoju domiznu, na Šwicarsku juru, dopomnjenaj, w kotrejž su podobne krajinowe
formy. Prjedy rěkaše sakski dźěl Połobskich pěskowčin Meißner Hochland
(Mišnjanska wysočina) abo Meißnisches Oberland. Popularne bu pomjenowanje přez
wozjewjenja Wilhelma Leberechta Götzingera. W swojich knihach wopisowaše Saksku
Šwicu a zeznajomi pomjenowanje šěrokemu publikumej.

Hłownje rozeznawatej so dwě hórskej formje. Jako Steine (kamjenje) so
mnoholičbne skalizny Połobskich pěskowčin w Čěskej a Sakskej Šwicy. Prominentne
přikłady su Kralowc, Lilijowc, Gohrisch a Papststein. Pomjenowanje
njerozpřestrěwa so na hórkate kopcy z wulkaniskeho stołpowca abo granitoweho
materiala zakładnych horin kaž Waitzdorfska wyšina abo Wulki Zymnik.

Kretaciske pěskowcowe wutwory wustupuja z tak mjenowanych runosćow, bywšeho
niwowa Łobja a předstajeja z jich strony zbytki prjedawšeje zdónkoweje
přestrjenje. W běhu prózdnjotercierneho pozběhnjenja Rudnych hór a nabóčneho
ćišća z Łužiskich horin so pěskowcowa plečica złama we formje křižoweje lěsacy,
štož při runočasnje přiběracej spěšnosći běženja Łobja a woteběracej eroziji w
pobóčnych dołach nadběhowe móžnosće a wodźace puće za ničersku móc wody skićeše.
Najprjedy wostawaja wjetše taflowcy (Lilijowc) abo hižo sylnje rozpukane kaž
Zirkelstein, Kaiserkrone abo hižo zalěsnjene (Kohlbornstein), kotrež so přez
dalše eroziske ničenje do rozćehnjenych hranow (Schrammsteine) rozpušćeja, hač
do jednotliwych skalnych jehłow (Torwächter). Morfologisce twjerdše wórštowe
partije, kotrež eroziji dlěje a wuspěšnišo spjećowachu, tworja zwjetša najwyšu
wórštu. Rozpadnjenje stawa so zwjetša wotdeleka resp. wot skalnych bokow.

Na wobwodźe Sakskeje Šwicy je rjad hrodowskich załožkow, kotrež su so za škit
wikowanskich pućow natwarili. Zachowaštej so twjerdźizna Königstein a hród
Hohnstein. Wot druhich załožkow su jenož snadne zbytki zwostałe, na př. wot
Małeje Bastaje abo hrodu na Falkensteinje (dźensa krosonowanski wjeršk). Někotre
z hrodow su so tež jako srjedźowěkowske rubježne hnězda wužiwali. Prěnjotnje bě
tuta kónčina wot Słowjenjow wobsydlena a dósta so hakle w 15. lětstotku w něhdźe
dźensnišich mjezach pod sakske knjejstwo.

Turistiske spřistupnjenje započa so hłownje hakle w 19. lětstotku. Wuměłcy
romantika dachu so wot dźiwjeje rjanosće skałow inspirować, na př. moler Ludwig
Richter abo komponist Carl Maria von Weber, kiž je swoju sławnu operu Freischütz
ze scenu we wjelčej wudrjeńcy blisko Rathena zasydli.

W lěće 1990 bu, hišće před němskej jednotu, Narodny park Sakska Šwica
wutworjena, zo by so jónkrócny přirodorumski raz horin škitał. 93 km² wulka
přestrjeń wopřijima dwaj rozdźělenej regionaj: Na zapad kónčina mjez Stadt
Wehlen a Prossen, na wuchod kónčina mjez skaliznami Schrammsteine a
němsko-čěskej hranicu.

Krajina Sakskeje Šwicy je přez wjele pěskowcowych skaliznow charakterizowana.
Přez to je so woblubowana zabawa krosnowanja w swobodnym času wuwiwała. Krosnuje
so po Sakskich prawidłach nastatych na spočatku 20. lětstotka jako prěnje w
swěće. Powjazy a wěstotne srědki kaž rynki smědźa so jenož za wěsćenje wužiwać,
nic pak za pohibowanje. Pomocne srědki rozšěrjene w druhich krosnowanskich
kónčinach kaž magnezija, spinanske kliny abo friendy njejsu dowolene. Město toho
so sukowe a paskowe wlečwa wužiwaja.

Přenocowanje w skalnej prózdnjeńcy, tak mjenowanej Boofe ("bofa") resp.
přenocowanje pod hołym njebjom docyła ma dołhu tradiciju w Sakskej Šwicy. Wjele
horliwcow jědźe přez kónc tydźenja do Sakskeje Šwicy, zo bychu "bofowali".
"Bofowanje" je dźensa jenož na městnach dowolene, kotrež su přez zarjad
Narodneho parka markěrowane. Problematiske su přiběraca ličba "bofowarjow" a
wopačne zadźerženje jednotliwych wosobow (ilegalne wohnišća, wutorhowanje
młodych štomow a zemska erozija), štož zas a zaso k rozestajenjam wjedźeše.
Mnozy "bofuja" z radosće nad přirododožiwjenjom. Naposledk dyrbi so přeco móžny
kompromis za ludźi a přirodu namakać.



https://hsb.wikipedia.org/wiki/S%C5%82ubice

Słubice (do 1945 němsce Dammvorstadt) su město ze 17.000 wobydlerjemi při Wódrje
w zapadopólskim wojewódstwje Lubuš a běchu hač do kónca druheje swětoweje wójny
wuchodne předměsto Frankobroda. Wot toho časa běži němsko-pólska hranica přez
Wódru. W měsće namakaja so wjacore wažne hranične přechody. Słubice su sydło
pólsko-němskeho wědomostneho centruma „Collegium Polonicum“.

W lěće 2014 přepodachu w Słubicach prěni pomnik na swěće, kotryž je Wikipediji
wěnowany.

Hižo před wjace hač 750 lětami bě na městnje dźensnišeho města při prawym brjoze
Wódry słowjanske sydlišćo z mjenom Zliwice. Moderne pólske mjeno Słubice
wotwodźi so wot toho.

K Słubičanskej gmejnje słušeja wjeski Drzecin (němsce Trettin), Golice
(Gohlitz), Kunice (Kunitz), Kunowice (Kunersdorf), Lisów (Leißow), Łazy Lubuskie
(Lebuser Loose), Nowe Biskupice (Neu Bischofsee), Nowy Lubusz (Neu Lebus),
Pławidło (Tirpitz), Rybocice (Reipzig), Stare Biskupice (Alt Bischofsee) a
Świecko (Schwetig).



https://hsb.wikipedia.org/wiki/S%C5%82anknow

Šluknov (serbsce tež Słanknow, němsce Schluckenau) je městačko w samym sewjeru
Čěskeje při hranicy z Hornjej Łužicu a zdobom najsewjerniša měšćanska gmejna
kraja. Na tamnym boku němsko-čěskeje hranicy leži gmejna Załom w Budyskim
wokrjesu. Mjez woběmaj sydlišćomaj wobsteji hraničny přechod. Město ma dwórnišćo
při železniskej čarje Rumburk–Zebnica.

Prěnje naspomnjenje jako Slanknov je ze 14. lětstotka. Tehdy załoži čěski
zemjanski ród Berka z Duby tule na městnje staršeho słowjanskeho sydlišća nowe
městačko. Wokoło lěta 1430 wužiwachu Husića Šluknov a susodny Rumburk dla
połoženja při starej Čěskej šćežce jako wuchadźišćo nadběhow přećiwo Budyšinej.

Za čas prěnjeje čěskosłowakskeje republiki bě Šluknov ze srjedźišćom
Sudetoněmskeje strony Konrada Henleina. Wot tehdy wokoło 5.500 wobydlerjow bě
wjetšina němskorěčna. Po kóncu druheje swětoweje wójny bu sudetoněmske
wobydlerstwo dla Benešowych dekretow z Čěskosłowakskeje wuhnate.



https://hsb.wikipedia.org/wiki/Rychwa%C5%82dska_jama

Rychwałdska jama (němsce Tagebau Reichwalde) je wotkryta brunicowa jama we
Łužiskim brunicowym rewěrje, kotruž firma LEAG wudźerži. Brunicowa jama leži w
sewjerowuchodźe sakskeje Hornjeje Łužicy a bu po susodnej wsy Rychwałd
pomjenowana. Z brunicu, kotraž leži w tutej kónčinje něhdźe 85 metrow pod
zemskim powjerchom so jeničce Hamorska milinarnja zastara.

Dotalne wudobywanišćo rozpřestrěwa so na cyłkownje něhdźe tři króć pjeć
kilometrach na teritorijomaj Hamora a Rěčic w Zhorjelskim wokrjesu. Jama so w
1980tych lětach wotewri a mjezuje w sewjeru na wojerske zwučowanišćo, we
wuchodźe na gmejnu Rěčicy, w juhu na Rychwałd a w zapadźe na Krynhelecy.

W lěće 1980 spřistupni so južnje staršeje Wochožanskeje jamy najwuchodniša jama
Łužiskeho brunicoweho rewěra, z kotrejž so 1987 prěnja brunica wudobywaše. W
lěće 1999 so wudobywanje z přičinow rentability wusadźi, ale hižo 2007 so
znowawotewrjenje přihotowaše. Mjez druhim so wšitke nastroje, kaž tež wulki
wuwozny móst F60, wobnowichu a brunica so wot decembra 2010 zaso wudobywa.
Wudobywanje je hač do lěta 2040 planowane.

Dla Rychwałdskeje jamy dyrbješe so hižo we 1980tych lětach cyła gmejna Wunšow (z
Publikom, Mostami a Pakosnicu a cyłkownje 173 wobydlerjemi) přesydlić. Nimo toho
buchu wulke dźěle Rychwałdskich hatow, přirodny běh Běłeho Šepca a jeho zliw z
Čornym Šepcom zničene. Rěka sama so přepołoži a běžeše wot toho časa jako
runočarny kanal při sewjernej kromje brunicoweje jamy. Hač do lěta 2014 wuhotowa
so na južnej kromje jamy nowy, přirodźe bliši běh rěki, dokelž dyrbi so jama
dale do sewjerowuchoda rozšěrić.

Za rozšěrjenje jamy do wuchodneho směra přesydlichu so mjez 1993 a 1995
wobydlerjo Mochowca, Štyrjoch Dubow, Zamostow a Stareho Lubolnja. Dla
wotsadźenja wudobywanja běchu powostanki tutych wjeskow hač do lěta 2013 widźeć.
Wot rozšěrjeneje brunicoweje jamy je tež hatowa krajina pola Hamoršća
potrjechena. Nimo toho dyrbi so w přichodźe železniska čara Berlin–Zhorjelc
přepołožić.

Wšitke dewastěrowane wjeski słušachu k serbskemu sydlenskemu rumej a mějachu
hišće kónc 19. lětstotka podźěl wjace hač 90 procentow serbskorěčnych
wobydlerjow.



https://hsb.wikipedia.org/wiki/Rudolf_Jen%C4%8D

Rudolf Jenč (němsce Rudolf Jentsch; * 30. awgusta 1903 w Budyšinje, † 5. apryla
1979 runje tam) bě serbski literarny historikar a rěčespytnik kaž tež kulturny
prócowar.

Rudof Jenč narodźi so jako syn młynskeho pohonča w Budyšinje a wopyta wot 1917
do 1924 tamniši Krajnostawski wučerski seminar. Wot 1924 do 1940 skutkowaše jako
wučer we Worcynju, Poršicach (1925–34) a Budestecach (1934–40). Mjez 1940 a 1945
běše jako wojak w druhej swětowej wójnje.

Po wójnje bě najprjedy pola Domowiny přistajeny, w lětomaj 1948 a 1949 wučerješe
na Serbskim gymnaziju w čěskich Warnoćicach. Wot 1949 do 1951 bě ze sekretarom
wědomostneho wotrjada Domowiny a wot 1951 z wědomostnym sobudźěłaćerjom
Instituta za serbski ludospyt. W lěće 1968 poda so na wuměnk.

Jako nawoda wotrjada za rěč a literaturu w Instituće za serbski ludospyt zahaji
tam slědźerske dźěło na polu literarnych stawiznow a serbskeho rěčespyta. W tym
zwisku napisa standardne dźěło Stawizny serbskeho pismowstwa, kotrež so w dwěmaj
zwjazkomaj 1954 a 1960 wozjewi a so zaběra ze serbskej literaturu do prěnjeje
swětoweje wójny. Nimo toho Jenč dźěło na němsko-hornjoserbskim słowniku a na
gramatice hornjoserbskeje spisowneje rěče zahaji. Jako nawoda hornjoserbskeje
rěčneje komisije přinošowaše k stabilizaciji prawopisneje normy serbšćiny a k
wuwiću serbskeje fachoweje terminologije.

Rudolf Jenč wozjewi wulku ličbu wědomostnych nastawkow wo hornjoserbskej
morfologiju, syntaksy, stilistice, sociolinguistiskich prašenjach a stawiznach
serbskeje rěče. W towaršnostnym žiwjenju bě nawjedowar chórow, organist a spěwar
we wjacorych chórach. Wot lěta 1923 bě z čłonom Maćicy Serbskeje.



https://hsb.wikipedia.org/wiki/Rostlinstwo

Rostliny (Plantae) tworja swójski swět znutřka domena žiwochow z bańkowym jadrom
a bańkowej membranu (Eukaryoty). Po dźensnišich trochowanjach eksistuje něhdźe
500.000 rostlinskich družinow. Z nimi so zaběra wědomostnje disciplina botaniki.

Historisce so je definicija zapřijeća rostlina přeměniła. W tu wužiwanej
systematice po Adl et al. so rostliny z twjerdźowymi rostlinami (embryophyta) na
jednu runinu sadźa. K rostlinam so liča mochi a žiłowe rostliny.

Rostliny so přez změnu generacijow wuzběhuja, při kotrejž so haploida seksuelna
a diploida wegetatiwna generacija wotměnjuje (heterofaziska změna generacijow).
Při recentnych rostlinach su wobě generaciji kóždy króć rozdźělnje formowane
(heteromorfiski změna generacijow). Při mochach dominuje haploidy gametofyt,
mjeztym zo při žiłowych rostlinach diploida sporofyt dominuje.

Seksuelna generacija, gametofyty, wutwori specielne, wjacebańkowe seksualne
organy, kotrež wot wjacorych sterilnymi bańkami su wobdate. Muske organy su
anteridije a žónske archegonije. Jejkowe bańki zawostawaja w archegonijach a so
tu wopłodźuja. Při krytosymjenjakach su gametofyty a z tym tež anteridije a
archegonije ekstremnje redukowane.

Sporofyt so najprjedy jako wjacebańkowy embryo załoži, kotryž na maćerskej
rostlinje zawostawa a so wot teje zežiwja. Často předstaja měrny stadij.
Sporofyt je přeco wjelebańkowy.

Rostliny su kaž wšě zastupnicy Chloroplastida, ke kotrym słuša, nimale
bjezwuwzaćnje fotoawtotrofne: To rěka, sam zhotowjeja k rosćenju a žiwjenju
nuzne organiske maćizny z pomocu słónčneho swětła přez fotosyntezu
(fototrofija). Při tym wužiwaja jako žórło za wuhlik bjezwuwzaćnje Wuhlikowy
dioksid (awtotrofija). Njeawtotrofiske zastupnicy su přeco wotwodźene formy. To
su někotre mykotrofne rostliny, kotrež heterotrofnje wot hribow su žiwe (na př.
někotre orchideje, Corsiaceae, Burmanniaceae) kotrež su w běhu ewolucije jich
chlorofyl zhubili, a někotre heterotrofne połne přižiwniki na druhich rostlinach
(na př. Rafflesiaceae, někotre Orobanchaceae a Convolvulaceae).

Bazalne ćělesa šwikacych prućikow wobsedźa charakteristisku wjeleworštowu
strukturu z mikrotubulijow ale tež zakótwjenje w cytoskeleće. Mitoza je
wotewrjena, za čas dźělenja bańkow so fragmoplast twori. Pyrenoidy zwjetša
faluja.

Dalše znamjenja, kotrež tež wjele druhich zastupjerjow nadrjadowanych taksonow
charofyta abo chloroplastida wobsedźa, su chloroplasty z chlorophyll a a b jako
fotosynteizskej pigmentaj a karotinoidy jako akcesoriske pigmenty, škrob jako
rezerwny polysaccharid a bańkowe sćěny ze celulozy. Wutrusowa sćěna wobsahuje
sporopolenin, sporofyty tworja kutikulu.

Nimo toho móžeja rostliny hromadu ale we wobłuku korjenjow tež z hribami,
bakterijemi a druhimi mikroorganizmami komunikować. Komunikaciske procesy
zawěsćuja zum einen disponujomnosć přihódnych wutkow ale tež krótkodobnu,
srjedźnodobnu a dołhodobnu koordinaciju a organizaciju wot rosćenskich a
wuwiwanskich procesow we wšěch jich detailowych krokach.

Po aktualnej systematice eukaryotow wot Adl a.d. (2005) njesłušeja zastupjerjo
zelenych algow a tež čerwjenych algow, kotrež buchu dołho k rostlinam ličene,
wjace k plantae. Potajkim wotpowěduja plantae embryofytam, wopřijmu tuž mochi a
žiłowe rostliny.

Přiwuznosć rostlinow ze zelenymi algami so je dla zhromadnych fotosyntezowych
pigmentow a polysacharidow dołho měniła. Někotre zelene algi kaž swěčnikojte
algi tworja tež jich jejkowym bańkam zawalowacu włokninu. Přirunanja sekwencow
DNA pokazowachu po tym tež, zo Characeae su najbliše žiwe přiwuzne rostlinow.
Kladogram wupada na slědowace wašnje:

Druhdy zastupowany nahlad, bychu wjacore pochadowe linije rostlinow z algow
eksistowali, bu hižo přez morfologiske studije jako njeprawdźepodobny spóznaty,
a so dźensa lědma wjace zastupuje a so tež přez molekularnobiologiske studije
njepodeprěje.

Recentne (njewotemrěne) zastupnicy rostlinow tworja štyri jasnje mjez sobu
rozdźělene skupiny. Tute su po morfologiskich ale tež po molekularbiologiskich
studijach monofyletisce: jatrowe mochi, lisćowe mochi, rohowe mochi a žiłkowe
rostliny. Pozicija tutych štyrjoch skupinow mjez sobu hišće njeje doskónčnje
wujasnjena. W zańdźenosći běchu wšelake namjety (přir. Systematik der Moose),
tola slědowacy kladogram jako prawdźepodobne poměry přiwuznistwa we wotrysach so
pokaza:

Rohowe mochi bychu potajkim sotrowa skupina žiłkowych rostlinow byli. Nimo
molekularbiologiskich studijach pokazuja tež wjacore rohowym mocham w přirunanju
k druhim mocham charateristiske přiznamjenja na blisku přiwuznosć k žiłkowym
rostlinam: sporofyty rohowych mochow su relatiwnje wulke, dołho žiwe a
fotosyntetisce aktiwne, tuž relatiwnje samostatne. Z tym maja srjedźnu poziciju
mjez druhimi mochami z jich wot gametofyta wotwisowacym sporofytom a žiłkowymi
rostlinami z jich dospołnje njewotwisnym sporofytom.

Za bóle detailny přehlad wo rostlinstwje, hlej de:Systematik des Pflanzenreichs.

Při zapřijeću fosilnych rostlinow, kotrež na bazy žiłkowych rostlinow steja,
bywa horjeka přestajene zwobraznjenje tróšku bóle komplikowane. Drje njejsu
fosilne mochi ze zažnowěka rostlinow znate, přećiwo tomu su znate někotři
zastupjerjo zažnych žiłkowych rostlinow. Tute buchu w zažnym 20. lětstotku pod
zapřijećom Psilophyta zjednoćene. Tuta skupina so wopokazowaše pak hižo skoro
jako jara heterogena. Banks je tutu skupinu do třoch skupinow Rhyniophyta,
Trimerophytophyta a Zosterophyllophyta rozpačił. Kenrick a Crane pokazowaštaj
pak w lěće 1997, zo znajmjeńša wobě prěnjej skupinje stej kumštnej. Zastupjerjo
wobeju poslednjeju skupinow słušeja k Eutracheophytam, mjeztym zo zastupjerjo
Rhyniophyta jara bazalnje steja. Kenrick a Crane nastaještaj sćěhowacy
kladogram:

Mjez mochami (njejsu zwobrazowane) a žiłkowymi rostlinami (klada 2) su tuž hišće
někotre skupiny wotemrěnych rostlinow.

Polysporangiofyty (1) wobsahuja cyłkowny horjeka zwobrazowanu kladu a wobsahuja
wšě twjerdźowe rostliny, kotrež so k jednej skupinje mochow njeliča. Jich
zhromadne wotwodźene přiznamjenja (synapormorfije) su: rozhałuzowane sporofyty z
wjacorymi sporangijemi; sporofyt je njewotwisny gametofyta. Archegonije su do
gametofytow zapušćene, to pak tež rohowe mochi přitrjechi.

K zastupjerjam polysporangiofytow słušeja jako najbóle bazalna skupina
Horneophytopsidy z Horneophyton. Jedna izolowana stejaca družina je Aglaophyton
major. Wostatni zastupjerjo (klada 2) słušeja k žiłkowym rostlinam
(Tracheobionta), kotrychž bazalna skupina su Rhyniopsida.

Rostliny běchu za dołhi čas pódla zwěrjatow a mineralow jedyn třoch přirodnych
swětow. Hišće Carl von Linné rozrjadowaše swój Systema naturae wotpowědnje tomu.
Tež Ernst Haeckel inkludowaše do swojich Plantae hriby, lišawy, cyanobakterije,
ale tež rozdźělne skupiny algow. Mjeztym zo botanika so dale ze wšěmi tutymi
skupinami zaběra, bu definicija rostlinow pozdźišo na te twjerdźowe rostliny a
zelene algi zamjezowana, kotrež so přez chlorofyle a a b, škrob jako rezerwne
polysaccharidy a celulozu w bańkowej sćěnje wuzběhuja. Dźensa so rostliny
wšelako definuja: někotre systemy zapřijimaja zelene algi do rostlinow, druhe
systemy, tak tu wužiwany, zjimaja žiwochow z horjeka mjenowanymi přiznamjenjemi
w Chloroplastida a wobmjezuja rostliny na twjerdźowe rostliny.

Wužiće rostlinow započa w zažnym času čłowjeka ze zběranjom. Dźensa so rostliny
za čłowjeske wužiće přewažnje jako kulturne rostliny plahuja (ratarstwo).
Hraničny pad je wužiće drjewa z lěsow.

Zežiwjenje čłowjeka bazuje praktisce dospołnje na rostlinach, pak přez direktnu
konsumciju, pak indirektnje přez konsumciju rostliny žerjacych zwěrjatow abo
zwěrjacych produktow. Najwjetši wuznam swětodaloko jako wužitne rostliny maja
pšeńca, rajs, majs a běrny. Wot wulkeho mnóstwa kultiwowanych wužitnych
rostlinow njese jenož małke mnóstwo hłownu ćežu čłowjeskeho zežiwjenja (zakładne
zežiwidła).

Tradicionelnje so rostliny k rozdźělnym zaměram za čłowjeske wužiwanje
předźěłaja. Rostliny su najwažniši zakładny material k zhotowjenju drasty. Wone
so k wjelorakim gratam předźěłaja. Rostliny, wosebje drjewo, su njeparujomny
twarski material.



https://hsb.wikipedia.org/wiki/Rosopsida

Rosopsida (němsce tež: Dreifurchenpollen-Zweikeimblättrige) tworja takson
rostlinow z kmjena kćenjowych rostlin (Magnoliophyta). Jich embryjo ma, kaž
wšitke dwuschadźikowe kćenjowe rostliny, dwě schadźikowej łopjenje, wuchadźa pak
z próška z třoch charakteristiskich "włóžow", kotrež su hakle pod elektroniskim
mikroskopom widźeć. Tutón specielny typ próškoweho zornjatka mjenuje so
tricolpat, potajkim třimóršćinowy (třiwłóžowy).

W systematice biologije bu tuta skupina hakle před mało lětami znowa definowana,
jako wotkry so z pomocu moderneje techniki nowy typ próškoweho zornjatka. W
někotrych systemach bu wona jako třeća klasu pódla jednoschadźikowych a
wostatnych dwuschadźikowych zarjadowana. Často so wona tež jako Eudicots abo
woprawdźite Dikotyledony woznamjenja. Dotal wuchadźa so z toho, zo je
třimóršćinowe próškowe zornjatko něhdźe před 65 mio. lětami (wobrot mjezy
krydowej dobu a tercierom) nastało.

We wegetatiwnym wobłuku dadźa so Rosopsida lědma wot wostatnych dwuschadźikowy
rozeznawać. Při wšěm je móžno, někotre drobne kajkosće spowšitkownjeć. Łopjena
su často zestajane a daloko rozšěrjene přiłopjena wustupuja w porach a
njezrosćenej. Transwersalne předłopjena su na Achselsprossen. Kwět je zwjetša
štyri- do pjećłopjenowy, po přaslenkach rjadowany a (často tež wjacekróć) do
kelucha a króny dźěleny. Próškowe łopjena su zwjetša w jednym abo dwěmaj
kružkomaj rjadowane, wustupuja pak nic zrědka rozmnožene (Polyandrie). Płodowe
łopješka su často zrosćene (coenokarp).



https://hsb.wikipedia.org/wiki/Rokot

Wuškata wjerba (Salix aurita) je rostlina ze swójby wjerbowych rostlinow
(Salicaceae). Dalše serbske ludowe mjeno je rokot.

Łopjena su kulojće-jejkojte, zmoršćene, na kromje žołmičkate, zubate, na
prědnjej połojcy najšěrše a docpěwaja dołhosć wot 2 hač 5 cm. Wone njesu na
stołpiku wulke pódlanske łopješka, kotrež su jěrchenkojte. Łopjena su na woběmaj
bokomaj kosmate. Jich kónčk je šwižny a k bokej wjerćany abo wróćo zhibnjeny.
Jich stołpik docpěwa dołhosć wot 1 cm.

Kćěje wot apryla hač meje. Kćenja su dwudomnje rozdźělene a so před łopjenami
jewja. Micki su sedźace, slěbrojte hač žołtojte a docpěwaja dołhosć wot 2 (wot
0,5 hač do 3) cm. Nošne łopješka kćenjow su dwubarbne. Płódniki su pjelsćojće
kosmate. Próšniki su žołte.

Rostlina je w sewjernej a srjedźnej Europje a w zapadnje Aziji rozšěrjena, při
čimž južnje hač do Pyrenejow a Apeninow wustupuje.

Družina často bastarduje z šěrej wjerbu (Salix cinerea), při čimž hybridy a
wobnowjene křižowanki ze staršimi formami so njehodźa jednory póznawać.



https://hsb.wikipedia.org/wiki/Ralbicy

Ralbicy (němsce Ralbitz) su wjes z 318 wobydlerjemi w sakskim wokrjesu Budyšin.
Wjeska słuša wot lěta 1994 ke gmejnje Ralbicy-Róžant a leži w serbskim
sydlenskim rumje Hornjeje Łužicy.

Wjes leži 22 kilometrow sewjerozapadnje wot Budyšina a 13 kilometrow wuchodnje
wot Kamjenca w Delanach, we łučnej nižinje Klóšterskeje wody. Wuchodnje a
sewjerowuchodnje wot Ralbic namakaja so wulke lěsy na směr Rakecy. W zapadźe je
přirodoškitna kónčina Łazkowski niwowy lěs.

Wjes naspomni so prěni króć wokoło lěta 1264 jako Radelwiz. Ralbicy słušachu –
kaž wšitke wsy katolskich Delan – hač do 19. lětstotka do ležownostneho
knjejstwa klóštra Marijineje hwězdy.

We 1880tych lětach měješe wjes po statistice Arnošta Muki cyłkownje 260
wobydlerjow, z nich 259 Serbow a jenož jedyn Němc. Arnošt Černik zwěsći w lěće
1956 serbski podźěl wobydlerstwa wot 88,5 %.

Ralbicy su wot lěta 1752 katolska cyrkwinska wjes wosady swjateje Katyrny, do
kotrejež słuša tež hnadowne městno Róžant kaž tež wjeski Konjecy, Łazk,
Nowoslicy, Sernjany Smjerdźaca a Šunow. Tuchwilny farar je Sćěpan Delan (wot
2015).



https://hsb.wikipedia.org/wiki/R%C4%9Bzno

Rězno (němsce Regensburg, łaćonsce Ratisbona) je bjezwokrjesne wulkoměsto we
wuchodnej Bayerskej. Zarjadniske sydło wobwoda Hornja Pfalca leži při wuliwje
rěkow Regen a Naab do Dunaja zapadnje Bayerskeho lěsa, něhdźe 120 kilometrow
sewjernje Mnichowa. Ma něhdźe 140.000 wobydlerjow a je tuž po Mnichowje,
Nürnbergu a Augsburgu štwórte najwjetše město Bayerskeje.

Historiski centrum Rězna słuša wot lěta 2006 oficielnje k swětowemu herbstwu
UNESCO. Rězno je biskopske sydło a stejišćo třoch wysokich šulow.

Rězno słuša k najstaršim městam Němskeje. Mjeno Radaspona bu prěni raz hižo w
lěće 770 naspomnjene, pochadźa pak prawdźepodobnje z keltiskich rěčow. Romske
stawizny města zahajichu so w lěće 79 z natwarjenjom kastela. W druhej połojcy
druheho lětstotka je so potom w nadawku kejžora Marka Aurela legionowe lěhwo
Castra Regina załožiło. Po pućowanju ludow w 5. lětstotku zhubi město swój
status jako wuznamne wojerske stejišćo při Dunaju. Započatk 8. lětstotka załoži
so w Rěznje, tehdy hižo srjedźišćo bayerskeho wójwodstwa, biskopstwo. Pod
wuchodofrankowskim kralom Ludwigom II. sta so město z kralowskej rezidencu a
wažnym srjedźišćom mócnarstwa. Tež za Swjate romske mócnarstwo měješe Rězno jako
sydło mócnarstwoweho sejma mjez 1594 a 1803 wulki wuznam. Za čas Napoleonowych
wójnow přińdźe město w lěće 1810 k Bayerskej a zhubi tak swój status jako
mócnarstwowe město.



https://hsb.wikipedia.org/wiki/Psowje

Psowje (němsce Oppitz) su wjes z 202 wobydlerjomaj w hornjołužiskim wokrjesu
Budyšin. Słušeja ke gmejnje Rakecy a leža 138 m nad mórskej hładźinu pod
Kaponicu. Hač do lěta 1994 běchu samostatna gmejna ze zapadnje ležacym wjesnym
dźělom Njeradk.

Susodne wjeski su k Łazej słušace Hermanecy na sewjeru, Lipič (gmejna Radwor) na
sewjerowuchodźe, Minakał na wuchodźe, Droby na juhowuchodźe a wjesny dźěl
Njeradk na zapadźe.

Po Wienskim kongresu lěta 1815 přińdźe cyły sewjer Hornjeje Łužicy k Pruskej,
Psowje wostachu pak sakski. Hranica běžeše hač do lěta 1945 při samej zapadnej
kromje Njeradka.

W lěće 1884 měješe wjes po Mukowej statistice 280 wobydlerjow, z nich 251 Serbow
(90 %). Arnošt Černik zwěsći 1956 serbski podźěl wobydlerstwa wot hišće 74,7 %.
Ewangelscy Psowjenjo přisłušeja ze 16. lětstotka Minakałskej wosadźe.

Po ludličenju w lěće 2011 bydlachu we wsy 202 wobydlerjow w přerěznej starobje
wot 45,2 lět (Sakska: 46,4).



https://hsb.wikipedia.org/wiki/Prawy_muchownik

Prawy muchownik je w lěće zeleny, sylnje rozhałuzowany, kulowaty kerk, kotryž
docpěwa wysokosć wot 1 hač 3 m. Wutwori wuběžki.

Skora je oliwozelena hač bruna. Młode hałuzy su na spočatku běłowołmojće
kosmate, ale so pozdźišo wobnaža. Zymske pupki su jejkojte, husto pjelsćojće
kosmate a docpěwaja dołhosć wot 5 hač do 7 mm. Zdónk docpěwa tołstosć wot 6 cm.

Łopjency su owalne hač kulowate, wótro rězane, na hornim boku blědozelene a
nahe, na delnim boku na spočatku nažołć, našěr abo naběl pjelsćojte, pozdźišo
nahe a docpěwaja dołhosć wot 2 hač 4 cm (2,5-5 cm) a šěrokosć wot hač do 3 cm.
Měnjate łopjena njesu 8 hač 15 mm dołhi stołpik. Jich nazymske barbjenje je
oranžowe hač čerwjene.

Kćěje wot apryla hač meje (junija). Kćenja su pjećličbne, so před łopjenami
jewja a steja po třoch hač po sydmjoch w zrunanych kićach. Krónowe łopješka su
linealne, běłe abo nažołć běle, zwonka cybate, docpěwaja dołhosć wot 1,5 hač 2
cm a wostanu hač do zrałoty płodow. Keluch je pjelsćojće kosmaty. Keluškowe
łopješka su wusko-třiróžkate a krótše hač wuske krónowe łopješka. Próškowe
łopješka su dwaceći. Pjeć płodowych łopješkow je zdźěla ze sobu zrosćene, při
čimž kóžde płodowe łopješko wobsahuje jedne symjo.

Jabłukowe płody su dołho stołpikate, kulowate, kaž hróšatko wulke, zrałe čorne,
namódreń zwobručowane a jědźne. Docpěwaja wulkosć wot 8 hač do 10 mm. Wone wot
awgusta hač do septembra dozrawja. Jich wuschnjeny keluch je zwjetša wobroćeny.

Płody su prjedy z městnami jako narunanje za rózynki a rózynčki słužili. Wone so
wot ptačkow, předewšěm wot dróznow žeru.

Často wustupuje hromadźe z kisalnikami, mnohokałačkatymi róžami, čećikatymi
wišnjami, Prunus mahaleb) a brěčicami.

Rostlina je w horinach srjedźneje a južneje Europy, w Alpach hač do wysokosćow
wot 1800 (2000) m, w Małej Aziji a w sewjernej Africe rozšěrjena, při čimž na
wuchod hač do Luxemburgskeje a sewjerowuchodnje hač do Pólskeje wustupuje.



https://hsb.wikipedia.org/wiki/Prawa_my%C5%A1pla

Prawa myšpla (Mespilus germanica) je štom abo kerk ze swójby róžowych rostlinow.

Łopjena su měnjate, jara krótko stołpikate, dołhojte, lancetoje hač owalne,
prědku wótre, na hornim boku ćmowozelene, na delnim boku šěrozelene a husto
móškojće-wołmokosmate. Wone docpěja dołhosć wot 6 hač do 12 (15) cm a šěrokosć
wot 3 cm. Jich kroma je sćeńka rězana abo cyłokromna. Pódlanske łopješka su
lancetojte a docpěja dołhosć wot 15 mm.

Kćěje wot meje hač do junija. Běłe, pjećličbne kćenja docpěja rozměr mjez 4 a 5
(6) cm a steja po jednym nakónčne na krótkich wurostkach. Keluškowe łopješka su
linealne-lancetojte, dołhe a wuske a docpěja dołhosć wot 15 mm, při čimž hač do
zrałosće płodow wostanu. Wobalka je dwójna. Krónowe łopješka su kulojte.

Jabłukowe płody su brune, jara twjerde, krušwojte hač nimale wopak-kehelojte a
docpěja wulkosć wot něhdźe 2-3 cm, při kultiwowanych sortach 4 cm. Wone su
horjeka wopłonjene a wot łisćołopjenojtych, keluškowych łopješkow krónowane a
wobsahuja pjeć kamjeńtwjerdych jadrow. Ale so hakle po skutkowanju mróza mjechke
stanu a so hodźa jěsć.

Rosće w bohatych na družinach dubowych měšanych lěsach, rědko w regionach
plahowanja wina a w swětłych lěsach wodźiwjena, ale so zdźěla jako wozdobne
drjewa plahuje. Ma radšo w lěće ćopłe, wutkate, humusowe abo kamjentne wapnite
abo hlinjane pódy.

Rostlina je w juhozapadnej Aziji, w Kawkazu, w sewjernej Persiskej,
juhowuchodnej Europje a w južnych Alpach rozšěrjena, při čimž we zapadnej
Europje a na sewjer Alpow jenož wodźiwjene wustupuje. Dźiwja forma při nas
njewustupuje.



https://hsb.wikipedia.org/wiki/Peipuski_j%C4%9Bzor

Peipuski jězor (estisce Peipsi-Pihkva järv, rusce Псковско-Чудское
озеро/Pskowsko-Čudskoje ozero) je najwjetši jězor Estiskeje a Baltikuma a zdobom
pjaty najwjetši cyłeje Europy. Namaka so na wuchodźe Estiskeje při ruskej
hranicy, něhdźe 140 kilometrow juhowuchodnje Tallinna a 180 kilometrow
juhozapadnje Pětrohroda. Jeničke wulkoměsto we wokolinje jězora je Pskow na
ruskim boku, kotrež je 12 kilometrow wot jeho pobrjoha zdaleny.

Peipuski jězor je sydom króć wjetši hač Bodamski jězor a steji po Ladogaskim,
Onjegaskim, Vänerskim a Saimaaskim jězorje na pjatym městnje najwjetšich
europskich jězorow.

Jězor měri wot južneho kónca Małeho hač k sewjernemu kóncej Wulkeho jězora
něhdźe 135 kilometrow a je hač do 50 kilometrow šěroki. Wón twori hromadźe ze
swojim jeničkim wotběhom Narwa nimale cyłu wuchodnu hranicu Estiskeje z Ruskej a
je tuž wot lěta 2004 dźěl wonkowneje hranicy Europskeje unije. Wot cyłkowneje
přestrjenje słuša 44 % k Estiskej.

Přerězna hłubokosć wučinja jenož wósom metrow; na najhłubšim městnje je jězor
14,6 metrow hłuboki, čehoždla so w lěću spěšnje wohrěwa. Při maksimalnych
wódnych temperaturow wot 22° C je Peipus wosebje při sewjernym pobrjoze mjez
městnomaj Kauksi a Vasknarva woblubowane kupanišćo. Při tamnych pobrjohach so
jězor lědma turistisce wužiwa. W zymje zwjetša zamjerznje, při čimž docpě lód w
měrcu maksimalnu sylnosć wot połsta centimetrow. Přez taće sněha so Peipuski
jězor w nalěću wo hač do 780 km² powjetši a přepławja niske a rědko wobsydlene
pobrjohi.

Wot wulkeho historiskeho woznama bě bitwa na zamjerznjenym jězorje spočatk
apryla 1242 mjez ruskim wójskom pod knjezom Aleksandrom Njewskim a
němsko-danskimi křižerjemi Němskeho rjada z estiskimi zwjazkarjemi.



https://hsb.wikipedia.org/wiki/Pastwina_hora

Pastwina hora (němsce Hutberg) je 297 metrow wysoka hora a woblubowane
wulětnišćo na kromje Kamjenca w Hornjej Łužicy. Namaka so zapadnje měšćanskeho
centruma a sewjerowuchodnje Lěpkarjec a słuša k Zapadołužiskej pahórčinje. Park
na horje bu w lěće 1893 wot Wilhelma Weißa jako měšćanske zelenišćo připrawjeny.
Wón je sławny dla wjele wšelakorych družin koniferow kaž tež dla wulkeje ličby
rododendronow a acalejow, kotrež wokoło swjatkow kćěja.

W srjedźišću parka a zdobom na wjeršku hory namaka so 18 metrow wysoka
Lessingowa wěža, kotraž so w lěće 1868 natwari, kaž tež hórski hosćenc. Wottam
maja wopytowarjo dobry wuhlad na město a přez pahórčinu kaž tež přez płonu
hatowsku krajinu w sewjeru.

Hač do kónca 19. lětstotka bě hora nimale dospołnje hoła a bu jako měšćanske
pastwišćo wužiwana. Z toho pochadźa tež němske mjeno Hutberg, kotrež nima ničo z
kłobukami činić. Na Pastwinej horje namaka so stacija 66 kralowsko-sakskeje
triangulacije.

Jewišćo pod hołym njebjom bu za čas nacionalsocializma w lětomaj 1934/35 jako
schadźowanišćo za pochody natwarjene. Ke kompleksej słušeše tež pomnik za
padnjenych prěnjeje swětoweje wójny, kotryž so po kóncu druheje swětoweje wójny
wottorha. Pastwina hora słuša dźensa k najwjetšim jewišćam pod hołym njebjom w
cyłej Sakskej. Tam wustupichu po znowazjednoćenju Němskeje mjez druhimi Joe
Cocker, Deep Purple, Lynyrd Skynyrd, Jethro Tull, Status Quo a Howard
Carpendale. Swjatkowne koncerty Puhdyjow su wot 1990tych lět kóždolětna
tradicija.



https://hsb.wikipedia.org/wiki/Pariski_meridian

Pariski meridian bě nulowy meridian, kotryž so do Mjezynarodneje meridianoweje
konferency wužiwaše a leži 2° 20' 14.025" na wuchod wot Greenwichskeho
meridiana, kotryž so wot konferency powšitkownje wužiwa. Pariski meridian wjedźe
prěki přez Pariski obserwatorij.

Je so w lěće 1718 wot Jacques Cassini postajił. Do horjeka mjenowaneje
konferency w lěće 1884 bě wažny nulowy meridian (nimo daloko rozšěrjeneho
Ferroweho meridiana a dr.) a je so na konferency tež jako alternatiwa k
Greenwichskemu meridianej rozjimał, na kotryž su so naposledk dojednali.

Meridian bě tež wot 9. měrca 1911 (Loi du 9 mars 1911) standardny poćah za Heure
légale (zakonski čas) Temps moyen de Paris (t.m.P.) (srjedźny Pariski čas),
normowy čas, kotryž je za Froncosku zawjazny. Samo po přiwzaću swětoweho časa
wosta Francoska při zakonskim poćahu t.m.P.− 9′ 21″, nic při GMT/UT/UTC sam, při
čimž t.m.P. bě ze swětowym časom na dokładnje tutu diferencu koordinowany
(zhromadne přestupne sekundy). Hódnota je hač do 9. awgusta 1978 prawnisce
płaćiwa była, hakle wot toho je UTC přez dekret časowy zakład francoskeje Heure
légale.

Francoska (hłowny kraj, pasmo MEZ/MESZ) měješe tuž na přikład t.m.P.+50′ 39″,
nic (po lěće 1968) UTC+1 – tuta hódnota płaći hakle po lěće 1978.

Nižozemski konceptowy wuměłc Jan Dibbets markěrowaše stary nulowy meridian w
lěće 1995 přez bronzowe plakety, kotrež su diskretnje w dłóžbje, chódnikach,
dworach a wšelakich twarjenjach zasadźene, Arago-medaljony, hommage fyzikarjej a
čłowjeskoprawnikej François Arago.

Z tutych prěnjotnje 135 plaketow, kotrež dotal běchu mało wobkedźbowane, su
někotre wot publikowanja Dana Brownoweho bestsellera Sakrileg kradnyli.
Zapřijeće "róžowa linija", kotrež so w knize za Dibbetsowu wuměłsku twórbu
wužiwa, je Brownowa wunamakanka. Wopak je tež jeho předstajenje, zo meridian by
nawopačnu Louvreowu škleńčanu pyramidu přeprěkował. Hinak hač w filmje
předstajene, njeje tohodla nad pyramidu žadyn Arago-medaljon.



https://hsb.wikipedia.org/wiki/Pad_(gramatika)

Pad (tež kazus) je w gramatice fleksiska kategorija nomena (=deklinacija). Z nim
pokaza nomen swoju funkciju znutřka zmysłoweho zwiska sady. W morfologiji je
kazus morfologiska kategorija, kotraž je přez system na sebi napřećo stejacych
formowych rjadow woznamjenjowany, při tym tute formy poćah předmjeta k druhim
předmjetam w dokładnej situaciji wróći. Typisce njese słowo jenož jeničke
kazusowe markěrowanje, w někotrych rěčach tola eksistuja tež słowa z dwěmaj a
wjace kazusowymi markěrowanjemi .

Pomjenowanje kazus etymologisce wot grjekskeho gramatikarja Dionysios Thrax
wróćo chodźe. Wón je nomeny jako wot werba wotpadowacy (němsce 'abfallend'
('abhängig')) wopisował a woznamjenjował tutón proces jako ptosis (πτῶσις)
'pad'. Přejimanje zapřijeća łaćonšćiny je hač dźensniša wobchowało.

Ličba kazusow je zdźěla rozdźělna we słowjanskich rěčach, dokelž Bołharšćina a
Makedonšćina wjace nimatej kazusy při nomenach, ale małe kazusy při pronomenach.
Wšě druhe rěče maja šěsć abo sydom kazusow.

Zapadosłowjanske a wuchodosłowjanske rěče maja rozdźěl mjezy mjechkej a twjerdej
deklinaciju, ale w južnosłowjanskich rěčach tutón rozdźěl wjace njeeksistuje.

Z toho nastawane rěče (baltiske, słowjanske rěče, ale tež Łaćonšćina abo Stara
grjekšćina) su tute dospołnje abo jenož zdźěla wobchowowałe (zdźěla z druhimi
mjenami). Tež němčina měješe před 1.000 lětami hišće instrumental.

Njeindoeuropske rěče (na př. finougriske) znaja zdźěla jasnje wjace kazusow. W
finšćinje su na přikład pjatnaće, w madźaršćinje wósomnaće.

Tola je prawje ćežke dać zapřijeću powšitkownopłaćacu definiciju. Někotre
fachowcy dwělować na čim, zo wón so na wšě rěče (na př. Jendźelšćina abo
madźaršćina) nałožować hodźi.



https://hsb.wikipedia.org/wiki/P%C5%99ezwuk

Zapřijeće přezwuk so za dwě rozdźělnej wěcy wužiwa: za wěstu družinu přeměnjenja
wokalow w germanskich rěčach, kaž tež we wobchadnej rěči za wosebite pismiki w
němskim alfabeće.

Přezwuk je změna tych wokalow, na kotrež fleksiska abo wotwodna złóžka sćěhuje
abo něhdy sćěhowa, kotraž wokal i abo połwokal j wobsahuje. Tuta změna wokala je
typiska za młódše germanske rěče. Přezwuk dyrbi so wot ablauta rozeznawać.

Jasny wokal i wukonja asimilowace skutkowanje připodobnjujo sej wokal
předchadźeje złóžki, tuž činjo jón jašniši. W starowysokoněmčinje so to jenož na
a wuskutkuje, kotryž so přez wliw wokala i we slědowacej žłóžce z jasnym wokalom
stanje. W srjedźowysokoněmčinje wšak slědowacy i wšě wokale předchadźeceje
wobwliwuje, kotrež wokalej i podobne njejsu (ćmowe wokale). Tak so krótke wokale
a, o, u k ä, ö, ü, dołhe wokale a, o, u k ae, oe, iu, diftongi uo a ou k üe a öu
wuwiwaja. Přezwuk wostawa, tež hdyž i abo j je wupadnjeny.

Přezwuki ö a ü so porno přisłušnemu wokalej z wótrišej hubu, resp. dale prědku w
hubje tworjetej, to rěka ö je z kulojtymaj hubomaj artikulowany e a ü z
kulojtymaj hubomaj artikulowany i.

Tak praji so w srjedźowysokoněmčinje ich valle, ale du vellest (fällst,
hornjoserbsce: padaš), dokelž druha wosoba prěnjotnje měješe i
(starowysokoněmsce fallis).

Pozdźiše wuwiće (přez analogiju) je wšak tworjenje werba rüemen (rühmen, pódla
ruomen, hornjoserbsce: chwalić) z ruom (Ruhm, hornjoserbsce: sława); tu
njemóžeše přezwuk primarnje nastać, dokelž w starowysokoněmčinje prěnjotny j
infinitiwneje kóncowki bě so prjedawšeje změny -jan k -en dla hižo zhubił
(germansce *hrōmjan → starowysokoněmsce hruomen, ruomen).

Tež pola substantiwow, kotrychž zdónkowy wokal so w plzuralo přezwukuje (Mann –
Männer), so tuta změna přez wliw prjedawšeho i w kónčnej złóžce pluraloweje
formy wujasnja.

Na druhej stronje ani zrědka njewustupuje, zo je so po zdaću ze zhubjenje zwuka
i abo j tež jeho wuskutk, přezwuk, zhubił (t. mj. "wróćopřezwuk"), tak kaž na
př. so w srjedźowysokoněmčinje a nowysokoněmčinje w infinitiwje za gotiski
brannjan brennen praji, ale w imperfekće srjedźowysokoněmsce brante (dźensa:
brannte), hačrunjež wotpowědowaca gotiska forma rěka brannida. We woprawdźitosći
pak njeje so w tajkich padach (dołha zdónkowa złóžka) ženje přezwuk stał (hlej
hižo starowysokoněmski brennen / branta / gi-brant !), dokelž wokal i,
wobchowany hišće w w gotišćinje mjezy słownym zdónkom a kóncowku imperfekta a
participa perfekta, bě hižo prjedy w zapadogermanšćinje wupadnył. Do tuteje
kategorije pada mj. dr. tež denken / dachte / gedacht, bringen / brachte /
gebracht, nižoněmsce sööken / sochte / (ge-)socht resp. jendźelsce to seek /
sought / sought (suchen / suchte / gesucht - změny dla z germanskeho *sōkjan →
suohhen we wysokoněmčinje cyle bjez přezwuka); konsonantiske změnjenje (k/g →
ch/gh, strata konsonanta n) da so na zažne wupadnjenje wokala i wróćo zwjesć.

W nowowysokoněmčinje płaća zwjetša ä, ö, ü, äu jako přezwukowe wokale a
diftongi ; ä, äu so zwjetša tam pisatej, hdźež přiwuzne słowo abo přiwuzna forma
z a eksistuje abo so sej tež bjez historiskich rěčnych znajomosćow lochce myslić
da, na př. Mann – Männer, Haus – Häuser.

Přezwuk je tež za němsku fleksiju dźeń a wjetši woznam nabył; tak wón słuži
nětko k woznamjenjenju plurala, na př. Männer, k zwuraznjenju diminutiwow, na
př. Häuschen. Pódla prajene wón absolutnje njeje konsekwentnje přewjedźeny, a
jednotliwe narěče jón nimale docyła nimaja. W šwicarskich narěčach wšak je so
přezwuk rozšěrił (přez analogije), a wustupuje husto tež tam, hdźež njebě žadyn
i eksistował, kotryž by přezwuk wuskutkował (na př. Taag-Tääg abo Hund-Hünd).
Wón je jara produktiwny a nałožuje so tež na młódše cuze słowa (Kurs-Kürs,
Kantoon-Kantöön)

Mjeno Umlaut přińdźe wot Jacoba Grimma, kiž je tež wuraz łamanje wunamakał. W
skandinawiskich rěčach ma tež u samsnu asimilowacu móc. Tež druhe rěče maja
zjawy, přiwuzne přezwukej, k tym předewšěm Epenteza wot i słuša, kotrež je husto
w grjekšćinje a awestišćinje.

Z přezwukom so tež pismiki woznamjenjeja, kotrež so w němčinje za zwobraznjenje
přezwukowanych wokalow wužiwaja, tuž Ää, Öö, Üü.

Přezwuki so w typografiji wot diakritiskich znamjenjow z tremu rozeznawaja,
kotrež móža identiscé wupadać, ale maja rozdźělne woznamy (na přikład dźělene
wurěkowanje wokalow „A“ a „e“ w „Aëlita“). Wo hdys a hdys trěbne rozeznawanje
mjez přezwukom a tremu w předźěłanju datow hlej Trema.

W estišćinje pismiki Ä, Ö a Ü na kóncu alfabeta steja a płaća jako samostatne
pismiki. Přepisanje Ä jako AE, Ö jako OE a Ü jako UE njeje móžno, dokelž tute
bychu w tym padźe jako diftongi płaćili.

We finšćinje pismiki Ä ([æ]) a Ö ([œ]) na kóncu alfabeta steja, za pismikom Y,
kotryž njewurěkuje so kaž němski Ü jako [y]. Pismik Ü we finskej rěči
njeeksistuje.

We frakturowych pismach buchu přezwuki z postponowanym abo nad pismik stajenym
„e“ tworjene. Konwencija, zo bychu přezwuki z dwěmaj dypkomaj nad psimikom
woznamjenili, so w němčinje z wertikalneje ligatury z wokala a pismika e w
kurentnym pismje nad wokalom, kotryž bu kaž dwě zwjazanej smužce horje napisany
(někak kaž 11). W někotrych frakturowych pismach hodźi so nadpisany e tež dźensa
nadeńć. Zwobraznjenje přezwuka z e je mjeztym hač na mało wuwzaćow hišće z
wašnjom, jeli wužite kodowanje wotpowědowacy pismik k dispoziciji njestaji
(Přikłady: ä → ae, Ä → AE abo Ae). W němskorěčnych křižowkach pak so přezwuki
zwjetša jako AE, OE a UE pisaja.

W pisanskim pismje su nimo nadstajeneju dypkow hišće druhe pisanske wašnja
(alografiske warianty). Dwě najhusćišej warianće stej a) dwě krótkej wertikalnej
smužce město dypkow (tohodla rěči so w Awstriskej, hdźež tute pisanske wašnje so
preferuje, tež wo ü-/ä-/ö-Stricherl (ü-/ä-/ö-smužki), b) horicontalna smužka nad
pismikom, kotraž je runa abo trochu dele přezhibnjena. Poslednje pisanske wašnje
ma njelěpšinu, zo je u-smužce podobne, z kotrejž někotre ludźo mały pismik u
wuhotuja, zo bychu jón wot pismika n rozeznawali. Potajkim je strach zaměnjenja
mjez u a ü pola tutoho pisanskeho wašnja.

W madźaršćinje su wšak dwě formje woznamjenjenja přezwukow dyrbjetej so
grafematiske přiznamjo hódnoćić, t.r. majetej woznam rozeznawacu funkciju. Wot
dypkow (Trema) dyrbi so tak mjenowany dwójny akut (dwaj akutowej přizwukaj jedyn
pódla druheho), kotryž kaž jednory akut na druhich wokalowych pismikach k
woznamjenjenju dołheho wurěkowanja słuži.

We finšćinje hodźa so tež přizwukowe znamješka (Á, Ó) město přezwukowych dypkow
wužiwać. Tute pisanske wašnje wšak maja za zestarjene a wužiwa so jenož zrědka w
rukopisnych tekstach, kaž tež we wabjenju (předewšěm we swětłowej reklamje).

W naurušćinje so přezwuki z tildu zwobraznjeja (ä=ã, ö=õ, ü=ũ). Pisanje tildow
wšak hižo z wašnjom njeje, tak zo so słowa z přezwukami zwjetša bjez tildow
pisaja.

W kodowanju ASCII ze sydom bitami, přezwuki njejsu direktnje wobsahowane.
Tohodla wjele staršich kompjuterowych systemow njezwobraznješe je bjeze wšeho.
Dwanaće z ASCII-znamješkow pak běchu za wužiwanje narodnych specialnych
znamješkow předwidźane. Z tutych bu za zwobraznjenje němskeho alfabeta do
zawjedźenja rozšěrjenych kodowanjow sydom znamješkow ([\]{\}~) wužiwane, zo by
němske přezwuki a pismik escet (ÄÖÜäöüß) zwobrazniło. Za ASCII-kod běše
prěnjotnje tež přidatne wužiwanje ASCII-pazorkow (") jako znamjo za přezwukit,
analognje k dwójnemu wužiwanju tildy (~), cirkumfleksa (^) a gravisa (`).

ASCII-rozšěrjenje ISO 8859-1 (Latin 1) wobsahuje wšě přezwuki. Nimale wšě
moderne kompjutery wužiwaja tež unikodowy standard, kotryž bu najprjedy w lěće
1991 wozjewjeny a móža přezwuki předźěłać a zwobraznić. Dokelž starše
ISO-kodwanja so z rozšěrjenym kodowanjom UTF-8 za Unicode njekryja, móža tež na
modernych kompjuterach problemy z přezwukami wustupić.

W zapodatnej lince z Microsoft Windows so z přičinow kompatibelnosće hišće stare
IBM-PC-kodowanje wužiwa, tak zo přezwuki a pismik ß tam druhe kodowe čisła
dóstachu.

Z linguistiskeho wida wšak tute unikodowe pomjenowanje korektne njeje, dokelž
diereza (trema) dźělene rěčenje wokalow poznamjenja.

Unicode znaje dwě kanonisce ekwiwalentnej formje kodowanja přezwukow,
precomposed a decomposed. Forma decomposed so ze znamješkom U+0308 (COMBINING
DIAERESIS) twori.

W URL-kodowanju so přezwuki po UTF-8 a ze znamješkom % před tym koduja a tež w
e-mejlach měli so přezwuki jako UTF-8 kodować. Poslednje měł kóždy moderny
e-mejlowy program zwoprawdźeć.

Dokelž so w normalnym žórłowym teksće HTML spočatnje njeda kodowanje znamješkow
postajić, dyrbjachu so přezwuki z pomocu tak mjenowanych pomjenowanych
znamješkow (named entities) wužiwać, kotrež ze zawodneho &, symboliskeho mjena a
kónčaceho ; wobsteja. Dźensa je móžno, zo by so kóžde unikodowe znamješko
zwobrazniło přez to, zo so decimalne čisło z &# a ; resp. heksadecimalne čisło z
&#x a ; wobdawa. Nimo toho je nětko móžnosć kodowanje znamješkow z přikazom meta
(<meta ... />) w HTML-dokumenće postajić, přez čo zwobraznjenje přezwukow z
pomocu pomjenowanych znamješkow zwjetša trjeba njeje.

Powšitkownje płaći, zo wokal z dwěmaj dypkomaj nad sobu so po sćěhowacej šemje
twori: & plus wokal plus uml;.

TeX a LaTeX móžetej přezwukowej dypkaj nad kóždežkuli znamješko stajić. Za to
stej dwaj přikazaj

Z pakćikom german.sty abo z pakćikom babel so zapodaće němskich přezwukow k "a,
"o a "u zjednorja. Přez podaće přihódneje opcije k pakćikej inputenc je wězo tež
móžno přezwuki w tekstowym modusu direktnje zapodać.



https://hsb.wikipedia.org/wiki/P%C4%9Btr_M%C5%82%C3%B3nk

Pětr Młónk (tež Młóńk, Młynk; * 19. měrca 1805 w Žičenju; † 6. februara 1887 w
Małej Boršći) bě serbski ludowy basnik a narodny prócowar.

Pětr Młónk narodźi so 1805 jako syn roboćanskeho žiwnosćerja a ćěsle w Žičenju.
Dokelž słužeše wón hižo zahe pola burow, wopytowaše hač do lěta 1818 šulu w
Hodźiju jenož njestajnje. Wot swojeho 17. lěta běše Młónk wobsedźer małeje
žiwnosće w Dźiwoćicach a woženi so 1822, zo by so wojerskej słužbje wzdać móhł.
Ze zawjedźenjom powšitkowneje wojerskeje słužby w Sakskej, po kotrejž tež
ženjeni do wójska dyrbjachu, běše Młónk wot 1825 do 1833 wojak w Drježdźanach.
So nawróćiwši, chodźeše wón na robotu a k buram na dźěło. Wot lěta 1844 do 1847
běše wón mjez dźěłaćerjemi twara železniskeje čary Drježdźany–Zhorjelc njedaloko
Hodźija. Młónk móžeše so tu wuspěšnje za prawo wužiwanja serbšćiny zasadźić, po
tym zo sej dohladowar wot serbskich dźěłaćerjow žadaše, so jich maćeršćinje
wzdać. Němskim dźěłaćerjam, za čas twara železnicy w serbskich swójbach
zadomjenych, při tym hrožeše, zo jich nóclěh zhubja. Młónk běše zdobom wjesny
sudnik w Dźiwoćicach a nawjedowaše připódla často procesion přewodźenja
zemrětych wot domu na kěrchow. W lěće 1867 so wón na wuměnk poda. Při
přewodźenju małeho dźěsća zemrě Pětr Młónk, wot Božej ručki zajaty, 6. februara
1887 na hórce mjez Małej Boršću a Praskowom. Pohrjeb, na kotrymž so mnoho Serbow
wobdźěli, bě 9. februara w Hodźiju.

Młónk basnješe hižo na straži we wojerskej słužbje, ale tež jako dźěłaćer při
twarje železnicy. Tute wudźěłki pak w ćišću njewozjewješe a zažne twórby
pozdźišo tež zniči. Hakle Jan Arnošt Smoler spózna 1848 jeho basniski dar a
zdoby jeho k wotćišćenju twórbow w Tydźenskich Nowinach. Młónk zbasni něhdźe
tysac pěsnjow, kotrež běchu často nabožneho, ale tež žortniweho a powučaceho
razu. Nimo toho spisa Młónk składnostne basnje, kotrež sebi ludźo často k
swójbnym podawkam pola njeho skazachu. Z tym běše wón z přikładom mnohim
serbskim ludowym basnikam po nim a ludowi spisowaćeljo kaž Hańža Budarjowa,
Handrij Falka, Jan Hajnca, Gusta Hatas abo Jan Kruža orientowachu so w swojej
dźěławosći na nim. Jeho zhromadźene basniske twórby so 1879 w Budyšinje pod
titulom Kěrluše a spěwy wot Pětra Młónka w Dźiwoćicach wudachu.

W rewoluciskim lěće 1848 podpěra wón Wulku próstwu Serbow (Maćičnu peticiju),
běše zapisowar Serbskeho towarstwa w Třoch Hwězdach, załoži zhromadnje z
Jaroměrom Hendrichom Imišom 1862 Serbske ewangelske knihowe towarstwo a
skutkowaše w nim hač do swojeje smjerće jako zapisowar. Młynk běše čłon Maćicy
Serbskeje a wuzwoli so 19. apryla 1876 na jeje čestneho čłona.



https://hsb.wikipedia.org/wiki/Ohorn

Ohorn (serbsce druhdy tež Mohorn) je wjes a přisłušaca gmejna w sakskim wokrjesu
Budyšin.

Gmejna leži w zapadołužiskej pahórčinje něhdźe dwanaće kilometrow juhozapadnje
Kamjenca, jednaće kilometrow sewjerozapadnje Biskopic a jenož tři kilometry
juhowuchodnje Połčnicy pod Žiwinom (Hochstein, 449 m) a Schwedensteinom (420 m).
Wjes namaka so w dole rěčki Połčnicy, kotraž so tamle wužórli.

Susodne gmejny su Sćenjow w sewjeru, město Halštrow we wuchodźe, Ramnow w
juhowuchodźe, Bretnig-Hauswalde w juhu, Wulke Rědorjecy w juhozapadźe a Połčnica
w zapadźe.

Wjeska bu w lěće 1350 k prěnjemu razej jako Ahorn abo Ohorn naspomnjena a běše
wot 14. hač do 20. lětstotka knježe sydło. Ewangelscy Ohornjenjo přisłušeja
znajmjeńša wot 16. lětstotka Połčničanskej wosadźe. Horstka katolskich
wobydlerjow słuša k Wotrowskej wosadźe.

Přez gmejnu wjedźaca zwjazkowa awtodróha 4 ma tamle wotjězd Ohorn. Najbliše
dwórnišćo je při čarje Kamjenc–Drježdźany w Połčnicy.



https://hsb.wikipedia.org/wiki/Ni%C5%BEina

Jako nižina pomjenuje so jara płona krajina, kotraž leži hač do něhdźe 200 m
wysoko nad morjom, kaž w Němskej na přikład Sewjeroněmska nižina.

W času nastaća srjedźoeuropskich nižinow knježeše lodowa doba. Lodowe masy
pokrychu cyłu sewjernu Němsku. Lodowcy pohibowachu so a zahrjebachu njekrute
walanki pod so. Z tym nastachu spódnje moreny. Woni zamknychu njekrute
kamjenizny do so. Přez nječisty lód (z kamjeniznami a druhimi wulkimi
wotpadkami) so lodowc a zemja jara šudrowaštaj. Tak nastachu niske kónčiny.

Glacialna serija njemóžeše so hižo wjace w staromorenowych krajinach zachować.
Přez wotnošenje hórskich hrjebjenjow pjelnjachu so jězory ze zemskej pódu. Z tym
pozhubi so mnohostronskosć powjerchowych formow. Přez někotre lěta so kónčina
dospołnje zruna. Tak so tež husta syć rěkow wosłabi a nastachu tak mjenowane
suche doły. Někotre materialije so z pomocu wětřika wotnošowachu a so jako
pěskowe płoniny wotsadźichu. Tute tworja dźensa zakład za wulke jehlinowe lěsy.

Młodomorenowy kraj mjenuje so krajina, kotraž nasta we wisłaskej zymnej dobje.
Najdalše zadobyće tuteje doby skónči so při Sewjernej hórčinje. Přičiny
wotměnjateho reliefa w młodomorenowym kraju su rozdźělne zadobywanja lodu a z
tym zwjazane nakromne połoženja za čas tuteje doby, ale tež młoda geologiska
staroba. Zo je spódnja morena bohata na topografiskich formach a jězorach je
wuskutk stajnych procesow wotnošenja a wospjetneho wotsadźenja. Wottata woda
napjelnješe mnohe wuhładźene doliny, tak zo so wuběžkožłobinowe jězory a
eroziske hrjebiny nastachu.

Spódnje moreny, kotrež su jasnje widźomne, su hač do 180 m wysoke hórske
hrjebjenje, na kotrež so płone nasypy nutřkokrajnych lodowych rozběžkow jako
sandery wotsadźichu. Rozběžki wotběžachu reliefowych poměrow dla přeco do směra
Sewjerneho morja.



https://hsb.wikipedia.org/wiki/Nektarina

Brěškowc(Prunus persica) je kerk abo štom ze swójby róžowych rostlinow
(Rosaceae). Jeho płód je brěšk, brěška.

Brěškowc je w lěću zeleny kerk abo štom, kotryž docpěje wysokosć wot 3 hač 10 m.

Měnjate, stołpikate łopjena su wótro rězane, šěroko-lancetojte, hładke, nahe,
nad srjedźišćom najšěrše a docpěja dołhosć wot 8 (6) hač do 15 cm.

Kćěje wot měrca hač do apryla. Róžojte abo čerwjeno wioletne kćenja so před abo
z łopjenami jewja. Wone docpěja přeměr wokoło 3 cm.

Blědoróžojte, swětłoróžojte, žołtočerwjene, žołte abo šarlachčerwjene póčkate
płody docpěja wulkosć wot 5 hač do 7 (wot 4 hač do 8) cm a wobsahuja poroznu,
hłuboko brózdźenu, lochko so wotdźělowacu póčku. Brěški su kosmate, mjeztym zo
nektariny su njekosmate. Eksistuja sorty ze žołtym a běłym płodowym mjasom.

Pochadźa originalnje z Chinskeje a je přišła přez Persiskeje do antikneje
Grjekskeje a Romskeje mócnarstwa a wottam k srjedźnej a zapadnej Europje.

Někotre sorty so jako płodowe štomy plahuja, mjeztym zo druhe sorty jako pyšne
rostliny plahuja.



https://hsb.wikipedia.org/wiki/Nawje%C4%8Dorny_du%C5%A1an

Nawječorny dušan (Thuja occidentalis) je štom ze swójby cypresowych rostlinow
(Cupressaceae). Družina ma wjace hač 140 kulturnych formow.

Hałuzy husto steja, jara dele sahaja a su płonje rozšěrjene. Rozrybowane hałuzy
najěr aromatisce wonja.

Skora je ćeńka, swětle čerwjenojće-bruna, nitkojta a maja wuske podołhostne
rozpukliny.

Šupiznowe łopjena su tupe abo tróšku kónčkojte a docpěja dołhosć wot hač do 6 mm
na hłownych wurostkach a wot něhdźe 3 mm na pódlanskich wurostkach. Wone su na
hornim boku słabje ćmowozelene a na delnim boku nažołć zelene. Na hałuzowych
flankach su troskate. Na płoninach njesu napadnje žiwicowe žałzy.

Kćěje wot (měrca) apryla hač do meje. Kćenja su njenahladne. Muske kćenja su
žołtojte a steja mnoholičbnje na hałuzowych kónčkach. Žónske kwětnistwa su
čerwjenojte.

Žołtozelene hable su jejkojte, dołhojte, zrunane, kožane, docpěja dołhosć wot 1
(1,2) cm a steja na hornim boku płonych hałuzow. Njesu 4 hač 5 porow
přećiwostejnych šupiznow, kotrež maja rozdźělnu wulkosć. Prózdne hable často
dołho na hałuzy sedźa. W času zrałosće su brune.

Je domjacy we wuchodnej sewjernej Americe, wot regiona wulkich jězorow na wuchod
hač do Maine a New York. Rosće w Europje w parkach, zahrodach a zelenišćach.

Indienjo su drjewo za zdónkowe čołmy radšo wužiwali. Ale běłe sydlerjo su drjewo
za twarjenje domow wužiwali.

W Europje so jara často jako kěrchowsku drjewiznu abo zahrodny žiwy płót
plahuje.



https://hsb.wikipedia.org/wiki/N%C4%9Bmcy_(wjes)

Němcy (němsce Dörgenhausen) su hornjołužiska wjes ze 697 wobydlerjemi w sewjeru
Budyskeho wokrjesa, kotraž słuša wot lěta 1998 k Wojerecam.

Němcy leža na južnej kromje Wojerec a na sewjernych mjezach serbskich Delan we
łučinje Čorneho Halštrowa. Susodne wsy su Wulka Nydej w sewjerowuchodźe, Kulowc
a Nowa Wjes w juhu kaž tež Brětnja-Michałki w zapadźe. Juhozapadnje Němcow so
Dubrjenske bahno wupřestrěwa.

Prěnje historiske naspomnjenje jako Dvringenhvsen sta so w lěće 1264. Mjeno
poćahuje so na němskorěčnych sydlerjow z Durinskeje, kotřiž so tule zasydlachu.
Z toho wotwodźuje so tež serbske městnostne mjeno. Ležownostne knjejstwo měješe
znajmjeńša wot 16. lětstotka klóšter Marijina hwězda, čehoždla w Němcach žane
ryćerkubło njeje.

Wot lěta 1908 mějachu Němcy zastanišćo při starym běhu železniskeje čary
Budyšin–Wojerecy. Po wotewrjenju noweje čary přez Hórnikecy bu wosobowy wobchad
na starej w lěće 1968 zastajeny a čara 1973 zawrjena.

Ličba wobydlerjow so wot 1825 do 1939 wjace hač podwoji (wot 239 na 557). Dla
přićehnjenja přesydlencow z němskich wuchodnych teritorijow po druhej swětowej
wójnje přiběraše ličba Němčanow hač do lěta 1950 dale na wjace hač 600. W
1990tych a 2000tych lětach wuwichu so Němcy k atraktiwnemu předměstu Wojerec a
maja dźensa nimale 700 wobydlerjow.

W lěće 1884 měješe wjes po Mukowej statistice 307 wobydlerjow, mjez nimi 288
Serbow (94 %). Arnošt Černik zwěsći 1956 w Němčanskej gmejnje serbski podźěl
wobydlerstwa wot jenož hišće 47,9 %.

Katolscy Němčenjo přisłušeja znajmjeńša ze 16. lětstotka Kulowskej wosadźe.
Ewangelscy wěriwi słušeja k Wojerowskej Janowej wosadźe.



https://hsb.wikipedia.org/wiki/Morawa_(r%C4%9Bka)

Morawa (němsce March, čěsce a słowaksce Morava, łaćonsce Marus, madźarsce Morwa)
je něhdźe 354 kilometrow dołha rěka w Morawje na wuchodźe Čěskeje a Awstriskeje
a na zapadźe Słowakskeje, kotraž běži přez Morawskošleski wobwod a Juhomorawski
wobwod, a ćeče přez Čěsku, Awstrisku, Słowaksku a w zańdźenosći tež přez
Madźarsku. Wona je lěwy přitok Dunaja.

Na wjacorych wotrězkach twori Morawa krajnu hranicu mjez Čechami a Morawu kaž
tež mjezynarodne mjezy, tak mjez Słowakskej a Čěskej, Słowakskej a Awstriskej a
w zańdźenosći mjez Rakuskej a Wuherskej.

Wužórli so při južnym boku wjerška Kralickeho Sněžnika z natwarjeneho
kamjentneho žórleska w Dolnej Moravě. Z horow běži rěka přez Mohelnicki hłuboki
doł mjez Zabřehom a Šumperkom do Hornjomorawskeje šěrokeje doliny (Hornomoravský
úval) a přez Litovelské pomoraví, kaž tež přez městna Litovel, Wołomuc, Přerov a
dale do Delnjeje Morawy (Dolnomoravský úval). Jako znutřkowny delta Morawje
płaći Morawsko-Dyjsky niwowy lěs (tež Dyjska delta abo Dyjsko-Morawski niwowy
třirožk), potom běži rěka na hranicy mjez Słowakskej a Awstriskej, hdźež leži na
prawym brjoze Morawske polo (Marchfeld). Pod Děvínom wuliwa so Morawa do Dunaja.



https://hsb.wikipedia.org/wiki/Mohorn

Ohorn (serbsce druhdy tež Mohorn) je wjes a přisłušaca gmejna w sakskim wokrjesu
Budyšin.

Gmejna leži w zapadołužiskej pahórčinje něhdźe dwanaće kilometrow juhozapadnje
Kamjenca, jednaće kilometrow sewjerozapadnje Biskopic a jenož tři kilometry
juhowuchodnje Połčnicy pod Žiwinom (Hochstein, 449 m) a Schwedensteinom (420 m).
Wjes namaka so w dole rěčki Połčnicy, kotraž so tamle wužórli.

Susodne gmejny su Sćenjow w sewjeru, město Halštrow we wuchodźe, Ramnow w
juhowuchodźe, Bretnig-Hauswalde w juhu, Wulke Rědorjecy w juhozapadźe a Połčnica
w zapadźe.

Wjeska bu w lěće 1350 k prěnjemu razej jako Ahorn abo Ohorn naspomnjena a běše
wot 14. hač do 20. lětstotka knježe sydło. Ewangelscy Ohornjenjo přisłušeja
znajmjeńša wot 16. lětstotka Połčničanskej wosadźe. Horstka katolskich
wobydlerjow słuša k Wotrowskej wosadźe.

Přez gmejnu wjedźaca zwjazkowa awtodróha 4 ma tamle wotjězd Ohorn. Najbliše
dwórnišćo je při čarje Kamjenc–Drježdźany w Połčnicy.



https://hsb.wikipedia.org/wiki/Mimozy

Mimozy (Mimosa) su ród ze swójby łušćinowcow (Fabaceae). Najbóle znata je
družina mimoza (Mimosa pudica).

Družiny su kerki, trajne zela abo štomy. Zwjetša njesu ćernje abo kałače.
Łopjena su dwójce pjerite. Kćenja steja w hłójčkach abo walcojtych kłosach.

Mjeno roda Mimosa bu w lěće 1753 wot Carl von Linné w Species Plantarum, 1, S.
516-523 najprjedy wozjewjeny. Lectotypusowa družina je Mimosa sensitiva L..
Synonymy za Mimosa L. su: Acanthopteron Britton, Haitimimosa Britton,
Leptoglottis DC. ex Standl., Leptoglottis DC. nom. inval., Lomoplis Raf.,
Mimosopsis Britton & Rose, Morongia Britton, Neomimosa Britton & Rose,
Pteromimosa Britton, Schranckiastrum Hassl., Schrankia Willd. .

Ród Mimosa słuša k tribusej Mimoseae w podswójbje Mimosoideae znutřka swójby
Fabaceae (Leguminosae) . Eksistuje něhdźe 57 podobnje na družiny bohate rody
znutřka krytosymjenowych rostlinow; powobličuja ličbu družinow na 530 a so
spochi nowe družiny wopisuja . Tutón na družiny bohaty ród so do sekcijow a
serijow rozrjaduje.



https://hsb.wikipedia.org/wiki/Mikul%C3%A1%C5%A1ovice

Mikulášovice (němsce Nixdorf) su městačko w Šluknovskim wuběžku na samym sewjeru
Čěskeje. Nadeńdu so při sakskej hranicy we wuchodnym dźělu Połobskich pěskowčin
blisko Zebnicy pod horu Tanečnice (Tanzplan). Słuša k Děčínskemu wokrjesej
Wusčanskeho kraja (Ústecký kraj).

Gmejna wobsteji z wjesnych dźělow Mikulášovice, Mikulášovičky (Kleinnixdorf),
Salmov (Salmdorf) a Tomášov (Thomasdorf).

Přez Mikulášovice wjedźetej železniskej čarje Rumburk–Dolní Poustevna a
Rumburk–Mikulášovice.

Wokolina bu w 10. a 11. lětstotku wobsydlena a wjes sama prěni raz w lěće 1346
naspomnjena, hdyž měješe hižo cyrkwju. Typiski lěsny łanowc bu wot Frankow a
Durinčanow w běhu němskeje kolonizacije załoženy. Spočatk 19. lětstotka sta so
wjeska z industrijnym srjedźišćom, wosebje dla kowarstwa a tule produkowanych
nožow. W lěće 1910 bě ze 7.000 wobydlerjemi oficielnje najwjetša wjes w cyłej
Rakusko-Wuherskej a dósta w lěće 1916 wot kejžora Franca Józefa I. měšćanske
prawa.



https://hsb.wikipedia.org/wiki/Mik%C5%82aw%C5%A1_Just

Mikławš Just (němsce Nikolaus Just, pseudonym Scriba; * 11. awgusta 1885 w
Kukowje, † 11. septembra 1975 runje tam) bě serbski farar a kulturny prócowar.

Wón narodźi so w lěće 1885 jako syn žiwnosćerja w Kukowje a bě po ludowej šuli
we Łužicy wot 1900 do 1910 z chowancom Serbskeho seminara w Praze. Tam chodźeše
wot 1900 do 1907 na němskorěčny Małostronski gymnazij, wot 1907 do 1910
studowaše filozofiju a teologiju. 1911 dokónči swój studij w Paderbornje.

Wot 1911 do 1928 skutkowaše jako kapłan w serbskich wosadach w Chrósćicach,
Ralbicach, Njebjelčicach a Budyšinje. Wot 1928 do 1930 běše z fararjom w sakskim
Doblinje (Döbeln), nawróći so pak hižo w lěće 1930 do Serbow, a to jako nowy
Wotrowski farar. Za čas druheje swětoweje wójny bu – kaž wšě serbscy duchowni –
z Łužicy wuhnaty a nastupi swoje farske městno we Wotrowje hakle po kóncu wójny
znowa. W lěće 1964 poda so w starobje 79 lět na wuměnk a přesydli so do
Šěrachowa.

Wot 1916 do 1924 bě Mikławš Just z hłownym redaktorom Katolskeho Posoła. Nimo
toho wozjewi wjacore nastawki a fejetony w časopisu Łužica a w Serbskich
Nowinach. Dźěłaše tež na polu serbskeho rěčespyta.



https://hsb.wikipedia.org/wiki/Mi%C5%82o%C4%87icy

Miłoćicy (němsce Miltitz) su wjes w gmejnje Njebjelčicy w Budyskim wokrjesu.
Leži wuchodnje Kamjenca při rěčce Jaworje mjez Njebjelčicami a
Pančicami-Kukowom.

Wo wjesnu zhromadnosć stara so 1995 załožene wjesne towarstwo Miłočanska žaba z
něhdźe 60 čłonami.

Wjeska Miłoćicy so 1348 prěni raz z mjenom Mylticz naspomni. Mjeno wotwodźuje so
wot staroserbskeho mjena Miłota – městnosć wěsteho Miłoty.

We 1880tych lětach mějachu Miłoćicy po Mukowej statistice cyłkownje 170
wobydlerjow, z nich 162 Serbow (95 %) a wósom Němcow. Arnošt Černik zwěsći w
lěće 1956 serbski podźěl ludnosće wot jenož hišće 68 %.

Gmejna: Hač do 1957 bě wjeska samostatna gmejnska wjeska, po tym so Wěteńčanskej
gmejnje přizamknje, doniž so 1974 do Njebjelčanskeje gmejny njepřiwza. Wokrjes:
1777 wokrjes Budyšin, 1843 Krajny sudnistwowy wobwod Budyšin (Landgerichtsbezirk
Bautzen), 1856 Sudnistwowy zarjad Kamjenc (Gerichtsamt Kamenz), 1875 Zarjadowe
stotnistwo Kamjenc (Amtshauptmannschaft Kamenz), 1952 wokrjes Kamjenc, 1994
wokrjes Kamjenc, 2008 wokrjes Budyšin Wosada: Romsko-katolsce je wjeska hižo
přeco k Chróšćanskej wosadźe přisłušaca. Ewangelsce słuša wjeska z lěta 1875 k
Protecam, wot 2001 k cyrkwinskej wosadźe Smječkecy.



https://hsb.wikipedia.org/wiki/Melanie_Safka

Melanie Anne Safka-Schekeryk (powšitkownje znata jako Melanie; * 3. februara
1947 w Astoria, New York City) je US-ameriska spěwarka a awtorka spěwow.

Jeje mać bě jazz-spěwarka, kotraž je so w Italskej narodźiła. Jako dźěćo bě jara
spłóšiła a je so hižo tehdy za hudźbu zajimowała. Tehodla nawuknje
awtodidaktisce gitaru, nimo toho napisa spěwy a basnje. Wona sama praješe:
"Mějach w šuli ćeže z druhimi dźěćimi do kontakta stupić. Běch mjenje bóle sama.
Pisach a piskach, spěwach a zalubowach so do kóždeho, ale zwjetša njejsym jim
prajiła." Jeje přeni zjawny wustup bě w rozhłosowym wusyłanju Live Like A
Millionaire, hdźeš wona, štyrilětna, předstaji spěw "Gimme a Little Kiss".
Mjeztym zo wona studowaše na American Academy of Performing Arts w New Yorku
wustupowaše na wšelakich małych jewišćach w Greenwich Village, kotryž bě w tutym
času jedyn ze centrumow so wuwiwaceje folk-sceny. Dostudowana dźiwadźeliše w
hromaj „Alice in Wonderland“ a „The Glass Menagerie“. Powabujo so za „Dark side
of the moon“ myleše so w stwě a trěchi tak připadnje na sobudźěłaćerja hudźbneje
firmy, kotryž, jeje gitaru wuhladajo, so prašeše za jeje zamóžnosćemi spěwanja.
Tak Melanie dósta prěnje zrěčenje za nahrawanje pola Columbia Records. Z tutym
zrěčenjom wozjewi dwaj spěwaj. Po tym dósta zrěčenje z Buddha Records, pola
kotrehož docpě prěni wuspěch w chartach jako jeje spěw „Bobo's Party“ prěnje
městno w Francoskej wobsadźi. Prěni album „Born to be“ bu w znatym hudźbnym
časopisu Billboard Magazine pozitiwnje hódnoćeny. Pola Buddha Records zezna
tehorunja Petera Schekeryka, na kotrehož so pozdźišo wuda. W lěće 1969 docpě
druhi hit ze spěwom „Beautiful People“ w Nižozemskej. Definitiwny přełam do
zjawnosće pak stwori jeje wustup na Woodstock-festiwalu w samsnym lěće, hdźež
wona Incredible String Band zastupowaše (skupina je so spjećowała w dešću
wustupić). Tehdy 22-lětna měješe po jeje wuprajenju zaćišć zo wona jenička
wuměłca bě, kotraž njeje pod wliwom drogow wustupiła. Melanie wojowaše z wulkej
nerwozitu, dokelž wobdźěleše so prěni raz na tajkim wulkim koncerće hdźež zetka
prominentnych wuměłcow, kotrychž do toho jenož z medijow znaješe. Na festiwalu
spěwaše „Birthday of the sun“ a „Beautiful people“. Publikum kiwaše ze swěčkami,
tuta situacija twori zakład za jeje pozdźišo jara wuspěšny spěw „Candles in the
rain“. W lěće 1970 bě Melanie jenička, kotraž je so zwěriła na poprawom
wotprajenym Powder Ridge Rock festiwalu wustupić, krótko po tym wustupi na
Strawberry Fields festiwalu w Mosport Park, Ontario. Nimo toho so wobdźěli na
znatymaj festiwalomaj na Isle of Wight a na Glastonbury Fayre. W tutym lěće
docpě dalši wuznamny wuspěch ze coverom Rolling-Stones spěwa „Ruby Tuesday“. Po
tym zo Buddha Records so wot njeje žadaše alby po skazanju nahrawać wopušći
firmu a załoži 1971, hromadźe z Peterom Schekerykom, swój hudźbny label
Neighborhood Records. Pod tutym labelom docpě jeje najwjetši wuspěch w USA ze
spěwom „Brand new key“. Hačrunjež wot teksta, melodije a intencije njewinowaty
spěw wjacore radijowe sćelaki spěw njehrajachu. Přičina bě zo bu tekst jako
seksualna metafra rozumnjena. W slědowacych lětach žnješe dalši wuspěch ze
spěwami „Bitter Bad“, „Together Alone“ a z coverom „Will you still love me
tomorrow“. Wot lěta 1973 ćahny so Melanie ze zjawnosće wróćo zo by swójbu
załožiła. Jeje prěnja dźowka, Leilah, je so narodźiła w samsnym lěće, pozdźišo
slědowaštej hišće dźěsći Jeordie a Beau Jarred. Lěto do toho spěwaše hišće za
UNESCO na swětowej turneji.

W lěće 1976 wozjewi Melanie album „Photograph“, kotryž bu wot New York Times
chwaleny, přiwšěm pak njebu wot zjawnosće w samsnej měrje hódnoćeny. Wot lěta
1969 je Melanie skoro kóžde lěto nowy album wozjewiła a tworješe sej tak swěrnu
skupinu přiwisnikow. W lěće 1989 zdoby sej Emmy Award za tekst spěwa „The first
time I loved forever“, kotryž bě melodija telewizijneje serije „Beauty and the
Beast“. W lěće 2004 je najaktualniši album „Paled by the dimmer light“ wušoł. W
lěće 2007 přeprosy Jarvis Cocker ju na Meltdown festiwal w Londonje. Jeje wustup
bu připóznaty wot nowiny The Independent, kotryž pisa zo je wona sej runohódne
městno pódla druhich spěwarkow kaž Joni Mitchel abo Joan Baez zasłužiła. Koncert
na festiwalu bu nahrawany, DVD z titulom „Melanie: One night only“ je w oktobrje
lěta 2007 wušła. Hač do dźensnišeho hraje Melanie na turnejach hłownje w Europje
a Americe. Při tym přewodźuje ju hudźbnje jeje syn Beau Jarred.

Melanie identifikuje sebje sama politisce jako liberatistiska: „Sym totalna
liberatistiska, a njejsym demokratka, socialistka abo republikanska.“ Za wěsty
čas na spočatku jeje kariery bě přiwisnica Mehera Baby, po rozestajenjach z
druhimi přiwisnikami so wot jeho wučby wotwobroći. W lěće 2006 zezna Mata
Amritanandamayi, za kotruž je spěw „Motherhood of love“ napisała. Tuchwilu bydli
Melanie w Nashville, Tennessee.



https://hsb.wikipedia.org/wiki/Max_%C5%A0vabinsk%C3%BD

Max Švabinský (poprawom Maxmilian Theodor Jan Švabinský; * 17. septembra 1873 w
Kroměřížu (Čěska); † 10. februara 1962 w Praze) běše čěski moler a grafikar.

Max Švabinský narodźi so 17. septembra 1873 w Kroměřížu. Zhromadnje z Janom
Preislerjom, Antonínom Slavíčekom a Milošom Jiránekom bě wón jedyn z załožerjow
moderneho čěskeho wuměłstwa. Švabinský a jeho žona Ela přebywaštaj spočatk 20.
lětstotka často ze swójbu Vejrych w Kozlovje blisko města Česká Třebová w
Pardubickim kraju. Tam bu wón k mnohim krajinowym wobrazam inspirěrowany. W
tutym času molowaše wón někotre z jeho najsławnišich twórbow, kaž na přikład
„Chudy kraj“. Wysokeje kwality grafiskeho tworjenja dla, bu 1910 na profesora na
Prasku akademiju wuměłstwa powołany. Mjez druhimi běše Měrćin Nowak-Njechorński,
kotryž 1923 do 1927 při Praskej akademiji studowaše, tu jeho šuler.

Švabinský naćisnje mnoho čěskosłowakskich listowych znamkow, mjez kotrymiž běše
tež trajna marka z portretom statneho prezidenta Masaryka. 1945 spožči so jemu
čestny titl narodneho wuměłca a z tym prawo, swój atelier w Praskej akademiji na
čas žiwjenja wužiwać. Wón zemrě 10. februara 1962 w Praze.



https://hsb.wikipedia.org/wiki/Marko_Smoler

Marko Smoler (* 21. decembra 1857 na Židowje; † 11. apryla 1941 w Budyšinje) bě
nakładnik a redaktor, mjez druhim Serbskich Nowin.

Marko Smoler narodźi so jako syn Jana Arnošta Smolerja na Židowje. Po měšćanskej
preparandźe wopyta Marko Smoler gymnazij w Budyšinje. Wosebje w jeho młodych
lětach spisa a přełožowaše tež powědančka z rušćiny a čěšćiny. Wón běše w lěće
1875 sobuzałožer Schadźowanki a wot lěta 1877 načolnik Smolerjec knihićišćernje
w Budyšinje na Lawskich hrjebjach. Za čas Smolerja wuchadźachu w jeho
nakładnistwje nimale wšitke serbske nowiny a časopisy. Wot 1884 do 1937 běše
redaktor a wudawaćel Serbskich Nowin. Smoler, kotryž běše w mnoho serbskich
towarstwach, kaž na přikład Budyskej Bjesadźe aktiwny, załoži 1920 hromadźe z
Hermanom Šlecu a Janom Skalu w Budyšinje prěnju serbsku sokołsku jednotu.

Marko Smoler běše wot 1879 čłon, wot 1923 čestny sobustaw Maćicy Serbskeje kaž
tež čestny sobustaw Maticy Srpskeje w Novim Sadźe.



https://hsb.wikipedia.org/wiki/Marja_Micha%C5%82kowa

Marja Ludwiga Michałkowa (rodź. Cyžec; * 6. decembra 1949 w Měrkowje) je serbska
politikarka strony CDU a zapósłanča němskeho zwjazkoweho sejma. Wona běše mjez
lětomaj 1991 a 1994 zastupowaca předsydka frakcije CDU/CSU.

Wotzamknjenju na Radworskej wyšej šuli slědowaše wučba k industrijowemu
překupcej a potom wukubłanje jako ekonomka na fachowej šuli za zawodnu
ekonomiju. W lěće 1972 zastupi do CDU. Wot 1986 hač 1990 běše Michałkowa
wěcywobdźěłarka w prawizniskej kencliji. Mjez 1996 a 2002 dźěłaše jako
jednaćelka wot Fortbildungswerk Sachsen gGmbH.

Marja Michałkowa je katolska, ženjena a ma tři dźěći. Wona je starša sotra
Bjarnata Cyža.

Mjez měrcom a oktobrom 1990 přisłušeše Marja Michałkowa poslednej Ludowej
komorje Němskeje demokratiskeje republiki; w oktobru běše wona mjez tymi
zapósłancami, kotrež buchu přewzate do zwjazkoweho sejma. Wosta tam hač do
decembra a wróći so w februarje 1991 jako zastupnica Hansa Geislera. Marja
Michałkowa běše hač do wólbow w lěće 1994 zapósłanča zwjazkoweho sejma a bu w
lětach 2002 znowa wuzwolena, tutón raz jako direktna kandidatka wólbneho
wokrjesa Budyšin/Běła Woda. Hač do dźensnišeho bu dwójce w zastojnstwje
wobkrućena.

Marja Michałkowa běše mjez 1991 a 1994 předsydka parlamentariskeje přirady
Załožby za serbski lud, mjez 1994 a 1999 předsydka tamnišeje załožboweje rady a
je z lěta 2000 předsydka sakskeje Rady za serbske naležnosće.



https://hsb.wikipedia.org/wiki/Mandla

Mandlowc (Prunus dulcis) je kerk a štom ze swójby róžowych rostlinow (Rosaceae).
Jeho płód je mandla.

Mandlowc je w lěću zeleny štom abo kerk, kotryž docpěwa wysokosć wot 3 hač do 10
m. Zdónk je krótki a často křiwy.

Měnjate łopjena su owalne hač dołhojće-lancetojte a docpěwaja dołhosć wot 5 hač
do 12 cm. Jich stołpiki docpěwaja dołhosć wokoło 2 cm a njesu na bazy někotre
žałzy.

Kćěje wot měrca hač do apryla. Swětłoróžojte abo běłe kćenja so před łopjenami
jewja a docpěwaja přeměr wot 3 hač do 5 cm. Wone steja po pjećoch hač po šěsćoch
w promjenjach.

Płone, jejkojte, zelene, pjelsćojće kosmate płody wobsahuja słabje brózdźenu
póčku ze ćeńkej skorpiznu. Wone docpěwaja dołhosć wot 3 hač do 6 cm. Jich
płodowe mjaso je suche a póčka je jara twjerda.

Eksistuja hórke a słódke mandle, při tym hórke mandle wobsahuja hač do 8 %
amygdalina. Z amygdalina cyanowodźik nastanje, tak zo wulke mnóstwo je jara
jědojte.

Z mandlow so mandlowy wolij a zhromadnu z cokorom a aromatiskimi maćiznami
marcipan zhotowujetej. Nimo toho wobsahuja mineralne maćizny.



https://hsb.wikipedia.org/wiki/Ma%C5%82secy

Małsecy (němsce Malsitz) běchu hornjołužiska wjeska sewjernje Budyšina, kotraž
bu w lětomaj 1972/73 wopušćena a potom za Budysku rěčnu zawěru dewastěrowana.

Małsecy ležachu na lěwej stronje Sprjewje sewjernje Wownjowa, južnje Hněwsec a
sewjerozapadnje Bórka.

Prěnje historiske naspomnjenje městna jako Malssicz pochadźa z lěta 1407. Wjes
bě znajmjeńša ze 17. lětstotka ze sydłom ryćerskeho kubła, kotrež namakaše so
při Sprjewinym mosće do směra na Bórk w sewjernym dźělu wjeski a měješe
ležownostne knjejstwo nic jenož w Małsecach samych, ale tež w Bronju a Měrkowje.

W bitwje pola Budyšina dnja 20. meje 1813 nadpadnychu francoske jednotki
Napoléona wot Małsec a Hněwsec sem pruske wójsko, kotrež steješe na kopcach mjez
Bórkom a Delnjej Hórku. Mały drjewjany móst w Małsecach słužeše jim jako
přechodźišćo přez Sprjewju.

W lěće 1834 běchu Małsecy ze 130 wobydlerjemi srěnjowulka wjes w Sprjewinej
łučinje njedaloko wokrjesneho města Budyšin. Mjez wobydlerjemi běše 21
katolskich. Po statistice Arnošta Muki mějachu Małsecy w 1880tych lětach 136
wobydlerjow, wot kotrychž běchu 109 Serbow (80 %). Ewangelscy a katolscy
Małsečenjo přisłušachu Budyskimaj wosadomaj.



https://hsb.wikipedia.org/wiki/M%C4%9Br%C4%87in_Kasper

Měrćin Kasper (němsce Martin Kasper; * 26. julija 1929 w Brězynce; † 12.
nowembra 2011 w Budyšinje) bě historikar, direktor Instituta za serbski ludospyt
a šefredaktor sorabistiskeho wědomostneho časopisa Lětopis.

Měrćin Kasper narodźi so 1929 jako syn pórclinoweho tružerja w Brězynce, wjesce
sewjerowuchodnje Budyšina w kotrejž běše tež Arnošt Bart žiwy. Bart, sobuzałožer
Domowiny wutwori w młodym hólcu serbske narodne wědomje. Měrćin Kasper wopyta
šulu w Delnjej Kinje a jako 15-lětny najprjedy wučerski wustaw w Lubiju. Po
druhej swětowej wójnje wón ze šulskim wukubłanjom na gymnazijomaj w Českej Lipje
a we Varnsdorfje pokroči. Nawróćiwši so 1948 do Hornjeje Łužicy, wón na namjet
Pawoła Neda do strony SED zastupi. Wot toho časa přisłušeše Kasper zwjazkowemu
předsydstwu Domowiny (hač do 1989), wot lěta 1951 do 1956 běše wón čłon jeje
sekretariata a sobudźěłaćer młodźinskeho wotrjada. Dokelž schori wón ćežko na
płuca, dyrbješe swoju politisku karieru přetorhnyć a rozsudźi so zdobom za
wědomostne skutkowanje.

W lěće 1956 zastupi Měrćin Kasper do Budyskeho Instituta za serbski ludospyt,
spočatnje jako praktikant a asistent, pozdźišo jako wědomostny sobudźěłaćer a
naměstnik wotrjadnika a wot 1977 do 1990 jako direktor. Po nachwatanej maturje
wón dalokostudij stawiznow 1961 na Berlinskej Humboldtowej uniwersiće
absolwowaše. Při Lipšćanskej uniwersiće zakitowaše wón 1965 swoju disertaciju k
antiimperialistiskim hibanju němskich a serbskich dźěławych ratarjow w sakskej
Hornjej Łužicy 1924–1932. Swoje wědomostne slědźenja k mjezywójnskemu časej
wozjewi wón 1976 w ediciji třećeho zwjazka Stawizny Serbow, z čimž zdobom na
Akademiji wědomosćow w Berlinje habilitowaše. Po tym zo so 1977 jako naslědnik
Pawoła Nowotneho z direktorom Budyskeho instituta sta, so wón 1978 wot
Berlinskeje akademije na profesora powoła. Wón wěnowaše so nětko sylnišo temam
serbskeho kulturneho wuwića, prócowaše so wo kooperaciju ze slawistiskimi
institucijemi we wukraju, zasadźi so za přesahowace zhromadne dźěło fachowych
polow instituta a wo samostatnosć sorabistiki w NDRskeje akademije, ke kotrejž
institut wot lěta 1952 přisłušeše. Kasper poda so 1. oktobra 1990 na dočasny
wuměnk, zwosta pak wědomostnje aktiwny. Měrćin Kasper zemrě w lěće 2011 w
Budyšinje a pochowa so 25. nowembra 2011 na Tuchorskim pohrjebnišću.



https://hsb.wikipedia.org/wiki/M%C3%B3dra_%C5%A1lin%C4%8Dina

Módra šlinčina (Medicago sativa) je wužitna rostlina ze swójby łušćinowcow
(Fabaceae). Dalše mjeno je lucerna.

Módra šlinčina je zrunane, nimale nahe trajne zelo, kotrež docpěje wysokosć
mjezy 20 a 80 cm. Rostlina jako hromadźer dusyka pódu polěpšuje.

Łopjena su třiličbne. Pjerite łopješka docpěja dołhosć wot 2 hač do 3 cm a na
špicku su zubate a kałačikowótre. Při tym srjedźne łopješko je dlěje stołpikate.

Kćěje wot junija hač do septembra. Módre hač wioletne kćenja docpěja dołhosć wot
8 hač 12 mm a steja w łopješkopažostejacych, hłójčkoformowych, hustych kićach.
Króna je módra abo fijałkojta.

Pochadźa originalnje ze zapadneje Azije. Hižo je z antiki kulturna rostlina, ale
nětko tež wodźiwjena wustupuje.

Módra šlinčina je asimilacije dla dusyka z pomocu bakterijow hódnotna picowa
rostlina. Łopjena wobsahuja prowitamin A, witaminy C, D, E, K1, ale tež
minerale. Tohodla wone so móžeja w supach kaž zelenina, kaž solotej, we
přirodnej hojenskej znajomosći kaž dodawar wapna a přećiwo anemiji wužiwać.
Industrija zhotowi z tuteje rostliny chlorofyl, karotin, witamin K1 a ranu
hojacu žałbu.



https://hsb.wikipedia.org/wiki/Lubijska_nar%C4%9B%C4%8D

Lubijska narěč je mjeztym wotemrěta juhowuchodna narěč hornjoserbšćiny, kotraž
je so hač do srjedźe 20. lětstotka w serbskich wsach wokoło hornjołužiskeho
města Lubij rěčała. Typiske za Lubijsku narěč běchu někotre fonetiske a zdźěla
gramatiske archaizmy, dla kotrychž běše narěč starosłowjanšćinje bliša hač
hornjoserbska standardna rěč. Wuchadźa so wot toho, zo zemrěchu posledni
maćernorěčnicy Lubijskeje narěče w 1960tych abo 1970tych lětach.

Hišće kónc 19. lětstotka běchu někotre wjeski zapadnje a sewjerozapadnje Lubija
zwjetša serbske, kaž na přikład Dažin, Wolešnica a Wujezd, mjeztym zo bě
wobydlerstwo města sameho hižo ze starodawna zwjetša němskorěčne. We wsach dale
na wuchod, kaž w Ketlicach, Hłušinje abo Bělecach, bě serbšćina w tym času hižo
mjeńšinowa rěč a wužiwaše so zwjetša jenož hišće wot staršich wobydlerjow.
Serbja tutych kónčin z wjetšeho dźěła žane wukubłanje w maćernej rěči
njemějachu, tak zo wobknježachu jenož wjesnu narěč, kotraž so wot na Budyskej
narěči bazěrowaceje standardneje rěče we wěstych dypkach rozeznawaše.

Jan Arnošt Smoler wopisa w přiwěšku swojeho hromadźe z Leopoldom Hauptom
wudateho spisa Volkslieder der Wenden in Ober- und Niederlausitz někotre
markantne rozdźěle. Tak njerealizowaše so adwerbialna kóncowka kaž w standardnej
serbšćinje ze sufiksom -je, ale z -i, na přikład stajni město stajnje. Kóncowka
na -i jewješe so tež w nominatiwje někotrych substantiwow, na přikład dawani
město dawanje abo mysli město mysle.

Standardny prefiks wu- realizowaše so w Lubijskej narěči zwjetša jako wy- (n.př.
wydać město wudać, wymjo město wumjo). Smoler skedźbni na to, zo bě wurjekowanje
jako wy- bóle njeskažene hač standardne wu-. Pozdźišo přiměrichu so tež w
standardnej rěče zaso někotre słowa staršemu etymologiskemu prawopisej (wusoki →
wysoki).

Hinak hač na přikład w serbskochorwatšćinje moderna serbska standardna rěč
nastupajo wurjekowanja rozeznawanje pismikow č a ć hižo njeznaje. Druhi pismik
je so ze starosłowjanskeho -ть (něhdźe -tj) wuwiło a jewi so na přikład jako
infinitiwna kóncowka werbow. W rušćinje je so tuta kóncowka hač do dźensnišeho w
samsnej formje wobchowała; w druhich słowjanskich rěčach so wot toho wotchila.
Mjeztym zo je regularna infinitiwna kóncowka w modernej hornjoserbšćinje kaž tež
w susodnej pólšćinje na -ć, bě so w Lubijskej narěči wurjekowanje jako -tj abo
samo -cj wobchowało, potajkim ze starosłowjanšćiny znaty rozdźěl mjez č a ć
(n.př. pytacj město pytać; z miłostje město z miłosće atd.)

Datiwowa kóncowka na -ej pola muskich žiwych substantiwow, kotraž je w tej
formje w hornjoserbskim standardźe z wašnjom, realizowaše so w Lubijskej narěči
zwjetša jako -owi, kaž w susodnej čěšćinje (n.př. synowi město synej, kralowi
město kralej).

W Lubijskej narěči so lědma pisaše. Přispomnjenja hódne, přetož chětro zažne,
wuwzaće bě přełožk Lutheroweho katechizma Wjacława Warichiusa z lěta 1595,
kotryž bě so – pochadej přełožowarja wotpowědowace – w Lubijskej narěči napisał.
Tež přełožk sedmich pokutnych psalmow wot Hrjehorja Martini bě lubijski. Tutej
zažnej spisaj słušatej k docyła najstaršim znatym serbskim spisam a nastaštej
tuž w tym času, hdyž njebě serbšćina hišće standardizowana. Naslědowacy awtorojo
a rěčespytnicy orientowachu so z wjetšeho dźěla na hižo eksistowacym
pismowstwje, tak zo stawaše so Lubijska narěč najebać nakromneho połoženja
hromadźe z Budyskej narěču ze zakładom hornjoserbskeje spisowneje rěče.



https://hsb.wikipedia.org/wiki/Lis%C4%87owcowy_jemjel

Lisćowcowy jemjel (Viscum album) je rostlina ze swójby sandelowych rostlinow
(Santalaceae). Dalše serbske mjena su ptači lěp, lěpikowe zelo, lěpa, jemlina,
jemjelina a jemjelnja. Jeho płód je lěpjowka.

Po někotrych žórłach so swójskej swójbje jemjelowych rostlinow (Viscaceae)
přirjaduje.

Kćěje wot februara hač do apryla. Njenahladne kćenja steja po třoch hač po
pjećoch w promješkach.

Rosće na lisćowych štomach, předewšěm na topołach, wjerbach a jabłučinach, ale
tež na běłych jědlach a chójnach. Při tym cyca wodu a žiwne sele z žiwićelskych
rostlinow, mjeztym wuhlikowe hydraty sam twori.

Po wjazanju na rozdźělne žiwićelowe štomowe družiny so znutřka družiny Viscum
album wjacore poddružiny abo "žiwićelowe rasy" rozeznawaja:

Prjedy při składnosći jako poddružinu (Viscum album subsp. coloratum) wjedźena
korejski abo japanski jemjel so přećiwo tomu dźensa jako swójska družina (Viscum
coloratum) wobhlada. Při někotrych awtorach eksistuje aziska poddružina Viscum
album subsp. meridianum (Danser) D.G.Long



https://hsb.wikipedia.org/wiki/Lernu!

lernu! je darmotne, swobodnje přistupne, wjelerěčne websydło za wuknjenje a
rozšěrjenje mjezynarodneje rěče Esperanto. Na stronach hodźi so wo esperanće
informować, rěč z mpocu wšelakich kursow wuknyć, gramatiski přehlad wužiwać,
zwučowanja činić, rěčne hry hrać, powědančka čitać a na nje posłuchać, wšelake
słowniki wužiwać, powěsće z druhimi zajimcami esperanta wuměnić, so na
wirtelnych lekcijach wobdźělic, na esperantowu hudźbu posłuchać a sej samo małe
filmy w esperanće wobhladać.

Ideja lernu! jako websydło narodźi so na prěnim seminarje Esperanto@Interreto
(E@I) w Stokholmje w aprylu 2000 a bu w oktobrje 2001 na druhim seminarje E@I w
Uppsali skonkretizowana. W juliju 2002 dósta projekt podpěru wot załožby
Esperantic Studies Foundation a strony buchu potom w awgusće samsneho lěta
wutworjene. Bu 21. decembra 2002 startoway a staraja so wot toho wo njón E@I a
wjele pomocnikow.

lernu! bu wjacekróć na cejdejkach wudate. W běhu lět 2004-2006 su wšelake
wersije stronow z přidatnym materialom zwonka interneta wušli: hudźba, programy
a druhe kursy esperanta, kotrež pola njejsu. Najnowša wersija steji jenož w
interneće k dispoziciji, na CD abo DVD wundźe trochu pozdźišo.

lernu! steji w něšto dwaceći rěčach k dispoziciji a šulerjo maja móžnosć sej z
rěčnymi pomocnikami w swojej maćeršćinje dopisować.

Nimo wjele kursow za rozdźělne niwowy ma lernu! tež słužby a nastroje: słowniki,
přehlad wo gramatice, wótře předčitane powědančka z wobrazami, předstajenje
esperanta, powěstnik, knihownju z knihami, hudźbu a filmami. Nimo toho su hry,
forumy wo wšelake temach a nowinki z esperantoweho hibanja.

Srjedź lěta 2006 buchu strony wjace hač 75 tysac króć wob měsac wopytane, a
ličba stabilnje rosće. Wjace hač tysac wopytowarjow registruje so kóždy měsać.
Najwjace wužiwarjow přińdźe z Europy, juhowuchodneje Azije a z wobeju Amerikow.
Wjace hač połojcy wopytowarjow su nowački. Tuchwilu lernu! je najwjetše a
najpopularniše esperantowe kursowe srjedźišćo w interneće.



https://hsb.wikipedia.org/wiki/Lawska_w%C4%9B%C5%BEa

Lawska wěža (němsce Lauenturm) je dźěl historiskeho měšćanskeho wobtwjerdźenja
Budyšina. Steji při južnej kromje stareho města na zapadnej stronje Nutřkowneje
Lawskeje hasy, wjedźaceje wot Mosta měra k radnicy. 53 metrow wysoka wěža dósta
swoje mjeno wot lawa, woponoweho zwěrjeća Čěskeho kralestwa, dokelž pućowar z
Budyšina do směra Čěskeje město přez Lawske wrota wopušćeše.

Lawska wěža natwari so spočatk 15. lětstotka (1400–03) jako woborna wěža
Lawskich wrotow a je z tym najstarša Budyskich wrotowych wěžow. Wužiwane
kamjenje běše Budyski krajny bohot prěnjotnje za natwar noweje hrodowskeje wěže
zaplanował. Dla častych konfliktow mjez hrodom a městom čujachu so wosebje
Budyske cechi wot toho plana wohrožene. Za čas njepřitomnosće krajneho bohota
měšćanska rada materiale sćaza a da so do twara Lawskeje wěže. Slědowacym
protestam krajneho bohota w Praze město znapřećiwi, zo słuži nowa wěža derjeměću
města a z tym tež čěskeje króny.

Staroba wěže hodźi so mjez druhim na jeje klocatej, štyriróžkatej podobje
spóznawać. Młódše wěže natwarichu so zwjetša w kulowatej formje, zo bychu so
třělwa lěpje wobsuwali. Jenički přistup do wěže běše prěnjotnje wot woborneje
chódby sem, durčka při hasy hakle pozdźišo nasta. Hač do dźensnišeho dawa zwjazk
mjez druhim poschodom susodneho domu a wěžu přez 3 metry sylnu murju. Wot
srjedźe 16. lětstotka wužiwaše so wěža jako jastwo wysokeje wěstoty a mjenowaše
so we wobchadnej rěči jako "Prusa". Kamjentny podtwar wěže měješe wot lěta 1615
drjewjany nadtwar, kotryž so při wulkim wohenju lěta 1720 zniči. Nowa hawba so
hakle po 20 lětach dotwari. Mjez 1615 a 1865 zwonješe we wěži připrawjeny
hodźinski zwón pola kóždeho wotprawjenja.

Runje kaž tamne wrotowe wěže Budyšina měješe tež Lawska wobtwjerdźenski
předtwar, kotryž tworješe ze štyrjoch jednotliwych wrotow wobstejacy južny
přistup do města. Před wobtwjerdźenjom namakachu so měšćanske hrjebje (Lawske
hrjebje), přez kotrež wjedźeše najprjedy ćahawy móst a nanajpozdźišo wot lěta
1700 kruty móst. Wotrězk w bliskosći Lawskeje wěže bě wosebje sylnje
wobtwjerdźeny, dokelž so tam hrjebje započachu, kotrež wobjimachu cyłu wuchodnu
stronu města hač k Šulerskej wěži. Porno tomu zakitowaše so zapadna strona
Budyšina přez nahły skały Sprjewineho doła. Přechodźišćo mjez woběmaj
zakitowanskimaj wotrězkomaj bě w padźe woblěhowanja města wosebje wohrožene,
čehoždla bě Lawska wěža jedne wot najwažnišich wobornych twarjenjow města.

Mjez 1827 a 1858 so Lawske wrota krok po kroku wottorhachu, zo by so wobchad
mjez nutřkownym a wonkownym městom wolóžił. Při južnej stronje wěže připrawi so
w lěće 1913 wot Walthera Hauschilda stworjena šěsć metrow wysoka jěcharska
postawa sakskeho krala Alberta I. Kónc Druheje swětoweje wójny zniči so hawba
Lawskeje wěže w běhu Bitwy wo Budyšin k druhemu razej dospołnje a bě hač do lěta
1956 zaso rekonstruowana. W lětomaj 1990/91 so wěža k dotal poslednim razej
saněrowaše.

W starej Budyskej baji rěka, zo bě w dawnych časach na městnje Lawskeje hasy a
wěže dźiwizna, w kotrejž stejachu hoberske štomy a běchu dźiwe zwěrjata žiwe,
mjez druhim lawy, kotrež so tehdy němsce hišće Leuen mjenowachu. Z toho je so
mjeno Leuengasse a pozdźišo Lauengasse wuwiło.



https://hsb.wikipedia.org/wiki/L%C4%9Bsny_hr%C3%B3%C5%A1ik

Stołpik docpěwa dołhosć wot 1 hač do 2 m a ma křidleška, kotrež docpěwaja
šěrokosć wot 1,5 hač do 4 mm (wot 1 hač do 3 mm). Cyłkowna šěrokosć wučinje 4
hač do 9 mm. Wón je hałuzkojty, štyrihranity a žłobikojty a kaž lisćowe łopjena
nahi abo na róžkach wot cunich zubikow hruby.

Lisćowe łopjena su jara sylne a maja šwižny hač do šěroko pjerjojty stołpik. Wón
je z něhdźe 0,5 hač do 1,5 mm dołhimi křidleškami něhdźe 2 hač do 4 mm šěroki.
Łopješka sedźa na wšěch lisćowych łopjenach přeco jenož w jednym porje. Wone su
lancetojte hač do linealne, najčasćišo poněčim kónčkojte a něhdźe 6 hač do 20
raz tak dołhe kaž šěroke. Wone docpěwaja dołhosć wot wjace abo mjeńše 5 hač do
14 cm a šěrokosć wot něhdźe 5 hač do 15 mm. 3 abo 5 podołhostnych nerwow a dołhe
wóčka tworjene syćowe nerwy su najčasćišo jasnje za spóznawać.

Kćěje wot julija hač do awgusta. Kćenja su 13 hač do 18 mm dołhe a sedźa w
najčasćišo jenož 3 hač do 6-kćenjowych, lisćowe łopjena nic abo mało přesahowace
kićojtych kwětnistwach z krótkimi nošnymi łopješkemi. Keluchowe zubki su přez
šěroke buchty rozdźělowane. Kćenjowe łopješka su róžojte hač do purpurowe,
šěroka chorhojčka wonka nazeleń přeběžane. Jenož křidleška su čisto
purpurčerwjene.



https://hsb.wikipedia.org/wiki/L%C4%9Bskej

Lěskej (němsce Lieske) je hornjołužiska holanska wjes z 42 wobydlerjemi w samym
wuchodźe Budyskeho wokrjesa, kotraž słuša wot lěta 2013 k Malešanskej gmejnje.

Wjeska leži 18 kilometrow sewjerowuchodnje Budyšina a tři kilometry južnje
Bjerwałdskeho jězora w hornjołužiskej holi na lěwym boku Sprjewje. Zwjazkowa
dróha 156 tule rěku přeprěkuje. Zapadnje Lěskeje namakaja so Komorowske rybjace
haty. Wjesne hona maja přestrjeń wot 5,09 km² a su zwjetša zalěsnjene, na čož
pokazuje tež wjesne mjeno.

Susodne wsy su lěsne sydlišćo Wotpočink we wuchodźe, Nowa Wjes w juhowuchodźe,
Komorow (gmejna Wulka Dubrawa) w juhu a Manjow (gmejna Hamor) w sewjerozapadźe.

Wjes naspomni so k prěnjemu razej w lěće 1360 jako Lesyk, Lesk(e). W holi
sewjernje wjeski su so pak wo wjele starše rownišća z bronzoweje doby namakali.

Po Wienskim kongresu lěta 1815 přińdźe wjeska kaž cyły sewjer Hornjeje Łužicy k
Pruskej. Hranica ze Sakskej běžeše hač do lěta 1945 njedaloko wot Lěskeje přez
holu.

Po Arnošta Mukowej statistice měješe Lěskej we 1880tych lětach 77 wobydlerjow,
mjez nimi 66 Serbow (86 %) a 11 Němcow. Arnošt Černik zwěsći 1956 serbskorěčny
podźěl wobydlerstwa wot hišće 60 %.

W lěće 1925 bě mjez 92 wobydlerjemi 88 ewangelskich a štyri katolscy. Ewangelscy
wěriwi přisłušeja znajmjeńša ze 17. lětstotka ke Klukšanskej wosadźe.



https://hsb.wikipedia.org/wiki/Kr%C3%B3nowe_%C5%82opje%C5%A1ko

Krónowe łopješka (petale) su nutřkowne kćenjowe přikrywne łopješka. Krónowe
łopješka su často napadnje zbarbjene a/abo sformowane a maja funkciju překasancy
za popróšenje přiwabić (přir. entomogamija).

Kćenjowa króna móže radiarnosymetriska abo zygomorfna być, su tež wšě
předstajomne přechody wot lochko hač sylnje zygomorfne. Krónowe łopješka móža ze
sobu zrosćene abo swobodne być.

Swobodne krónowe łopješka dźěla so často do ćeńkeho zakładneho dźěla, do
"hozdźa", a do šěrokeho dźěla, do „platy“, mjez kotrymajž so zhibk přeběži
(na př. pola najwjace nalikowych rostlin). Pola zygomorfnych kćenjow ze
swobodnymi krónowymi łopješkami je často krónowe łopješko, kotrež dele pokazuje,
zwjetšene a/abo nadpadnje zbarbjene a twori jako huba abo delnja huba
„přizemišćo“ za překasancy (na př. fijałki, orchideje). Wosebita družina
zygomorfnych kćenjow ze swobodnymi krónowymi łopješkami je mjetelojte kćenje.

Kćenjowe króny ze zrosćenymi łopješkami móža likojte być (na př. płótna wijawka,
petunije, kirbsy) abo zwonojte (na př. zwónčki, hórkowcy) być; často je wšak
zakładny dźěl k wuskej krónowej role zrosćeny, kotraž často za chowanje nektara
słuži. radiarnosymetriske kćenja z krótkej krónowej rołu rěkaja „kolesojte“,
tajke z dlěšej krónowej rołu „stołpikotalerjojte“. Zygomorfne kćenja z krónowej
rołu su často dwuhubate, t. r. kćenjowa króna je jenož do hornjeho dźěla (hornja
huba) a do delnjeho dźěla (delnja huba) rozšćěpjena; krónowe łopješka, kotrež su
na tworjenju dateje huby wobdźělene, su zwjetša jako miłke karby spóznajomne
(na př. kozylisty z jednołopješkatej delnjej a štyriłopješkatej hornjej hubu).



https://hsb.wikipedia.org/wiki/Korla_Awgust_Kocor

Korla Awgust Kocor (němsce Karl August Katzer; * 3. decembra 1822 w Zahorju; †
19. meje 1904 w Ketlicach) bě serbski komponist, dirigent a wučer.

Korla Awgust Kocor narodźi so jako syn chěžkarja 3. decembra 1822 w Zahorju. Po
zakónčenju ludoweje šule w Budestecach, wopyta Kocor 1836 do 1838 wučersku
preparandu na Židowje. W lěće 1838 zastupi Kocor do Krajnostawskeho wučerskeho
seminara w Budyšinje, zo by so na wučerja wukubłał. Po tym zo skutkowaše mjez
1842 a 1844 najprjedy jako wikar, běše wot 1844 do 1852 wučer w Stróži. Wot 1852
do wuměnka w lěće 1888 běše Kocor prěni wučer, kantor a organist w Ketlicach.

Hromadźe z Janom Arnoštom Smolerjom a serbskim basnikom Handrijom Zejlerjom, z
kotrymž so w nazymje 1844 prěni raz zetka, załoži Kocor serbske spěwanske
swjedźenje. Prěni chórowy koncert wotmě so 17. oktobra 1845 w „Třělerni”
Budyšinje. Za swjedźeń skomponowa Kocor, předewšěm na teksty Zejlerja, 18
titulow kaž na přikład Na serbsku Łužicu (dźensniša narodna hymna) a Serbska
meja. Přez wulki wuspěch přińdźe k intensiwnym zhromadnym dźěle mjez Kocorom a
Zejlerjom a slědowace spěwne swjedźenje wuwichu so k popularnym a markantnym
podawkam w Hornjej Łužicy. Cyłkownje dźewjeć spěwnych swjedźenjow wotměchu so
hač do 1851 tež we Wojerecach, Marijinych kupjelach a Lubiju. Wosebje za swoju
twórbu Počasy po štyri episkich basnjach Zejlerja je wón w hudźbnych stawiznach
připóznaty.

Kocor běše wot lěta 1847 čłon Maćicy Serbskeje a mjez 1895 a 1897 předsyda jeje
hudźbneho wotrjada. Wot lěta 1895 běše čestny čłon Maćicy Serbskeje.



https://hsb.wikipedia.org/wiki/Knoty

Knoty (Talpidae) su swójba z rjadownje cycakow, kotraž słuša do rjada
insektožračkow. Do swójby słušeja něhdźe 35 družinow w měrnych klimowych pasmach
Eurazije a Sewjerneje Ameriki, při čimž je Europski knot (Talpa europaea)
jenička družina w srjedźnej Europje. Wjetšina knotow – nic pak wšě – je zwjetša
pod zemju žiwa, hdźež zwěrjata ze swojimaj łopatkojtymaj pacomaj chódby
hrjebaja.

Wone su zwjetša małke zwěrjata z dołhotu mjez 6 a 22 centimetrami a wahu wot 9
do 170 gramow. Najwjetša družina je ruski desman, kotryž je jako jedyn z mało
zastupjerjow swójby zwjetša we wodźe žiwy. Wopuš je pola hrjebacych družinow
chětro krótki, pola tamnych ma zdźěla samsnu dołhotu kaž ćěło. Najwažniši zmysł
při pytanju cyroby je nuchanski, tež słuch je derje wuwity. Knoty su zwjetša
samotarjo a nimaja (hač na nad zemju žiwe družiny) wurazny dnjowy rytmus, ani
zymski spar njedźerža.

Knot so ze wšelakimi čerwjemi, wudźenkami, kruhowačkami a insektami zežiwja,
zrědka tež z mjeńšimi rjapnikami.



https://hsb.wikipedia.org/wiki/Kl%C4%9Btno

Klětno (němsce Klitten) je wjes w sakskim wokrjesu Zhorjelc, kotraž ke gmejnje
Hamor słuša. Leži 134 m nad mórskej hładźinu a ma 490 wobydlerjow. Prěnje
historiske naspomnjenje jako Cleten je z lěta 1396. Ke Klětnomu přisłuša
wosebita forma serbskeje narodneje drasty.

Njedaloko Klětnoho je přibrjóh Bjerwałdskeho jězora. W lětomaj 2014/2015
připrawjeny hłowny pěskojty přibrjóh při jězorje je tež po wsy pomjenowany –
Klětnjanski přibrjóh.

Klětno leži při železniskej čarje mjez Wojerecami a Zhorjelcom. Klětnjanske
dwórnišćo leži poprawom w Jamnom, wjesnym dźělu Klětnoho. Twarjenje
Klětnjanskeho dwórnišća so hižo njewužiwa.

Hačrunjež leži wjes w serbskim sydlenskim rumje, lědma abo scyła nichtó hižo tu
serbsce njerěči. Zajimawe je, zo je so ličba Serbow w druhej połojcy 19.
lětstotka w dźeń a wjetšej wsy samo zwyšowała, a to zwjetša dla funkcije
Klětnoho jako srjedźišćo serbskich starolutherskich wěriwych. W lěće 1863 běše
269 z 382 wjesnjanow serbskich, mjeztym zo běše 1880 353 ze 440 Serbow (80 %).
Arnošt Černik zwěsći w lěće 1956 přeco hišće serbskorěčny podźěl wobydlerstwa
wot jenož hišće 15,7 %.



https://hsb.wikipedia.org/wiki/Kito_Lorenc

Kito Lorenc (* 4. měrca 1938 w Slepom) je serbski basnik, spisowaćel, přełožowar
a esejist. Wón płaći jako jedyn z najwuznamnišich serbskich spisowaćelow
přitomnosće; je wnučk serbskeho spisowaćela Jakuba Lorenca-Zalěskeho.

Kito Lorenc, bratr Michała Lorenca, wopytowaše wot 1952 do 1956 Serbsku wyšu
šulu w Choćebuzu a studowaše wot 1956 do 1961 slawistiku a pedagogiku w Lipsku.
Mjez 1961 a 1972 běše Lorenc sobudźěłaćer Instituta za serbski ludospyt w
Budyšinje a bě wot 1972 do 1979 jako dramaturg při Statnym serbskim ludowym
ansamblu w Budyšinje přistajeny. Kito Lorenc je čłon PEN-centruma Němskeje a
Sakskeje akademije wuměłstwow. Wón skutkuje wot lěta 1979 jako swobodny
spisowaćel a bydli we Wuježku pod Čornobohom.

Lorenc běše wot lěta 1973 do 2014 wudawaćel rjadu Serbska poezija, w kotrymž so
hornjo- a delnjoserbske basnje spisowaćelow w jednotliwej abo we wobsahowej
zběrce wozjewja. Rjad wuńdźe w Ludowym nakładnistwje Domowina.

Kitej Lorencej so spočatk nowembra 2008 „Kluč Smederejeva“, najwuznamniše
serbiske mjezynarodne myto poezije, 18. decembra 2008 titul čestneho doktora
fakulty rěčnych, literarnych a kulturnych wědomosćow TU Drježdźany, 17. januara
2009 Lessingowe myto Swobodneho stata Sakskeje, za kotrež bu wot sakskeje
ministerki za wuměłstwo Eva-Maria Stangowej pomjenowany, a 23. junija 2012 Myto
Petrarcy Huberta-Burdoweje załožby spožči.

Nimo toho dósta Lorenc Hermanna Hesseowy stipendij (Calw, 1997), Heinricha
Mannowe myto (1991), Myto Ćišinskeho (1990), Heinricha Heineho myto (1974) a
dwójce Literarne myto Domowiny (1962, 1968).



https://hsb.wikipedia.org/wiki/Kito_Fryco_Stempel

Kito Fryco Stempel (* 29. nowembra 1787 w Parcowje; † 2. februara 1867 w
Lubnjowje) bě serbski duchowny a spisowaćel. Wot 1802 do 1807 wopyta gymnazij w
Budyšinje, hdźež zezna so tež z Bjedrichom Wylemom Mičku. W lětach 1807–1810
studowaše teologiju na Lipšćanskej uniwersiće. Hnydom w prěnim studijnym lěće
załoži sobu t. mj. Corps Lusatia. 1809 zastupi do Serbskeho prědarskeho
towarstwa, předchadneho zjednoćenstwa dźensnišeje Sorabije Lipsk.

W lětach 1810–1813 bě domjacy wučer, prjedy hač jeho 1813 za fararja w Malinje
njepowołachu. W tutej wosadźe skutkowaše dźesać lět, doniž njesta so 1823 wyši
farar w Lubnjowje. Wobšěrnu wosadu zastarowaše někotre lětdźesatki, prjedy hač
njepoda so 1863 na wuměnk. Po nim so hižo serbski farar w Lubnjowje njepřistaji,
štož rozsudnje spěšnišej asimilaciji tamnišeje wosady polěkowaše.

W běhu mnohich lět duchowneho skutkowanja za swojich wosadnych, napisa Stempel
tež cyły rjad originalnych basni, mj. dr. epos „Te tśi rychłe tšubały” –
najdlěša serbska baseń scyła. W njezwučenym sylabiskim systemje komponowany epos
płaćeše na 80 lět jako zhubjeny. Ota Wićaz jón 1950 zaso namaka. Rudolf Jenč
přistupni jón zjawnosći w seriji Pomniki serbskeho pismowstwa jako diplomatiske
wudaće. Dalši epos, „Pytanje za starym mjasecom abo łužyskich Serbow potłocenje”
njeje so bohužel hižo namakał a płaći dale jako zhubjeny.



https://hsb.wikipedia.org/wiki/Karol_Ducho%C5%88

Karol Duchoň (* 21. apryla 1950, Galanta; † 5. nowembra 1985 w Bratisławje) bě
słowakski spěwar.

Mać Karola Duchoňa, Oľga, pochadźała z Báčskeho Petrovca, nan bě direktor
strojotwarstwoweho kubłanišća w Galante. Na zakładnej šule w Galante bě jeho
sobušulerka (nětko znata słowakska spěwarka) Eva Máziková. Po skónčenju
zakładneje šule, Karol Duchoň studowaše na techniskej wysokej šuli w
Partizánskom, kotruž njedokónčił. Wjace so wěnowaše hudźbje, spěwej a hrě na
gitaru. Studij přetorhnył za čas dowole staršow w Juhosłowjanskej, hdy wotešoł
wustupować z orchestrom Jaroslava Mikulu do wukraja.

W lěću 1968 so spóznał z Robom Kazíkom, kotryž měł tehdy bitowu skupinu The Ice
Boys (Lodowi mužojo). Sobu započeli zahrać na rozdźělnych zarjadowanjach, nimo
toho tež na čajowych wječerjach w klubje w Zlatých Moravciach. W lěću 1969 Karol
Duchoň započał spěwać z Evou Mázikovou w skupinje Braňa Hronca. W telewizji
wustupił ze swojej prěnju pěsnju w programje Malá televízna hitparáda. Pěseń so
wołała „Uber pary“ (bě to coververzia hita „Sugar, sugar“ wot skupiny The
Archies ze słowakskim tekstom Alexandra Karšaya). Duchoňow spěwarki debit sputał
zjawnosć a za Karola so započeli zajimać słowakske profesionalne hudźbne
komponisća a tekstarjo. Nimo orchestra Braňa Hronca pozdźišo sobu dźěłał tež z
orchestrom Juraja Velčovského.

W lěću 1970 Karol Duchoň spěwał prěni raz na Bratislavskej lýre. Wustupił ze
składbu – „Kto má ťa rád“ z hudźbu awtora - Pavla Zelenaya a tekstom Milana
Lasicu. Tež hdyž tuta pěseń sej njewudobyła žane myto, toto wustupjenje bě
spočatk jeho profesionalneje kariery. Karol Duchoň započał sobu dźěłać z
spěwarku Evu Kostolányiovu, sobu z kotruž w lěću 1973 sej wudobyli Striebornú
Bratislavskú lýru za interpretaciju pěsnje „Chvála humoru“ (hudźba: Igor Bázlik,
tekst: Tomáš Janovic). W lěću 1974 Karol Duchoň sej wudobył za interpretaciju
pěsnje „Zem pamätá“ wot awtorow Pavla Zelenaya a Tibora Grűnnera) ocenenie Zlatá
Bratislavská lýra a w mjezynarodnym wubědźowanju Bronzovú Bratislavskú lýru za
tu wěstu pěseń. w tutym lěću załožił swoju kapału z mjenom Prognóza.

W lěću 1975 so Karol Duchoň předstajił w Tokiju, hdźež spěwał pěseń „Čardáš
dvoch sŕdc“ z hudźbu Petra Hanzelyho a tekstom Ľuboša Zemana. Ľuboš Zeman jeho
na wustupjenje do Tokija tež přewodźił. Pěseń so publikumej jara spodobała.
Hačrunjež tekst njerozumili, muzikalne zajimała. W tutej dobu Karol zwěsćował
wuspěchi w rozhłósu, telewiziji tež na koncertach.

W lěću 1976 nahrał Karol Duchoň w Němskej swój prěni album při towarstwje RCA.
Němska kritika reagowała pozitiwne na jeho spěw a pomjenowali jeho „Slovenský
Tom Jones“. W Němskej naspěwał wjacore pěsnje w němčinje např. „Edelttraut“, „O
Maria“, „Las uns ein Nacht lang tanzen“, „Sonnenblumen blühen“,… W lěću 1977
započał wustupować ze skupinu Ľuba Beláka.

W 80. lětach 20 lětstotka započał Karol Duchoň sobu dźěłać z orchestrom -
VV-Systém Vlada Valoviča a pozdźišo wot lěta 1982 ze skupinu Za-ja-ce kapałnika
Pavla Zajáčka.

Karol Duchoň naspěwał někotre duety ze znatymi spěwarjemi jako su na přikład
Marcela Laiferová („Kamenný kvietok“), Dušan Grúň („Elena, ty si život môj“,
„Vonia kakao“), Jana Kociánová a druhe. Wjele koncertował tež w wukraju - w
Němskej, Sowjetskim zwjazku, Šwicarskej, Francoskej, Pólskej, Madźarskej,
Bołharskej, na Kubje, abo w Somaliskej.

Přirunanje „Slovenský Tom Jones“, kotrež sy wusłužił wot němskich kritikow so
hač do dźensnišeho přiwzało tež na Słowakskej. Swoje wobdźiwanje přirodnemu
talentej tutoho spěwarka po jednym wustupjenju w Banskej Bystrici na
wubědźowanju Bystrické zvony wuprajił tež čěs(kosłowaks)ki sołobik Karel Gott.

W lěću 1973 so ženił z Elenu Šurákovu, potom so jim narodźiła dźowka Danka.
Pozdźišo so sobu rozwjedli. W lěću 1985 so ženił druhi króć - z hudźbnej
režiserku Alenu Čermákovu.

Karol Duchoň bě čłowjek ze zmysłom za humorom, kotryž rady zabawjał druhich, bě
jara dobrodušny a rady hinašim pomhał. Žiwy bě spěšnje, njechał ničo skomdźić
abo njedožiwić. Měł złe wašnje žiwjenja a to so podpisało na jeho přezažnym
wotchadźe. Zemrěł 5. nowembra 1985 w Bratisławje.



https://hsb.wikipedia.org/wiki/Karel_Jarom%C3%ADr_Erben

Karel Jaromír Erben (* 7. nowembra 1811 w Miletínje; † 21. nowembra 1870 w
Praze) bě čěski archiwar a historikar, zběraćel ludowych pěsnjow, spisowaćel a
basnik.

Erben studowaše wot lěta 1831 filozofiju a pozdźišo prawnistwo w Praze. Wot lěta
1843 skutkowaše jako archiwar Čěskeho narodneho muzeja, hdźež běše sobudźěłaćer
Palackeho. Pozdźišo běše archiwar města Prahi.

Erben zběraše čěske ludowe pěsnje a wudawaše 1853 sławnu zběrku Kytice
(originalny titul „Kytice z pověstí národních”), kotraž prěnjotnje dwanaće
basnjow a wot druheho wudaća 1861 třinaće basnjow wosahowaše. Václav Srb
(1901–1976) přełoži zběrku pozdźišo tež do serbšćiny.

Po smjerći Hanki w lěće 1861 běše Erben hač do 1870 dohladowar Serbowki
Serbskeho seminara w Praze. W lěće 1864 wopyta Erben Łužicu a běše wot toho časa
tež sobustaw Maćicy Serbskeje. W lěće 1865 wudawaše Slovanské čítanky
(originalny titul „Sto prostonárodních pohádek a pověstí slovanských v nářečích
původních“), w kotrejž so tež hornjo- a delnjoserbske powědančka, mjez druhim
Smolerja a Hórnika předstaja.



https://hsb.wikipedia.org/wiki/Kalawa

Kalawa (němsce Calau) je město we Delnjej Łužicy, w južnej Braniborskej. Ma
něhdźe wósom a poł tysac wobydlerjow.

K městu słušeja wjeski Bólašojce (Bolschwitz), Bukow (Buckow), Chołmc
(Gollmitz), Jazory (Groß Jehser), Kamjenej (Kemmen), Kšupow (Craupe), Młoźe
(Mlode), Senjeńce (Zinnitz), Wjerchownja (Werchow), Zasłomjeń (Saßleben), Změšow
(Groß Mehßow) a wobydlene gmejnske dźěle Batowk (Bathow), Jazorce (Mallenchen),
Kałkojce (Kalkwitz), Kobla (Cabel), Radowank (Radensdorf), Rochusowy doł
(Rochusthal), Rudna (Reuden), Škódow (Schadewitz), Wjelchna (Plieskendorf),
Žrakow (Schrakau), Zarěc (Säritz) Změšowk (Klein Mehßow) a Žytym (Settinchen).

Mjeno Kalawa wotwodźuje so wot staroserbskeho słowa kal, štož tak wjele kaž
žumpadło abo łuža woznamjeni. Město so pisomnje 1279 prěni raz naspomni. W
Kalawje dawaše tehdy hród z mjenom Dunkelsburg a ležeše w sewjero-zapadźe města.
Ale hižo w 16. lětstotku bě tutón sylnje rozpadnjeny. Dźensa so jenož hišće
někotre zbytki něhdyšich murjow namakaja. Město ležeše při wikowanskim
křižowanišću, tak zo so w srjedźowěku tam wěste derjeměće wuwiwaše. W pózdnym
srjedźowěku započa so na pózdnjogotiskej halowej cyrkwi twarić, kotraž hišće
dźensa wobraz města wobknježi.

Kalawa běše hižo ze 14. lětstotka wokrjesne město. To zaležeše po wšěm zdaću na
tehdyšim dominowacym hospodarskim połoženju města porno druhim bliskim městam
južnje Błótow. Teritoriji wokrjesa pak so přez lětstotki často změnješe. W měsće
běše serbšćina nimo němčiny wobchadna rěč hač do prěnjeje połojcy 19. lětstotka.

Na Kalawskej Carla Anwandterowej zakładnej šuli poskića so delnjoserbšćina jako
cuza rěč.



https://hsb.wikipedia.org/wiki/K%C5%82%C3%B3skni%C4%8Dkowe_rostliny

Kłóskničkowe rostliny (Nartheciaceae) su swójba znutřka symjeńcow
(Spermatophytina).

Areal swójby je jara disjunktny: z družinami w měrnich šěrinach sewjerneje
połkule (Europa a Sewjerna Amerika), družinami w Aziji (Wuchodna Azija a
Juhowuchodna Azija), a družinami w sewjerowuchodnej južnej Americe (Venezueliska
a Guyana).

Mjeno swójby Nartheciaceae bu w lěće 1846 wot Elias Magnus Fries w Jonas
Bjurzon: Skandinaviens Växtfamiljer i sammandrag framställda., Upsala, S. 64
wozjewjene. Typusowy ród je Kłósknička (Narthecium) Huds..

Pozicija rodow, kotrež su dźensa do Nartheciaceae zarjadowane, bu dołho
diskutowana. Za dołhi čas buchu do Liliaceae zarjadowane, Dahgren et al. 1985
zarjadowaše hromadźe z rodami dźensnišich Tofieldiaceae a Petrosaviaceae do
Melianthaceae a Tamura w lěće 1998 zarjadowaše do Petrosaviaceae.
Molekulargenetiske přepruwowanja su pokazali, zo wone Burmanniaceae,
Dioscoreaceae, Taccaceae a Thismiaceae blisko steja a jako bazalna skupina do
porjada Dioscoreales słuša (Caddick et al. 2000, 2002). Monotypiski ród
Metanarthecium Maxim. bu dołho diskutowany a jenička družina Metanarthecium
luteoviride Maxim. z dwěmaj warjetetomaj wot Kurilow hač Japanskeje a Koreje bu
wot Merckx et al. 2008 do roda Aletris jako Aletris luteo-viride zarjadowany.



https://hsb.wikipedia.org/wiki/K%C3%B3%C4%8Dki

Rozeznawaju so znajmjeńša 37 družinow kóčkow, kotrež su sej w ćělnym twarje
relatiwnje podobne a wonkownje předewšěm w barbjenju a wulkosći wariěruja.
Jeničce gepard so nastupajo to jasnišo wot druhich kóčkow wotchiluje. Jednotny
ćělny twar wobćežuje rozrjadowanje swójby na zakładźe morfologiskich kriterijow.
Tradicionelnje buchu tři žiwe podswójby, wulke kóčki, małke kóčki a gepardy
rozeznawane. Dalšu podswójbu, dźensa wotemrětu, předstaja tesakozubate kóčki. Do
teje skupiny ličachu so prjedy tež Metailurini, kotrež so dźensa často felinym
kóčkam přirjaduja.

Přez wuwiće molekulargenetiskich metodow, z kotrychž pomocu hodźa so
DNA-sekwency přirunać, je so wukopało, zo starodawne trojodźělenje kóčkow
woprawdźite poměry přiwuznośce njewotražuje. Tež jeli eksistuja lědma dwěla na
monofyliju kóčkow (wšě podskupiny pochadźeja wot jedneje praformy), wostanje
znutřkowna systematika kóčkow diskutowana. Sćěhowace rody a družiny so ke kóčkam
liča:



https://hsb.wikipedia.org/wiki/Juro_Surowin

Georg Julius Justus Sauerwein (* 15. januara 1831 w Hannoverje; † 16. decembra
1904 w Kristianiji, dźensa Oslo) bě němski publicist, rěčny wědomostnik a
humanist zakitowar mjeńšinowych rěčow (delnjoserbski, litawski) w Němskim
kejžorstwje.

Georg Sauerwein (serbsce: Juro Surowin) je so narodźił jako syn fararja w
Hannoverje a je w Gronauje (Leine) wotrostł. Ze 17 lětami je złožił maturu a je
šoł na studij rěčnych wědomosćow a teologije do Göttingena. Je pak chodźił tež
na čitanja fyziki, chemije a botaniki. Po třoch lětach je studij bjez
wotzamknjenja přetorhnył a je por lět we Walesu a Jendźelskej přežiwił. Tam je
pytnył swój rěčny talent. Za čas swojeho žiwjenja je nawuknył wjace hač 60 rěčow
a dialektow.

Surowin je płaćił jako najwjetši rěčny wučeny swojeho časa. Jako so wuznawajucy
pacifist je so angažował přećiwo imperializmej kejžorstwa a je wozjewił mjezy
druhim dwurěčne basnje składnostnje měroweho kongresa 1899 w Parisu, w kotrychž
je napominał k měrej.



https://hsb.wikipedia.org/wiki/Jurij_Wi%C4%87az

Jurij Wićaz (tež Jurij Wićaz-Praski; čěsce Jiří Wičaz, němsce Georg Lehmann; *
19. oktobra 1899 w Špitlu, † 22. januara 1974 w Praze) bě serbski žurnalist,
spisowaćel a přełožowar.

Wón narodźi so jako syn serbskeho ratarja w Špitlu pola Kamjenca a wopytowaše po
zakónčenju ludoweje šule – hdźež bě mjez druhim Franc Kral z jeho wučerjom – w
lěće 1912 najprjedy Budysku Tachantsku šulu, dokelž měješe so stać z měšnikom.
Wot 1913 do 1917 bě chowanc Serbskeho seminara w Praze, hdźež chodźeše –
hromadźe na přikład z Janom Cyžom – na němskorěčny Małostronski gymnazij. W
lětomaj 1917/18 bě z wojakom, zapowědźi pak hišće do kónca prěnjeje swětoweje
wójny wojersku słužbu a nawróći so na dyrdomdejske wašnje přez Prahu do
Budyšina, čehoždla jeho němski stat w 1920tych a 1930tych lětach přesćěhowaše.

Po nawróćenju do Prahi bě wot 1918 do 1920 na realnym gymnaziju mjez druhim pola
profesora Josefa Páty a započa potom studij prawnistwa na Karlowej uniwersiće,
kotryž 1922 njedokónčeny přetorhny. W samsnym lěće započa dźěłać jako politiski
žurnalist pola Čěskosłowakskeje nowinskeje kenclije (ČTK). Wot 1930 do 1933
dźěłaše jako swobodny žurnalist za wšelake wukrajne nowiny, prjedy hač so k ČTK
wróći, zo by za nju dale hač do lěta 1939 jako korespondent z wukraja, mjez
druhim z Juhosłowjanskeje (1927/28), Bołharskeje (1929–39), Turkowskeje a
Grjekskeje rozprawjał. Wot 1939 skutkowaše tež za Telegrafisku agenturu
Sowjetskeho zwjazka (TASS).

Dla wójnskich wobstejnosćow wopušći w lěće 1941 Europu, zo by w Bliskim wuchodźe
dale jako korespondent za ČTK dźěłał. W Jeruzalemje wudawaše sobu čěskorěčny
tydźenik Naše osvobození („Naše wuswobodźenje“). Tež po kóncu Druheje swětoweje
wójny wostanje wukraj jeho skutkowanišćo, tak bě wot 1946 hač do spočatka
połstatych lět z korespondentom ČTK w Parisu, Londonje, Moskwje a při sydle
Zjednoćenych narodow w New Yorku. W přestawkach mjez wukrajnymi zasadźenjemi
dźěłaše w nutřkoredakciskej słužbje ČTK w Praze. Na konferencomaj wonkownych
ministrow lěta 1947 w Londonje a Moskwje so za serbske zajimy zasadźi. Wo
swojich dožiwjenjach rozprawješe w zwjazkomaj pod titlom Z Kamjenskim nosom.
Třeći zwjazk zwosta njedokónčeny.

Čas swojeho žiwjenja dopisowaše Wićaz do serbskich nowin a wo politiskich
podawkach ze cyłeho swěta kaž tež wo poćahach mjez Čechami a Serbami. Čěskemu
sorabistej Josef Páta pomha při zestajenju serbskich wučbnicow. W lěće 1922
přełoži knihu Tomáša G. Masaryka Nowa Europa. Nimo žurnalistiskeho dźěła
wěnowaše so přełožowanju literatury z rušćiny, francošćiny, jendźelšćiny,
pólšćiny, serbochorwatšćiny a bołharšćiny do čěšćiny kaž tež z čěšćiny do
serbšćiny. Serbsce wozjewi mjez druhim někotre přełožki Jana Nerudowych
Małostronskich powědančkow a Aloisa Jirásekowu Filozofisku historiju. Ze
słowakšćiny zeserbšći roman Drjewjana wjes František Hečki a z bołharšćiny za
Němsko-Serbske ludowe dźiwadło Hońtwa za zastojnstwom, hru Iwana Wazowowa.

Wot lěta 1920 bě Jurij Wićaz z čłonom Maćicy Serbskeje a wěsty čas ze serbskim
jednaćelom Čěsko-serbskeho towarstwa „Adolf Černý“ w Praze, dźensnišeje
Společnoste přátel Lužice. 1924 wožiwi hromadźe z Janom Cyžom, Mikławšom
Krječmarjom, Hermanom Šlecu a Janom Skalu Prasku Serbowku.



https://hsb.wikipedia.org/wiki/Jurij_M%C4%9Br%C4%87ink

Jurij Měrćink (* 20. meje 1914 w Chelnje; † 14. měrca 1988 w Budyšinje) bě
serbski awtor, žurnalist, kubłar a direktor Serbskeje ludoweje uniwersity.

Wotrosće na nanowym statoku w Chelnje a wopytowaše najprjedy Radworsku ludowu
šulu a pozdźišo měšćansku šulu w Budyšinje, hdźež złoži 1933 maturu.

Dokelž z politiskich přičin – njezastupi do nacionalsocialistiskeho studentskeho
zwjazka – w Lipsku studować njesmědźeše, započa w lěće 1933 w Praze studij
germanistiki a sorabistiki. Bě w tutym času tež z aktiwnym sobustawom Praskeje
Serbowki. Dnja 16. awgusta 1937 bu při překročenju němsko-čěskeje hranicy blisko
Habrachćic zajaty, dokelž měješe lětaki a kwitowanki mjeztym zakazaneje Domowiny
kaž tež wjetšu sumu pjenjez sobu. To bě nacijam składnosć za wobsadźenje
Serbskeho domu a zajeće dalšich serbskich prócowarjow. Měrćink sam wosta
cyłkownje nimale wósom lět w nacistiskich jastwach, wot 1940 samo w
Sachsenhausenskim koncentraciskim lěhwje.

Po druhej swětowej wójnje organizowaše serbske narodne žiwjenje w čěskej
stolicy, kaž na přikład rozšěrjenje serbskeho eksilneho časopisa „Naš puć“ a
„Našich nowin“, serbske wusyłanja w čěskim rozhłosu a załoženje Domowiny w ČSR.
W lěću 1948 narodźi so jeho dźowka Angela w Praze a hišće w samsnym lěće
wotzamkny Měrćink studij a wróći so domoj do Łužicy. Mjez 1949 a 1952 bě z
direktorom Serbskeje ludoweje uniwersity a organizowaše na wjace hač sto wsach
rěčne kursy. Potom slědowaše dźěławosć jako wučer na Serbskim wučerskim
wustawje. Wot 1955 do 1962 běše ze sobudźěłaćerjom Serbskeho pedagogiskeho
instituta a wudawaše cyłkownje něhdźe 2.500 stron serbskeho pedagogiskeho
materiala. Wot 1962 skutkowaše jako wědomostny sobudźěłaćer Instituta za serbski
ludospyt.

W lěće 1961 wozjewješe prěni serbski roman wo žiwjenju w koncentraciskim lěhwje
(„Hdyž čerty ćěkaja“). W ramiku dźěławosće w Instituće za serbski ludospyt běše
mjez druhim na projekće „Němsko-hornjoserbskeho słownika“ wobdźěleny. Jako
přełožowar zeserbšći Juliusa Fučíkowu knihu „Reportaža pod šibjencu napisana“
(Reportáž psaná na oprátce).

Měrćink zemrě w starobje 73 lět w Budyšinje a bu na tamnišim Mikławšku
pochowany.



https://hsb.wikipedia.org/wiki/Jurij_Kral

Jurij Kral (* 16. apryla 1864 w Radworju; † 27. nowembra 1945 we Worklecach ) bě
serbski farar, słownikar a gramatikar.

Jurij Kral bě najstarši syn Radworskeho wučerja Jakuba Krala. Jeho bratr bě
Franc Kral-Rachlowc. Jako dźesaćlětny zastupi Jurij 1874 do tachantskeje šule w
Budyšinje. Wot 1879 do 1889 bě chowanc Serbskeho seminara w Praze.

Pod nawodom wuběrneho serbšćinarja a staršeho Serbowki Jurja Libša
wudospołnjowachu so wón a druzy serbscy Prascy studenća w serbšćinje. Na jeho
nastork napisa wón gramatiku hornjoserbšćiny po čěskej předłoze Vymazala a po
Jordanowej gramatice. Gramatika z mjenom „Grammatik der wendischen Sprache in
der Oberlausitz“ wuńdźe w lěće 1895, jeje druhi nakład ćišćeše so 1919 a třeći
1925. Gramatika bě hač do prěnich lět po druhej swětowej wójnje normatiwna,
doniž Wowčerkowa „Kurzgefaßte obersorbische Grammatik“ 1951 na jeje městno
njestupi.

W lěće 1889 bu Kral na měšnika wuswjećeny a za kapłana při Dwórskej cyrkwi w
Drježdźanach postajeny. Do Maćicy zastupi Jurij Kral dwě lěće pozdźišo 1891.

Za swojej wědomostnej dźěle bu pomjenowany za čestneho sobustawa akademijow w
Praze a Sofiji.

Po tym, zo bě w Drježdźanskej bombowej nocy dnja 13. februara 1945 bydlenje a
zamóženje zhubił, zemrě njecyłe lěto pozdźišo 27. nowembra 1945 we Worklečan
chorowni. W ródnej wsy leži pochowany.



https://hsb.wikipedia.org/wiki/Jan_Micha%C5%82_Budar

Jan Michał Budar (němsce Johann Michael Buder; * 9. decembra 1713 w Hornjej
Hórce; † 25. nowembra 1789 runje tam) bě ryćerkubler, prawiznik a zakitowar
serbskich roboćanow. Wón załoži załožbu za njezamóžitych Serbow.

Jan Michał Budar, syn ryćerkublerja, wopyta w Budyšinje łaćonsku šulu a
studowaše w Lipsku prawnistwo. Jako prawiznik běše zapisany do rjada sakskich
adwokatow. W rozswětlerskim duchu zarjadowaše wón swoje kubła sam. Byrnjež njebě
Budar zemjanskeho pochada, bě wón jako knjez nad Hornjej Hórku, kotraž słušeše
tehdy k sakskemu Mišnjanskemu hamtskemu wobwodej Stołpin, njewotwisny wot
łužiskich knježkow, přećiwo kotrymž zastupowaše prawa serbskich burow – husto
bjezpłatnje abo za niske zarunanje.

Hižo 22 lět do jeho smjeće, w lěće 1767, přepoda Jan Michał Budar hamtej w
Stołpinje swoje zawostajenstwo, w kotrymž wón cyłe swoje nahladne zamóženje
serbskej chudźinje Hornjeje a Delnjeje Łužicy a Mišnjanskeje (njehladajo na
konfesionalnu přisłušnosć) namrěje. Hakle 40 lět po jeho smjerći so pak z
realizowanjom wotkazanja započinaše. Załožba skutkowaše hač do 20. lětstotka.

W lěće 1867 počesćichu jeho Serbja z pomnikom w Budestecach a składnostnje
300tych narodnin so w lěće 2013 při jeho ródnym domje w Hornjej Hórce
wopomnjenska tafla wotkry.



https://hsb.wikipedia.org/wiki/Jan_K%C5%99i%C5%BEan

Jan Křižan (němsce Johannes Zieschang; * 23. februara 1880 w Hodźiju, † 28.
oktobra 1959 w Klukšu) bě serbski farar, kulturny prócowar a wot 1930 do 1933
třeći předsyda Domowiny.

Narodźi so jako syn kublerja w Hodźiju a wopytowaše gymnazijej w Budyšinje a
Freibergu. Wot 1900 do 1904 studowaše ewangelsku teologiju w Lipsku a
Erlangenje. Skutkowaše najprjedy jako pomocny farar w Budestecach (1904–1907),
potom jako farar w Kotecach (1907–16), archidiakon w Dohnje (1916–1926) a
skónčnje wot 1926 hač do wuměnka w lěće 1951 jako farar w Klukšu.

Křižan podpěrowaše serbske narodne prócowanja we Weimarskej republice a bu w
lěće 1930 za naslědnika katolskeho fararja Jakuba Šewčika za noweho předsydu
Zwjazka Łužiskich Serbow woleny. Hižo tři lět pozdźišo złoži swoje zastojnstwo,
dokelž nowe nacionalsocialistiske knjejstwo jeho demokratiskeho zmyslenja a
mjeńšinopolitiskich aktiwitow dla dohladowachu.

Jan Křižan pisaše kulturnostawizniske přinoški za Časopis Maćicy Serbskeje a
ewangelski Pomhaj Bóh a bě wot 1905 tež čłon serbskeho wědomostneho towarstwa. W
lěće 1911 wozjewješe swoju knihu Ze Serbow zańdźenosće.



https://hsb.wikipedia.org/wiki/Jan_Ignacy_Niecis%C5%82aw_Baudouin_de_Courtenay

Jan Ignacy Niecisław Baudouin de Courtenay (rusce Ива́н Алекса́ндрович Бодуэ́н
де Куртенэ́;[A 1] * 13. měrca 1845 w Radzyminje blisko Waršawy; † 3. nowembra
1929 we Waršawje) bě pólski slawist, rěčespytnik, uniwersitny profesor,
publicist a zakitowar prawow narodnych mjeńšinow.

Jan Baudouin narodźi so jako syn pólskeho zarjadnika blisko Waršawy, hdźež
gymnazij wopytowaše. W lěće 1862 bu Baudouin student słowjanskeje filologije při
Waršawskej uniwersiće Szkoła Główna, hdźež 1866 magisterski studij wotzamkny. Ze
stipendijom ruskeho ministerstwa za kubłanje wopušći wón Pólsku a pokroči z
dodatnym studijom slawistiki a rěčespyta w Praze (1867), Jenje (1868) a
Berlinje. Tam wopyta mjez druhim čitanja pola Augusta Schleichera a Ernsta
Haeckela. Mjez 1868 do 1870 běše wón mjez druhim šuler Srjeznjewskeho w
Pětrohrodźe. Pod Augustom Leskienom zdoby sebi wón 1870 w Lipsku stopjeń
doktora. Tam da tež swoje w rušćinje spisane magisterske dźěło Wo staropólšćinje
do 14. lětstotka (О древне-польском языкѣ до ХIVго столѣтия) ćišćeć, kotrež
krótko po tym w Pětrohrodźe zakitowaše. Jako priwatny docent přirunowaceje
gramatiki indoeuropskich rěčow wón po tym při tamnišej uniwersiće wuwuči.

Mjez lětomaj 1873 a 1874 dojědźe sebi Baudouin do juhosłowjanskich krajow a
sewjeroitalskeje Rezije, zo by tam terenowe slědźenje słowjanskeje mjeńšiny
přewjedł. Hižo 1874 přistajeny jako docent při wučbnym stole za přirunowacu
gramatiku a sanskrit w Kazanju, zakitowaše wón 1875 swoje doktorske dźěło Pospyt
fonetiki rezijanskich dialektow (rusce Опыт фонетики резьянских говоров) a
powoła so hišće w samsnym lěće na wurjadneho profesora (wot 1876 porjadny
profesor) na tamnišu uniwersitu. Wot 1883 do 1893 wuči Baudouin při uniwersiće w
Dorpaće, wot 1894 do 1900 při Jagiellonskej uniwersiće w Krakowje a wot 1900 do
1917 w při uniwersiće w Pětrohrodźe, hdźež běštaj Lew Ščerba a Max Vasmer mjez
jeho šulerjemi.

Po tym, zo druha republika Pólskeje 1918 njewotwisnosć zdoby, wróći so wón do
Waršawy. Tam skutkowaše jako profesor za indoeuropski rěčespyt při uniwersiće.
Bjez jeho wědy so wón 1922 wot narodnych mjeńšinow na prezidentskeho kandidata
namjetuje. Něhdźe pjećina zapósłancow a senatorow jeho spočatnje podpěrowachu, w
třećim wólbnym přechodźe pak wón wupadnje a Gabriel Narutowicz so na prěnjeho
prezidenta woli.

Baudouin de Courtenay wudźeržowaše wuski kontakt z Michałom Hórnikom a Adolfom
Černým. Wón zasadźi so z Vratoslavom Jagićom wo ćišć Mukoweho delnjoserbskeho
słownika přez Pětrohródsku akademiju wědomosćow a pomjenowanje Muki na čłona
Pětrohródskeje a Krakowskeje akademije. Wón zdoby swojeho šulerja Lewa Ščerbu za
wopyt Łužicy a studij serbšćiny. Na jeho iniciatiwu pósła so 1922 memorandum wo
połoženju Serbow na Zwjazk ludow do Genfa, kotryž 94 wědomostnikow podpisachu.

Baudouin, kotryž wosebje na polu linguistiki směrodajne impulsy poda, běše čłon
Pólskeje akademije wědomosćow (stajny sobustaw wot 1887), Pětrohródskej
akademije (wot 1897), akademije w Praze a wot 1882 tež čłon Maćicy Serbskeje. W
lěće 1925 załoži wón Pólsku rěčespytnu towaršnosć.



https://hsb.wikipedia.org/wiki/Jan_Handrik

Jan Handrik (němsce Johannes Handrick; * 20. februara 1924 we Worklecach; † 31.
decembra 2015) bě serbski kulturnik, Maćicar, dołholětny čłon Zwjazkoweho
předsydstwa Domowiny a lawreat Myta Ćišinskeho (1982) kaž tež Myta Domowiny.

Narodźi so jako syn Worklečanskeho małoratarja a braški Jurja Handrika a nawukny
po ludowej šuli powołanje ćěsle. W lěću 1948 bě z komandantom brigady „Alojs
Andricki“ Serbskeje młodźiny, kotraž pomhaše w Juhosłowjanskej při natwarje
awtodróhi Běłohród–Zagreb. Słušeše hač do jeje rozpušćenja do wjednistwa
organizacije. Powołansce sta so z nowowučerjom a pozdźišo z wučerjom serbšćiny a
stawiznow. Wot 1950 bě z direktorom Serbskeje šule w Budyšinje a wot 1953 Šule
Ćišinskeho w Pančicach-Kukowje.

W lěće 1951 wuzwolichu jeho za čłona Zwjazkoweho předsydstwa Domowiny, štož přez
11 legislaturnych periodow hač do lěta 1990 wosta. Z tym bě po Měrćinje
Nowaku-Njechorńskim a Měrćinje Kasperje čłon z najdlěšej dobu skutkownosće w
gremiju. 1956 bu wot narodneje organizacije jako kadrownik přistajeny a wot 1964
hač do julija 1989 bě ze sekretarom zwjazkoweho předsydstwa za kulturu a
přisłušeše tuž nutřkownemu kruhej. W tutej poziciji zrodźi ideju Festiwalow
serbskeje kultury a organizowaše je sydom króć hač do přewróta. Po tym, zo bě so
w lěću 1989 na wuměnk podał, přewza Bjarnat Cyž jeho funkciju jako prěni
bjezstronski sekretar Domowiny w NDR-skich časach.

Handrik bě 30 lět dołho čłon chóra „Lipa“ a w lěće 1964 mjez załožerjemi chóra
„Budyšin“. Do knihow pod titlom „Spěw najrjeńši towarš je“ pisaše tež swójske
teksty, kaž na přikład spěwy Młody je kraj, Pod hrodźišćom a Wětřikec hólcy.
Zhromadnje z Janom Bulankom zestaji tež „Towaršny spěwnik“. Jako awtor
dopisowaše do Noweje doby, Rozhlada a Serbskeje protyki.



https://hsb.wikipedia.org/wiki/Jan_Ewangelista_Purkyn%C4%9B

Jan Evangelista Purkyně (* 17. decembra 1787 w Libochovicach; † 28. julija 1869
w Praze) bě fyziolog a horliwy Čěch a Słowjan.

Purkyně so 1822 na profesora fyziologije na Wrócławsku uniwersitu powoła, hdźež
wutworješe samostatny fyziologiski institut. Wot lěta 1850 běše profesor
fyziologije na uniwersiće w Praze. Purkyně wučeše pola sebje doma studentow
čěsku rěč a organizowaše słowjanske studentske kružki.

Mjez druhim na initiatiwu Smolerja załoži so we Wrócławju 1838 Akademiske
towarstwo za łužiske stawizny a rěče ze serbskim a němskim wotrjadom. Přez tute
towarstwo zeznajomni so Purkyně ze Smolerjom, kotryž běše pozdźiši wučer swojeju
synow Emanuela a Karla a jeho knihownik. Za čas studija Smolerja we Wrócławju,
běše Purkyně jeho najwažniši spěchowar a skrući jeho narodne wědomje. Smoler
bydleše zdźěla tež pola njeho doma, nawuknje wot njeho čěšćinu a zezna so z
čěskej kulturu. Mjez lětami 1840 do 1849 běše Purkyně protektor Akademiskeho
towarstwa za łužiske stawizny a rěče. Wón haješe tež zwisk z Jordanom a wopyta w
Praze zhromadźizny Serbowki.



https://hsb.wikipedia.org/wiki/Jan_Awgust_Warko

Jan Awgust Warko (* 26. julija 1821 w Běłej Wodźe; † 27. julija 1862 w Jabłońcu)
běše serbski ewangelski farar a spisowaćel.

Jan Awgust Warko běše syn wučerja Jana Warka w Běłej Wodźe (* 20. februara 1800
na Horach; † 2. junija 1864 w Běłej Wodźe) a bratr Korly Hendricha Warka. Po tym
zo wopyta měšćansku šulu w Mužakowje, běše w lětach 1836 do 1840 na gymnaziju w
Zhorjelcu. We Wrócławju studowaše hač do 1843 teologiju, hdźež słyšeše mjez
druhim čitanja Čelakovskeho. We Wrócławju běše jako čłon Akademiskeho towarstwa
za łužiske stawizny a rěče aktiwny w serbskim, stawizniskim a zemjepisnym
wotrjedźe.

Wot 1843 do 1854 běše Warko domjacy wučer w Šleskej. Zhromadnje ze Smolerjom
přełoži zběrku basnjow Čelakovskeho Wothłós pěsni ruskich (originalny titul
„Ohlas písní ruských”), kotraž wuńdźe 1846 w Praze. Wot 1850 běše čłon Maćicy
Serbskeje a dopisa z jeho bratrom Janom Bohuwěrom Warkom (* 8. nowembra 1826
Běła Woda; † 7. septembra 1898 Niska) do prěnich lětnikow Serbskich Nowin. W
lětomaj 1854 a 1855 běše Warko wokrjesny wikar a wot lěta 1855 farar
ewangelskeje cyrkwje w Jabłońcu.



https://hsb.wikipedia.org/wiki/Jamalska_po%C5%82kupa

Jamalska połkupa (tež Samojediska połkupa, rusce Ямал) nadeńdźe so w
sewjerozapadnej Sibirskej při brjoze Arktiskeho oceana, mjez Karaskim morjom na
zapadźe a Obskim zaliwom – wuliwom rěki Ob do morja – na wuchodźe. Wona leži
jako wuběžk Zapadosibirskeje nižiny sewjerowuchodnje sewjerneho kónca Uralskich
horin a słuša tuž do Azije. Administratiwnje słuša do Awtonomneho wokrjesa
Jamalskich Nencow w Ruskej federaciji. Połkupa je znata jako jedne z
najwažnišich łožišćow a wudobywanišćow zemskeho płuna w cyłej Euraziji a
wobstaruje Europu z płunom.

Jamalska połkupa je něhdźe 115.000 km² wulka, štož wotpowěduje wulkosći
wuchodneje Němskeje, ma pak jenož 15.000 wobydlerjow, dokelž wobsteji zwjetša z
bahnojteje tundry. Awtochtone wobydlerstwo słuša do ludu Nencow, kiž je hłownje
wot plahowanja sobow žiwy. Jich wašnje žiwjenja je pak přez rozšěrjenje
zemskopłunoweje industrije a změnu klimy wohrožene. Najwjetše sydlišćo je
Jar-Sale při južnym pobrjoze ze 6.500 wobydlerjemi. Wot lěta 2011 wobsteji
železniska čara přez južnu połojcu połkupy.



https://hsb.wikipedia.org/wiki/Jakub_Skala

Jakub Skala (* 18. februara 1851 w Chrósćicach; † 17. januara 1925 w Budyšinje)
bě wot 1920 hač do swojeje smjerće dekan Budyskeho tachanstwa swj. Pětra.

Narodźi so jako syn Chróšćanskeho krawca a wopyta katolski wučerski seminar w
Budyšinje. Wot 1865 bě chowanc Serbskeho seminara w Praze, hdźež pozdźišo tež
teologiju studowaše. Připódla so wosebje ze słowjanskimi rěčnymi a kulturnymi
slědźenjemi zaběraše, bě pjeć lět ze staršim Serbowki a dopisowaše do jeje
časopisa Kwětki. Po měšniskej swjećizny 1876 bu z kapłanom w Radworju (1876–81)
a Budyšinje (1881–91), 1891 z fararjom w měsće, 1898 šolastikar a 1905 senior
kapitla. Nadźija serbstwa bě wulka, zo Skala so z prěnim biskopom
nowowutworjeneho Mišnjanskeho biskopstwa sta, ale tomu tak njebě. Wón bě wot
lěta 1882 do 1903 redaktor Katolskeho Posoła, wot 1905 do 1923 městopředsyda
Maćicy Serbskeje a 1923–25 jeje předsyda. Nimo toho wuda wón dwójce, 1900 a 1909
serbski Wosadnik a přez wósom lět protyku Krajan.



https://hsb.wikipedia.org/wiki/Jakub_Kral

Jakub Kral (* 23. julija 1828 w Chrósćicach; † 22. apryla 1911 w Radworju) bě
serbski wučer, domiznowědnik, a ludowy spisowaćel.

Jakub Kral narodźi so jako syn šewca Mikławša Krala w Chrósćicach. Po spočatnym
wopyće Chróšćanskeje šule (1834–38), so swójba do Pěskec přesydli a Kral
Róžeńčansku (1838–39), Njebjelčansku (1839–40) a 1840 hišće raz Chróšćansku šulu
wopyta. Wot lěta 1840 chodźeše wón na Budysku tachantsku šulu, wot jutrow 1843
na preparandu wučerskeho wustawa a započnje w tutym času hižo wučbu zastupować.
Jutry 1845 zastupi Kral do tamnišeho krajnostawskeho wučerskeho seminara na
Jerjowej. Chorosće wučerja Brojerja dla bu wón swjatki 1847 za zastupjerja do
Róžanta pósłany. Po jeho smjerći w oktobrje samsneho lěta so Kral na seminar
nawróći. Tu załoži z pomocu Praskeho studenta Jakuba Buka serbske towarstwo
Włada, z kotrehož prěnim předsydu so Kral sta. Wustupiwši 1849 ze seminara
přińdźe wón 1. meje na šulskeho wikara do Chrósćic. Dokelž so jemu tu mzda
njepłaćeše bu hišće w oktobrje na pomocneho wučerja do Kukowa přesadźeny. Srjedź
septembra 1851 so wón jako pomoc do Radworja přesadźi, hdźež bu 1. nowembra 1855
za druheho „statneho“, 1874 na prěnjeho wučerja pomjenowany. Snadnych dochodow
dla, běše nimo toho sčasami z domjacym wučerjom w Margarěćinej hěće, Křiwej
Boršći a Boranecach. Po smjerći Jana Žura 1872, wučerja w Zdźěri, wobstara poł
lěta tamnišu šulu sobu. W lěće 1894 so wón na wuměnk poda. Jakub Kral zemrě 1911
a bu na Radworskim kěrchowje pochowany.

Swjatki 1862 woženi so Jakub Kral z Marju rodźenej Bjaršec-Čornakec z Boranec z
kotrejž měješe pjeć dźěći, mjez druhim pozdźišeho fararja Jurja a wučerja
Franca. Dokelž jemu 1896 mandźelska zemrě, woženi so 1900 druhi króć z Hanu
rodźenej Mišnarjec zwudowjenej Pětrancowej ze Zdźěrje (rodź. w Radworju).

Kral dopisowaše wosebje regionalne geografiske a stawizniske pojednanja do
wšelakich serbskich a němskich časopisow; tak mjez druhim do Serbskich Nowin,
Katolskeho Posoła abo Łužičana. Wón běše jedyn z prěnich, kotryž hrodźišća ze
stawiznow Serbow wopisowaše. We „Łužicy“ wozjewi so 1911 jeho awtobiografija Z
mojeho žiwjenja. Wón běše wot lěta 1848 sobustaw Maćicy Serbskeje, katolskeje
bjesady w Radworju a čłon Meje.



https://hsb.wikipedia.org/wiki/J%C4%9B%C5%BEe

Jěže (tež jěžiki, łaćonsce Erinaceidae) su swójba cycakow, kotraž słuša do rjada
insektožračkow. Najznaćišej družinje w Europje stej brunohrudźny jěž (Erinaceus
europaeus) a sewjerny běłohrudźny jěž (Erinaceus roumanicus). W zapadnej a
srjedźnej Europje so zwjetša brunohrudźny jěž nadeńdźe. Na wuchodźe srjedźneje
Europy – wot zapadneje Pólskeje přez Čěsku a Awstrisku hač k Jadranskemu morju –
eksistuje něhdźe 200 kilometrow šěroke přechodne pasmo, w kotrymž stej wobě
družinje zadomnjenej.

Cyłkownje słušeja něhdźe 25 družinow do swójby, kotrež su w Euraziji a Africe
žiwe. Swójba so na stary swět wobmjezuje, w Americe a Awstraliji jich njeje.
Wone so dwěmaj podswójbomaj přirjaduja, kałatym jěžam (Erinaceinae) a kosmatym
jěžam (Galericinae). Přisłušnosć k rjadej insektožračkow je zwadna.

Jěže su wot hłowy do tyłowa wot 10 do 45 centimetrow dołhe. Družina z
najwjetšimi a najćešimi eksemplarami je Wulki myšacy jěž, kotryž waži na 2 kg.
Dołhota wopuša je rozdźělna, tak maja kałate jěže jenož krótke wopuše a někotre
družiny kosmatych jěžow chětro dołhe. Stawy jěžow su poměrnje krótke.

Kosmy jěžow su zwjetša brune abo šěre a wobsteji pola kałatych jěžow z wjacorych
tysac kałačow, słužacych zakitowanju. W strašnym padźe so jěže z pomocu
wobručojteho muskla zakuleja (zjěža).



https://hsb.wikipedia.org/wiki/Izmail_Iwanowi%C4%8D_Srjeznjewskij

Izmail Iwanowič Srjeznjewskij (rusce Измаи́л Ива́нович Срезне́вский; * 13.
junija 1812 w Jaroslawlu; † 21. februara 1880 w Pětrohrodźe) běše ruski slawist.

Srjeznjewskij narodźi so 1812 w ruskim Jaroslawlu, hdźež jeho nan při uniwersiće
wuwučowaše. Jeho nan powoła so pozdźišo na Charkiwsku uniwersitu, hdźež tež sam
mjez 1826 do 1829 na filozofiskej fakulće studowaše.

Wot lěta 1839 přebywaše nimale tři lěta hač do 1842 na pućowanju we wukraju. Wón
pućowaše přez wšě zapadne a juhozapadne słowjanske kraje. W lěće 1840 přebywaše
tež prěni króć w Hornjej a Delnjej Łužicy, hdźež jeho Smoler přewodźeše.
Srjeznjewskij spisa prěnje ruske nastawki wo Serbach a zahaji studije wo Serbach
w Ruskej. Po jeho nawróće do Ruskeje powoła so wón spočatnje na Charkiwsku
uniwersitu. Wot lěta 1847 hač do swojeje smjerće wuwučowaše Srjeznjewskij na
Pětrohródskej uniwersiće, hdźež běše mjez jeho šulerjemi tež Baudouin de
Courtenay.

Srjeznjewskeho wopyta w Pětrohrodźe tež Jan Arnošt Smoler na swojej jězbje do
Ruskeje 1859, nawjazujo literarne a překupske poćahi. Tež z druhimi serbskimi
prócowarjemi haješe Srjeznjewskij zwiski. Wot lěta 1882 běše Srjeznjewskij čłon
Maćicy Serbskeje.



https://hsb.wikipedia.org/wiki/Istrorumun%C5%A1%C4%87ina

Istrorumunšćina je wuchodoromaniska rěč, kotruž wobknježi a zdźěla nałožuje
někak 500 rěčnikow na połkupje Istrija w Chorwatskej, předewšěm we wjeskach
Jeiăn (chorwatsce Žejane), Susńieviţe (chorwatsce Šušnjevica, italsce Val
d’Arsa), Katun, Gradinje, Letai (chorwatsce Letaj), Sucodru (chorwatsce
Jesenovik), Noselo (chorwatsce Nova Vas), Bârda (chorwatsce Brdo),
Costârcean/Costerceani (chorwatsce Kostračani) a w měsće Buzet (chorwastce
Buzet, italsce Pinguente). Dokładna ličba rěčnikow tuteje rěče znata njeje,
dokelž w Chorwatskej Istrorumunojo jako narodna mjeńšina připóznaći njejsu. W
reportaži rumunskeje telewizije Pro TV pojawi so městny prócowar Pepo Glavina,
kiž bě w juliju 2008 rěčnikow istrorumunšćiny zličił; wón praji, zo na Istriskej
połkupje rozumi istrorumunsce 286 ludźi, aktiwnje swoju maćeršćinu nałožuje
jenož 80 Istrorumunow. Něhdźe 1000 ludźi rěči istrorumunsce we wukraju. Někotři
rěčnicy istrorumunšćiny mjenuja swoju maćeršćinu Vlåški abo Vlåškę limbę,
wjetšina Istrorumunow pak za nju žane mjeno nima, woni jenož praja, zo rěča
„žejansce“, „katunsce“ atd., t. r. nałožuja rěč swojeje wsy. Istrorumunšćina je
jara bliska rumunšćinje, meglenorumunšćinje a arumunšćinje, někotři ju hromadźe
z dakorumunšćinu, arumunšćinu a meglenorumunšćinu liča k narěčam rumunšćiny.

W 20. lětstotku zasydlichu so na połkupje Istrija tež Rumunojo z Rumunskeje,
jich rěč je cyle rozdźělna wot istrorumunšćiny.

Istrorumunšćina wotdźěli so wot protorumunšćiny pozdźišo hač arumunšćina a
meglenorumunšćina. Na Istriskej połkupje zasydlichu so pječa Istrorumunojo hižo
w 12. lětstotku, ale serbiske chroniki naspomnichu jich hakle w lěće 1329.
Někotři rěčespytnicy (na př. Ovid Densuşianu) měnja, zo Istrorumunojo přińdźechu
na Istrisku połkupu před něhdźe tysac lětami z Transsilvaniskeje abo ze
Serbiskeje. Najstarše teksty napisane istrorumunsce su někotre syntagmy a dwě
sadźe, kotrež we swojej knize wo stawiznach města Triest zapisa a do łaćonšćiny
abo italšćiny přełoži F. Irineo della Croce (jeho spis wuńdźe we Venedigu w lěće
1693). Dalše krótke teksty pojawichu so hakle na spočatku 19. lětstotka, na
kóncu samsneho lětstotka wuńdźe něšto zwjazkow folklornych tekstow a tež
almanach, kiž wobsahuje přełožki z rumunšćiny. Rumunšćina měješe mócny wliw na
rěč tuteje knihi.

Na morfologiju istrorumunšćiny měješe mócny wliw chorwatšćina słowjanskeje
wokoliny.

Definitny artikl husto wužiwa so tam, hdźež w rumunšćinje wužiwa so indefinitny
artikl, na př. istrorumunsce furåt-a åcu (t. r. „wón je jehłu pokradnył“),
rumunsce a furat un ac.

Přirunanje deklinacijow substantiwow fiu a fată w istrorumunšćinje,
arumunšćinje, meglenorumunšćinje a (dako)rumunšćinje

Přispomnjenka: We wobchadnej rumunšćinje eksistuja tež formy genitiwa tworjene z
pomocu lu: casa lu Maria („Marijina chěža“, „chěža Marije“, we spisownej rěči
casa Mariei).

Pod wliwom chorwatšćiny pojawi so we formje neutruma singulara kóncowka -o, na
př. tåro („mócne“, rumunsce tare).



https://hsb.wikipedia.org/wiki/Hromadnik

Hromadnik (němsce tež Döhlener Berg) je 514 metrow wysoka hora w Hornjej Łužicy,
kotraž słuša k Čornobóskeho rjećaza.

Hora namaka so dźewjeć kilometrow juhowuchodnje Budyšina w prěnim
(najsewjernišim) rjećazu Hornjołužiskich horin a twori zapadny wukónc
Čornobóskeho masiwa. Pod Hromadnikom leža na sewjeru wjeski Rachlow, Delany,
Splósk a Chójnica, na zapadźe Kózły a na juhu Kumwałdski doł.

Hromadnik je městno wšelakorich powědančkow, při čimž hraje tež tak mjenowana
woporna škla mjez wjerškomaj Hromadnika a Čornoboha wěstu rólu. Tež mjeno hory
so na mytisku słowjansku zašłosć jako pozdatne hromadźišćo poćahuje, njeje pak
historiske, ale – kaž mjenje Čornobóh a Běłobóh – wumyslenka z doby romantiki.

Na wjeršku hory namakaja so skały, kotrež so mjez druhim za krosnowanje
wužiwaja. Předewšěm na zapadnych skłoninach Hromadnika wudobywachu z wjacorych
małych skałow kamjeniznu, wosebje zornowc.

Přez Čornobóh a Hromadnik běži dalokopućowanska šćežka němskeje jednoty
Zhorjelc–Aachen.



https://hsb.wikipedia.org/wiki/Hoberski_%C5%BEerowc

Hoberski žerowc (Sequoiadendron giganteum) je štom ze swójby cypresowych
rostlinow (Cupressaceae). Dalše serbske mjeno je mamutowy štom.

Po někotrych žórłach so do swójby ćisowcowych rostlinow (Taxodiaceae)
přirjaduje.

Hoberski žerowc je štom, kotryž docpěje wysokosć wot 30 hač do 50 m (wjace hač
80 m). Króna je kehelojta, ale w starobje je šěroko čumpata. Zdónk je tołsty a
zrunany. Tołsta skora je čerwjenobruna hač šěrobruna, hubicojta-nitkojta, při
čimž w podołhostnych smužkach njese hłuboke rozpukliny. Z tołstosću wot hač do
50 cm je dobry škit přećiwo lěsnemu wohnjej.

Šupiznojte jehły su ćmowozelene hač módrozelene, prědku kónčkojte a docpěja
dołhosć wot něhdźe 5 mm a na hłownych wurostkach hač do 12 mm. Wone na hałuzach
dele běžace rostu a su w třoch rjadach šrubikojće rjadowane. Wone při
rozrybowanju po anisu wonjeja.

Kćěje wot měrca hač do apryla (w meji). Rostlina je jednodomna. Kwětnistwa su
njenapadne. Muske kćenja steja po jednym na kónčkach wurostkow. Žónske kćenja
steja po jednym abo po dwěmaj.

Hable docpěja šěrokosć wot hač do 4 cm a dołhosć wot 6 cm. Zrałe hable su
čerwjenobrune, jejkojte a docpěja dołhosć wot 5 hač do 8 cm. Jich šupizny njesu
wurazny ćernjojty wurostk. Wone wot julija hač do awgusta dozrawja.

Štom je pacifiskich dźělach sewjerneje Ameriki domjaca, a to zapadne zwisy
Sierra Newada w Kaliforniskej. Tam móže samo wysokosće wot hač do 100 m docpěć.
Jeho zdónk móže přeměr wot hač do 8 m docpěć, na bazy samo wot hač do 12 m. Při
tym móže starobu wot něhdźe 3000 lět docpěć.

Štom so w srjedźnej Europje při składnosći jako lěsny štom plahuje, hewak w
parkach a arboretach.

Tuta družina bu w lěće 1853 pod mjenom (Basionym) Wellingtonia gigantea wot John
Lindley in The Gardeners' Chronicle & Agricultural Gazette, zwjazk 10, S. 823
najprjedy wopisana. John Theodore Buchholz nastaješe w lěće 1939 w American
Journal of Botany, Volume 26, Issue7, S. 536 za tutu družinu ród Sequoiadendron.
Dalše synonymy za Sequoiadendron giganteum (Lindl.) J.Buchholz su: Americus
gigantea Anon. 1854, Sequoia gigantea Decne. 1854, Taxodium washingtonianum
Winsl. 1855, Washingtonia californica Winsl. 1854 abo 1855, Sequoia wellingtonia
Seem. 1855, Taxodium giganteum Kellog et Behr 1855, Americus giganteus Anon.
1858, Washingtonia americana Hort. A. ex Gord. 1862, Gigantabies wellingtonia
J.Nels. 1866, Sequoia washingtoniana Sudw. 1897, Steinhauera gigantea Kuntze
1909.



https://hsb.wikipedia.org/wiki/Herta_Wi%C4%87azec

Herta Wićazec (němsce Johanne Henriette Lehmann; * 4. februara 1819 w Budyšinje;
† 24. měrca 1885 w Budyšinje) bě prěnja serbska basnjerka.

Hačrunjež bě jeje serbske mjeno „Jetka“, wóna „Herta“ pisaše. Nan Herty rěkaše
Jan Korla Gusta Wićaz, bě krawc a wobsedźer hosćenca, a jeje mać rekaše Maria
Mučerjec. Herta je swoje dźěćatstwo blisko budyskeje jamy přežiwiła, hdźež stej
staršej krawcownju měłoj , ale tež sadowu zahrodu, - wo njej pisaše basnjerka
znowa a znowa na wšelakich městnach swojeho dźeła. Swoje cyłe žiwjenje je w
Budyšinje bydliła a dźěłaše jako šwalča. Herta je jako jara wotewrjena duša
wotrostła, štož je so pozdźišo změniło. Jara zahe je literarnje dźełać započała
– je hižo pisała, hdyž bě 13 lět stara. Herta je pozdźišo tež w chórje spěwała .

Budyšin bě centrum duchowneho žiwjenja Serbow, tak wona hač wjele druhich Serbow
pozdźišo je na narodnym žiwjenju a narodnej kulturje Serbow sobu dźěłała.
Wosebje wožiwjenje serbskeje kultury přez spěwanje serbskich spěwow w cyrkwi a
załoženje Maćicy Serbskeje stej dobre wuměnjenja za serbsku kulturu tworiłoj.
Tehdy Zejlerjowa zběrka ludowych spěwow hišće njebě napisana, a eksistowaše
jenož jako rukopis. W lěće 1856 bě so artikl Boženy Němcoveje w Serbskich
Nowinach wozjewił, w kotrymž wona wo čěskich spisowaćelkach pisaše; Smoler je
artikl tak komentował, zo móže so wón jenož na Hertu Wićazec jako serbska
spisowaćelka dopomnić a zo su hač do lěta 1900 jenož dwě abo tři druhe serbske
spisowaćelki wothladajo wot Herty znate, kiž pak tajki wuznam kaž wona nimaja.
Dokelž njemějachu w tym času Serbowki móžnosće dobreho šulskeho kubłanja abo
dalekubłanja po Smolerju žana z nich ani w cyrkwi serbske spěwy spěwała njeje
ani bibliju abo Serbske Nowiny čitała abo čitać móhła. Smoler je wo jednym
podawku rozprawił: Bě so z jednej Serbowku w někajkej wsy zetkał, kotraž jemu
při tutej přiležnosći mału serbsku knihownju přepoda, byrnjež njeje serbsce ani
rěčeć ani čitać móhła.

Herta njeje wosobinski přikład měła, kak so serbsce pisa a kak ma serbsku
kulturu podpěrać – wóna kaž wjele Serbow njeje wědźała, što je serbska identita.
Hakle Jan Bohuwěr Mučink je ju k tomu inspirował, serbsce pisać, ale najprjedy
je so wona za němsku literaturu zajimowała a je pilnje němskich klasikarjow
studowała a je wšitko přiwzała. Jako młoda šwalča bě so w lěće 1841 z Mučinkom
zeznała, kotryž je so tež z lyriku wuznał a kotryž bě jako młody wučer a jako
publicist předměrca znaty, wosebje bě za jeho powučace powědančko „Ribowčenjo“ z
lěta 1849 – jedyn přećel Mučinka je ju na nje skedźbnił. Wóna je jemu při
wuchodźowanju swoje aforizmy a basnje pokazała a wón je ju pozbudźił, serbsce
pisać a swoje basnje na Serbske Nowiny pósłać, ale njeje jasne, hdy je wóna
započała, serbsce pisać. Hačrunjež je so Herta Wićazec z Smolerjom, z Bartkom, z
Radyserbom a pozdźišo z Hórnikom zeznała, a hačrunjež je ju jara inspirowało,
hdyž je Smoler swoje spěwy na spěwanskim wječoru pola přećelow spěwał, móžemy
zwěsćić, zo cyłe dźěło zwisuje ze znajomstwom z Mučinkom. Tón je samo w swojej
knize „Boža krasnosć w stwórbi“ z lěta 1854 někotre basnje Herty wozjewił.

W cyłku bě wona rjana žona, ale z nohomaj je problem měła, tak zo je wóna
chromiła. Dokelž bě jedna noha krótša hač druha snadź njeje muža měla, a snano
so tohodla Mučink z njej njeje ženił. Chcyše pak hač do kónca žiwjenja z njej w
přećelskim kontakće wostać. Njeje jasne, hač je dla problemow z nohami bolosće
měła, w basnjach so jenož aluzija namaka. Wothladajo wot Mučinka je tež Smoler
ju pozbudźił, dale serbsce pisać, a wóna je dale, jenož z mału přestawku mjez
lětami 1851 a 1854, hač do lěta 1859 pisała. Hakle jako so Mučink z Julijanu
Louisu woženi, je Herta přestała jemu listy pisać a basnić. Čehodla je wona
womjelknyła? Radyserb je na prašenje wotmołwił: dokelž su powědanja eksistowali,
zo je sej ze swojimi spěwami chcyła muža popadnyć, ale Radyserb je nas tež
dopomnił, zo je dale pisała, mjenujcy němske basnje a aforizmy za sekle na
narownych wěncach za přiwuznych a znatych, ale wona njeje swoje basnje
wozjewiła.

Jan Ceśli je pozdźišo wo Herće Wićazec a Mučinku w swojej antologiji pisał:
„Herta a Horisław“ (Horisław bě Mučinkowy pseudonym). Wo kóncu jeje žiwjenja
njewěmy wjele, jenož zo je so woporniwje wo chorych starała a zo je hač k swojej
smjerći w měrcu lěta 1885 w Budyšinje bydliła. Mučinkej bě měsac před swojej
smjerću listy na nju wróćo dał a wón njeje je zničił abo zhubił, hačrunjež bě
sej wona přała, zo so listy spala.

Herta Wićazec słuša k ewangelskim Serbam štyrcetych lět wosomnaćeho lětstotka .
Bohužel su jenož třiceći basnjow wot njeje zwostali, tohodla njeměješe wulki
wuznam. Wobsah jeje basnjow je lubosć k přirodźe a mystika, ale tež jeje dźeło
je „miły šlewjer, kotry wosłabi barby radosće“, je to předčuće wosebiteje
bolosće. Hakle Róža Domašcyna a Christian Prunitsch stej ju a jeje dźěło znowa
hódnoćiłoj - po nimaj je wona předchadnica subjektiwiskeje lyriki. Domašcyna je
tři fazy jeje dźeła wopisała: mjez l. 1848 – 1850, mjez l. 1850 – 1854 a mjez l.
1856 – 1858. Spočatk jeje dźeło je „Njezapomnička“, prěnja prozowa baseń wot
njeje, kotraž je so w Serbskich Nowinach wozjewiła w lěće 1848 a kiž dopomina na
idylu němskeje literatury teho časa. prěnja faza (1848 - 1850): wóna je do
zjawnosće stupiła a je swoje dźěła we wšelakich nowinach publikowała. Temy su
lubosć a ćerpjenja jeje duše. druha faza (1850 - 1854): wóna njeje ničo
publikowała, to bě čas metafiziskeje refleksije wo nabožinje a přihotowanja
aktiwneje fazy jeje basnistwa z křesćanskimi wobsahami třeća faza (1856 – 1858):
To je transcendentna faza jeje dźeła. Herta je so w druhim swěće pozhubiła, je
depresiju přežiwiła, jenož čistosć wutroby a wěra stej puć k zbožu. Ale po Herće
njeje zbožo na swěće ničo trajace, wona je předstawy woneho swěta wo raju měła.
Antagonizm mjez zemskim swětom a wonym swětom je so w jeje basnjach formował.
Wona je wo wěcach wšědneho žiwjenja pisała, kaž na přikład wo spěwanskich
swjedźenjach, wo lubosći, wo přirodźe. Tuta faza je so metafyziska refleksija wo
zwjazanosći k přirodźe mjenowała.

Michał Hórnik je w swojej Čitance z lěta 1863 na Hertu Wićazec skedźbnił. Po tym
je Adolf Černý w lěće 1900 w Časopisu Maćicy Serbskeje (ČMS) podał zarys jeje
žiwjenja a znowa wotkrył basnje Wićazec. W lěće 1906 slědowaše w samsnym
časopisu dodawk k jeje žiwjenju – tež z němskimi basnjemi. Róža Domašcyna a
Christian Prunitsch stej jeje dźěło 1993 znowa hódnoćiłoj – Wićazec so po tym
jako předchadnica subjektiwneje lyriki wopisaše.

Jedyn přikład jeje basnjow je „Čista wutroba“, baseń, na kotruž Michał Hórnik w
jeho zhromadźenych basnjach skedźbnił.



https://hsb.wikipedia.org/wiki/Hanka_Krawcec

Hanka Krawcec (němsce Hannah Schneider; * 13. měrca 1901 w Drježdźanach, † 19.
oktobra 1990 w Filipowje, Čěska) bě serbska wuměłska molerka, grafikarka a
ilustratorka a płaći jako prěnja profesionelna serbska wuměłča.

Narodźi so jako dźowka w Drježdźanach bydlaceho serbskeho komponista Bjarnata
Krawca a nawukny grafikarske rjemjesło najprjedy w sakskej stolicy a pozdźišo
pola Františeka Kysele na Wysokej šuli wuměłskeho rjemjeslnistwa w Praze. W lěće
1921 bě sobuzałožerka Koła serbskich tworjacych wuměłcow. Po nawróće do Němskeje
w lěće 1928 dźěłaše hač do kónca Druheje swětoweje wójny w Berlinskim wabjenskim
ateljeju Egona Judy a hnydom po wójnje pola Domowiny w Budyšinje, hdźež stwori
hač do dźensnišeho płaćiwy emblem Zwjazka łužiskich Serbow.

W lěće 1947 přesydli so na přeće maćerje k staršimaj do čěskich Warnoćic, hdźež
hač do lěta 1986 bydleše. Poslednje lěta swojeho žiwjenja přebywaše w hladarni
bliskeho Filipova pola Jiříkova. Wona bu pohrjebana w swójbnym rowje na
Warnočanskim kěrchowje.

Najwažniši dźěl jeje twórbow bu w cyklusu Člověk by člověku světlem měl být
(1961–75) wozjewjeny. Jeje dźěła su zastupjene mjez druhim w zběrkach Čěskeje
narodneje galerije a Narodneho muzeja w Praze. W lěće 1982 dósta Myto Ćišinskeho
za swój žiwjenski skutk.



https://hsb.wikipedia.org/wiki/Handrij_Du%C4%8Dman

Handrij Dučman (němsce Andreas Deutschmann; * 27. februara 1836 w Bozankecach; †
7. apryla 1909 w Drježdźanach) bě farar, serbski spisowaćel a basnik.

Handrij Dučman, bratr Pětra Dučmana, narodźi so 1836 jako syn bura w
Bozankecach. Wón wopyta Tachantsku šulu w Budyšinje, zastupi 1849 do gymnazija a
1850 do załoženeho Katolskeho wučerskeho seminara w Budyšinje. Wot 1851 do 1860
běše Dučman chowanc Serbskeho seminara w Praze, hdźež wopytowaše Małostronski
gymnazij a běše wot 1858 do 1860 starši tamnišeho towarstwa Serbowka. Wot 1857
studowaše wón teologiju, štož wot 1860 do 1861 na arcybiskopskim seminarje w
Kölnje dokónči. Nawróćiwši so jutry 1861 do domizny, bu wón na nachwilneho
wučerja katolskich preparandow do Budyšina powołany a dósta 16. awgusta 1861
měšnisku swjećiznu. Wot 21. oktobra 1861 běše wón z kapłanom w Radworju, wot
měrca do septembra 1865 z kapłanom a administratorom we Wotrowje a po tym zaso z
kapłanom w Radworju. W lěće 1875 bu Dučman naslědnik fararja Jakuba Nowaka. Wot
lěta 1884 skutkowaše wón jako farar na wšelakich městnach w sewjernej Čěskej,
kaž na přikład w Litoměricach. Po krótkim přebytku w Drježdźanach běše Dučman
wot 1886 farar w Lipsku. Po tym, zo so wón chorosće dla 1903 na wuměnk poda, so
wón zaso do Drježdźan přesydli.

Wot lěta 1856 pisaše Dučman pod mjenom Wólšinski do wšěch serbskich časopisow,
mjez druhim do Katolskeho Posoła, do Serbskich Nowin, do Łužičana a do Časopisa
Maćicy Serbskeje. Nimo mnoho nabožnych spisow, kotrež zdźěla sam wudawaše, běše
Dučman ze spisowaćelom zabawnych a wědomostnych twórbow, kaž tež dźiwadłowych
hrow a basnjow. Jeho najwuznamnišu połdramatisku basnju „Wodźan“ z lěta 1896,
kotraž bu wot Korle Awgusta Kocora skomponowa, pokaza wliw čěskeho spisowaćela
Erbena. Składnostnje stolětnych narodnin Friedricha Schillera přełoži Dučman
1859 jeho „Pěseń wo zwonu“ so serbšćiny. Dołho běše wón redaktor protyki Krajan.

Hłowna twórba Handrija Dučmana bu 1869 wozjewjene wosebite wudaće „Pismowstwo
katolskich Serbow“. W tutej zběrce poda wón přehlad spisow, kotrež su wot
katolskich Serbow a za nich w serbskej rěči pisane a rozšěri zapisk z
biografiskimi dodawkami. Zakład k tomu połoži wón 1867 w Časopisu Towarstwa
Maćicy Serbskeje, hdźež hižo „Přehlad pismowstwa katolskich Serbow“ poda. Na
zakładźe zapiskow duchowneho Hauptmanna z lěta 1768 a biskopa Loka a z lěta 1816
je Dučman 1867 přehlad serbskeho katolskeho duchownstwa „Repertorium Cleri
Lusatici“ zestajił.



https://hsb.wikipedia.org/wiki/HTML_5

HTML5 je hišće njewudate dalewuwiće woznamjenjenskeje rěče HTML (aktualna:
wersija 4.01).

Prěni namjet za HTML5 bu najprjedy w srjedźišću lěta 2004 wot WHATWG pod mjenom
Web Applications 1.0 wozjewjeny.

Na kóncu lěta 2006 je Tim Berners-Lee připowědźił, zo budźe nowa dźělowa skupina
nastać, kotraž ma HTML dale wuwiwać. Z tym je so W3C konkurencu w swójskim domje
tworił, dokelž tu tež na HTML-podobnej rěči XHTML 2.0 dźěłaja, čisce
XML-bazowany format zo by strony woznamjenił.

Mjez nowembrom 2006 a měrcom 2007 bu tohodla eksistowace dźělowe skupiny při W3C
přetworjene. Nowa HTML-dźělowa skupina ma rěč wuwić, kotrež so na klasiskej
HTML-syntaksy orientuje, ale so tež móže jako XML-formulowanje wužiwa. Nimo toho
matej rěčnej warianće jara podobne zwobraznjenje rěče w składźišću zmóžnić (t.r.
reprodukcija přez DOM). Prawdźepodobnje sej su tu hižo z naćiskom WHATWG z
mysličku hrali, přetož tutón je tutu směrnicu k tutym časowym dypku hižo
dopjelnił.

We wothłosowanju w meji 2007 su čłonojo HTML-dźěłoweje skupiny rozsudźili, zo so
budźe specifikacija Web Applications 1.0 WHATWG jako startowy dypk k diskusiji a
dalewuwiću wot HTML wužiwać.

Dnja 22. januara 2008 je W3C prěni working draft (dźěłowy naćisk) wot HTML5
wozjewjeny. Dnja 10. junija 2008 sćěhowaše druhi dźěłowy naćisk, do kotryž bu
prěni raz Web-Forms-2.0-specifikacija zwjazana; dnja 12. februara 2009 třeći;
dnja 23. apryla štwórty.

Specifikacija sam na tym wobkedźbuje, zo wěste wotrězki su bóle dozrawjene hač
druhe. Wot bóle zrałych nowowuwićow so někotre hižo w aktualnych wersijach
wobhladowakow wobsahuja a so směja wuraznje wužiwać.

Při nastaću HTML-dźěłoweje skupiny bu postajene, kotre cile so maja a što
specifikacija ma wobsahować. Krótki a njedospołny přehlad:

Jako prěni zjawny dźěłowy naćisk je HTML-dźěłowa skupina mjeztym „HTML Design
Principles“ (přetworjenske principy rěče) wozjewiła. Tute wobsahuja dalše cile a
směrnicy, na zakładźe kotrychž so ma rozsudźić, hač so něšto stare polěpšić móže
abo hač so něšto nowje wuwiwać ma. W poslednim padźe su směrnicy, što nowowuwiće
dyrbi móc (na př. alternatiwny wobsah za multimedijowe objekty k dispoziciji
stajić).

Aktualna HTML-wersija (4.01) bu w lěću 1997 k W3C-poručenju wuzwolena a definuje
jenož rěč jako SGML-nałoženje. K HTML 4.01 so přidružli w poslednich lětach
dalše poručenja, na př. XML a DOM.

HTML je hač inkluziwnje wersije 4.01 SGML-wužiće, ale disponuja sam moderne
wobhladowaki nad žadne „woprawdźite“ SGML-parsery, ale jenož nad HTML- resp.
tag-soup-parsery. Tohodla so njemóžeja wěste syntaktiske SGML-prawidła w HTML
nałožić. Nimo toho maja wobhladowaki rozdźělne nahlady, kak HTML-parser funguje.

Přichodnje maja wšě HTML-elementy (na rozdźěl wot XHTML-elementy nad žadyn
mjenowy rum njedisponuja) XHTML-mjenowemu rumej (http://www.w3.org/1999/xhtml)
słušeć.

HTML5 definuje mnoholičbne elementy a atributy, kotrež so móžeja jako jadro rěče
wobhladować. Přirunajomne je tuto z HTML-4.01-wariantu strict.

To woznamjenja: njeschwalene elementy a atributy su to dale a njesmědźa so
wužiwać. Jeli so bychu pak wužiwać, da by wobhladowak kaž wotmyslene předźěłać.
Cyłe by přirunajomne z HTML-4.01-wariantu transitional.

WHATWG a W3C dźěłaja hromadźe na dalšej specifikaciji, mjenowana Web Forms 2.0,
kotraž ma z HTML znate formulary rozšěrić. Tuta specifikacija je hižo jara
dozrawjena a so ma do HTML-5-specifikacije zasadźić, jeli tuta tež je bóle
zrała. Web Forms 2.0 přinjese na př. tute nowe features:

Atribut start ol-elementa a atribut value li-elementa stej nětko zaso dźěl jadra
rěče , dokelž njejsu wot prezentacionelneje přirody.

Tež někotre atributy buchu wotstronjene. Sylnje bu kritizowane w tutym
nastupanju falowanje atributow summary header-elementa a axis, kotrež maja
tabele bóle přistupne činić. Dokelž specifikacija pak hišće je naćisk, je
njejasnje, hač so tute atributy hišće přidawaja.

W XHTML 5 (Mime-Type application/xhtml+xml ) njeje noscript-element wjace
dowoleny, dokelž elementowy model njeje z XML-předźěłanskimi prawidłami
zjednoćomny. W HTML 5 (Mime-Type text/html) je noscript dale dowoleny.



https://hsb.wikipedia.org/wiki/Gustaw_Alwin_Mjerwa

Gustaw Alwin Mjerwa (němsce Gustav Alwin Mürbe; * 22. decembra 1882 w Dažinje, †
30. apryla 1958 w Bukecach) bě serbski ewangelski farar, kulturny prócowar a wot
1938 do 1941 ze zastupowacym předsydu Maćicy Serbskeje.

Wón so jako syn kublerja w Dažinje pola Lubija narodźi, wopytowaše gymnazij w
Budyšinje a studowaše wot 1904 do 1908 teologiju w Lipsku, hdźež běše ze
sobustawom Serbskeho prědarskeho towarstwa. Po skónčenju studija skutkowaše
najprjedy dwě lěće jako wikar a wot 1910 jako farar w Bukecach. W lěće 1942 bu
wot fašistow z Łužicy wuhnaty a měješe hač do 1946 farske městno w Oelsy. Wot
1946 hač do swojeje smjerće w lěće 1958 bě znowa farar w Bukecach.

Mjerwa ma wosebite zasłužby při wudaću Spěwarskich w lěće 1931 a bě 1937
předsyda serbskeje prědarskeje konferency, čehoždla jeho nacionalsocialistiska
wyšnosć wobkedźbowaše. Po Druhej swětowej wójnje bu serbski wyši farar a 1948
prěni serbski superintendent. Jako tajki steješe w konflikće ze socialistiskim
wjednistwom Domowiny pod Kurtom Krjeńcom. Pospyty dialoga a rozrisanja
mjezsobnych problemow njeběchu wuspěšne.

Farar Mjerwa bě wot 1919 čłon Maćicy Serbskeje a redigowaše wot 1955 do 1958
ewangelski časopis Pomhaj Bóh.



https://hsb.wikipedia.org/wiki/Gustaf_John_Ramstedt

Gustaf John RAMSTEDT ['gustav 'jon 'ramstet] (* 22. oktobra 1873 w Ekenäsu; †
25. nowembra 1950 w Helsinki) bě šwedskorěčny finski slědźer, wědomostnik,
diplomat, politikar a jedyn z prěnich finskich esperantistow (1891).

Wot 1898 do 1912 činješe Ramstedt sydom slědźenskich pućowanjow do Sibirskeje,
Srjedźneje Azije a do Mongolskeje, hdźež přepytowaše tamniše rěče. Wón bě jedyn
ze zažnych slědźerjow altajskich rěčow a załožer moderneje mongolistiki.

Po njewotwisnosći Finskeje bě prěni wulkopósłanc Finskeje w Japanskej, Chinskej
a Siamje a wostawaše w Japanskej tohodla z lěta 1919 hač do 1930. Tež za čas
diplomatiskeje kariery přepytowaše rěče, mjez druhim korejšćinu.

Mjez 1936—1940 bě profesor wo sanskriće a přirunacej indoeuropskej linguistice w
Uniwersiće Helsinkow a profesor fonetiki. W lěću 1946 bu woleny jako čestny čłon
Danskeje Kralowskeje Wědomostneje Society a w lěću 1948 čestny čłon Finskeje
Akademije Wědomosćow.

Wón přełožowaše z finšćiny a japanšćiny wjele wersow, kotrež bu w rozdźělnych
wudawkow wudate, mjez druhim w Voĉoj de popoloj (Kabe, Hłosy ludow).



https://hsb.wikipedia.org/wiki/Georgia

Georgia (jendźelsce  [ˈdʒɔɹdʒə]a a) je US-ameriski zwjazkowy stat, kotryž leži
na juhowuchodźe kraja a słuša do „južnych statow“. Ma něhdźe 10,2 milionaj
wobydlerjow na přestrjeni wot 154.000 kwadratnych kilometrow. Stolica a zdobom
najwjetše město je Atlanta (420.000 wobydlerjow).

Stat mjezuje w Appalachach na sewjeru z Tennessee a Sewjernej Carolinu, na
wuchodźe z Južnej Carolinu, na juhu z Floridu a na zapadźe z Alabamu. Na
juhowuchodźe twori pobrjóh Atlantiskeho oceana přirodnu mjezu. Najwyši dypk je
wjeršk hory Brasstown Bald w Appalachach (1.458 m).

Georgia je so 1732 jako poslednja z 13 britiskich kolonijow załožiła a přiwza
dnja 2. januara 1788 jako štwórty stat wustawu Zjednoćenych statow. Stat je
pomjenowany po britiskim kralu Jurju II. a ma oficielne přimjeno Peach State
(„brěškowy stat“). Wot 1861 do 1865 słušeše k jědnaće Konfederowanym statam
(južnym statam). W lěće 1996 bě stolica Atlanta městno 26. Olympiskich lěćnych
hrow.

Najwjetše města nimo Atlanty su Augusta (196.000 wobydlerjow), Columbus
(190.000), Savannah (136.000) a Athens (115.000). W lěće 2010 měješe 87,3 %
wobydlerstwa jendźelšćinu za maćeršćinu a 7,4 % španišćinu, při čimž je jeničce
jendźelšćina z hamtskej rěču.



https://hsb.wikipedia.org/wiki/Galli%C5%A1%C4%87ina

Gallišćina bě keltiska rěč, kotraž bu w starowěku w Galliskej rěčana. To su
teritorije dźensnišich krajow:

Lepontišćina a galatišćina běštej podobnej rěči, ale so wot někotrych awtorow za
narěči matej. Wona je nimo keltiberišćiny hłowne žórło za twjerdźowe keltiske
rěče.

Dopokazy gallišćiny su znate w dwěmaj alfabetomaj, a to w grjekskim alfabeće
(wot 3. lětstotka před našim ličenjom časa hač do spočatka 1. lětstotka našeho
ličenja časa) a we łaćonskim alfabeće (wot kónca prěnjeho lětstotka do Chr. hač
do kónca štwórteho lětstotka po Chr.).

Najwažnišej dopokazaj rěče stej Kalender wot Coligny (50–80) a grafiti wot
Condetomagos (La Graufesenque, 1. lětstotk). Mało dlěšich tekstow su w łaćonskim
alfabeće pisane. Při tym wołojowa plata wot Lezoux wobsahuje něhdźe 50 słowow,
mjeztym zo plata wot Chamalières wobsahuje wjace hač 50 a plata wot Larzac samo
wjace hač 160 słowow. Najwjace napismow je krótke a wobsahuje nimo mjenow jenož
někotre stereotypiske rěčne wobroty.

Indoeuropski *kw bu w gallišćinje – kaž w druhich tak mjenowanych p-keltiskich
rěčach – do *p přeměnjeny, na př. petor- "štyri" (přir. walizisce pedwar, ale
irsce ceathair; tež łaćonsce quatuor). Při tym w słowach kaž na př. Epona
„konjowa Bohowka“ gallišćina njeje p do b dale přeměniła, kaž na př. walizisce
ebol "žrěbjo". Iršćina je c (z *kw) do ch dale přeměniła, kaž na př. each "kóń"
(přir. łaćonske equus "kóń").

Na rozdźěl wot kupokeltiskich rěčow wjele kóncowkow buchu wobchowane, kaž tež
stary slěd słowow po SVO-šema. Nimo toho nazwukowa mutacija (němsce
Anlautmutation) w gallišćinje hišće njeeksistowaše.

Mnoholičbne městne mjena zapadneje Europy pochadźa z gallišćiny, kaž na přikład
Bordeaux z Burdigalia, Wien z Vindobona, Genf z Genava a Zürich z Turicon. Samo
galliske sufiksy namakaja so w městnych mjenach, kaž na př. -ac w formje -ac w
Bretanji (St-Briac), w formje -ai abo -y w sewjernej Francoskej (Virtai, Vitry,
Argancy z Argentiacum, Orly z Aureliacum) a w formje -ac w juhu (Cognac,
Vitrac). Ale tež w Němskej so warianće tutoho sufiksa namakatej, a to -ach a
-ich, na př. Andernach z Antunnacum.



https://hsb.wikipedia.org/wiki/Franti%C5%A1ek_Ladislav_%C4%8Celakovsk%C3%BD

František Ladislav Čelakovský (* 7. měrca 1799 w Strakonicach; † 5. awgusta 1852
w Praze) běše čěski slawist a basnik.

Čelakovský běše syn čěsle w Strakonicach. Wot lěta 1812 wuknješe na gymnaziju w
Českich Budějovicach a w Píseku. W Praze zahaji studij filozofije, kotryž pak z
financielnych přičinow njedokónči. W tutym času skutkowaše Čelakovský jako
přełožowar a wučer. Z Ruskeje dósta 1830 namjet, zhromadnje Šafárikom a Hanku
słowjansku knihownju w Pětrohrodźe natwarić a nawjedować. Čelakovský dósta pak
tež poskitk Palackeho a přiwza dźěło w Praze pola čěskeho patriota, wjercha
Kinskeho.

Wot lěta 1833 běše redaktor Pražských novin. Jeje přiłohu Rozmanitosti přetwori
1834 na samostatny časopis Česká Wčela. Po tym zo so w Pražských novinach
kritiski nastawk wo postupowanju ruskeho carja přećiwo Pólskeje wozjewi,
dyrbješe Čelakovský redakciju wopušćić.

Nawjazujo na jeho dźěło jako knihownik pola wjerchowskeje swójby Kinskeho powoła
so w lěće 1842 na uniwersitu do Wrócławja (w Pruskej), hdźež běše profesor za
słowjanske rěče a literaturu a mjez druhim wučer Smolerja. Wot lěta 1849 běše
profesor za čěsku rěč a literaturu na Karlowej uniwersiće w Praze.

W třoch dźělach (w lětach 1822, 1825 a 1827) wuda Čelakovský Slovanské národní
písně, hdźež so w druhim zwjasku tež serbske wobkedźbuja. Jeho zběrku basnjow
Ohlas písní ruských, kotraž wuńdźe 1829 w Praze, přełoži Smoler zhromadnje z
Warkom do serbšćiny (Wothłós pěsni ruskich, Praha 1846). Tež w jeho zběrce
słowjanskich přisłowow Mudrosloví národa slovanského v příslovích, kotraž so w
Praze 1852 wuda, su serbske přisłowa zastupjene.

Wot lěta 1847 běše Čelakovský tež čłon Maćicy Serbskeje a měješe tež zwisk ze
Zejlerjom, Pfulom a druhimi serbskimi studentami we Wrócławju.



https://hsb.wikipedia.org/wiki/Frank_F%C3%B6rster

Prof. dr. sc. Frank Förster (* 3. julija 1937 w Mužakowje; † 13. meje 2011 w
Radobylach) běše němsko-serbski ludowědnik, stawiznar, awtor, zastupowacy
direktor a wotrjadnik za ludowědu Instituta za serbski ludospyt a sobudźěłaćer
Serbskeho instituta. Z jeho hłownymaj slědźenskimaj polomaj běštej stawizny
łužiskeho brunicoweho rewěra a nacionalsocialistiska politika napřećo Serbam.

Wón narodźi so jako najstarši syn studijneho radźićela serbskeho pochada
Herberta Förstera a Margot Försteroweje w Mužakowje. Po wyšej šuli w Běłej Wodźe
studowaše w lěće 1955 najprjedy semestraj stawizny na Podstupimskej pedagogiskej
wyšej šuli a mjez 1956 a 1960 na Lipšćanskej Karla Marxowej uniwersiće stawizny
a sorabistiku. Po tym bu sobudźěłaćer stawizniskeho wotrjada Instituta za
serbski ludospyt w Budyšinje. 1967 promowowaše wo stawiznach Złokomorowskeho
brunicoweho rewěra mjez 1890 a 1914. W lěće 1975 zakitowaše swoju habilitaciju z
titlom „Wjesni industrijni dźěłaćerjo w němsko-serbskim dźělu Łužiskeho
energijoweho a brunicoweho rewěra“ (Ländliche Industriearbeiter im
deutsch-sorbischen Teil des Lausitzer Kohlen- und Energiereviers). W lěće 1984
spožčichu jemu titul profesora.



https://hsb.wikipedia.org/wiki/Ferrowy_meridian

Ferrowy meridian, pomjenowany po Ferro, jednej z Kanariskich kupow, bě w Europje
najdale rozšěrjeny nulowy meridian wot starowěka, naposled na Pariski meridian
skoplowany a – přewažneho wužiwanja Greenwichskeho meridiana na mórskich kartach
dla – na krajnych kartach. wobmjezowany Po Ferrowym meridianje su koordinaty
wjele nawigaciskich a krajnych kartow předewšěm wot 16. do 19. lětstotka
wusměrjene.

Prěni raz wokoło 100 postaji Marinos z Tyrosa insulae fortunatae (łaćonsce za
zbožowne kupy), Kanariske kupy, zapadny kónc tehdy znateho swěta, jako
referencny dypk. Tute postajenje wšak je so jenož předobyło, dokelž wuznamny
astronom Klawdius Ptolemeus jo w lěće 150 přewza. Wono je pak skerje
teoretiskeho wuznama było, dokelž Ptolemeus poćahowaše so při swojim dźěle na
swoje ródne město Aleksandrija, kotrehož połoženje na 60,5° postaji, štož scyła
prawemu połoženju Kanariskich kupow njewotpowěduje. Ze srjedźowěkom a jeho
kołowymi kartami běchu měridiany bjez wuznama, Kanariske kupy zhubichu so ze
znateho swěta Europy. Tež pozdźiše portolanowe karty geografiske koordinaty
njepředstajichu.

Ze znowawotkryćom Kanariskich kupow w 14. lětstotku a po tym započinacej so
renesansu su zaso na Ptolemejske předstawy nawjazali a postaji so najbóle
zapadna kupa Ferro (dźensa El Hierro) jako nulowy meridian. W zwisku ze
slědźerskimi pućowanjemi a natwarjenjom hwězdarnjow w Europje, na spočatku hišće
bjez čóčkowych instrumentow, rosćeše ličba konkurowacych nulowych meridianow wot
16. lětstotka. Ale najwjace z nich docpě jenož lokalny abo narodny wuznam.
Podpěrowace za wobchowanje Ferroweho meridiana tež skutkowaše, zo meridian
magnetoweho čopa, kotryž zda so najprjedy jako přirodna definicija nuloweho
meridiana, wočiwidnje jenož mało na zapad ležeše. Dalša lěpšina tutoho ličenja
dołhosće běchu pozitiwne hódnoty za wšu Europu. W aprylu 1634 je so wot kongresa
wučencow wšěch łódźowacych narodow Ferrowy nulowy meridian wobkrućił a zdobom
hišće raz dokładnišo na Punta Orchilla, zapadnu kónčk kupy, postajił.

Zmylk při postajenju dołhosće je do toho při něšto stopnjow był: Ptolemeus
postaji wupřestrěće po dołhosći Srjedźneho morja při 62°, Mercator je jo w lěće
1554 z 52° podał, woprawdźe leži při 42°. Dalokowid, kotryž bě znaty wot wokoło
1610, zmóžni přez wobkedźbowanje astronomiskich podawkow, předewšěm wobběhow
Jupiterowych měsačkow, za kotrež wot lěta 1668 tabele eksistowachu, pomjeńšenje
zmylka na 10 do 12 mjeńšin, při runočasnym wobkedźbowanju na poćahowym městnje
na 2 do 3 mjeńšin. Z tym započa so wuznam derje wutwarjenych hwězdarnjow dale
rosć. Předchadnik je Brahowy Uranienburg był, mjezynarodny wuznam docpěštej
wosebje Pariski obserwatorij wot lěta 1666 a Royal Greenwich Observatory wot
lěta 1676, kotrež wšě hižo z praktiskich přičinow k nowym meridianowym systemam
wjedźechu. Na kupje Ferro njebě natwarjenje wulkeje hwězdarnje myslomne. Dokelž
Ferrowy meridian najebać toho njěměł so spušćić, bě po postajenju dołhostneje
diferency k Pariskemu obserwatorjej wot 1724 přez Louis Feuillée na mjez 19°52'
a 20°06' Ferrowe postajenje na eksaktne 20° na zapad wot Pariskeho obserwatorija
konsens. Z tym bě Ferrowy nulowy meridian skryty Pariski nulowy meridian. Do
toho je so z dołhostnej diferencu 22,5° Paris–Ferro powobličowało.

Po tym je so wjele nulowych meridanow přez Ferrowy meridian wuměniło abo na
Ferrowy meridian wróćo zwjedło, tak zo wot srjedź 18. lětstotka jenož Ferro a
Paris z jedneje strony a, najprjedy mało Greenwich z druheje strony mějachu
wjetši wuznam. Krótko po tym, wot poslednjeje třećiny, bě tež na morju spušćomna
postajenje dołhosće móžno, přez zwěsćowanje dosć dokładnych měsačkowych
distancow w měsačkowych tabelach a přez dosć dokładne chronometry. Z tym běchu
tež dokładne podaća dołhosće na mórskich kartach trěbne. Dokelž mórska móc Wulka
Britaniska je tu načolna była, je so na mórskich kartach Greenwichski nulowy
meridian přesadźił. Hakle wot lěta 1884 je so na zakładźe toho Greenwich jako
pócahowy dypk mjezynarodnje jako doporučenje dojednał a přesadźi so tež jara
spěšnje. Zawjazny bu wón na mjezynarodnej konferency swětowych kartow w lěće
1913.

Tež po přestajenju kartow je so Ferrowy nulowy meridian znutřka krajměrjenskich
zarjadnistwow zwjetša hišće dale wužiwał. W Němskej je so Ferrowy nulowy
meridian we wobłuku přihotowanjow k přechodej krajměrjenstwa na koordinaty
Gauß-Krüger w lěće 1923 přez Greenwichski wuměnił. Za to je so wot dotalnych
hódnotow dołhosće kulojćena hódnota 17° 40' wotličiła, zo by dotalny łopjenowy
přitřih topografiskich kartow wobchowało. Awstriske krajměrjenstwo bazuje do
dźensnišeho na Ferrowym nulowym meridianje. Přeličenje do Greenwichskich
dołhosćow stawa so z mjezynarodnje normowanej hódnotu 17° 40' 00" (hlej tež
Hermannskogel a Rauenberg), mjeztym zo je starša hódnota 17° 39' 46,02" z
europskeho wurunanja dołhosćow Theodora Albrechta (wokoło 1890) wušła. Dla
absolutneho lotoweho wotchilenja 13–14" pola Wiena a pola Berlina je so
naposledk kulojta hódnota dojednała.



https://hsb.wikipedia.org/wiki/Eisenach

Eisenach je němske bjezwokrjesne město na zapadźe Durinskeje. Je z něhdźe 42.000
wobydlerjemi šeste najwjetše město zwjazkoweho kraja a nadeńdźe so 50 kilometrow
zapadnje Jarobroda při hranicy z Hessenskej a při sewjernym kóncu Durinskeho
lěsa. Přez Eisenach běži rěčka Hörsel, prawy přitok Werry.

Eisenach z hrodom Wartburg – něhdyšim sydłom durinskich krajnych hrabjow w
srjedźowěku – bě skutkowanišćo Martina Luthera a je tuž wažne městno
reformacije. Hród słuša do swětoweho kulturneho herbstwa UNESCO. W lěće 1817
wotmě so tam Wartburgski swjedźeń, jedne z hłownych němsko-patriotiskich
zarjadowanjow předměrcu.

Wartburg naspomni so k prěnjemu razej w lěće 1080, město same hakle 1150 jako
civitas.

W NDRskich časach twarješe so w 1896 załoženym Eisenachskim awtomobilowym
zawodźe Wartburg. Hač do dźensnišeho je Eisenach wažne industrijne stejišćo w
Durinskej. Nimo Eisenacha wjedźe awtodróha A 4 (Frankobrod–Drježdźany).



https://hsb.wikipedia.org/wiki/Drjewjanscy_S%C5%82owjenjo

Drjewjanscy Słowjenjo běchu jednym z najwjace so na zapad předobywanych
słowjanskich kmjenow (mjeno kmjena pochodźi wot słowa drewo [drjewo]). Zasydlili
so pušćeja na zapadnym brjohu delnjej Łobja. Běchu k Obodritskemu zwjazku
słušeli, prjedyž wot IX. lětstotka přišli pod němske knjejstwo. Běchu do połojcy
XVIII. lětstotka rěčeli drjewjansku rěč (zestajejo so z wjele jara rozdźělnych
narěčow). Tučasnje dawny kmjenowy teren Drjewjanscow rěka Lüneburger Heide abo
Wendland a leži na juhu wot Hamburga.

Mjez 8. a 12. lětstotkom je němske feudalne mócnarstwo w jara surowych,
“Wendenkreuzzüge” mjenowanych wójnach Połobskich Słowjanow porazyło.

Mnich Widukind von Corvey (wokoło 925 - po 973) pisaše w lěće 955 wo wójnje Ota
I. a Gera přećiwo obodritskemu wjerchej Stojgněwej we wuchodnej Mecklenburgskej:
„A tak wjedźeše wón, wšitko zapusćejo a zapalejo, swoje wójsko přez wone kraje.
Samsny dźeń lěhwo njepřećelow zdobychu a mnoho ludźi zabichu abo popadnychu.
Mordowanje traješe hač do pózdneje nocy. Nazajtra na žerdź tyknjenu hłowu
słowjanskeho wjercha Stojgněwa na hołym polu postajichu a dokoławokoło 700 jatym
hłowu wotćachu. Poradźowarjej Stojgněwa pak woči wukałnychu, jazyk wutorhnychu a
potom jeho bjezmócneho mjez ćěłami ležo wostajichu.“

Do Dźěwinskeje chroniki so 1147 zapisa: „Die Wenden sind ... entweder dem
Christentum zu unterwerfen, oder mit Gottes Hilfe vollständig zu vernichten.“

Němski farar Helmold von Bosau (wokoło 1120 - po 1177) 1170 tu wójnu w swojej
„Slawenchronik“ hódnoćeše: „Auf den Feldzügen gegen die heidnischen Wenden war
keine Rede von Christentum, sondern nur vom Gelde.“

Hłowny zaměry běchu potajkim předewšěm pjenježne dobytki a kolonizacija bohateho
kraja Słowjanow. Hižo 1108 wabješe so z přez Dźěwinskeho Arcybiskupa nastorčene
za to: „Pohanow (měnjeni běchu Słowjenjo) drje zacpěwamy, ale jich kraj je
wobdźiwajomnje bohaty: Nadosć je tam mloka a mjedu. Tak praja wšitcy, kiž kraj
znaja. Tohodla, Saksojo, Frankojo, Lothringojo, Flamojo, wy wuznamni
swětodobywarjo, postańće! Tu móžeće waše dušine zbožo nadeńć, a hdyž so wam to
lubi, hišće najlěpšu pódu k tomu!“

Serbske kmjeny hižo w 10. lětstotku politisku njewotwisnosć zhubichu. Obodritojo
a Łutykojo pak zamóžachu so we Wulkim słowjanskim zběžku 983 hišće raz
wuswobodźić, a Obodritojo samo załožichu skoro dwaj lětstotkaj wobstejace
mócnarstwo. Po zamorjenju wjercha Niklota 1160, njeporadźenym zběžku 1163/1164 a
zničenju łutykskeje twjerdźizny Arkony 1168 pak zakónči štyri lětstotki dołhe
krejepřeleće we wójnach přećiwo Słowjanam w dźensnišej Němskej. Wšitke kmjeny
běchu swoju njewotwisnosć zhubili.

Nětko započinaše mócny asimilaciski a germanizaciski ćišć. Słowjanske kraje
běchu zapusćene, wobydlarstwo z wulkeho dźěla wutupjene abo wuhnate. Wot Němcow
wuwite postajenja, kiž znajemy mj.dr. jako “Wendenparagraphen” a kiž
zakorjenichu mjenjehódnosć Słowjanow napřećiwo nowym, přićahnjecym sydlarjam,
njepusćichu Słowjanow jako runohódnych do městow, a tak zadźěwachu socialnemu
postupej. Jenička móžnosć bě přiwzaće němskeje kultury a rěče. Tak wjetšina
rěčow a wašnjow Połobskich Słowjanow hižo w 14. a 15. lětstotku wumrě. Jenož w
Hannoverskim Wendlandźe zdźerži so hač do srjedź 18. lětstotka mała
obodritsko-wendiska rěčna kupa.

Wosebje wuzběhnenja hódne su stawizny hudźbneho wuwića Obodritow a Łutykow. Tak
hižo byzantinski chronista Theophylactus Simocattes pisaše wo třoch
zapadosłowjanskich hercach. Woni běchu wójnscy jeći Grjekow a prajachu, zo
pochadźa „vom äußersten Ende des westlichen Meeres“ (měnjene je Bałtiske morjo)
a su „ungeübt im Waffengebrauch, aber geschickt im Spiel auf der ´cytara´
(gusla)“. Běchu „der Musik zugetan, liebten das ruhige friedliche Leben“ a „im
Heldengesang geübt“

Přez lětstotki so přeco zaso raz wo jich hudźbje a rejach pisaše, tak tež wo
Wizlawu III. Rujanskim, kotryž 1325 wumrě jako jedyn z poslednich łutykskich
wjerchow na Rujanach. 17 jeho melodijow z elementami wendisko-łutykskeje
ludoweje hudźby je w Jenaskim rukopisu zdźerženych. 1756 zemrě najskerje
poslednja žona, kiž hišće drjewjanšćinu wobkněži, Emmerentz Schultze, 88-lětna w
Dolgowje. Tak zapisa so do zarjadniskich spisow: „Diese alte Wittwe ist die
letzte von denen, die perfect Wendisch hat sprechen und singen können, daher sie
auch vor ihre Königliche Majestät unseren allergnädigsten Landesherren zur Görde
hat erscheinen müßen, üm diese Sprache aus ihrem Munde zu hören.“

Jeničce jedyn drjewjanski ptačokwasny spěw so zachowa: “Katü mës Ninka bayt?”
Jedna melodija z tych 17 zapisanych wot Wizlawa III. je jara podobna na tutón
spěw. To zwěsći serbski hudźbny wědomostnik Jan Rawp (*1928). Přełožk tutoho
spěwa Arnošta Muki (1854 - 1932) z mjenom “Limborski kwas” słuša k repertoirej
Serbskeho narodneho ansambla a spěwa so tradicionalnje na Ptačim kwasu. 1999 tež
delnjoserbski přełožk nasta. K wotewrjenju jutrowneje wustajency Serbskeho
muzeja w Choćebuzu lěta 2001 bu tón spěw přez spěwansku skupinu “Łokašina” z
Lubnjowa pódla žortnej dźiwadłowej scenje, “Carveně netypar”, napisanej wot
Wernera Měškanka, w drjewjano-połobšćinje předstajeny.

Staj tež přełožkaj staroserbskeju spěwow “Serbow dobyśa” a “Naše golcy z wojny
jědu” z mjenomaj „Weleti do Nematz sjaschdowachong“ a „Nossi poni s wüjny
jedong“ wobchowanej. Běše to wěsty, rěč rekonstruowacy pospyt a je z pjera
serbskeho rěčespytnika Arnošta Muki.

Nětko wězo prašenje wobsteji, kak stej móhłej so rěč a kultura Drjewjanow we
Wendlandźe hač do 18. lětstotka zdźeržeć, hdyž běchu najzapadnišo sydlacy
słowjanski kmjen a wšitke druhe so hižo 3 lětstotki do toho dospołnje
asimilowachu. Hodźi so to z tym rozkłasć, zo bě jich sydlenski rum přez přirodu
do a ze zapada zawrjeny a wažne wikowanske dróhi wobkružichu jón južnje a
sewjernje na lěpšich pućach. K tomu słušeše wony kraj hižo jara zahe do
wojewódstwa Lüneburg a přez to njebě tak mócnje wot wójnow a namócnej
kolonizaciji potrjecheny. Tak móžachu tamni Słowjenjo dołhi čas chětro
njenadpadnje dale žiwi być. Přeněmčenje so hač do 17. lětstotka jenož poněčim
wuskutkowaše, ale bu na kóncu tola wědomje tójšto pospěšene. Wužiwanje rěče bě
zakazane - najprjedy jenož w přitomnosći zarjadnikow abo duchownych. Citat z
lěta 1672: “Es ist auch allen Wenden verboten in Gegenwart der Geistlichen kein
Wort wendisch zu sprechen” a pozdźišo, přez Dannenbergskeho hejtmana (Hauptmann)
Georga Wilhelma Schenka von Winterstedt (1635-1695), tež cyłkownje. Přeco zaso
so přiwěra a nałožki Słowjanow kritizowachu, hdyž so wot němskeje wokolnosće
wotchilachu. W šuli so podobne zjewi. Krotko do smjerće rěče pak tež hišće
napřećiwne zjawy skutkowachu. Tak pisa pućowacy spisowaćel Johann Georg Keyßler,
zo su w Hannoverje “auf die Gedanken gerathen, es gereiche zu der Ehre eines
Landesherrn, wenn vielerley an Sitten und Sprachen unterschiedene Völker seine
Oberherrschaft erkenneten [..] daher [sei] diesen Wenden befohlen worden, ihrer
ehemaligen Muttersprache sich wieder zu gebrauchen.” To pak njezamóže wjac wjele
změnić, dokelž měješe Drjewjanšćina hižo jara špatny prestiž a to nic jenož pola
Němcow. Přez tute naprawy so rěčna substanca a wosebje narodne sebjewědomje w
běhu jedneje generacije tak mócnje wobškodźi, zo mějachu ći, kiž so za rěč
Drjewjanow zajimowachu, hižo ćeže rěčnikow namakać. Wustrowski zarjadnik Mithoff
pisaše 1691, dokelž chcyše drjewjanske “Wótce naš” zapisać: „... so hat man
meines wißens keine Bücher in der wendischen Sprache, auch sonst keine alte
schrifftliche nachrichtungen, wie dann diese sprache nunmehro abzunehmen
beginnet, dahero auch, wie fleißig mich gleich bemühet, vor Erst niemandt
antreffen können, welcher uff die 7te Frage, wie nemlich ihr Vater unser Laute,
zu dienen undt das Vater unser in den wendischen Sprache außzusprechen gewust.
Endlich aber ist es mir Communiciret.“

1711 Wustrowski farar Christian Hennig von Jessen (1649 - 1719) w swojim
„Vocabularium Venedicum“ zwěsći: „Jeziger Zeit reden hier herum nur noch einige
von den Alten Wendisch, und dürffen es Kaum vor ihren Kindern und andern jungen
Leüten thun, weil sie damit ausgelachet werden: Gestalt diese, die Jungen, einen
solchen Eckel für ihre Mutter-Sprache haben, daß sie sie nicht einmal mehr
hören, geschweige denn lernen mögen. Dahero unfehlbar zu vermuten, daß innerhalb
20. zum Höchsten 30. Jahren, wenn die Alten vorbey, die Sprache auch wird
vergangen seyn, und mann so dann kein Wend mehr in seiner Sprache alhier wird zu
hören kriegen, wenn mann gleich viel geld drum geben wollte.“

1724 zapisa drjewjanski korčmar a šołta ze Süthenja, Johann Parum Schultze (1677
- 1740), do swojeje „Wendlandchronik“ (zdźerženy je wotpisk pólskeho hrabje Jana
Potockeho (1761 - 1815), original je so we 18. lětstotku zhubił): „Ich bin ein
Mann von 47 Jahren. Wenn mit mir und denn noch drey Personen es vorbey ist in
unserem Dorf, als dann wird wohl niemand recht wissen, wie ein Hund auf Wendisch
genannt wird.“

Tu pak smě so prajić, zo je wón so mylił: Delnjoserbske “pjas” dźě wotpowěduje
drjewjanskemu słowej. Po zemrěću rěče pak so hišće wěste wosebitosće, kaž
narodna drasta a wědomje wo słowjanskim pochadźe wobchowachu. Tak mamy na
přikład 75 fotow wopyta Georga V. (1819-1878), poslednjeho hannoverskeho krala
we Wendlandźe w juliju 1865. Na nich su stare a drohotne swjedźenske drasty
Drjewjanow widźeć. Pozdźišo pósłachu swojemu kralej hišće dalšu fotowu zběrku do
eksila, w kotrejž je mjez druhim stare wašnje natwara wsow, tak mjenowanych
kulowcow, na 42 wobrazach zdźeržene.

Tak je spóznać, zo drje je słowjanska rěč wobydlerstwa srjedź 18. stolěća
wumrěła, nic pak drasta, wědomje a wěste dalše wosebitosće. Mjez swětowymaj
wójnomaj so na přikład we wokrjesu Lüchow-Dannenberg 500 ludźi při ličenju luda
jako wendiske wuzna. 1905 bě posledni, pak hižo stajeny, wendiski kwas. Kulowcy
so do dźensnišeho swěru zachowaja.

Tež zapadosłowjanske zemjanstwo je hišće žiwe. Tak su dźensa w Němskej wjacori
direktni potomnicy sławneho Niklota, wjercha Obodritow, žiwi a su sej tež
swojeho pochada wědomi. Mjez nimi wojwoda Georg Borwin zu Mecklenburg-Strelitz
(*1956).

Hakle we 18. stolěću započachu so rěčespytnicy, na přikład Gottfried Wilhelm
Leibniz (1646 - 1716) a Arnošt Muka, za mrějucu drjewjanšćinu zajimować.
Zběrachu a přepytowachu poslednje zbytki rěče. Po Druhej swětowej wójnje su so
wjacori slawisća nadrobnje z tej rěču zaběrali a někotři z nich su ju samo rěčeć
zamóhli. Tak na přikład Prof. Dr. Reinhold Olesch (1910 - 1990), w Greifswaldźe,
Lipsku a Kölnje skutkowacy slawist a filologa, kiž wuda swój „Thesaurus Linguae
Draveanopolabicae“ w štyri zwjazkach po dołholětnem dźěle.

“Vocabularium Venedicum” Wustrowskeho pastora Christiana Henniga a
“Wendlandchronik” Süthenskeho šołtu Johanna Paruma Schultza stej najwažnišej
žórle drjewjano połobšćiny. Drjewjanske knihi njejsu ženje nastali, jenož teksty
a małe zběrki słowow a přisłowow su nam zdźeržene. Kaž hižo z přirunowanja
druhich słowjanskich rěčow znate, ma tež drjewjanski słowoskład wulke podobnosće
ze serbšćinomaj. Hdyž su wěste swojoraznosće a typiske změny znate, hodźa so
mnohe słowa jara lochko rozumić.

Zajimawe su na přikład tajke rozdźěle, kaž při pomjenowanju Němcow: hs. Němc -
drw. siostě Drjewjanske “siostě” rěka tak wjele kaž Saksojo. Woni běchu jich
bliši susodźa.

Pattínze lgotóya pít tunsa. - Ptački lětaja pod mróćelemi. (tunsa - hs. tučel,
ds. tyca, pl. tęcza, n. Dunst)

Jednotliwe słowa derje rozumimy, ale w sadźe abo samo w tekstach je to zwjetša
hinak, dokelž je drjewjanšćina w času jeje zběranja a składowanja hižo jara
přeněmčena była. Nimo toho su ći, kiž su ju napisali, nižoněmsku narěč rěčeli a
njeje dźensa wjele wo jeje fonetice znate. Jednotny prawopis wězo tež nihdźe
njenadeńdźeš.

Drjewjanšćina šłuša do lechiskeje podskupiny słowjanskich rěčow, kaž pólšćina
abo kašubšćina. To je na přikład na zdźerženych starosłowjanskich nosowkach
widźeć:

Tak drje mohło so wo drjewjanšćinje jako jeničce wobchowanu, poměrnje derje
přeslědźenu, narěč Obodritow rěčeć.



https://hsb.wikipedia.org/wiki/Deutschland

Němska (němsce Deutschland, hamtsce Bundesrepublik Deutschland, Zwjazkowa
republika Němska) je w Zakładnym zakonju konstituowany federalny srjedźoeuropski
stat, kotryž wobsteji ze 16 Zwjazkowych krajow. Zwjazkowa republika je
swobodniski-demokratiski a socialny prawny stat a woznamjeni najmłódšu formu
němskeho narodneho stata. Stolica Němskeje je Berlin.

Němska je sobuzałožer Europskeje unije (EU) kaž tež jeje na wobydlerstwo
najbohatši kraj a twori ze 17 dalšimi statami EU měnowu uniju, europasmo. Wona
je čłon UNO, OECD, NATO, G7 a G20. Zwjazkowa republika Němska płaći jako
politisce wliwapołny stat w Europje a je často pytany partnerski kraj na
globalnej runinje.

Po nominalnym nutřkokrajnym bruttoprodukće je Němska najwjetše ludowe
hospodarstwo Europy a štwórte najwjetše swěta. W lěće 2012 běše wona třeći
najwjetši ekstportowy a importowy stat. Indeks za čłowjeske wuwiće liči Němsku k
jara wysoko wuwitym krajam.

Němska mjezuje na dźewjeć susodne kraje (Danska w sewjeru; Nižozemska, Belgiska
a Luxemburgska w zapadźe; Francoska w juhozapadźe; Šwicarska a Awstriska w juhu;
Čěska a Pólska we wuchodźe), na Sewjerne a Baltiske morjo w sewjeru a w juhu na
hory Alpy. Němska leži w měrnym klimowym pasmje, liči z 80 milionami
wobydlerjemi k husće wobsydlenym statam a płaći mjezynarodnje jako kraj z třećej
najwyšej ličbu připućowarjow.

Z něhdźe 3,4 milionami wobydlerjemi na 892 km² je Berlin najwjetše město kaž tež
kulturelne a medijowe srjedźišćo kraja. Dalše wulkoměsta su Hamburg (1,7 mil.
wobydlerjow), Mnichow (1,4 mil. wobydlerjow), Köln (1 mil. wobydlerjow) a
Frankobrod nad Mohanom (0,7 mil. wobydlerjow).

Wot 7. oktobra 1949 do 3. oktobra 1990 wobsteještej dwaj němskej stataj: Němska
zwjazkowa republika a Němska demokratiska republika.

Wustawa a tuž prawizniski a politiski fundament Zwjazkoweje republiki je
Zakładny zakoń, kotryž bu dnja 23. meje 1949 přiwzaty. Najwyše wustawowe organy
Němskeje su Zwjazkowy sejm a Zwjazkowa rada (legislatiwa), Zwjazkowe knježerstwo
z kanclerom (eksekutiwa) a Zwjazkowe wustawowe sudnistwo (judikatiwa). Hłowa
stata je Zwjazkowy prezident, kotryž w poprawnym zmysle njeje čłon eksekutiwy.

Tuchwilu knježi na zwjazkowej runinje wulka koalicija z CDU, CSU a SPD pod
kanclerku Angelu Merkel.

Hač k znowazjednoćenju němskeju statow wobsteješe Zwjazkowa republika Němskeje z
11 zwjazkowych krajow. W lěće 1990 so pjeć nowych krajow, Braniborska, Durinska,
Mecklenburgsko-Předpomorska, Sakska a Saksko-Anhaltska, přidruži.



https://hsb.wikipedia.org/wiki/D%C5%BAiwi_drapalc

Dźiwi drapalc (Dipsacus fullonum, Syn. Dipsacus sylvestris) je rostlina ze
swójby drapalcowych rostlinow (Dipsacaceae). Dalše serbske mjeno je drapałka.

Łopjena ma často kałate srjedźne nerwy. Spódnje łopjena docpěwaja dołhosć wot 30
hač do 40 cm a su krótkostołpikate, jejkojte, zwjetša njerozdźělne, zubate,
wutworja rozetu a ze spočatkom kćěwa wuschnu. Stołpikowe łopjena su lancetojte,
zubate abo cyłokromne, přećiwostejne a na spódku w formje titki zarosćene.

Kćěje wot julija hač awgusta. Štyrikónčkowe, lila kćenja steja w hustych,
(dołhojće)jejkojtych, walcojtych, kehelojtych abo cylindrojtych hłójčkach z
dołhosću wot 3 hač 8 cm. Njesu dołhe, wobłukate, kałace přikrywne łopješka w
dwěmaj rjadomaj a seršćate pluwowe nošne łopješka, kotrež su dlěše hač kćenja a
hišće dołho po kćěwje zawostanu. Króna je štyrikónčna. Jeje rołka docpěwa
dołhosć wot něhdźe 1 cm. Keluch je štyrihranity. Kćenja so w rynčce wokoło
hłójčki puknu.

Rostlina je w srjedźnej a južnej Europje, juhozapadnej Aziji, sewjernej Americe
a na Kanariskich kupach rozšěrjena.



https://hsb.wikipedia.org/wiki/Cyrkej_swjateho_M%C4%9Br%C4%87ina

Cyrkej swjateho Měrćina (łaćonsce St. Martini Episcopi Confessoris) je
serbsko-katolska wosadna cyrkej w Njebjelčicach. Wona steji na granitowym kopcu
w sewjerowuchodnym dźělu wsy, sewjernje hłowneje dróhi. K wosadźe słušatej nimo
wosadneje wsy tež wjesce Serbske Pazlicy a Pěskecy (wot 1765). Wona wobsteji
znajmjeńša z 15. lětstotka a bě klóštrej Marijina hwězda podstajena. Tak wosta
tež po reformaciji katolska.

Nowa cyrkej swjateho Měrćina bu wot 1740 do 1743 w barokowym stilu po naćisku
italskeho architekta a twarskeho mištra Drježdźanskeje dwórskeje cyrkwje Gaetano
Chiaveri při puću do Serbskich Pazlic natwarjena. Kóšty přewza po zdaću
kurwjerchowski guwerner Sakskeje, Egon Anton Fürst zu Fürstenberg, kiž bě
Budyskemu tachantstwu před swojeje smjerće 1716 za nowotwar katolskeje cyrkwje
předwidźane pjenjezy darił. Na zapadnej stronje cyrkwinskeje łódźe namaka so
wěža, na wuchodnej stronje sakristija. Prěnjotna trojoposchodowa króna wěže,
podobna na Budysku radnicu, bu w lěće 1830 wottorhana a masiwna nowa kupola
natwarjena, kotrejž so w ludowym erće „latarnja“ praji.

1907 je farar Kubaš ju nutřka wobnowić dał a 1938 slědowaše wonkowne wobnowjenje
pod fararjom Handrikom. W lěće 1976 bu wěža znowa wobmjetana. W cyrkwi namakatej
so 16 metrow wysoki a 5,5 metrow šěroki běły hłowny wołtar a retabla z drjewa w
barokowym stilu. Při wołtarje su swjećo swjateje Marije donjebjeswzaća, nad tym
swjećo swjateho Měrćina a na bokomaj swjatej Katyrna a Marhata. Při drjewjanej
běłej baroknej klětce předstaja so ewangelisća.

Drjewjany južny wołtar, swjećeny swjatemu Měrćinej, je 8,5 metrow wysoki a
nimale štyri metry šěroki a bu wot fararja Kubaša z Hainsbergskeje cyrkwje pola
Aachena kupjeny a 1892 w Njebjelčicach nastajeny. Wobraz swjateho Měrćina,
prošerjej płašć dawaceho, bu w lěće 1899 wot sakskeje princesny Mathildy
darjene. Sewjerny wołtar je runje tak drjewjany a swjatej Mariji swjećeny. Šěsć
metrow wysoki a 270 cm šěroki běły, zdźěla pozłoćeny wołtar pokaza na wołtarnym
wobrazu Mariju, Jězusa Chrystusa z křižom a Boha Wótca kaž tež postawje swjateju
Hańže a Marhaty na bokomaj.

Na wjacorych městnach namaka so wopon klóštra Marijineje hwězdy z pismikami
C.S.A.M., poćahowacymi so na abatisu Cordulu Sommer (Cordula Sommer Abbatissa
Mariastellensis).

Hač do lěta 1917 měješe Njebjelčanska cyrkej dwaj zwonaj a wot 1923 tři nowe
(Marijiny, Měrćinowy a Józefowy), kiž buchu pak w Druhej swětowej wójnje
zebrane. 1964 dósta cyrkej štyri nowe zwony z Apoldy.



https://hsb.wikipedia.org/wiki/Cleopatra_Stratan

Cleopatra Stratan (* 6. oktobra 2002 w Chișinău, Moldawska) je dźowka
spěwytwórca Pavel Stratan a najmłódša spěwarka, kotraž je hdy hit čisła jedyn
docpěła. Jeje najznaćiša pěseń Ghiţă bě w Moldawskej a Rumunskej ale tež
mjezynarodnje hit.

Pavel Stratan dźěłaše w lěće 2005 w Bukaresće na swojim třećim albumje. Jeho
małka dźowka bě při nahraćach při tym a hraješe w studiju, mjeztym zo je jej nan
swoje spěwy nahrał. Spontanje wza wona při spěwje Mama jedyn swobodnych
mikrofonow a sobu spěwaše. Studijowy crew bě wot připadneho nahraća zahorjeny a
woni wobzamknyli, ju hišće dalše spěwy spěwać dać. Z tych nahraćow nastawaše
album La vârsta de trei ani (přełožk.: W starobje třoch lět), kotryž w lěće 2006
w Rumunskej je so wozjewjeny. Plata awansowaše z 150.000 předatymi jednotkami k
wulkim překwapjenskim wuspěchu a bu z dwaj króć platinom ale tež MTV Award za
najlěpši album w Rumunskej w lěće 2006 wuznamjenjeny. Wosebity hit bě při tym
spěw Ghiţă, kotryž bě w Rumunskej za čas pjeć tydźenjow na prěnim městnje
chartow.

Přez ertnu propagandu we wukraju žiwjacych Rumunow a Moldawčanow ale tež přez
YouTube so sta spěw tež mjezynarodnje znaty. Album je so na to tež w Japanskej,
Taiwanje, Južnej Koreji, Španiskej a Mexiku jewił. Cleopatra spěwaše nimo
rumunskeho originala hišće jendźelsku a rusku wersiju nutř.

Jeje prěni wustup měješe dnja 20. awgusta 2006, hdyž třilětna wot jeje nana na
gitarje přewodźena před 400 wopytarjemi w Bukarestskim Teatrul Nottara
dwuhodźinski koncert daše. W decembrje 2006 wustupi hižo štyrilětna při hodownej
gala w Piatra Neamț a dóstawaše za spěwanje jeničkeho spěwa 10.000 US-dolarow.
Jeje nan dawaše pozdźišo cyłu sumu w telewiznej show za karitatiwne zaměry.
Runočasnje je wón wozjewił, zo by Cleopatra po enormnej medijowej kekliji
tuchwilu žane wustupy wjace činiła.

W meji 2007 dóstawaše při spožčenju myta wot MTV România w Hermannstadt dwaj
Music Awards, jako Best New Artist a za Best Song.

W lěće 2008 wobzamknje jeje nan z Cleopatra nowy album nahrać, kotryž je so po
přikładźe prěnjeho pod titulom La vârsta de cinci ani (přełožk: W starobje pjeć
lět) jewił. Wot tutoho albuma so sta wosebje spěw Zunea-Zunea hit. Dnja 13.
decembra 2008 je w Chișinău jeje małki bratr porodźił, kotryž so je na jeje
namjeće na mjeno Cezar křćił.

Kónc 2009 je so jeje třeći album jewił, na kotrymž wona hromadu z jeje nanom
rumunske hodowne spěwy, tak mjenowane colinde, spěwa.

Hač do 2011 je Cleopatra z jeje staršimaj a jeje bratrom w Chișinău bydliła,
stolica Moldawskeje, a je tam do šule šła. Potom so je swójba cyle do Rumunskeje
přesydliła a je žiwa nětko w Bukaresće.

Na jeje prěnim albumje wozjewjeny spěw Ghiţă bě w lěće 2006 za čas pjeć
tydźenjow na prědnim městnje rumunskich chart, na časowym dypku hdyž Cleopatra
bě hakle štyri lěta stara. Po Guinesowej knize rekordow je wona tuž najmłódša
spěwarka, kotraž je hdy hit čisła jedyn w kraju docpěła. Rekord zastawaše před
njej francoski dźěćacy star Jordy a před tym Shirley Temple.

Cleopatra je tež jako dotal najmłódša hudźbnica MTV Award dóstała (2006 Best New
Album w Rumunskej, 2007 Best Song a Best New Artist) a płaći jako najmłódša
spěwarka, kotraž je dwuhodźinski koncert wobstała.



https://hsb.wikipedia.org/wiki/Chwa%C4%87icy

Chwaćicy (němsce Quatitz) su wjes z 257 wobydlerjemi, kotraž słuša wot 1994 k
Wulkodubrawskej gmejnje. Wone leža na sewjernym kóncu Budyskeho spjateho jězora.

Wjes naspomni so k prěnjemu razej w lěće 1360 jako Quaticz. Sydlerskostawiznisce
jedna so wo nawsowc z 241 ha wulkimi wjesnymi honami. Hač do lěta 1994 běchu
Chwaćicy ze samostatnej gmejnu, ke kotrejž słušachu wot lěta 1936 Dalicy, Ješicy
a Křiwa Boršć.

We 1880tych lětach mějachu Chwaćicy po statistice Arnošta Muki cyłkownje 376
wobydlerjow, z nich 346 Serbow (92 %) a 30 Němcow. 1956 zwěsći Arnošt Černik
serbski podźěl wobydlerstwa wot hišće 64,5 %. Ewangelscy wobydlerjo přisłušachu
ze 17. lětstotka Malešanskej wosadźe. W lěće 1899 natwari so pod nawodom
twarskeho rady Ernst Giese nowa wosadna cyrkej we wsy samej. Pódla cyrkwje
namaka so nimo toho 1858 natwarjena neogotiska kapałka.

Do Chwačanskeje wosady słušeja wsy Chwaćicy, Dalicy, Ješicy, Křiwa Boršć a Mała
Dubrawa kaž tež ewangelscy wobydlerjo z Boranec, Lutobča a Měrkowa.



https://hsb.wikipedia.org/wiki/Chaos

Chaos (grjeksce χάος, cháos) je staw dospołneho njeporjadka a zašmjatanosće a z
tym napřećiwk ke kosmosej, grjekskemu zapřijeću za porjadk.

W Teogoniji grjekskeho basnika Hesioda (ca. 700 do Chr.) je chaos prěnjotny staw
swěta: „Zawěrno, najprjedy nasta chaos a pozdźišo zemja.“ (werš 116). Chaos je w
tutym kosmogoniskim mytosu podobny na ničo a na prózdnosć. Dźěsći abo potomnikaj
chaosa stej pola Hesioda Nyks, bohowka nocy a Erebos, bóh ćěmnoty. Tohorunja su
z chaosa wušli Gaia (zemja) Eros (bóh lubosće) a podswět Tartarus.

W prěnich stawiznach stworjenja swěta w bibliji (Genezis 1,1-5) hodźitej so
słowje „pusta a prózdna“ jako hinaši wuraz za chaos interpretować. W hebrejskej
bibliji steji na tutym městnje תֹהוּ וָבֹהוּ, štož so pozdźišo jako „tohuwabohu“
pola nas zadomi.

Ničo njemóže bjez porjadka eksistować – ničo njemóže bjez chaosa nastać. (Albert
Einstein)

Praju wam: Dyrbiš hišće chaos we sebi měć, zo by móhł rejowacu hwězdu porodźić.
(Friedrich Nietzsche, předrěč Zarathustry w Also sprach Zarathustra)

Chaos je tak dołho chaos, doniž njerozumimy, zo je to wyši porjadk. (Gerd
Gerken)



https://hsb.wikipedia.org/wiki/Ca%C5%82tki

Całtki abo całtka (Convallaria majalis) je jenička družina monotypiskeho roda
(Convallaria) w podswójbje ruskusowych rostlinow (Nolinoideae) znutřka swójby
hromakowych rostlinow (Asparagaceae). Prjedy běchu dźěl całkowych rostlinow
(Convallariaceae). Molekularnobiologiske přepytowanja přinjesu dźensniše
přirjadowanje.

Delnje łopjena su šupizkojte. 2 hornjej łopjenje stej šěroko-lancetojtej,
paralelno-nerwnej, docpěwatej dołhosć mjezy 10 a 20 cm.

Kćěja wot meje hač do junija. Kwětnistwo je dołhostołpikate, wuńdźe z paže
najhornišeho šupizkojteho łopjena. Nošne łopjena su móličke, krótše hač kćenjowe
stołpiki. Kćenja su nygace, zwonate, docpěwaja dołhosć mjezy 5 a 7 mm. 6
kćenjowych łopjenow su zarostowane, z małymi, won zhibowanymi kónčkami.

Całti su w nimale cyłej Europje (w juhu jenož w horinach), we wuchodźe hač do
centralneje Azije rozšerjene.

Rostlina wobsahuje glykosidy (Cardenolide), kotrež buchu za lěkowanje wutrobnych
chorosćow wužiwane. Jich wuskutkowanje je podobne na tym čerwjeneho naporsta
(Digitalis purpurea).



https://hsb.wikipedia.org/wiki/Bohosudov

Bohosudov (němsce Mariaschein) je měšćanski dźěl Krupki (němsce Graupen) w
Čěskej. Je předewšěm přez putnisku cyrkej Bolosćiweje maćerje Božeje znaty,
kotraž so tež po něhdyšim wjesnym mjenje pomjenuje.

Bohosudov leži w sewjernych Čechach, 7 km sewjerozapadnje wot Teplic. Přez
měšćanski dźěl Krupki wjedźe dróha čo. 253, po kotrejž so Bohosudov z Dubí abo z
Ústí nad Labem docpě.

Mariaschein wuwiwaše so poněčim ze wsy Althof z jeho z 13. lětstotka pochadźacym
wodowym hrodom a w lěće 1446 naspomnjenej wsu Scheine (tež Schein, Scheune). W
lěće 1591 připadny wjes Scheine Chomutovskim jezuitam, kotřiž wokoło lěta 1650
twarjenje konwenta a putniskeje cyrkwje započachu, kotruž Mariaschein
mjenowachu. Tute mjeno bu wot lěta 1670 tež na wobě gmejnje Althof a Scheine
přenjesene. Na zakładźe Benešowych dekretow dyrbješe němske wobydlerstwo
Mariaschein po druhej swětowej wójnje wopušćić. W lěće 1961 bu Bohsudov do
Krupki zagmejnowany.

K wuwiću putnikowanja rozprawja legenda, zo rjadniske sotry z klóštra w Světecu,
kotryž bu wot husitow wotpaleny, do Krupkowych lěsow ćeknychu. Při ćěkańcy
wzachu Marijinu postawu z běłeje hliny sobu a schowachu ju w lipje. Po druhej
podawiznje bu tu w lěće 1424 pječa na 300 wojowarjow, kotřiž běchu z bitwišća
pola Aussig ćeknyli, wot husitow morjeni.

W lipje zakryta Marijina postawa je so pječa pozdźišo holcy w nuzy zjewiła. Na
to bu na tutym městnje drjewjana kapałka natwarjena, w kotrejž so hnadowny
wobraz bolosćiweje maćerje Božeje postaji a kotraž bu w lěće 1443 přez kamjentny
twar narunana.

Prěnje Marijine putnikowanje je so hižo w lěće 1610 wotměło. Někak štyrceći lět
pozdźišo započachu jezuića putnisku cyrkej twarić, kotraž bu w lětach 1701–08 w
nadawku hrabjow Kolowrat wot Litoměričanskeho diecezanskeho twarskeho mištra
Giulio Broggio a jeho syna Sohn Octavio Broggio w barokowym stilu přetworjeny.

Nad zachodowym portalom je mjez dwěmaj přetorhnjenymaj kulowatymaj wobłukomaj
powjetšene zwobraznjenje hnadowneho wobraza. W nišomaj naprawo a nalěwo wot
zachoda stejetej soše jezuitskeju swjateju Ignac z Lojole a Franc Xaver. Južny
bok debja sochi čěskich krajnych patronow Wjacław, Ludmila, Jan Nepomuk a
Prokop, sewjerny bok swjeći Hana, Titus, Józef a Wojćech.

Cyrkej je přez křižowu chódbu ze sydom kapałkami wobdata, kotraž bu wot 1584 do
1590 natwarjena. Kapałki symbolizuja sydom bolosćow Marije a njesu mjena
załožerjow:

Mjez cyrkwju a křižowej chódbu bu studnjowa kapałka natwarjena, w kotrejž bu
žórło, kotremuž so hojiwe skutkowanje připisuje, zasadźena.

W lěće 1853 bu pódla hnadowneje cyrkwje holči seminar připrawjeny, kotryž so w
lěće 1882 rozšěrił. Gymnazij bu w lěće 1906 natwarjeny a dósta w lěće 1922
zjawnostne prawo. Hač do lěta 1925 bu jeničce tu 652 měšnikow wukubłane.

K 500-lětnemu wobstaću putnikowanja w lěće 1924 docpě Litoměričanski biskop
Josef Gross zběhnjenje putniskeje cyrwje k bazilice minor přez bamža Pius XI.
Podrys cyrkwje je samsna kaž tón cyrkwje Al Gesù z Vignola w Romje. Po druhej
swětowej wójnje putnikowanske wobchad přesta. Hakle w lěće 1968 směješe
dušepastyr zastaranje farstwa přewzać. Wot politiskeho přewróta w lěće 1989
putnikuja zaso kóžde lěto w juliju sta Łužiskich Serbow do Bohosudova. Nimo toho
so wot lěta 1992 kóžde lěto z Drježdźan sem dźěćace putnikowanje wotměwa.

Konwentowe twarjenje nasta po lěće 1668. Pódla konwenta postajichu jezuića w
lěće 1679 šulu łaćonšćiny. W běhu Józefinskich reformow bu konwent w lěće 1773
rozpušćeny a w lěće 1779 bu šula a preparandija za kandidatow wučbneho
zastojnstwa připrawjenej. W lěće 1853 bu biskopski gymnazij zahajeny, kotryž w
lěće 1950 Čěskosłowakski stat začini. W samsnym lěće bu konwentowe tworjenje za
interněrowanske lěhwo za čěskich jezuitow a přisłušnych druhich rjadow
postajene. Někotre lěta pozdźišo buchu twarjenja jako kaserna por
čěskosłowaksku, po lěće 1968 za sowjetsku armeju wužite, kotraž Bohusudov hakle
po 1991 wopušći. Hižo w lěće 1993 móžeše biskopstwo Litoměricy gymnazij w
něhdyšim konwentowym twarjenju, kotrež je w špatnym twarskim stawje, zahajić.



https://hsb.wikipedia.org/wiki/Bobrowc

Lilijowc (Magnolia) je ród ze swójby Lilijowcowych rostlinow (Anthericaceae).
Dalšej mjeni stej bobrowc a magnolija.

Eksistuje mnoholičbne lilijowcowe hybridy, kotrež z zahrodniskeje kultury
wuchadźachu. Wone buchu po přejomnych přiznamjenjach kaž habitus, wulkosć
kćenjow a barba kćenjow wuzwolene. Wuslědk su rosa, winočerwjene a žołte barby
kćenjow, kotrež so we wulkosći a formje wot Magnolia × soulangeana rozeznawaja.

Sćěhowace předstajenje systematiki roda sćěhuje Figlar & Nooteboom: Notes on
Magnoliaceae IV. Blumea 49: 87–100, 2004. Při tym buchu prjedawše rody Magnolia,
Manglietia, Michelia, Talauma, Aromadendron, Kmeria, Pachylarnax, Alcimandra k
jednemu rodej zjimane; to su wšě rody prjedawšeho wobjima swójby Magnoliaceae,
kotraž dźensnišej podswójbje Magnolioideae wotpowěduje; tuž zwonka wostanje
jeničce dwě družinje wobsahowacy ród Liriodendron, tuž podswójba
Liriodendroideae. Magnolia su nětko jenički ród podswójby Magnolioideae. Ród so
rozrjaduje do třoch podrodow, dwanaće sekcijow a někotrych podsekcijow:



https://hsb.wikipedia.org/wiki/Blind_Judgement

Blind Judgement běše serbska metal formacija, kiž skutkowaše mjez 2001 a 2006.
Wosebitosć skupiny běše jeje twjerdy stil, kotryž je skupinu k najtwjerdšej
serbskej skupinje ćinił. Wot Blind Judgement eksistuja wjacore natočenja.

W lěće 2001 wot Mateja, Jana, Romana a Měrćina na iniciatiwu Mateja a Jana
załožena, zwučowaše skupina tehdy hišce pod mjenom S.O.. Tež prěnjej wustupaj
złožeše skupina pod tutym mjenom, ale hižo z Veroniku. Ze změnu wobsadźenja
(Roman wopušći skupinu a Christof so přidruži) so tež mjeno změnješe. W
slědowacych lětach hraješe skupina na přikład na Battle of the bands, w
Budyšinje, Kamjencu, Haslowje, Chrósćicach a hišće na wjele druhich městnach. W
lěće 2004 Syman do skupiny jako druhi spěwar zastupi. W běhu dalšeho lěta Matej
wustupi. Slědowachu wustupy na přikład na Nukstoku a Dnjach młodźiny. 2006 so
skupina rozpusćeše, k tomu so organizowaše hudźbny wječork "The Last Gathering"
wot Barakki a skupiny Blind Judgement. Běše to wodchadnička (tam pomjenowana
jako wodka-dnička, skupina poskičeše za wšitkich wodku) skupiny, kiž so tam wot
jewišća kaž tež připosłucharjow porjedźi.



https://hsb.wikipedia.org/wiki/Bjarnat_Cy%C5%BE

Bjarnat Cyž (němsce Bernhard Ziesch, * 4. róžownika 1951 w Měrkowje) je serbski
politikar a domowinski funkcionar. Wukubłany diplomowy inženjer elektrotechniki
sta so w lěće 1987 z prěnim bjezstronskim sekretarom zwjazkoweho předsydstwa
Domowiny. Aferu wo kritiskich wuprajenjach studentowych nowin „Serbski student“
komentowaše Cyž w hodowniku 1988: „Praša so, hač móže nětko kóždy šmórać, štož
wón chce a hač smy woprawdźe nuzowany, tajke něšto hišće rozšěrić.“ W běhu
přewróta bu wón 17. nalětnika 1990 jako nowy předsyda zwjazka Łužiskich Serbow
wuzwoleny. Přećiwny kandidat bě zastupjer serbskeho kulowateho blida Jan Malink.
Jeho naslědnik jako předsyda Domowiny bě komponist Jan Pawoł Nagel. Wot lěta
1992 hač do decembra 2016 bě Cyž jednaćel organizacije.

Bjarnat Cyž je woženjeny a bydli w Nowej Jaseńcy. Cyžec swójba je jara aktiwna w
serbskim zjawnym žiwjenju. Mandźelska Mónika je předsydka Zwjazka serbskich
rjemjeslnikow a předewzaćelow, syn Pětr předsyda Zwjazka serbskich spěwarskich
towarstwow. Wobaj staj tohorunja čłonaj zwjazkoweho předsydstwa Domowiny, kaž
tež Cyžowy kuzenk Marko Hančik, kotryž bě nimo toho předsyda załožboweje rady
Załožby za serbski lud mjez 2000 a 2003. Syn Michał je nawoda Sakskeho
wukubłanskeho a wupruwowanskeho kanala w Budyšinje. Zapósłanča němskeho
zwjazkoweho sejma Marja Michałkowa je Cyžowa sotra a bě předsydka załožboweje
rady mjez 1995 a 1999.

Bjarnat Cyž je z čłonom prezidije organizacije FUEN a załožboweje rady Załožby
za serbski lud.



https://hsb.wikipedia.org/wiki/Beno_%C5%A0o%C5%82ta

Beno Šołta (němsce Benno Scholze; * 16. oktobra 1891 w Radworju, † 4. awgusta
1968 w Drježdźanach) bě serbski farar a narodny prócowar.

Narodźi so jako syn wučerja w Radworju a wopytowaše Tachantsku šulu a preparandu
Katolskeho wučerskeho seminara w Budyšinje. Wot 1907 do 1915 bě chowanc
Serbskeho seminara w Praze, hdźež bě do 1912 ze šulerjom němskeho Małostronskeho
gymnazija a 1912–15 ze studentom teologije. W lěće 1920 promowowaše na
Lipšćanskej uniwersiće pola profesora Matije Murka wo tematice prěnjeho
hornjoserbskeho přełožka biblije Jurja Hawštyna Swětlika.

Wot lěta 1916 skutkowaše jako kapłan w Lipsku a w lěće 1926 přewza farske městno
w bliskim Markranstädće, hdźež wosta hač do lěta 1938. 1938–41 bě z fararjom w
Pěrnje, hdźež pomhaše pólskim cuzym dźěłaćerjam. Hižo jako kapłan bě so w Lipsku
mjez druhim wo pólskich dźěłaćerjow starał. W lěće 1940 zebra jemu gestapo
wšitke słowjanske knihi a listy. 1941 bu dla zakazanych aktiwitow na dobro
Polakow w Pěrnje zajaty a kaž Alojs Andricki do tak mjenowaneho „fararskeho
bloka“ w koncentraciskim lěhwje Dachau donjeseny, hdźež wosta hač do kónca
Druheje swětoweje wójny, jako so do Pěrna nawróći. Hač do wuměnka w starobje 75
lět bě tam znowa farar, arcyměšnik a duchowny rada.

Po wójnje słušeše w lěće 1945 z fararjom Janom Cyžom k załožerjam
Łužiskoserbskeho narodneho wuběrka. Hižo 1930 bě hromadźe z nim w nadawku
Serbskeje ludoweje rady pola pólskeho wonkowneho ministerstwa wo podpěrje Serbow
prosył. Beno Šołta bě wot 1915 čłon Maćicy Serbskeje.



https://hsb.wikipedia.org/wiki/Barentsowe_morjo

Barentsowe morjo (norwegsce Barentshavet, rusce Баренцево море/Barencewo morje)
je nakromne morjo Arktiskeho oceana sewjernje europskeje twjerdźe. Leži mjez
ruskim Franca Józefowym krajom na sewjeru, Nowej Zemlju na wuchodźe, ruskim a
norwegskim brjohom na juhu a norwegskim Svalbardom na sewjerozapadźe a bu po
nižozemskim namórniku Willemje Barentsu pomjenowane.

Z přerěznej hłubokosću wot něhdźe 230 metrow słuša k hłubšim šelfowym morjam.
Dla Sewjeroatlantiskeho pruda, wotnožki Golfoweho pruda, je wjele přistawow při
Barentsowym morju tež w zymje bjez lodu, byrnjež leža daloko na sewjeru.

Jako hranica mjez Barentsowym a Europskim sewjernym morjom płaći linija wot
Svalbarda přez Mjedwjedźowu kupu hač k Sewjernemu kapej. W juhu je Běłe morjo za
połkupu Kolu jeničke nakromne morjo Barentsoweho morja. Za Nowej Zemlju na
wuchodźe leži Karaske morjo.

Za čas zymneje wójny a tež po tym běše mórska hranica mjez Sowjetskim zwjazkom
resp. Ruskej a Norwegskej zwadna. W aprylu 2010 wujednaštej stataj zrěčenje, po
kotrymž běži hranica wosrjedź něhdźe 175.000 km² wulkeho zwadneho teritorija.

Najwjetše město při brjohach Barentsoweho morja je Murmansk w Ruskej, hdźež so
namaka – runje kaž w něhdy finskej Pječenze – stejišćo ruskeje polarneje floty.
W Barentsowym morju nadeńdźe so tež najwjetši wobstatk zešrótowanych atomowych
podnurjakow na swěće, štož předstaji riziko za přirodu a přimórske kónčiny.

Pod niłšim wuchodnym dźělom morja, hdźež so rěka Pječora do njeho wuliwa, su
bohate łožišća zemskeho wolija. Tež w juhozapadźe nadeńdu so wolijowe a płunowe
łožišća. Z 1970tych lět so z morja wolij wudobudźe, štož bě tehdom přičina
konflikta mjez přimórskimaj krajomaj.



https://hsb.wikipedia.org/wiki/B%C4%9Brnjacy_ry%C5%BEenk

Běrnjacy ryženk (Leptinotarsa decemlineata) je bruk ze swójby ryženkow
(Chrysomelidae) z porjada (Coleoptera).

Po němskej wikipediji wědomostne mjeno Leptinotarsa decemlineata woznamjenja
němsce někak "Zehnstreifen-Leichtfuß" a serbsce potajkim "lochka noha ze dźesać
smužkami" abo "dźesaćsmužkowa lochka noha".

7 hač 15 milimetrow dołhi běrnjacy ryženk je žołty, při čim jeho šijowa taflička
(němsce de:Halsschild) čorne blečki ma a na třěškach (tež pokryw křidłow) dźesać
ćěmnych podołhostnych smužkow je.

Bruk je swětadaloko rozšěrjeny. Originalnje pochada, kaž tež běrnowa rostlina, z
Ameriki. Jeho originalna ameriska domizna ležeše w zwjazkowym staće Colorado. W
Ameriskej jendźelšćinje bu běrnjacy ryženk tež "Colorado beetle" mjenowany. Jeho
originalna picowa rostlina bě de:Büffelklette, kotraž tež k swójbje wrónidłowych
rostlinow słuša. Přechod na běrnu so poprawom připadnje stał. Přez předobywanje
běłych sydlerjow a z nimi jich běrnjacymi rostlinami) bu brukej jeho nowa picowa
rostlina praktisce napřećo přinjesata.

W Europje był běrnjacy ryženk prěni raz w lěće 1877 w přistawach wot Liverpool a
Rotterdam zawohladany. W Němske su prěnje namakanki za Mülheim am Rhein a Torhow
(Sakska) tež za lěćo 1877 dopokazowane. Hižo w tutym času bu wo njesnadnych
napinanjach rozprawjene, plagu zamjezować. W lětomaj 1887 a 1914 su nowe wulke
nadpadowe wuchadźišća w Europje wustupowali. W lěće 1922 so je běrnjacy ryženk
na wulkej šěrokosći skónčnje wot wuchoda her do znutřkowneho kraja předobywał a
250 km² běrnjacych wobrostow wokoło Bordeaux skóncował. W lěće 1936 je po Rynje
dochadźał a so z spěšnosću wot 20-30 km na lěće do wuchoda rozšěrjował. W lěće
1945 je na Łobjo dochadźał, w lěće 1950 na Odru. W lěće 1960 je skónčnje Pólsku
přeprěkował a UdSSR docpěł. W Europje běrnjacy ryženk žane přirodne žratne
njepřećele nima, jeho warnowace barby su jeho optimalnje škitali (hlej tež
Mimikry wosy). Hakle w poslednich lětdźesatkach su domjace ptače družiny
započinali, kaž bažanty, běrnjacy ryženk jako žratwa akceptować. Nimo toho
přepytuja, nad brukowej plagu z chemikalijow a zaměrne inficěrowanje brukow z
wěstymi bakterijowymi kmjenami dobyć.

Běrnjacy ryženk a jeho larwy su žiwe wot dźělow běrnjaceje rostliny (a druhich
wrónidłowych rostlinow ). Wottud tež mjeno "běrnjacy ryženk". Běrnjace ryženki
móžeja w krótkim času cyłe poła donaha wužrać.

Bruki wotpołožuja w juniju na łopjenowych delnich stronach běrnjacych rostlinow
kóždy raz pakety z 20-80 oranžožołtych jejkow. Cyle su na sančka něhdźe 1200
jejkow. Z jejkow so po 3 hač 12 dnjach larwy wulahnu. Su čerwjenojte a maja na
bokach a na hłowje čorne dypki. Larwy jara spěšnje wurostu a so tři raz slěkaja.
Po 2 hač 4 tydźenjach lězu do zemje, zo by so tam zakuklowali. Po něhdźe dwě
dalšimaj tydźenjomaj běrnjace ruženki wulězu, kotrež pak hišće znajmjeńša jedyn
tydźeń we pódźe wostanu. Na lěće je 1 - 2 brukowej generaciji, při čimž so w
srjedźnej Europje jenož jedna generacija wuwiwa, ale so w ćoplišich regionach
samo hač do třoch generacijow wuwiwa. Běrnjace ryženki přezymuja we pódźe.



https://hsb.wikipedia.org/wiki/B%C4%9B%C5%82a_wjerba

Běła wjerba (Salix alba) je rostlina ze swójby wjerbowych rostlinow
(Salicaceae). Wona je najwjetša a najčasćišo domjaca wjerba.

Běła wjerba je spěšnje rosćacy štom, kotryž docpěwa wysokosć wot 6 hač do 30 m.
Štom móže starobu wot hač do 300 lět docpěwać.

Zdónk je tołsty (hač 2 m) a so blisko pódy rozdźěli. Skora je žołtojta ze
ćmowymi korkowymi brodawkami, kotraž pozdźišo je šěrobruna a hłuboko rozpukana.

Zrunane hałuzy su žołtobrune hač čerwjenobrune a na kónčkach lochko přewisuja.
Młode hałuzy su kosmate. Wurostki so napadnje slěbrojće błyšća a su zhibujomne.

Wuske, krótko stołpikate, lancetojte łopjena su jaskrawje zelene, na delnim boku
židźane kosmate a docpěwaja dołhosć wot 8 cm (wot 5 hač do 12 cm, wot 6 hač do
10 cm) a šěrokosć wot hač do 2 cm. Na kromje su sćeńka zubate a žałzate. Młode
łopjena su na woběmaj kromomaj židźane kosmate.

Kćěje wot apryla hač do meje. Kćenja su dwudomne a so z łopjenami jewja. Muske
micki su žołtojte, zrunane abo zhibnjene postupuja a docpěwaja dołhosć wot 4 hač
do 6 cm. Žónske micki su zelenojte, zrunane a dopcpěwaja dołhosć wot 3 hač do 5
cm. Nošne łopješko kćenjow je jednobarbne. Płódnik je nahi a nimale sedźacy.



https://hsb.wikipedia.org/wiki/Arno%C5%A1t_Herman

Arnošt Herman (němsce Ernst Hermann; * 28. januara 1871 we Wuricach, † 13.
januara 1940 w Budyšinje) bě serbski prawiznik a domiznowědnik a wot 1925 do
1934 z předsydu Maćicy Serbskeje.

Narodźi so jako syn Wuričanskeho kublerja a studowaše po Budyskim gymnaziju w
Berlinje a Lipsku prawnistwo. Wot 1896 hač do swojeje smjerće skutkowaše jako
rěčnik a notar w Budyšinje.

Hižo na gymnaziju bě předsyda tamnišeho serbskeho towarstwa Societas Slavica
Budissinensis. W Lipsku wubudźi znowa serbski wotrjad towarstwa Sorabicum a
wudawaše rukopisne nowiny, do kotrychž podawaše tež basnje a powědančka. W lěće
1893 organizowaše jězbu hornjoserbskich studentow do Błótow a 1894 bu za
hłowneho staršeho serbskich studentow wuzwoleny a jako tajki zamołwity za
schadźowanku w Bukecach.

W politiskim žiwjenju Budyšina sta so w lěće 1912 z předsydu konserwatiwneje
strony. We Weimarskej republice skutkowaše wot 1925 do 1929 jako předsyda
Serbskeje ludoweje rady a wobdźěli so w tutej funkciji na kongresomaj europskich
mjeńšinow 1925/26 w Genfje.

Wot lěta 1892 běše z čłonom, 1923–25 z městopředsydu a 1925–34 z předsydu Maćicy
Serbskeje. Organizowaše sobu wuměłske wustajeńcy Ludvíka Kuby, Měrćina
Nowaka-Njechorńskeho a Anta Trstenjaka. Po přewzaću mocy přez
nacionalsocialistow płaćeše jim porno młodemu Pawołej Nedźe jako poměrny
zastupjer Serbow, wotpokaza pak nowowólbu za předsydu Maćicy, přez čož sej
Domowina wodźacu rólu na čole serbskeho hibanja wudoby.

Wot 1906 běše nimo toho sobustaw Hornjołužiskeje towaršnosće wědomosćow w
Zhorjelcu. Na domiznowědnym polu wozjewjowaše předewšěm we Łužicy a w Časopisu
Maćicy Serbskeje nastawki k regionalnym stawiznam, mjenowědźe a k biografiskim
temam.



https://hsb.wikipedia.org/wiki/Andrej_Zaliznjak

Andrej Zaliznjak (rusce Андрей Анатольевич Зализняк, Andrej Anatoljevič
Zaliznjak) (narodźeny 29. apryla 1935 w Moskwje) je ruski rěčespytnik a čłon
Ruskeje akademije wědomosćow (předmjet literatury a rěče).

Zaliznjak je filologisku fakultu Moskowskeje statneje uniwersity skónčił, a
studowaše potom na Pariskej Sorbonje pola francoskeho stukturista André
Martinet.

Wuknje nětko na filologiskej fakulće Moskowskeje statneje uniwersity (wosebje w
předmjeće teoretiskeho a nałožowaneho rěčespyta) a w uniwersitach
Aix-en-Provence, Parisa a Genfa. W lěće 1987 sta so z korespondowacym čłonom
Akademije wědomosćow Sowjetskeho zwjazka, w lěće 1997 bywaše čłon akademije. Wón
dźěła w Instituće za slawistiku Ruskeje akademije wědomosćow.

Prěnja monografija Zaliznjaka, Ruska substantiwowa a adjektiwowa fleksija
(Русское именное словоизменение, 1967), bě pospyt deklinaciju substantiwow,
adjektiwow, pronomenow a numeralow w pisanej formje ruskeje rěče konsekwentne
algoritmisce wopisać. Studij rozjimuje wažne teoretiske problemy morfologije,
daja krute definicije wopřijećow słowna forma, gramatiski woznam, gramatiska
kategorija, akord-klaso, genus, akcentowa paradigma a druhe. Wo gramatiskich
kategorijach pad, čisło, genus a akord-klaso pisaše Zaliznjak wosebite nastawki,
hdźež so tute fenomeny z typologiskeje perspektiwy rozjimuja.

Jako pokročowanje idejow Ruskeje substantiwoweje a adjektiwoweje fleksije je so
jewiła Gramatiski słownik ruskeje rěče (1977, štwórty nakład w lěće 2003), hdźež
je za sto tysac ruskich słowow precizny fleksijowy model daty (a klasifikacija
tutych modelow namjetowana). Słownik, kotryž je Zaliznjak z ruku hromadźe nosył,
bywaše baza za praktisce wšě kompjuterowe programy awtomatiskeje morfologiskeje
analyzy ruskeje rěče (inkluziwnje programow za pytanje informacijow a
awtomatiskeho přełoženja).

Wot lěta 1982 studowaše A. A. Zaliznjak systematisce rěč wopismow na brězowych
skorach z Velikeho Nowgoroda. Wón je dźěła wo wotkryću wosebitosćow stareje
nowgorodskeje narěče wozjewił, wo jeje wosebitosće na rozdźěl k nadnarěčnej
staroruskej rěči, wo ortografiji a paleografiji wopismow na brězowych skorach a
wo metodach jich datěrowanja. W lěće 1995 je wón spowšitkownjany studij Stara
Nowgorodska narěč wozjewił (druhi nakład je so w lěće 2004 wozjewił). Dźěło
wobsahuje gramatiski wopis narěče a komentowane teksty nimale wšěch znatych
nowgorodskich wopismow na brězowych skorach.

Kniha Rěč wo wojerskej wuprawje Igora: dohlad rěčespyta (2004) je husto
diskutowanemu problemej awtentiskosće teksta Rěč wo wojerskej wuprawje Igora
(Слово о полку Игореве) wěnowana. Zaliznjak dopokaza, zo by-li něchtó tekst we
18. lětstotku falšował, by hoberske mnóstwo preciznych znajomosćow měć dyrbjał,
kotrež rěčespyt faktisce hakle w 19. a 20. lětstotku wotkrywaše. Eksistuja
kritisce wotwažowane rěčespytne argumenty přećiwo awtentiskosći teksta,
namjetowane wot rozdźělnych awtorow. Po powšitkownym wuwodźe Zaliznjaka je jara
njeprawdźepodobnje, zo je Rěč wo wojerskej wuprawje Igora falšowana.



https://hsb.wikipedia.org/wiki/Ameriski_buk

Ameriski buk (Fagus grandifolia, syn. F. americana, F. ferruginea) je štom z
roda bukow (Fagus) znutřka swójby bukowych rostlinow (Fagaceae).

Ameriski buk je w lěću zeleny štom, kotryž docpěje wysokosć wot 20 - 30 m a ma
hładku, slěbrošěru skoru.

Schódnje zarjadowane jednore lisćowe łopjena su jejojte abo šwižnje jejojte ze
zubatej kromu. Jich dołhosć wučinja 60-120 mm, šěrokosć 25-75 mm, dołhosć
stołpika 4-12 mm. Horni bok je błyšćaće módrozeleny, delni bok tróšku swětliši.

Ameriski buk je jednodomny rózno splažny (monözisch), tuž twori žónske ale tež
muske kćenja na tej samsnej rostlinje. Tute so w rozdźělnych, skerje
njenahladnych kwětnistwach z łopjenami na młodych wurostach jewja, muske kćenja
w hustych, wisacych promjenjach, žónske kćenja zrunane w 4-zapadakowej wobalce,
kotraž so z wodrjewjenym płodowym hornčkom (Cupula) nastanje.

Jako płody so něhdźe 2 cm dołhe worjechi tworja, bukwicy. Tute zrawja w
septembrje hač oktobrje. Sedźa zwjetša po dwěmaj w płodowym hornčku hromadźe,
přez čož typiske třihranita forma nastanje.

Rosće we wuchodnej sewjernej Americe wot Kanady w sewjerje hač k wysokoruninam
Mexiska w juhu, w hustych lěsach abo jako měšany lěs wot płoneho kraja hač na
něhdźe 1000 m wysoku.

Jako parkowy štom so ameriski buk skerje rědko wusadźuje. Při składnosći so jako
bonsaj plahuje.



https://hsb.wikipedia.org/wiki/Ablatiw

Ablatiw (z łaćonšćiny ablativus, t. r. "forportanto") je jedyn z wósom padow
indoeuropska prarěč. Originalnje přez tutón pad bu wuprajeny městno z kotrymž
dźeja abo wosoba kotraž něšto wuskutkuje. Kedźbu, zo tutón je njejenaki hač
akuzatiw (z směr) a lokatiw (za městno).

Ablatiw w rozdźělnych rěčach móže tež instrument, čas, wašnje čina wuprajić.
Tute funkcije najskerje su přewzaty wot instrumentala.

Nětko we wjele indoeuropskich rěčach ablatiw wjace njeeksistuje: genitiw často
ma nětko jeho funkciju.

Ablatiw bě jedyn z padow indoeuropskeje prarěče. Wón so wobchowowaše w žanej
germanskich, słowjanskich, baltiskich a romaniskich rěčow, ale pak jón znaje
łaćonšćina, armenšćina, albanšćina a sanskrit.

Łaćonšćina: Wuraz ablatiw so je stał z łaćonskeho (casus) ablativus. Po tutym
wurazu, ablatiw tuž je pad, kotryž wupraji rozdźělenje resp. formovigxon abo
"indirektny" pad.

We łaćonšćinje znaju tež absolutny ablatiw, kotryž je kuša podsada z ablatiwnym
subjektom a kongruentnym participom jako werb: Iove veniento, ... "Mjeztym zo
Jupiter přińdźe, ..."

W albanšćinje jeho kóncowka zdźěl je identiski z kóncowku genitiwa a datiwa. Wón
ma jenož swójsku kóncowku w pluraliskej, indefinitnej formje, a to -sh.

We finšćinje ma kóncowku -ltä abo -lta wotwisnje wokalneje harmonije. Ablatiw
wupraji w finšćinje pohibowanje potrjecheneho městna (talolta - "wot doma"). Zo
by wuprajił čas, modifikuje ličbniki (viideltä - "pjećoch (hodźina)").

We mongolšćinje ablatiw wotmołwi prašenje "zwotkel?", "wot koho?", "wot hdy?" a
"wot čeho?" Kóncowka wotwisuje wokalneje harmonije a wot družiny słowneho
zdónka: -аас, -ээс, -оос, өөс; -гаас, -гээс, -гоос, -гөөс; -иас, -иос.

Na př.: улсаас (z улс "stat"), модноос (z мод "štom, drjewo, koł"), ангиас (z
анги "klasa, studijne lěto")

W turkowšćinje ablatiw wotmołwi prašenje "zwotkel?". Wón so wutwori z dodawkom
kóncowki den resp. dan a wariěruje po prawidłach małkeje wokalneje harmonije. Po
njespěwnych konsonantach so warianty ten resp. tan jewja.

Na př.: Nereden geliyorsun? "Zwotkel přińdźeš?" Sinemadan geliyorum. "Přińdu z
kina."

W baškiršćinje ablatiw ma podobne kóncowki kaž w turkowšćinje. Ale wjace
wariěruje tam dla konsonantoweje harmonije. T.r. nic jenož so formy -дән dɛn
resp. -дан dan a -тән tɛn resp.. -тан tan jewja, ale tež -ҙән ðɛn, -ҙан ðan,
-нән nɛn -нан nan.



https://hsb.wikipedia.org/wiki/%C5%A0%C4%9Brokostnik

Šěrokostniki su kruhi na (idealizowanym) zemskim powjerchu z konstantnej
geografiskej šěrokosću β, kotrež paralelnje k ekwatorowej runinje k
wuchodo-zapadnemu směrej běža.

Mjeztym zo wšě dołhostniki, kotrež běža padorunje k šěrokostnikam, su wulke
kruhi, su šěrokostniki powšitkownje małe kruhi – nimo ekwatora, kotryž jako
nulowy šěrokostnik zemju do sewjerneje a južneje hemisfery dźěli. Dalše wosebite
šěrokostniki su wobrotnikaj a polarnej kruhaj, kotrež dobywaja wuznam za słónčny
staw w běhu počasow přez křiwosć ekliptiki. Tež definicija klimowych pasmow
poćahuje so na wěste šěrokostniki.

Wotstawk dweju šěrokostnikow z rozdźělom jednoho stopnja šěriny je přerěznje
něhdźe 111 km, je wšak zemskeho wopłonjenja dla w bliskosći ekwatora mjeńši hač
w ekstremnje sewjernych a južnych šěrinach. Podobny zmylk by wobličenje dołhosće
šěrokostnikow jako 2πR·cos β z konstantnym zemskim radiusom R było.

Šěrokostniki wužiwaja so často jako hranica mjez krajemi abo regionami,
předewšěm w Sewjernej Americe.



https://hsb.wikipedia.org/wiki/%C5%81u%C4%8Dna_w%C3%B3l%C5%A1a

Łučna wólša (Alnus glutinosa) je štom ze swójby brězowych rostlinow
(Betulaceae).

Króna je čumpata a kehelojta hač jejkojta. Zdónk dosaha daloko do króny. Młode
hałuzy su nahe, oliwozelene, pozdźišo brune a błyšćace.

Na korjenjach sedźa kićojte hač koralojte rozrostki, w kotrychž su žiwe
symbiotiske nitkowe bakterije. Wone dusyk z powětra zwjazaja a jón rostlinje k
dispoziji staja.

Łopjena su měnjate, owalne abo kulowate, dwójce rězane, prědku tupe a docpěja
dołhosć wot 4 hač do 10 cm. Wone njesu 5-8 bóčnych nerwnych porow. Pupki a młode
łopjena su lěpjate. Zymske pupki su stołpikate, čerwjenobrune, dołhojćo-jejkojte
a docpěja dołhosć wot 8 hač do 9 mm.

Kćěje wot měrca hač do apryla. Kćenja so před łopjenami jewja. Muske a žónske
micki su na samsnych hałuzach. Muske micki docpěja dołhosć wot 8 cm. Žónske
hablojte kwětnistwa su čerwjenojte, stołpikate a docpěja dołhosć wot 1 cm. Wětr
wěje próšk k žónskim kwětnistwam.

Młode płódnistwa su zelene. Zrałe hablojte płódnistwa su ćmowobrune, dołho na
štomje wostanu a docpěja dołhosć wot 1 hač do 2 cm. Worjechi su 3 mm dołhe a
njesu na boku wuske křidleška. Płody wot septembra hač oktobra zezrawja.

Rostlina je w Europje, w zapadnej Aziji a w sewjernej Africe rozšěrjena. W
srjedźnej Europje wot nižiny hač do wysokosćow wot 1200 m w Alpach wustupuje.



https://hsb.wikipedia.org/wiki/%C4%8Cerwjeny_malenowc

Čerwjeny malenowc (Rubus idaeus) je kerk ze swójby róžowych rostlinow. Płód so
malena mjenuje.

Čerwjeny malenowc je w lěće zeleny, zrunany kerk, kotryž docpěje wysokosć wot
0,6 hač 2 m.

Stołpik je dwulětny, wodrjewjowacy, na spočatku módrje zwobručowany a njese
čerwjene ćernje z dołhosću wot 2 mm.

Łopjena su tři-ličbnje hač sydom-ličbnje pjerite. Łopješka su rězane,
swětło-zelene, na delnim boku běłopjelsćojte a hornim boku swětło-zelene a
docpěja dołhosć wot 10 cm. Pódlanske łopješka su nitkojte.

Kćěje wot meje hač junija. Nygace kćenja docpěja wulkosć wot něhdźe 1 cm a steja
na bóčnych wurostkach lońšich wurostkow. Krónowe łopješka su běłe,
wusko-jejkojte a docpěja dołhosć wot 5 mm a zahe wotpadaja. Keluškowe łopješka
su po času kćěwa wróćo zhibnjene.

Čerwjeny kompleksny kamjentny płód je po žnach znutřka dudławy a wobsteji z
wjele płodźikow. Jara aromatiske płody su čerwjene, rědko běłe abo žołtojte a
stejachu jako dźiwy sad hižo na jědźnej cedli ludźi za čas kamjentneje doby.
Zrały płód so wot kćenjoweje wóski pušća. Płody buchu wot zwěrjatow, předewšěm
wot ptačkow rozšěrjena.

Rostlina je cirkumpolarnje, w cyłej Europje, w juhu jenož w horinach, w Aziji a
Sewjernej Americe rozšěrjena.

Płody so njewarjene jědźa, abo za zhotowjenje marmeladow wužiwaja. Wone
wobsahuja witamin C, citronowu kisalinu, cokor a pektiny.



https://hsb.wikipedia.org/wiki/%C4%8Cerwjeny_janu%C5%A1kowc

Čerwjeny januškowc abo běły januškowc (Ribes rubrum) je kerk ze swójby
kosmačkowych rostlinow.

Dalše serbske mjena su pyrička, čerwjeny janski jahodowc. Jeho płód je janowka,
čerwjena janska jahodka a swjatojanske jahodki.

Čerwjeny januškowc je zrunany, kerčinaty, w lěće zeleny nanophanerophyt bjez
kałačow, kotryž wysokosć wot 1 hač do 2 metrow docpěje. Młode wurostki su lochko
kosmate a ze žałzami wobsadźene. Skora staršich hałuzow je čerwjeno-bruna hač
šěro-čorna. Pupki su jejoformowe a maja čumpate pupkowe šupizny.

Měnjate lišćowe łopjena su po wobrysy kulojte, dołho stołpikate, 4 hač 10
centimetrow dołhe a hač do 7 (8) centimetrow šěroke. Wone su tři- hač pjećlapate
a na spódku wutrobojte abo přikušene. Łopjenowe lapy su tupe a na kromje zhruba
rězane. Łopjenowy delni bok je w młodosći krótko-móškaće kosmaty, pozdźišo nahi.
Łopjenowy stołpik je něhdźe tak dołhi kaž łopjeno a runje tak čistozeleny.

Kćěje wot apryla hač meje. Kćenja su dwusplažne, nazeleń žołte abo tež
čerwjenojte barbjene a po štyrich hač wosmych w na spočatku zrunanych, pozdźišo
jako wobłuk dele wisacych kićach rjadowane. Keluchowy bónčk je kołoformowje
rozšěrjeny. W jeho nutřkownym je pjećróžkata, wuhorbjena rynka. Keluškowe
łopješka su hołe, zelenkojte abo nabruń čerwjene barbjene, zdźěla čerwjenje
dypkate, łopatkowe a někak dwójce tak dołhe kaž žołtojte krónowe łopješka.
Próšnikowe połojcy su přez podlěšenu prochowu nitku dźělene a lochko rozpěrane.

Jahody maja přeměr wot 6 hač 7 milimetrow, su kulojte, čerwjene abo běłe, druhdy
tež róžojte, transparentne a wobsahuje mnoholičbne symjenja. Płód je jědźny,
brěčkaty a ma aromatiski, kisałkojty słód. Wone wot junija dozrawja.

Zrałe płody čerwjeneho januškowca so za wujuškowanje a přihotowanje marmelady a
pudinga wužiwaja abo syrje jědźa.



https://hsb.wikipedia.org/wiki/%C4%8Cerwjeny_dr%C4%9Bn

Čerwjeny drěn (Cornus sanguinea) je rostlina ze swójby drěnowych rostlinow
(Cornaceae). Dalše serbske mjeno je drěnka.

Čerwjeny drěn je w lěću zeleny kerk, kotryž docpěje wysokosć wot 1 (2) hač do 5
m. Rostlina twori wotnožki. Wurostki su husto kosmate.

Skora je čerwjena, zdźěla tež čorna a wobsahuje antocyany. Drjewo je twjerde a
zhibujomne.

Młode hałuzy su čerwjene. Na spočatku su kruće zrunane, mjeztym zo pozdźišo jako
wobłuk přewisuja. Swětłowy bok hałuzoweje skory je předewšěm w zymje sylnje
čerwjeny.

Přećiwostejne łopjena su eliptiske abo owalne, jejkojte hač šěroko-lancetojte,
wótre, cyłokromne, krótko stołpikate a docpěja dołhosć wot 5 hač do 8 cm (wot 4
hač do 10 cm). Wone ma 3-4 pory nerwow a su na woběmaj bokomaj zelene. Na delnim
boku su kosmate. Jich kroma je hładka.

Kćěje wot meje hač do junija. Štyriličbne kćenja su běłe a steja w 4-8 cm
šěrokich, hustych wokołkowych pakićach. Wone so po łopjenach jewja. Krónowe
łopješka docpěja dołhosć wot 4 hač do 6 mm.

Kulowate płody su módročorne, hač 8 cm tołste póčkate płody. Wone wot septembra
dozrawja a so hodźa jenož dospołnje zrałe jěsć.



https://hsb.wikipedia.org/wiki/%C4%8Cerwjena_l%C4%9Bsna_mrowja

Čerwjena lěsna mrowja (Formica rufa) je zastupnik swójby mrowjow. Wone słušeja
do skupiny insektow. Tute wobydlerjo lěsa ličimy do porjada insektow z kožnymi
křidłaškami. Pilne zwěrjata a jich hnězda su škitane po zwjazkowym postajenju za
škit družinow. Mrowja je holometaboliski insekt. To su insekty, kotrež maja cyłu
metamorfozu. Čerwjene lěsne mrowje tworja stat. Jako pola pčołki su kralowki,
dźěłaćerki a truty (mužiki) w mrojowišću, kotrež so něhdźe 2 metra pod zemju
wupřestrěwa a w kotrymž je někak 500 000 zwěrjatow žiwe. Najwjetši dźěl luda
mrowjow wučinjeja dźěłaćerki (4-9 mm wulke), kiž pak njemóžeja so rozmnožować.
Wone wukonjeja wšitke trěbne dźěła. To je na přikład twarjenje pućow a komorow w
hnězdźe. Nimo toho so staraja wo cyrobu a wo młode zwěrjata a zaškituju swoju
twar přećiwo winikam. Mužiki (9-11 mm wulke) su wažne jenož za wosymjenjenje a
wopłodźenje kralowki. Po tradicionalnym kwasowym lěće wone zemrěja. Mrowje so
zežiwjeja předewšěm wot insektow a druhich małych zwěrjatow, jako su na př.
muški (listowe wšě), kotrež mjedźik wotedawaja, kiž ja za mrowju jara wažne
zežiwjenske žórło. Nimo toho trjeba mrowja mězu štomow a płodow a tučne symjenja
rostlinow, kiž tež dale rozšěrja. Lud mrowjow zežerjo wšědnje někak 100 000
insektow. Mrowje su jara wužitne, dokelž wjele škódnych insektow a chóre abo
marłe zwěrjata žeru, a tohodla su pod škitom přirody. Čerwjenu mrowju namakamy w
Europje, w Sibirskej a w sewjernej Americe.



https://hsb.wikipedia.org/wiki/%C4%8Capajew_(Film)

Čapajew (rusce Чапаев) je sowjetski film pod režiju bratrow Sergej a Georgij
Wasiljew. Film, wozjewjeny w Sowjetskim zwjazku 7. nowembra 1934, je rjekej
Ruskeje byrgarskeje wójny Čapajew wěnowany.

Film bazěruje na materialu Dmitrija a Anny Furmanoweje a powěda wo rjeku
byrgarskeje wójny Čapajew (1887–1919). W Ruskej zahaji so byrgarska wójna. 25.
kawalerijowa diwizija wojuje při srjedźnej Wolze a w Ural (horiny)Uralu přećiwo
běłogardistam. Wojowarjo diwizije su njedawno wolili noweho komandanta –
Čapajewa. Sława jeho bojowych wuspěchow jemu doprědka chwata. Hdyž słyšeja
Kozakojo a Běłogardisća, zo Čapajew jich přesćěhuje, dóstawaja so do paniki.
Wšako njebě Čapajew hišće žanu bitwu přěhrał.

Na I. Moskowskim kinowym festiwalu w lěće 1935 wuznamjeni jury pod wjednistwom
Sergeja Eisensteina tworićelow filma z prěnim mytom.

Jako "Best Foreign Film" bu wón w lěće 1935 přez US National Board of Review
1935 wuznamjenjeny. W lěće 1937 dósta Grand Prix na Pariskim swětowym
wustajenju.

Do dźensnišeho je film jara popularny w Ruskej, někotre rěčne wobroty z filma su
so stali z "skřidlenymi słowami". Hłowni rjekojo filma – Čapajew, jeho adjutant
Petjka a třělča mašinskeje třělby Anna – su předmjet mnoholičbnych anekdotow.

W ruskim kinowym wuměłstwje so aluzije a direktne pokazy na film "Čapajew"
namakaja. Dźěćacy film, na přikład, jedna wo kinowym wopyće pioněrskeje skupiny,
pokazuje emocije dźěći při wobhladowanju filma "Čapajew", kaž wone chcedźa
mrějacemu rjekej pomhać.

Spěw "Čorny rapak" ("Чёрный ворон") z filma "Čapajew" bywaše po kinowym wuspěchu
w cyłym ZSSR znaty, we filmach Aleksandra Rogoškina «Особенности национальной
охоты» (1995), «Особенности национальной рыбалки» (1998), «Особенности
национальной охоты в зимний период» (2000) bu tón spěw jako filmowa hudźba
wužity.



https://hsb.wikipedia.org/wiki/Zwjazkowa_dr%C3%B3ha_6

Zwjazkowa dróha 6 (němsce Bundesstraße 6, skrótšenka B 6) je zwjazkowa dróha w
Němskej, kotraž wjedźe wot Bremerhavena přez zwjazkowe kraje Delnja Sakska,
Bremen, Saksko-Anhaltska a Sakska, hdźež kónči w Zhorjelcu blisko
pólsko-němskeje hranicy. Dróha je něhdźe 550 km dołha.

Dalše wuznamne města při zwjazkowej dróze B 6 su Hannover, Syke, Goslar, Lipsk,
Mišno, Drježdźany, Biskopicy, Budyšin a Lubij.

Na łužiskim teritoriju započnje so B 6 w Budyšinje a wjedźe přez Wuricy,
Jenkecy, Kubšicy, Trjebjeńcu, Bukecy a Błócany hač na Popicu (334 m), hdźež běži
hranica mjez Budyskim a Zhorjelskim wokrjesom. Prěnja wjes na Zhorjelskim boku
su Njeznarowy z něhdyšim hosćencom „Buenos Aires“. Zwjazkowa dróha wjedźe dale
přez Njechań do Lubija. Tule wobsteji zwisk z B 178, kotraž wjedźe jako
spěšnodróha do směra Žitawy a Libereca.

Za Lubijom wjedźe B 6 najprjedy do sewjerowuchodneho směra do Rychbacha a potom
dale do wuchoda přez Markoćicy do Zhorjelca.



https://hsb.wikipedia.org/wiki/Zjedno%C4%87ene_staty

Zjednoćene staty Ameriki (jendźelsce United States of America) su po
wobydlerstwje najwjetši stat w Sewjernej Americe. Wone so z 50 zwjazkowych
statow z cyłkownje 317 milionami wobydlerjow zestaja. Zwjazkowa stolica je
Washington blisko wuchodneho pobrjoha, najwjetše město wšak New York City.
Zjednoćene staty Ameriki płaća wot kónca zymneje wójny a rozpadźe Sowjetskeho
zwjazka jako jenička zwostawaca supermócnarstwo na swěće.

Jich brjohi wobdawataj Atlantiski ocean z wuchoda a Ćichi ocean ze zapada. Stat
Alaska leži w sewjernym dźělu kontinenta a je ze sewjera wot Sewjerneho
polarneho morja wobdata. Alaska so wot Azije kontinenta přez Beringowy přeliw
wotdźěluje. K najwjace znatym połkupam słuša Florida na juhu kraja, kotraž
Mexiski golf wot Atlantiskeho oceana wotdźěluje. W sewjeru mjezuja Zjednoćene
staty z Kanadu a na juhu z Mexikom. Floridaski přeliw wotdźěluje kraj wot
skupiny kupow Bahamow a wot Kuby. Najwyša hora je Denali (prjedy Mount McKinley,
6195 m) w Alasce, najdlěša rěka je Missouri, kotryž twori z Mississippijom
štwórty najdlěši rěčny system na swěće.



https://hsb.wikipedia.org/wiki/Zd%C5%BA%C4%9Br

Zdźěr (zestarjene tež Zder; němsce Sdier) je wjes we wuchodosakskim wokrjesu
Budyšin, kotraž słuša wot 1994 ke gmejnje Wulka Dubrawa. Leži w serbskim
sydlenskim rumje Hornjeje Łužicy.

Susodne wjeski su Zdźar w sewjerowuchodźe, Klukš we wuchodźe, Čelchow w juhu a
Brěmjo w zapadźe.

Prěnje historiske naspomnjenje Zdźěrje jako Dzyr bě w lěće 1400. W lěće 1413 so
k prěnjemu razej ryćerkubło w Zdźěri naspomni, kotrymž hač do 1595 ležownostne
knjejstwo přisłuša. Po tym přeńdźe wjeska zhromadnje z Brěmjom do wobsydstwa
Budyskeho tachantskeho kapitla, štož wujasni wobstaće katolskeje diaspory w
Zdźěri hač do dźensnišeho. W lěće 1884 měješe wjeska po Mukowej statistice 244
wobydlerjow, mjez nimi 241 Serbow (99 %). Arnošt Černik zwěsći 1956 w
Zdźěrjanskej gmejnje serbski podźěl wobydlerstwa wot hišće 64 %.

Wot lěta 1906 měješe Zdźěr zastanišćo při železniskej čarje Lubij–Radwor, kotraž
bě w Radworju z čaru Budyšin–Wojerecy zwjazana. W nazymje 1972 bu wosobowy
wobchad zastajeny a 1973 so čara mjez Lubijom a Bartom zawrě. Wotrězk
Bart–Radwor wužiwaše so hišće hač do 1994 za nakładowy wobchad.



https://hsb.wikipedia.org/wiki/Z%C5%82oty_janu%C5%A1kowc

Złoty januškowc (Ribes aureum) je kerk ze swójby kosmačkowych rostlinow
(Grossulariaceae).

Złoty januškowc je w lěću zeleny, bjezćernjowy kerk, kotryž docpěje wysokosć wot
1 hač do 2 m.

Dołho stołpikate łopjena su nahe, blědźe błyšćace, hłuboko třilapate, maja
kulojty wobrys a docpěja dołhosć wot 3 hač do 5 cm. Jich nazymske barbjenje je
winočerwjene.

Kćěje wot apryla hač do meje. Krónowe a keluškowe łopješka su złotožołte. Kćenja
su w srjedźišću čerwjenojte a steja po pjećoch hač po pjatnaćoch w zrunanych abo
wotestejacych kićach. Wone přijomnje wonjeja.

Płody su čorne jahody, kotrež docpěja wulkosć hróšatkow. Wone su jědźne a wot
junij dozrawja.

Znutřka roda Ribes słuša Ribes aureum zhromadźe z krejčerwjenym januškowcom a
čornym januškowcom k podrodej Coreosma (Spach) Janczewski.

Někotři awtorojo wobjednawaja Ribes aureum jako synonym wot Ribes odoratum.
Slědni so rozeznawa pak mjez druhim přez wjetše, na kromach a na płoninje
sylnišo kosmate łopjena.

Pochadźa z pacifiskeje sewjerneje Ameriki (Kaliforniska), ale nětko z městnami
tež wodźiwjene w Europje wustupuje.



https://hsb.wikipedia.org/wiki/Wylem_%C5%A0ybar

Wylem Šybar, tež Wylem Šybaŕ (němsce Wilhelm Schieber; * 21. nowembra 1887 we
Wusokej pola Wětošowa; † 3. decembra 1974 we Wětošowje) běše delnjoserbski moler
a wuměłc.

Šybar, syn małoburja z Wětošowa, studowaše mjez 1902 a 1908 při wučerskim
seminarje w Starej Darbni. Po prěnjej swětowej wójnje běše wučer w Berlinje a so
připódla na ludowej uniwersiće a rjemjeslowej šule w rysowanju portretow a aktow
wukmani.

Dokelž w starobje schori a přeco mjenje słyši, so Šybar 1943 na wuměnk do
ródneje wsy přesydli. Tam so nětko sylnišo molerstwu wěnuje a akwarele z
wjesnymi a błótowskimi motiwami moluje. Wot lěta 1948 běše čłon Koła serbskich
tworjacych wuměłcow a wot 1953 tež čłon Zwjazka tworjacych wuměłcow Němskeje
demokratiskeje republiki. W Bórkowach nawjedowaše wjacore lěta kružk molerjow.

Wuměłska tworiwosć Wylema Šybarja so 1956 z Mytom Carla Blechena, spožčeny wot
rady Choćebuskeho wobwoda, 1959 (w kolektiwje) a tež 1970 (sam) z Mytom
Ćišinskeho a 1964 z Wuměłskim mytom Domowiny počesći.



https://hsb.wikipedia.org/wiki/Wulki_kruh

Wulki kruh je tak wulki kaž móžno kruh na kulowym powjerchu. Jeho srjedźišćo
pada přeco ze srjedźišćom kule hromadźe a rěz na wulkim kruhu dźěli kulu na
kóždy pad do dweju („jenak wulkeju“) połojcow. Dokelž je přewšo wjele móžnosćow,
kulu takle rozrězać, zo by rězna płonina srjedźišćo kule trjechiła, je tež
přewšo wjele wulkich kruhow. Wosebity pad wulkich kruhow su meridiany, kotrež su
poł wulkeho kruha, kotrež so wot sewjerneho do južneho čopa wupřestrěwaja.

W geografiskim koordinatowym systemje zemje su ekwator (módry) kaž tež kóždy por
jednoho druhemu „napřećo ležacych“ stopnjow dołhosće wosebje ležace wulke kruhi
(stopnje dołhosće = meridiany, tu žołte), na př. nulowy meridian (0°) a meridian
180°. Šěrokostniki pak (smužkowane linije) z wuwzaćom ekwatora wulke kruhi
njejsu, ale mjeńše hač maksimalny wobjim kule. Rěkaja tohodla pódlanske abo małe
kruhi.

Na wulkich kruhach zemje wotpowěduje jedna łukowa mjeńšina jednej mórskej mili,
skrótšenej sm (jendź. nautical mile, nm abo NM). Da so (tuž jako „dołhostna
mjeńšina“ resp. jako „šěrokostna mjeńšina na ekwatorje“) z 1.852 metrami při
předpokładowanym zemskim wobjimje 40.000 km wobličić. Přerězny zemski radius je
6.371 km.

Najkrótši zwisk mjez dwěmaj dypkomaj na kulowym powjerchu – tak mjenowana
ortodroma – je přeco dźěl wulkeho kruha (tak mjenowany hłowny wobłuk). Tohodla
du ruty łódźnistwa a předewšěm lětanske ruty zwjetša podłu wulkich kruhow.
Wobjědźenje zemskeje kule na ortodromach rěka płachtakowanje na wulkich kruhach;
„kursy wulkich kruhow“ docpěwaja trochu wjetše šěrokosće hač wotpowědowacy
startowy a cilowy dypk (na př. Mnichow–Peking přez Sibirsku).

Na zemskim elipsoidźe a druhich płoninach rěka ortodroma geodetiska linija. Wona
je křiwica wjetšeho rjada (wotchilenje wot wulkeho kruha kule wo něšto promilow)
a wotpowěduje přeběhej jara napjateje niće bjez rybowanja.

Dokelž so wjele mapow (na př. při merkatorowej mapje) takle zwobraznja, zo so
šěrokostniki jako rune, wodorune linije jewja, skutkuja lětanske ruty najebać
swojeje krótkosće křiwjene a přeběža dale k čopej (hlej tež loksodroma). Zo by
so rysowanje zjednoriło, su specialne mapy wulkich kruhow (hlej gnomonisku
projekciju), na kotrychž so wšě wulke kruhi jako prosta jewja, wokolina wšak je
trochu skrjeslena.

Na mórskich kartach je na prawej a lěwej kromje geografiska šěrokosć podata,
t. r. wotpowědowacy wurězk wotpowědneho wulkeho kruha dołhosće. Tu móže nawtikar
ze zaštapnym kružidłom distancu wottasać (1 łukowa mjeńšina = 1 mórska mila) a
za zarysowanje kursa do karty přenjesć.

Kut mjez dypkomaj A a B z koordinatami šěriny φ {\displaystyle \varphi } a
koordinatami dołhosće λ {\displaystyle \lambda } na wulkim kruhu wobličuje so
takle:

ζ = arccos ⁡ ( sin ⁡ ( φ A ) ⋅ sin ⁡ ( φ B ) + cos ⁡ ( φ A ) ⋅ cos ⁡ ( φ B ) ⋅
cos ⁡ ( λ B − λ A ) ) {\displaystyle \,\zeta =\arccos {\Big (}\sin(\varphi
_{A})\cdot \sin(\varphi _{B})+\cos(\varphi _{A})\cdot \cos(\varphi _{B})\cdot
\cos(\lambda _{B}-\lambda _{A}){\Big )}}

Jeli so ζ {\displaystyle \,\zeta } we łukowej měrje podawa, da so zdalenosć
wulkeho kruha d mjez woběmaj dypkomaj ze zemskeho radiusa rE wobličić:

Rězny kut wulkeho kruha wot A a B z meridianom w dypku A rěka kursowy kut ω
{\displaystyle \,\omega } . Wobličuje so přez:

cos ⁡ ω = sin ⁡ φ B − sin ⁡ φ A ⋅ cos ⁡ ζ cos ⁡ φ A ⋅ sin ⁡ ζ {\displaystyle
\cos \omega ={\frac {\sin \varphi _{B}-\sin \varphi _{A}\cdot \cos \zeta }{\cos
\varphi _{A}\cdot \sin \zeta }}}

Za wuchodne kursy (λB > λA) leži kursowy kut mjez 0° a 180°, za zapadne kursy
(λB < λA) leži kursowy kut mjez 180° a 360°. Na rozdźěl wot runeje geometrije
njerozeznawaja so kursowe kuty wot A do B a wot B do A wo 180°. W ekstremnym
padźe, hdyž wulki kruh dźe přez čopaj, móžetej wobaj kursowej kutaj samo jenak
być.



https://hsb.wikipedia.org/wiki/Wulki_Wjelkow

Wulki Wjelkow (němsce Großwelka) je hornjołužiska wjes z 252 wobydlerjemi,
kotraž słuša wot lěta 1999 k městu Budyšinej.

Wulki Wjelkow leži něhdźe štyri kilometry sewjerozapadnje Budyskeho stareho
města njedaloko Małeho Wjelkowa. Susodne wjeski su Chelno (gmejna Radwor) w
sewjeru, Mały Wjelkow we wuchodźe, Zajdowk w juhowuchodźe, Słona Boršć w
juhozapadźe a Smochćicy w zapadźe.

Wjes naspomni so k prěnjemu razej w lěće 1416 jako großin Welkaw. Starše
naspomnjenje wěsteho knjeza Everhardus de Wilchow z lěta 1225 so jasnje
přirjadować njehodźi a snano k Wjelkowej pola Halštrowa słuša.

We 1880tych lětach měješe Wulki Wjelkow po Arnošta Mukowej statistice 204
wobydlerjow, mjez nimi 165 Serbow (81 %) a 39 Němcow.

2010 bě wot 248 wobydlerjow 53 ewangelskich (21,4 %) a 37 katolskich (14,9 %).
Wjetšina wot 63,7 % wobydlerjow njepřisłušeše žanemu nabožinskemu zhromadźenstwu
Ewangelscy wěriwi słušeja wot lěta 1930 k Budyskej Michałskej wosadźe.



https://hsb.wikipedia.org/wiki/Wulka_Dubrawa

Wulka Dubrawa (němsce Großdubrau) je wjes a gmejna w sakskej Hornjej Łužicy,
sewjernje Budyšina.

Gmejnski teritorij rozpřestrěwa so wot Budyskeho spjateho jězora hač do krajinje
hornjołužiskeje hole a hatow. Sydlišćo same namaka so něhdźe dwanaće kilometrow
sewjernje wokrjesneho města na wokoło 200 metrow wysokim wuhorbjenju zapadnje
Sprjewineje nižiny. Tutón kopc wobsteji z šćerkoweje terasy, kiž je powostank
stareho běha Łobja w pleistocenje. Wšitke susodne wsy leža 20 do 40 metrow niže.
Bjezposrědna wokolina je žłobičkata a zwjetša zalěsnjena. Najwažnišej rěce stej
Sprjewja, kotraž běži přez Klukš, a Mała Sprjewja, běžaca přez Lichań, Kobjelń,
Komorow, Kupoj a Jatřob.

Wulka Dubrawa mjezuje na Hamor (wokrjes Zhorjelc) w sewjeru, Malešecy we
wuchodźe, město Budyšin w juhu a Radwor w zapadźe.

Wjeska naspomni so w lěće 1396 k prěnjemu razej jako sydło wěsteho knjeza
Lehemann de Dobraw. Hač do lěta 1628 měješe Budyskej tachantstwo ležownostne
knjejstwo, po tym załoži so Wulkodubrawske ryćerkubło.

Wot lěta 1906 měješe Wulka Dubrawa dwórnišćo při železniskej čarje Lubij–Radwor,
kotraž bě w Radworju z čaru Budyšin–Wojerecy zwjazana. W nazymje 1972 bu
wosobowy wobchad zastajeny a 1973 so čara mjez Lubijom a Bartom zawrě. Wotrězk
Bart–Radwor wužiwaše so hišće hač do 1994 za nakładowy wobchad, wosebje z
Wulkodubrawskeje Margarěćineje hěty a Bartskeje bazaltownje.

Po Arnošta Mukowej statistice měješe Wulka Dubrawa we 1880tych lětach – potajkim
před industrializaciju wsy – 227 wobydlerjow, mjez nimi 185 Serbow (81 %) a 42
Němcow. Mjez druhim přez přićehnjenje němskorěčnych industrijnych dźěłaćerjow a
wuhnatych z wuchoda po Druhej swětowej wójnje so serbskorěčny podźěl chětře
zniži. Arnošt Černik zwěsći w lěće 1956 serbski podźěl gmejnskeho wobydlerstwa
wot jenož hišće 30 %. W někotrych wjeskach so pak hač do dźensnišeho serbsce
rěči.

W lěće 1925 bě we wsy samej mjez 1201 wobydlerjemi 1088 ewangelskich (90,6 %),
71 katolskich (5,9 %) a 41 přiwisnikow druhich konfesijow. Po ludličenju lěta
2011 bě 31,7 % wobydlerjow gmejny ewangelskeje a 7,7 % katolskeje konfesije.
Wulka wjetšina wot 60,6 % njepřisłušeše žanemu nabožinskemu zhromadźenstwu.
Wulka Dubrawa sama žanu cyrkej nima. Ewangelscy wěriwi chodźa wot lěta 1899 do
Chwaćic (prjedy do Malešec) a katolscy do Radworja.

Hłownohamtski wjesnjanosta Wulkeje Dubrawy je Siegfried Schuster (UWV). Wón bu
dnja 8. junija 2008 z 62,6 % hłosow w zastojnstwje wobkrućeny. Kandidat CDU
Tobias Hilbert dósta jako najsylniši přećiwny kandidat 24 %. Wolerske
wobdźělenje wučini 62 %.

W zwisku ze sakskej wokrjesnej reformu chcyše so gmejnske zarjadnistwo w lěće
2008 ze susodnym Radworjom zjednoćić. Při ze strony wobydlerskeje iniciatiwy
zahajenym wobydlerskim rozsudźe hłosowaše we Wulkej Dubrawje wulka wjetšina
přećiwo tomu planej, w Radworju pak snadna wjetšina za fuziju.



https://hsb.wikipedia.org/wiki/Wu%C5%A1kata_wjerba

Wuškata wjerba (Salix aurita) je rostlina ze swójby wjerbowych rostlinow
(Salicaceae). Dalše serbske ludowe mjeno je rokot.

Łopjena su kulojće-jejkojte, zmoršćene, na kromje žołmičkate, zubate, na
prědnjej połojcy najšěrše a docpěwaja dołhosć wot 2 hač 5 cm. Wone njesu na
stołpiku wulke pódlanske łopješka, kotrež su jěrchenkojte. Łopjena su na woběmaj
bokomaj kosmate. Jich kónčk je šwižny a k bokej wjerćany abo wróćo zhibnjeny.
Jich stołpik docpěwa dołhosć wot 1 cm.

Kćěje wot apryla hač meje. Kćenja su dwudomnje rozdźělene a so před łopjenami
jewja. Micki su sedźace, slěbrojte hač žołtojte a docpěwaja dołhosć wot 2 (wot
0,5 hač do 3) cm. Nošne łopješka kćenjow su dwubarbne. Płódniki su pjelsćojće
kosmate. Próšniki su žołte.

Rostlina je w sewjernej a srjedźnej Europje a w zapadnje Aziji rozšěrjena, při
čimž južnje hač do Pyrenejow a Apeninow wustupuje.

Družina často bastarduje z šěrej wjerbu (Salix cinerea), při čimž hybridy a
wobnowjene křižowanki ze staršimi formami so njehodźa jednory póznawać.



https://hsb.wikipedia.org/wiki/Worklecy

Worklecy (němsce Räckelwitz) su wjes a gmejna w sakskej Hornjej Łužicy. Wone su
čłonska gmejna zarjadniskeho zwjazka Při Klóšterskej wodźe. Wulki dźěl
wobydlerstwa su Serbja.

Gmejna leži něhdźe wósom kilometrow na wuchod wot wokrjesneho města Kamjenc a
wokoło 15 kilometrow sewjerozapadnje wot Budyšina. A 4 je přez najězd na
awtodróhu Horni Wujezd (wokoło 6 km) docpějomna. Gmejna leži w zapadnej Hornjej
Łužicy na kromje Zapadołužiskeje pahórčiny, w přechodźe mjezy płonymi hatnišćemi
na sewjer a Łužiskich hór na juhu. Přez Worklecy běži Klóšterska woda, přitok
(rěčka) Čorneho Halštrowa.

Worklecy buchu w lěće 1280 jako Rokolewicz prěni raz přez wopismo naspomnjene.
Wot lěta 1304 běše tu ryćerkubło. Poslednja wobsedźerka kubła, hrabina Monika
von Stollberg, wotkaza knježi dom Malteskemu rjadej. W dobje wot 1903 do 2000
běše potom w něhdyšim knježim domje katolska chorownja tutoho rjada. Wulki dźěl
wobydlerjow wokoliny je so we Worklecach narodźił.

Po Mukowej statistice z lětow 1884/85 rěčachu tehdy 522 wot cyłkownje 539
Worklečanow a Nowowješćanow serbsce. Arnošt Černik zwěsći w lěće 1956 we
Worklečanskej gmejnje serbskorěčny podźěl wobydlerstwa wot hišće 86,4 %.

Barokny knježi dom z dźewjeć wóskami a jednymi schodami pod hołym njebjom.
Kedźby hódna je hrodowska kapałka Marije Maćerje Božeje w Beuronskim stilu,
kotraž słuša ke Chróšćanskej wosadźe. W knježim domje běše chorownja
připrawjena. Natwary 20. lětstotka čakaja hišć na wottorhanje. W zahrodowym
domje su sotry žiwe, kotrež běchu hač do swojeho wuměnka w chorowni dźěłali. Na
domje su wjacore wopony a monogramowe kamjenje hrabjow Stolberg-Stolberg.



https://hsb.wikipedia.org/wiki/Wopomni%C5%A1%C4%87o_Budy%C5%A1in

Wopomnišćo Budyšin (němsce Gedenkstätte Bautzen) je městno wopomnjeća woporow
wobeju jastwow Budyšin I a Budyšin II. Wone namaka so wot 1993 w twarjenju
něhdyšeho wosebiteho jastwa Budyšin II („jastwo stasi“) w Budyskim měšćanskim
dźělu Sewjerowuchodny wobkruh. Wopomnišćo je dźěłowe městno Załožby sakskich
wopomnišćow k wopomnjeću woporow politiskeho namócneho knjejstwa.

1992 bu jastwo Budyšin II wosebiteho wuznama jako městno politiskeje jatby dla
zawrjene. Předewšěm na iniciatiwu a zasakłosć bywšich jatych Budyšina I a II,
kotřiž 1990 tak mjenowany „Budyski komitej“ załožichu, je zarjadnišćo jako
wopomnišćo nastało.

Po wopyće staji frakcija CDU Sakskeho krajneho sejma dnja 12. julija 1991 w
sejmje próstwu wo „załoženju wopomnišća za woporow komunizma a socializma w
jastwje Budyšin“. Zarjadować dyrbješe so wopomnišćo w něhdyšim wosebitym jastwje
ministerstwa za statnu bjezstrašnosć Budyšin II, hdźež měješe jako „městno
wopomnjeća kaž tež jako muzej a zetkanišćo słužić“. 16. julija 1993 namołwi
Sakski krajny sejm na próstwu frakcije Zwjazka 90/Zelenych Sakske knježerstwo,
so dale za zarjadowanje „wopomnišća za woporow komunistiskeje a socialistiskeje
diktatury a politiskeje justicy w něhdyšim wosebitym jastwje ministerstwa za
statnu bjezstrašnosć ‚Budyšin II‘“ zasadźić. Jeje charakter a staw měještaj so
při tym w dalokej měrje zdźeržeć.

Po załoženju w februaru 1994 přewza Załožba sakskich wopomnišćow dalši na- a
wutwar wopomnišća. W jeje nadawku zdźěłana koncepcija, kotraž wotnětka tež
wuraznje wopomnjeće njeprawdy NS diktatury a jeje woporow kaž tež dokumentaciju
a stawizny jastwa Budyšin I jako nadawk sformulowa, bu w aprylu 1997 wot
załožbowych gremijow k přesadźenju doporučena. Wopomnišćo Budyšin ma wobšěrny a
ćežki nadawk, stawizny dweju jara rozdźělneju jastwow w třoch časowych dobach
přesćěhowanja – w nacionalsocialistiskej diktaturje, w času sowjetskeje
wobsadniskeje mocy a w diktaturje SED – na historiskim městnje zdźěłać a
dokumentować.



https://hsb.wikipedia.org/wiki/Wopi%C4%8Di_chl%C4%9Bbowc

Wopiči chlěbowc (Adansonia) je ród ze podswójby Bombacoideae znutřka swójby
šlězowych rostlinow (Malvaceae).

Ród wobsahuje 15 družinow. Družiny su štomy, kotrež docpěja wysokosć wot hač do
20 m. Zdónki su stołpojte hač blešojte, wodu składuja a móžeja tołstosć wot hač
do 10 m docpěć.

Cremebarbne, wulke kćenja so jenož po nocach puknu. Wone dele wisaja a wot
njetopyrjow wopróšuja, kotrež nektar jědźa.

Antoine-Laurent de Jussieu přirjadowaše Adansonia w lěće 1789 wot njeho
nominowanej swójbje šlězowych rostlinow (Malvaceae). Wot Karla Kuntha bu w lěće
1822 dźesać rodow, pod tym Adansonia, do swójby de:Wollbaumgewächse
(Bombacaceae) wurjadowane. Dźensa so Adansonia jako podswójba Bombacoideae
šlězowych rostlinow wodźe a je tam do tribusa Adansonieae zarjadowana.

Typusowa družina roda je Adansonia digitata. synonymy su Baobab Adans., Ophelus
Lour. a Baobabus Kuntze.

Bénédict Pierre Georges Hochreutiner poddźělowaše w lěće 1908 ród Adansonia po
kćenjowych, płodowych a symjenjowych znamjenjach do třoch sekcijow:



https://hsb.wikipedia.org/wiki/Wonjaty_sydrik

Wonjaty sydrik (Galium odoratum) je rostlina ze swójby čerwjenkowych rostlinow
(Rubiaceae). Dalše serbske mjena su wonjata serlica, žerlica, jadrowe zelo a
wumara.

Wonjaty sydrik je wjacelětna zelišćowa rostlina, kotraž docpěje wysokosć wot 15
hač do 30 (60) cm. Ma lězacy ricom a jednore, štyrihranite, hładke stołpiki.
Rostlina je słabje jědojta.

Spočatnje swětłozelene, pozdźišo ćmowozelene, lancetojte hač eliptiske, na
kromje z fajnymi seršćičkami wobsadźowane łopjena docpěja dołhosć wot 2 hač do 4
cm a steja po šěsćoch, horjeka po wósmjoch abo dźewjećoch we pozdatnych
mutličkach (něm. de:Scheinquirl). Wonjeja intensiwnje při wjadnjenju.

Wón kćenje wot meje hač do junija (wot apryla hač do meje). Sněhběłe,
zwonojte-hwězdoformowe kćenja docpěja šěrokosć wot 4 hač do 6 mm a steja we
njeprawych wokołkach na trójce wjerćanych kiješkach. Króna je likojta, njese 4
wótre kónčki a docpěje šěrokosć wot hač do 5 mm.

Při wjadnjenju a schnjenju kumarin nastanje, kotryž zawinuje typiski wóń a aroma
mejoweje bowle. Přewulke mnóstwo pak zawinuje hłowybolenje a pohłušenosć.



https://hsb.wikipedia.org/wiki/Wonjata_serlica

Wonjaty sydrik (Galium odoratum) je rostlina ze swójby čerwjenkowych rostlinow
(Rubiaceae). Dalše serbske mjena su wonjata serlica, žerlica, jadrowe zelo a
wumara.

Wonjaty sydrik je wjacelětna zelišćowa rostlina, kotraž docpěje wysokosć wot 15
hač do 30 (60) cm. Ma lězacy ricom a jednore, štyrihranite, hładke stołpiki.
Rostlina je słabje jědojta.

Spočatnje swětłozelene, pozdźišo ćmowozelene, lancetojte hač eliptiske, na
kromje z fajnymi seršćičkami wobsadźowane łopjena docpěja dołhosć wot 2 hač do 4
cm a steja po šěsćoch, horjeka po wósmjoch abo dźewjećoch we pozdatnych
mutličkach (něm. de:Scheinquirl). Wonjeja intensiwnje při wjadnjenju.

Wón kćenje wot meje hač do junija (wot apryla hač do meje). Sněhběłe,
zwonojte-hwězdoformowe kćenja docpěja šěrokosć wot 4 hač do 6 mm a steja we
njeprawych wokołkach na trójce wjerćanych kiješkach. Króna je likojta, njese 4
wótre kónčki a docpěje šěrokosć wot hač do 5 mm.

Při wjadnjenju a schnjenju kumarin nastanje, kotryž zawinuje typiski wóń a aroma
mejoweje bowle. Přewulke mnóstwo pak zawinuje hłowybolenje a pohłušenosć.



https://hsb.wikipedia.org/wiki/Wjelek%C4%87%C4%9Bwna_abelija

Wjelekćěwna abelija (Abelia floribunda, syn. Vesalea floribunda) je rostlina ze
swójby kozylistowych rostlinow (Caprifoliaceae). Wona bu wot M.Martens &
Galeotti prěni raz w lěću 1844 wědomostnje wopisana.

Wjeliekćěwna abelija je kerk, kotryž docpěje wysokosć wot hač do 1 m. Jeho
zrunane hałuzy su mjechko kosmate. Rostlina je mjerzliwa.

Kožane łopjena su jejkokulojte hač owalne, na woběmaj kóncomaj skulojćene, rědko
tupo-wótre a sedźa na krótkich mikawčkatych stołpikach. Wone su na hornim boku
ćmowozelene, na delnim boku jasnozelene a docpěja dołhosć wot 2 hač do 3 cm a
šěrokosć wot 1 hač do 2 cm.

Kćěje w lěću. Kćenja su najwjetše kćenja tutoho roda a steja po dweju hač po
třoch na krótkich, w rozporach stejacych stołpikach. Jich přikrywne łopjena su
małke, mjeztym zo keluch wobsteji z wulkich, dołhojtych wotrězkow. Karminróžojte
kćenja sedźa w promjenjach na zhibnjenych hałuzach. Króna je likojta a njese
3-3,5 cm dołhu wobkromu, kotraž na spódku je walcojta a so horje rozšěrjuje. Při
tym wobkroma wobsteji z jejkojtych wotrězkow. Wona so při přeměr wot něhdźe 1,5
cm do rołki přeměnjuje.

Štyri próškowe łopješka steja w krónowej rołce. Dwě krótkej docpějetej hač do
klamy, mjeztym dwě dołhej tróšku wusahujetej. Płódniki su krótke, jejko-dołhojte
a tróšku splacnjene. Pěstki su nitkojte, tak dołhe kaž abo tróšku krótše hač
próškowe łopješka a njesu třidźělnu a kulowaty plěšk.



https://hsb.wikipedia.org/wiki/Wjazo%C5%84ca_(gmejna)

Wjazońca (prjedy tež Jazońca; němsce Neukirch/Lausitz) je wjes, gmejna a statnje
připóznate wočerstwjenišćo na juhowuchodźe zwjazkoweho kraja Sakska. Słuša ke
krajnemu wokrjesej Budyšin a leži zanurjena mjez dwěmaj hórskimaj rjećazomaj
Hornjołužiskich hór pod bohaće zalěsnjenym 587 m wysokim Sokolnikom.

Sokolnik je Wjazońčanska "domjaca hora". Pod nim so přez Wjazońcu běžaca rěka z
jenakim serbskim mjenom Wjazońca, kotrejež němske mjeno je Wesenitz. Wjetše
města we wokolinje stej Budyšin (15 km) a Biskopicy (12 km).

Přimjezowace gmejny su (po směrje časnika) Dobruša-Huska, Wjelećin a Wołbramecy
z wjesnym dźělom Rynar w krajnym wokrjesu Budyšin, Neustadt in Sachsen w krajnym
wokrjesu Sakska Šwica-Wuchodne Rudne hory kaž tež Smělna-Póckowy w krajnym
wokrjesu Budyšin.

W lěće 1222 je so Wjazońca ze swojim němskim mjenom „Neinkirgen“ prěni raz we
wopismje naspomniła. Mjeztym zo so němske mjeno na tehdy nowotwarjenu cyrkej we
wjesnym dźělu Delnja Wjazońca poćahuje, pokazuje serbske mjeno na geografiske
połoženje nad rěku Wjazońca.

W bliskosći sydlišća su so w meji 1813 w zwisku z Bitwu pola Budyšina boje mjez
francoskimi a ruskimi jednotkami wotměli.

Wot lěta 1992 je Bönnigheim w krajnym wokrjesu Ludwigsburg partnerske město
Wjazońcy.

Wot Wjazońcy hač do Žitawy wjedźe derje z taflemi wuhotowana kolesowa ruta -
hornjołužiska kolesowarska šćežka chěžow ze stołom.

Awtodróha A 4, kotraž 13 km na sewjer Wjazońcy nimo wjedźe, je najspěšnišo po
dojězdnej dróze k najězdej Słona Boršć docpějomna. Lětanišćo Drježdźany je 40
awtowych mjeńšin zdalene. Wjazońca leži direktnje na B 98, kotraž so w
Biskopicach započina a so we Wopakej z B 96 zjednoća, kotraž wot Budyšina
přińdźe a k čěškej hranicy na sewjernej kromje Žitawskich horin wjedźe.

Za železniskich pućowacych steja wobě dwórnišći Wjazońca-zapad a Wjazońca-wuchod
k dispoziciji, kotrejž na zelezniskej čarje Biskopicy - Žitawa ležetej, z
direktnymi zwiskami do Drježdźan a Libereca. Hač do něšto lět bě direktny
železniski zwisk Žandow–Zebnica–Neustadt w
Sakskej–Wjazońca-zapad–Wjazońca-wuchod–Wjelećin–Budyšin. Mjeztym wšak je wobchad
na čarowymaj wotrězkomaj Neustadt w Sakskej - Wjazońca-zapad a Wjelećin -
Budyšin zastajeny.

Z regionalnymi busowymi linijemi su Biskopicy, Budyšin, Wopaka a Neustadt w
Sakskej docpějomne. Wot Neustadta su busowe linije do Zebnicy a dale do Žandowa,
do Drježdźan, do Pěrna a Hohnsteina. Nimo toho leži Neustadt w Sakskej při
železniskej čarje Pěrno–Zebnica–Žandawa.

Wjazońca ma dwě zakładnej šuli, Pestalozziowa šula a Lessingowa šula a jedna
srjedźnu šulu.



https://hsb.wikipedia.org/wiki/W%C5%A1%C4%9Bdny_sw%C4%9Btlik

Wšědny swětlik (Euphrasia officinalis, Euphrasia rostkoviana, E. officinalis
subsp. rostokoviana) je rostlina ze swójby hubinkowych rostlinow
(Orobanchaceae).

W někotrych žórłach so swójbje trudownikowych rostlinow (Scrophulariaceae)
zarjaduje.

Wědomostne rozdźělenje roda swětlik je hišće diskutowane. Zdźěla bu Euphrasia
rostkoviana z dalšimi podobnymi rostlinami k Euphrasia officinalis zjata a potom
jako poddružina Euphrasia officinalis subsp. rostkoviana wobjednawana.

Wšědny swětlik je jednolětna zelišćowa rostlina, kotraž docpěwa wysokosć wot 2
hač 45 cm.

Łopjena su snadny jedyn centimeter dołhe, přez křiž přećiwostejne,
njestołpikate, jejoformowje-dołhojte a karbikowje zubate.

Čas kćěwa je wot meje hač oktobra. Kćenja su běłe, často fijałkojće žiłkowe a
maja na delnich kćenjowych łopjenach žołty blečk. Kaž cyły kwětnistwo su husto
žałzokosmate. Delnja hubka je třikónčkowa a płona.

Rozšěrjenske ćežišćo je w srjedźnej, zapadnej a južnej Europje. W Awstriskej je
tuta družina často we wšěch zwjazkowych krajach nadeńć.

Wšědny swětlik bu w ludowej medicinje za lěkowanje wokowych chorosćow
nałožowany. W 14. lětstotku wěnowa Arnoldus Villanovanus swětlikej cyłu knihu.
Villanovanus bě samo wot toho přeswědčeny, zo by tuta rostlina slepych zamóžnosć
widźenja wróćo dać móhła. Nicholas Culpeper žortowa, dokładne přepytowanje
tuteje rostliny by brylowych dźěłarjow bjezdźěłne činiło. Předewšěm při
zahorjenjach w wokowych kónčinach, ale tež při wokowych bolenjach a regionalnje
při žołdkowych bolenjach bu swětlik wužiwany.

W rostlinskej lěkowanju bu hišće dźensnišo wužiwany. Firma Weleda na př.
krjepkowu infuziju z rostliny zhotowja.



https://hsb.wikipedia.org/wiki/W%C5%A1%C4%9Bdna_wjerba

Wšědna wjerba (Salix caprea) je rostlina ze swójby wjerbowych rostlinow
(Salicaceae). Dalšej serbskej ludowej mjenje stej bjelma a jiwa.

Wšědna wjerba je w lěću zeleny, husto rosćacy kerk, kotryž docpěwa wysokosć wot
3 m. Jako štom docpěwa wysokosć hač do 9 (7, 10) m.

Króna je šěroka. Šěročorna skora je podołhostnje brózdźena. Čerwjenobrune, při
žónskich rostlinach zwjetša zelene hałuzy na spočatku su jasnje kosmate, ale
pozdźišo su nahe. Nimo toho su jara zhibujomne. Pupkowe šupizny su brune
błyšćace a so zahe puknu.

Měnjate, stołpikate łopjena su (šěroko-)eliptiske hač wopak jejkojte, na spódku
kulojte, prědku wótre, na kromje žołmate hač njeprawidłownje zubate. Na hornim
boku su srjedźozelene, na delnim boku šěrje kosmate a docpěwaja dołhosć wot 5
(3) hač do 10 (wot 4 hač do 12) cm a šěrokosć wot hač do 6 cm. Pódlanske
łopješka su małke.

Kćěje wot měrca hač apryla. Micki so w nalěću před łopjenami jewja. Při muskich
rostlinach su wulke, owalne, njesu žołte próškowe łopješka a docpěwaja dołhosć
wot hač do 3 (4,5) cm. Próšniki su žołte. Při žónskich rostlinach su židźane a
slěbrošěre. Płódnik je kosmaty. Nošne łopješka su dwubarbne a njesu dołhe, běłe
kosmy.



https://hsb.wikipedia.org/wiki/W%C3%B3t%C5%A1owa%C5%A1

Wótšowaš (němsce Atterwasch) je wjeska w gmejnje Derbno w braniborskim wokrjesu
Sprjewja-Nysa. Wótšowaš leži we łužiskim brunicowym rewěrje a ma so po planach
energijoweho koncerna LEAG wotbagrować.

W 1990tych lětach wurywachu so blisko wjeski powostanki z pózdnej bronzowej
doby. Dźensniša wjeska so w zwisku z kupom wulkeho dźěla wjeski přez propsta
Dietricha z Gubina k prěnjemu razej naspomni. Pozdźišo přeńdźe wjeska do
wobsydstwa klóštra Benediktinow w Gubinje. W lěće 1818 bydlachu we Wótšowašu 197
wobydlerjow, 1871 něhdźe 303 a 1925 282 wobydlerjow. Historisce leži wjeska w
Delnjej Łužicy.

Z nabyćom płaćiwosće braniborskeje gmejnskeje reformy so Wótšowaš 26. oktobra
2003 ke gmejnje Derbno přidruži. Po planach milinoweho koncerna LEAG dyrbi so
Wótšowaš (kaž tež Kerkojce a Grabk) w přichodnych lětach za planowanu brunicowu
jamu Janšojce-sewjer dewastěrować.

Přez 195 kW sylnu biopłunowu připrawu a wjacore solarne připrawy so we Wótšowašu
wjace miliny produkuje, hač wjeska sama přetrjeba.



https://hsb.wikipedia.org/wiki/W%C3%B3dna_kanka

Wulka bónčawa abo běła bónčawa (Nymphaea alba) je rostlina ze swójby bónčawow.
Dalše ludowe mjena za bónčawu su wódna knježička, hatna knježička, wódna lilija,
wódna kanka, hatna lilija a hatna husyčka.

Łopjena su wulke, kulojte, na spódku hłuboko zarězowane a maja přeměr wot 10 hač
30 cm. Łopjenate nerwy su hač do kromy 2- abo 3 razy widłaće dźělene z prěčnymi
nerwami. Wone su jenož na nasadźe dołhich, elastiskich stołpikow hłuboko
zarěznjene. Jich dychawki su na hornim boku.

Wona kćěje wot meje hač do awgusta. Kćenja płuwaja, su wulke a docpěja přeměr
wot 10 hač do 12 cm. 10 hač do 25, maksimalnje 30 krónowych łopješkow su
podołhojte, přeco běłe a tak dołhe kaž keluškowe łopješka abo dlěše. 4 hač do 5
keluškowych łopjenow je hrube, zelene abo brunojte a podołhojte. Mnoholičbne,
sněhběłe krónowe łopješka nutř k próškowym łopješkam přistupja. Kćenja móžu
wobsahować hač do 125 žołtych próškowych łopješkow. Kćenja so jenož wodnjo
puknu.

Płódnik je kulojty a ma płony, žołty plěšk z 12 hač do 20 plěškowymi
promjenjemi. Wón so po wopróšenju wot insektow pod wodu nuri a so k jahodowemu
płodej wuwiwaja, kotryž potom zhni a symjenja pušći.

Wona rosće we małowutkatych abo wutkatych, stejacych abo pomału běžacych wodach,
a to w hatach, starych wodach a měrnych jězorach.



https://hsb.wikipedia.org/wiki/V%C3%A1clav_B%C5%AF%C5%BEek_(komponist)

Václav Bůžek (*29. decembra 1956 w Liberecu) je čěski komponist. Je nětko w
Teplicach žiwy.

Słuša k młódšej generaciji čěskich komponistow. Po wotzamknjenju Praskeho
konserwatorija - sekcija gitara w klasy profesora Jiří Jirmala, započa swoju
karieru jako wučer na Wojerskim konserwatoriju w Roudnicach nad Labem. W samsnym
času započa tam pola profesora Stanislava Jelineka kompoziciju studować, kiž
jeho za studij na Janáčekowej akademiji hudźbneho wuměłstwa (JAMU) w Brnje
přihotowaše. Bu do klasy profesora Aloisa Pinoša přiwzaty a po swojej graduaciji
rozwiwaše wšelake aktiwity.

Mjez jeho dźěłami namakamy składby za solowe instrumenty, wšelaku komornu
hudźbu, sinfonisku hudźbu a tež elektro-akustisku hudźbu. Bůžekowa hudźbna rěč
rozwiwaše so z neoklasicizma a neobaroka (hudźba za trompetu) přez wšelake
modalne a postajene techniki (dwanaćetonowe preludije za fletowe solo). Bu přez
kompozitoriske tekniki profesora Miloslava Ištvana inspirěrowany, hač k
tučasnemu postmodernemu wurazej, skombinowanej z repeticiskej techniku. Dźensa
je jeho pospyt widźomny, zo by so posłucharjam přibližił, pospytujo jich na
njeakademiske a direktne wašnje přez pitoreskne zynki a konsonantnu harmoniju
docpěć (Wumóžene město, Za obou, Koncert za fletu).



https://hsb.wikipedia.org/wiki/V%C3%A1clav_B%C5%AF%C5%BEek

Václav Bůžek (*29. decembra 1956 w Liberecu) je čěski komponist. Je nětko w
Teplicach žiwy.

Słuša k młódšej generaciji čěskich komponistow. Po wotzamknjenju Praskeho
konserwatorija - sekcija gitara w klasy profesora Jiří Jirmala, započa swoju
karieru jako wučer na Wojerskim konserwatoriju w Roudnicach nad Labem. W samsnym
času započa tam pola profesora Stanislava Jelineka kompoziciju studować, kiž
jeho za studij na Janáčekowej akademiji hudźbneho wuměłstwa (JAMU) w Brnje
přihotowaše. Bu do klasy profesora Aloisa Pinoša přiwzaty a po swojej graduaciji
rozwiwaše wšelake aktiwity.

Mjez jeho dźěłami namakamy składby za solowe instrumenty, wšelaku komornu
hudźbu, sinfonisku hudźbu a tež elektro-akustisku hudźbu. Bůžekowa hudźbna rěč
rozwiwaše so z neoklasicizma a neobaroka (hudźba za trompetu) přez wšelake
modalne a postajene techniki (dwanaćetonowe preludije za fletowe solo). Bu přez
kompozitoriske tekniki profesora Miloslava Ištvana inspirěrowany, hač k
tučasnemu postmodernemu wurazej, skombinowanej z repeticiskej techniku. Dźensa
je jeho pospyt widźomny, zo by so posłucharjam přibližił, pospytujo jich na
njeakademiske a direktne wašnje přez pitoreskne zynki a konsonantnu harmoniju
docpěć (Wumóžene město, Za obou, Koncert za fletu).



https://hsb.wikipedia.org/wiki/Tuone_Udaina

Tuone Udaina (italsce Antonio Udina; * wokoło 1840, † 10. junija 1898), po
swojim powołanju mjenowany Burbur (dalmatisce frizer), bě posledni znaty rěčnik
dalmatišćiny, romanskeje rěče, kotraž so w zańdźenosći na přibrjohu Dalmaciskeje
a na bliskich kupach Krk, Cres a Rab rěčeše. Wón móžeše sewjernu abo vegliotsku
narěč (dalmatisce viklasun), wužiwanu na kupje Krk/Vikla. Jeho smjerć bě wuskutk
njezboža na dźěle, hdyž wón z minu manipulowaše.

Dalmatišćina njebě Udainowa woprawdźita maćeršćina. Wón bě ju jako dźěćo
nawuknył, hdyž ju jeho staršej druhdy doma rěčeštaj, hdyž nochcyštej, zo by jeju
rozumił. Do swojeje smjerće wón rěčespytnikej Matteo Giulio Bartoli praji: "E-l
mi tuota e la maja niena favlua cosaic, in veclisun, jali favlua ce jali kredua
ce ju non kapaja, ma ju toč." (Mój nan a moja mać staj takle rěčałoj, wonaj staj
veklisunsce rěčałoj, dokelž staj sej mysliłoj, zo ja njerozumju, ale ja /sym/
wšo /rozumił/.)

Hdyž Bartoli jeho w lěće 1898 wopyta, njebě Tuone Udaina hižo někak 20 lět
dalmatisce rěčał. Za čas Bartolijoweho slědźenja bě wón hižo hłuchi a ani zuby
wjace njeměješe. Njedźiwajo na to poradźi so rěčespytnikej zapisać někak 2800
dalmatiskich słowow a wšelake stawiznički, tež z Udainoweho wosobinskeho
žiwjenja. Jeho kniha je najwažniše žórło informacijow wo dalmatiskej rěči.



https://hsb.wikipedia.org/wiki/Texas

Texas ( [ˈtʰɛksəs] abo [ˈtʰɛksɪs]a a) je US-ameriski zwjazkowy stat, kotryž leži
na juhu kraja, při Mexiskim golfu. Ma něhdźe 25 milionow wobydlerjow na 695.000
km² a je tuž po ludnosći kaž tež po přestrjeni druhi najwjetši zwjazkowy stat.
Stolica a z 865.000 wobydlerjemi štwórte najwjetše město je Austin, najwjetše
město pak Houston (2,1 milion) na juhowuchodźe Texasa.

Stat mjezuje z Oklahomu na sewjeru, Arkansasom na sewjerowuchodźe, Louisianu na
wuchodźe a z New Mexico na zapadźe. Na juhu twori Rio Grande přirodnu hranicu
mjez Zjednoćenymi statami a Mexikom.

Texas přiwza so dnja 29. decembra 1845 jako 28. stat do unije a ma přimjeno „The
Lone Star State“. Do toho wobsteješe wot 1836 njewotwisna Texaska republika.
Srjedź 19. lětstotka bě Texas jedyn z hłownych cilow serbskich wupućowarjow z
Łužicy, kiž załožichu tam pod wjednistwom Jana Kiliana swoje sydlišćo Serbin,
hdźež so serbske tradicije zdźěla hač do dźensnišeho haja.

W lěće 2005 měještej něhdźe dwě třećinje wobydlerstwa jendźelšćinu za maćeršćinu
a 29,1 % španišćinu. Oficielnje nima Texas hamtsku rěč.



https://hsb.wikipedia.org/wiki/Tejo

Tajo (španisce, [ˈtaxo]) abo Tejo (portugalsce, [ˈtɛʒʊ]) je z dołhosću wot 1.007
kilometrow najdlěša rěka Iberiskeje połkupy a běži přez Španisku a Portugalsku.
W starowěku njeseše rěka łaćonske mjeno Tagus.

Rěčina rěki wobjimuje 80.600 km², wot toho słuša 55.810 km² k španiskim regionam
Extremadura, Madrid, Aragoniska a Kastilska-La Mancha a 24.790 km² k
Portugalskej. Cyłkownje je na tej přestrjeni něhdźe 9,5 mio. ludźi žiwe.

Tajo wužórli so we wysokosći wot nimale 1600 m w horinach Sierra de Albarracín
wosrjedź Španiskeje. Běži potom do zapadneho směra po Iberiskej połkupje přez
španiske města Aranjuez, Toledo, Talavera de la Reina a Alcántara kaž tež přez
portugalske město Santarém. Skónčnje so blisko Lissabona do Atlantiskeho oceana
wuliwa.

Najwjetši móst přez Tajo je Ponte Vasco da Gama w Lissabonje, kotryž je z
cyłkownej dołhosću wot 17,2 km najdlěši móst w cyłej Europje. K najstaršim
mostam přez rěku słušatej romski Puente de Alcántara a srjedźowěkowski Puente de
San Martín w Toledo.



https://hsb.wikipedia.org/wiki/Tatarski_dr%C4%9Bn

Tatarski drěn (Cornus alba) je rostlina ze swójby drěnowych rostlinow
(Cornaceae).

Tatarski drěn je w lěću zeleny kerk, kotryž docpěje wysokosć wot 2 hač do 4 m.
Jeho róst je šěroki a zrunany. Twori huste kerčiny.

Přećiwostejne łopjena su eliptiske-jejkojte a maja 4-8 pódlanskich porow nerwow.
Wone docpěja dołhosć wot 1 hač do 2,5 (8) cm. Na hornim boku su zelene, mjeztym
zo na delnim boku su napadnje šěrozelene abo módrojte. Jich kroma je hładka.

Kćěje wot meje hač junija. Małke kćenja su nažołć běłe, štyrikónčne a steja w
3-5 cm šěrokich njeprawych wokołkach.

Płody su běłe hač módrojte póčkate płody a docpěja wulkosć hróšatkow. Wone wot
julija dozrawja a su njejědźne. Płody so wot spěwatych ptačkow jědźa.

Rostlina je wot wuchodneje Europy hač do Sibirskeje rozšěrjena, ale tež we
wuchodnej Aziji wustupuje.

Wón je pyšny kerk w parkach a zahrodach, ale so tež jako pioněrsku drjewinu a
škit přećiwo wětrej plahuje.



https://hsb.wikipedia.org/wiki/Tamariskowe_rostliny

Tamariskowe rostliny (Tamaricaceae) je swójba w porjedźe (Caryophyllales)
znutřka symjeńcow. Wustupuja w suchich kónčinach (pobrjohi, pusćiny a stepy) w
Europje, Aziji a Africe. Někotre družiny su w aridnych kónčinach swěta, na př.
USA, Mexiko, Argentinska a Awstralija neofyty .

Znutřka porjada Caryophyllales su Tamaricaceae najblišo z Frankeniaceae
přiwuzne. Najprjedy buštej wobě swójbje k porjadej Violales Lindl. stajenej.
Frankeniaceae z Tamaricaceae a Plumbaginaceae z Polygonaceae tworja přeco
sotrowske skupiny a tutej wobě sotrowskej skupinje zhromadnje tworitej kladu.

Prěnje wozjewjenje mjena swójby Tamaricaceae so je w 1821 wot Heinrich Friedrich
Link w Enumeratio Plantarum Horti Regii Berolinensis Altera, 1, S. 291 stało.
Často so jako prědnje wozjewjenje tež ta wot Friedrich Graf von Berchtold &
JanSwatopluk Presl abo wot A.St.-Hil. jako Tamariscinae mjenuje. Synonymy za
Tamaricaceae Link. su: Reaumuriaceae Ehrenberg ex Lindl. . Typusowy ród je
Tamarix L.. Myrtama so druhdy pak do Myricaria pak Tamarix, a Hololachna so
druhdy do Reaumuria zarjadujetej.



https://hsb.wikipedia.org/wiki/T%C5%99%C4%9B%C5%A1e%C5%84

Słódka wišnja (Prunus avium) je štom ze swójby róžowych rostlinow (Rosaceae).
Dalše serbske mjena su (słódka) wišeń, (słódka) třěšnja, (słódka) třěšeń.

Słódka wišnja je štom, kotryž docpěje wysokosć wot 2 hač 25 m. Jeje rosćenska
forma wariěruje po podłožku, sorće a rěžku.

Skora je sylnje wjerćena a čewjernobruna hač čorna. Z ranjenych zdónkow gumijowa
žiwica wustupuje, kotraž rana zaso zawěraja.

Łopjena su ćeńke, jejkojte hač eliptiske, kónčkojte, zubate abo zhruba rězane a
docpěja dołhosć wot 5 hač 15 cm. Jich stołpiki maja prědku žałzy a docpěja
dołhosć wot hač do 5 cm. Wone su na delnim boku kosmate. Nazymske barbjenje je
žołto-oranžowe hač čerwjene.

Kćěje wot apryla hač meje. Běłe kćenja so před łopjenami jewja a steja po dwěmaj
hač po šěsćoch we wokołkojtych promješkach a docpěwaja wulkosć wot něhdźe 3 cm.
Jich stołpik docpěje dołhosć wot hač do 5 cm. Krónowe łopješka docpěja dołhosć
wot 10 hač 15 cm. Próškowe łopješka su dwaceći.

Póčkaty płód docpěwa wulkosć wot 2,5 cm a je kulowaty hač wutrobojty, čerwjeny
hač čorny, njezwobručowany a wobsahuje hładku póčku. Jich stołpiki docpěwaja
dołhosć wot 2 hač 5 cm. Wone wot junija zrawja. Při dźiwje rosćacych štomach su
słódke abo tróšku hórke, ale nic kisałe.

Rostlina je družinje Kisała wišnja (Prunus cerasus) podobna, kotraž je kerk abo
štom z wysokosću wot 10 m. Jeje płody su kisałe. Kćenjowe stołpiki docpěwaja
dołhosć wot 2 hač 4 cm a njesu na spódku pupkowe špupizne a 1-2 lisćowej
łopjeni. Krónowe łopješka su nimale kruhojte.



https://hsb.wikipedia.org/wiki/T%C4%9Bchlovice_nad_Labem

Těchlovice nad Labem (němsce Tichlowitz) su wjes a gmejna při prawym, wuchodnym
brjoze Łobja w sewjernej Čěskej. Nadeńdu so w sewjernym dźělu Čěskich srjedźnych
horin, něhdźe jednaće kilometrow južnje Děčína. Słušeja k Děčínskemu wokrjesej
Wusčanskeho kraja (Ústecký kraj).

Gmejna wobsteji ze wsow Babětín (Babutin), Přední Lhota (Nieder Wellhotten),
Přerov (Pschüra), Těchlovice a Zadní Lhota (Ober Wellhotten). Susodne gmejny su
Děčín na sewjeru, Heřmanov a Verneřice na wuchodźe, Malé Březno na juhu a
Dobkovice za Łobjom na zapadźe.

Přez Těchlovice wjedźe nadregionalna železniska čara Kolín–Děčín, kotraž bu 1874
zahajena. W bliskosći wsy nadeńdźe so Buková hora z Děčínskej telewizijnej wěžu.

Wjes załoži so prawdźepodobnje hižo w 10. abo 11. lětstotku w běhu słowjanskeho
wobsydlenja Łobjoweje doliny. Prěnje pisomne naspomnjenje wosady Tyechleuicz
pochadźa z lěta 1360. Na skalnym wjeršku Vrabinec nadeńdu so powostanki hroda
Sperlingstein.



https://hsb.wikipedia.org/wiki/Swjata_Zd%C5%BAis%C5%82awa

Najstarše pisomne zapiski wo Zdźisławje pochadźeja ze spočatka 14. lětstotka, t.
j. z doby jenož poł lětstotka po jeje wumrěću, a to w Dalimilowej chronice a w
Zdźarskej chronice. Pozdźiše legendy spušćliwe njejsu. Historikar Zdeněk Kalista
napisa wo Zdźisławinej dobje a jeje rodźe dwě historiskej studiji (1941 a 1969).
Historiske dźěło wo Zdźisławje wuda tež pater Ambrož Svatoš w lěće 1948 pod
titulom "Blahoslavená Zdislava" („Zbóžnoprajena Zdźisława“, přeł.). Štó běše
tuta žona, kotraž je so najskerje w lěće 1220 na Moravě v Křižanově narodźiła a
na spočatku lěta 1252 w Jablonnym w Podještědí wudycha?

Běše dźowka knjeza Přibyslava z Křižanova, kralowskeho hrodoweho hrabje w Brnje
a na hrodźe Veveří, a knjenje Sibyle (ze Sicílije – dwórskeje damy kralowny
Kunhuty). Wuda so na wosobneho čěskeho wulkotnika knjeza Hawoła Markvartic a
přesydlowaše so na jeho hród Lemberk pola Jablonneho w Podještědí. Porodźi jemu
štyri dźěći: Havla, Markétu, Jaroslava a Zdislava. Najskerje zetka so ze zbóžno
prajenym Česlavom, z pólskim dominikanom, wučomcom swj. Dominika a sta so z
dominikanskej třećarku; z mandźelskim powolaštaj dominikanow do Jablonneho a do
Turnova, załožištaj tu za nich klóštry a cyrkwje. Swjata bywaše Zdźisława jako
mandźelska a mać swójby, ale jeje žiwjenje a skutkowanje so jenož na priwatne
žiwjenje njewobmjezowaše: Zdźisława tež hrodowsku čeledź wuwučowaše a
wukubłowaše, staraše wo chorych, chudych, bjezdomnych a dezerterow (běše to doba
tatarskich zadobyćow do Srjedźneje Europy) a pomhaše jim tež hewak (w hospitalu,
kotryž wona tohorunja załoži). W dobje časteje njepřitomnosće jeje mandźelskeho
(běše prawa ruka Wjacława I. a jeho zepěra hdyž jeho syn Přemysl Otakar II.
přećiwo njemu zběžkowa) dyrbješe wona cyłe knjejstwo za njeho wjesć.

Zdźisława wumrě najskerje na tuberkulozu, (jeje smjertne powostanki je
akademikar Vlček přepytował), je w krypće klóšterskeje cyrkwje w Jablonnym
pohrjebana; jeje nop je w relikwiarje na Marijnym wołtarju nalěwo w cyrkwinskej
łódźi. Jeje row so njepřestajneje česćownosće wěrićelow wot jeje smjerće do
dźensnišeho wjeseli, putnikuja sem nic jenož Češa a Morawjenjo, ale tež Słowacy,
Polacy, Serbja, Němcy a Rakušenjo. Do dźensnišeho dóńdźe při jeje rowje k
wusłyšenjam, wustrowjenjam a hinašim dźiwam přez zasadźenje tuteje swjateje.
Tohodla bu hižo we 18. lětstotku na městnje prjedawšeje gotiskeje cyrkwje k jeje
přichodnemu zbóžnoprajenju, wo kotrež so započa prócować, wulkotna barokna
katedrala swj. Ławrjenca wot sławneho Wienskeho architekta Jana Lukaša
Hildebrandta postajena; twarjenje financowaše hrabja Berka z Duby a po jeho
smjerći knjeni hrabina Kinská. K zbóžnoprajenju wšak dóńdźe hakle w lěće 1907
(bamž Pius X.).

W lěće 1947 zahaji kardinal Šćěpan Trochta, Litoměriski biskop, diezesowy proces
swjatoprajenja. We wobłuku lětdźesatka duchowneho wobnowjenja naroda bu lěto
1991 (tehdy hakle) zbóžnoprajenej Zdźisławje a temje swójba wěnowane. Tehdy bu
zběrka studijow "Zdislava" wudata a sta so hišće wjele dalšich zajimawych
aktiwitow.

Zdźisławu pak bamž Jan Pawoł II. we Wołomucy dnja 21. meje 1995 swjatopraji.
Dnja 24. oktobra 2000 - w lěće Wulkeho jubileja – postaji ju za hłownu patronku
Litoměriskeje diecezy. Wo swjatoprajenju Knjenje Zdźisławy je so tehdyši
prowincial dominikanow pater Ambrož Maria Svatoš wjele zasłužbow dobył, a to z
hromadźenjom Zdźisławskich studijow a historiskich dokumentow. Nětko ma mjenujcy
nimale sto w rukopisu dokumentowanych padow dźiwotwornych wusłyšenjow přez
zasadźenje Knjenje Zdźisławy ze zańdźenosće. Jako dźiw trěbny k swjatoprajenju
bu medicinsce a wědomostnje njewujasnjomne wustrowjenje MUDR. Straki připóznate,
swójbneho nana, pola kotrehož dnja 19. septembra 1989 w Brnje w chorowni k
zastaću wutroby, k na nul spadowacemu krejnemu ćišćej, ke kliniskej smjerći
mozow dóńdźe; tutón staw přez tři hodźiny traješe. W běhu tuteje doby
mandźelska, dźěći, wyša sotra, knjez farar a dalši intensiwnje k zbóžno prajenej
Zdźisławje wo dźiw modlachu, a buchu wusłyšeni: wobnowještej so motoriska a
zmysłowa aktiwiće, wšě organy póčachu normalnje fungować. Jabłońska cyrkej bu
wot bamža k bazilice minor (mjeńši) z titulom "Bazilika swjateho Ławrjenca a
swjateje Zdźisławy" powyšena.

Smjertne powostanki swjateje Zdźisławy su wěrićelam nimo w Jablonnym tež w
Litoměriskej katedrali swj. Šćěpana (na wołtarju swj. Jana Nepomuka) a we
Wołomucy w dominikanskej cyrkwi Knježny Marije (na wołtarju swj. Dominika) k
česćowanju wustajene. Při 750. róčnicy smjerće zbóžno prajeneho Česlava w lěće
1992 je swjata Zdźisława tutoho swjateho wopytała: jeje nop pućowaše z
Jablonneho do pólskeho Wrócławja a bu tu ze statniskimi česćemi přijata. Swoju
tuchwilu poslednje dušepastyrske pućowanje přewjedźechu smjertne powostanki
swjateje Zdźisławy z Litoměrjec na lětanišćo we Wołomucy - na swjatoprajenje
přez bamža Jana Pawoła II. dnja 21. meje 1995.

Dnja 24. oktobra 2000 postaji bamž Jan Pawoł II. swjatu Zdźisławu za hłownu
patronku Litoměričanskeje diecezy. Wot nalěća 2002 je wona po postajenju
wokrjesneho zastupnistwa patronka cyłeho Liberecskeho wokrjesa.

K swjatej Zdźisławje so do dźensnišeho Waldsteinowi hrabjojo jako z njej zdaleni
přiwuzni přiznawaja, wopytuja jeje row w Jablonnym.

Je ta swěca, kotruž Zdźisława wupromjenja: wona je na ewangelij nic jenož
posłuchała, ale běše za njón žiwa. A to na žadyn pad w klóštrje wotzamknjena,
ale běše w swojej swójbje a w tym swěće, kotryž ju wobdawaše. Wěra njeběše jenož
priwatna naležnosć za jeje hrodowsku kapałku, ale běše to tež wěc za žiwjenje.
Zdźisława hród wopušći a běše za ewangelij wšudźe wokoło žiwa, hdźež chudźi a
wbozy běchu. Běše za Chrystusowe słowo žiwa: ,Lubujće swojich blišich!'



https://hsb.wikipedia.org/wiki/Str%C4%8D_prst_skrz_krk

Strč prst skrz krk [str̩tʃ pr̩st skr̩s kr̩k] (hsb. Tykń porst přez kyrk
    wurjekowanje ? / i) ze sylnje kulenym złóžkotwornym r je čěske a słowakske
jazykłamate hrónčko z 15 pismikami.

W rěčnej wučbje za njemaćernikow so tuta sada často wužiwa, zo by wurjekowanje
słowjanskich słowow bjez napisanych wokalow w tych rěčach zwučowało. Po maćernej
rěči su te po zdaću bjezwokalowe słowa ćežko wurjekujomne. W čěšćinje su
bjezwokalowe słowa často, dokelž r a l stej złóžkotwornej, potajkim njenapisany
njespěwny wokal implikujetej a přez to móžetej złóžkowy wjeršk tworić, tak zo
złóžki bjez napisanych wokalow eksistuja. Tohodla so tuta sada často jako
přikład za "sadu bjez wokalow" wužiwa.

Tuta sada słuži tež jako moto šwicarskeho časopisa kulturneje kritiki La
Distinction .

Znate je tež jazykłamate hrónčko, kotrež čěske „ř“ tematizuje: Třista třicet tři
stříbrných stříkaček přeletělo přes třista třicet tři stříbrných střech. (333
slěbornych wohnjowych sykawow syka po 333 slěbornych třěchami)



https://hsb.wikipedia.org/wiki/Starohr%C3%B3d

Starohród (němsce Altenburg) je němske město na samym wuchodźe Durinskeje a
zarjadniske sydło wokrjesa Starohródski kraj. Je z něhdźe 33.000 wobydlerjemi
dźesate najwjetše město zwjazkoweho kraja a nadeńdźe so při južnej kromje
Lipšćanskeje nižiny njedaloko sakskeje a saksko-anhaltskeje hranicy we łučinje
Plesny. Nadregionalnje znate je město dla tule w lěće 1810 wunamakaneje hry
škot.

Najbliše wulkoměsta we wokolinje su Lipsk (40 km do sewjera), Kamjenica (40 km
do juhowuchoda) a Gera (30 km do juhozapada). Krajna stolica Jarobrod nadeńdźe
so něhdźe sto kilometrow do zapadneho směra.

Po rozpadźe Durinskeho mócnarstwa w 6. lětstotku zasydlachu so w Starohródskej
kónčinje z wuchoda pochadźacy Serbja, kiž natwarichu prěnje hrodźišćo na skale.
Kraj wuchodnje Solawy dóńdźe w lěće 928 zaso pod němsku kontrolu a město so 976
prěni raz naspomni, hdyž dari je kejžor Ota II. Žitčanskemu biskopstwu. Z tym je
Starohród jedne z najstaršich městow dźensnišeje wuchodneje Němskeje. Wot 12.
lětstotka bě Starohród z kejžorskej pfalcu. Połoženje při wažnej wikowanskej
dróze Via Imperii, kotraž wjedźeše z Italskeje hač k Baltiskemu morju,
přinošowaše k wuznamej města.

W lěće 1918 sta so prjedawša rezidenca wójwodstwa Saksko-Starohródskeje z
krajnej stolicu nowozałoženeho swobodneho stata Saksko-Starohródskeje, kiž
přistupi 1920 Durinskej.

Starohród leži při železniskej čarje Lipsk–Dwórc. Blisko města nadeńdźe so
lětanišćo Lipsk-Starohród, jedne z najstaršich němskich lětanišćow.



https://hsb.wikipedia.org/wiki/St._Lucia

Saint Lucia je kupowy stat w Karibiskim morju, kotryž słuša k Zapadoindiskim
kupam a je z čłonom Commonwealtha. Dnja 22. februara 1979 bu njewotwisny wot
Zjednoćeneho kralestwa.

Kupa St. Lucia słuša k Małym Antilam a namaka so mjez St. Vincentom a
Grenadinami w juhu a francoskej kupu Martinique w sewjeru. Juhowuchodnje St.
Lucije w Atlantiskim oceanje leži Barbados.

Stolica a najwjetše město kupy je Castries w sewjeru z jenož něhdźe 9.000
wobydlerjemi, štož je mjeńše hač wobydlerstwo Biskopic. Najwyši wjeršk je 950
metrow wysoki Mount Gimie. Na kupje maja nimo toho dwaj inaktiwnej wulkanaj,
kotrajž stejitaj na UNESCO-lisćinje přirodneho herbstwa.

Wulki dźěl dźensnišeho wobydlerstwa wobsteji z potomnikow něhdyšich afriskich
njewólniskich. Nimo jendźelskeje hamtskeje rěče rěči so tež patois, kreolski
dialekt. Dwě třećinje wobydlerstwa stej romsko-katolskej.

Saint Lucia je ródna kupa dweju nošerjow Nobeloweho myta: W lěće 1979 dósta
William Arthur Lewis Nobelowe myto za hospodarske wědomosće a w lěće 1992
spisowaćel Derek Walcott Nobelowe myto za literaturu. Tuž je Saint Lucia po
Ferejskich kupach kraj z najwjetšej ličbu Nobelowych mytow na wobydlerja.

Najwažniša hospodarska hałuza je ratarstwo, při čimž je mjeztym banana cokorinu
jako hłowny produkt wotměniła.



https://hsb.wikipedia.org/wiki/Smoch%C4%87icy

Smochćicy (němsce Schmochtitz) su hornjołužiska wjeska z 55 wobydlerjemi, kotraž
słuša wot lěta 1999 k městu Budyšinej.

Susodne wjeski su Přezdrěń a Miłkecy (gmejna Radwor) w sewjeru, Wulki Wjelkow we
wuchodźe, Horni a Delni Wunjow w juhozapadźe a Łahow (gmejna Njeswačidło) w
sewjerozapadźe.

Wjes naspomni so k prěnjemu razej hakle w lěće 1391 jako Smochticz. Patronymiske
wjesne mjeno na -icy a połoženje na wunošnych pódach pokazatej pak na to, zo bě
městno hižo lětstotki prjedy wobsydlene. Wot stareje wjesneje struktury wjele
wobchowaneho njeje, dokelž zniči woheń w lěće 1783 wjetšinu burskich statokow.
Po wohnju da tehdyši wobsedźer Smochčanskeho ryćerkubła, sakski maršal Peter
August z Schöneberga po swojich planach znowa natwarić.

Hač do lěta 1948 běchu Smochćicy samostatna gmejna z wjesnymaj dźělomaj Delnim a
Hornim Wunjowom, potom zagmejnowachu so do gmejny Słona Boršć-Bolborcy, z
kotrejž přińdźechu w lěće 1994 do Małeho Wjelkowa a skónčnje 1999 do Budyšina.

We 1880tych lětach mějachu Smochćicy po Arnošta Mukowej statistice 135
wobydlerjow, mjez nimi 119 Serbow (88 %) a 16 Němcow.

W lěće 1925 bě wot cyłkownje 126 wobydlerjow 125 ewangelskich. Ewangelscy wěriwi
słušeja znajmjeńša ze 16. lětstotka k Hodźijskej wosadźe. Katolska kapałka w
domje biskopa Bena słuša z lěta 2002 jako filialna cyrkej k Baćonskej wosadźe.

W lěće 2010 bě wot 78 wobydlerjow 54 ewangelskich (69,2 %) a dźewjeć katolskich
(11,5 %).



https://hsb.wikipedia.org/wiki/Skalny_janu%C5%A1kowc

Skalny januškowc (Ribes petraeum) je kerk ze swójby kosmačkowych rostlinow
(Grossulariaceae).

Skalny januškowc je w lěću zeleny, zruna rosćacy, jara rozhałuzowacy kerk,
kotryž docpěje wysokosć wot 1 hač do 2 m. Sylne wurostki su šěrobrune, nahe a
njenjesu ćernje ani kałače. Sylnje wurostki su šěrobrune a nahe.

Měnjate łopjena su dołho stołpikate, rězane, maja kulojty wobrys, docpěja
šěrokosć wot hač do 10 cm. Wobsteji z 3 wulkich a 2 małkeju lapow, kotrež druhdy
su jenož njejasnje wutworjene. Wone su na delnim boku tróšku kosmate, a na
hornim boku chětro zmoršćene.

Kćěje wot apryla hač do meje. Zwjetša pjećličbne kćenja su přeco dwusplažne,
načerwjeń barbjene a docpěja šěrokosć wot 4 hač do 9 mm. Wone steja po dźesaćoch
hač po pjatnaćoch w hustych, dołho stołpikatych kićach. Kiće su wotestejace abo
wisace. Krónowe łopješka so wot dlěšich keluškowych łopješkow jako zwónčk
přesahuja.

Płody su kulowate, jědźne jahody, kotrež jara kisało słodźa. Wone wot junija
dozrawja.

Rostlina je w Europje wot Pyrenejow, přez Alpy hač do Karpatow rozšěrjena, ale
tež w sewjernej Afriki a na wuchod hač do wuchodneje Sibirskeje wustupuje. Při
tym je w srjedźnych horinach jara rědka, ale w Alpach we wysokosćach wot wjace
hač 2000 m wustupuje.



https://hsb.wikipedia.org/wiki/Sewjeroafri%C5%A1%C4%87ina

Sewjeroafrišćina mjenuja rěčespytnicy romansku rěč, kotraž pječa so wužiwaše na
teritoriju bywšeje romskeje prowincy Africa. Žane teksty w tutej rěči so
njewobchowachu a někotři romanisća dwěluja, zo z ludoweje łaćonšćiny wuwi so w
Africe wosebita rěč. (Runje tak njewěsta je eksistenca wosebiteje romanskeje
rěče Britaniskeje). Pólski orientalist Tadeusz Lewicki spyta elementy
sewjeroafrišćiny rekonstruować na zakładźe toponymow a antroponymow, kotrež
namakamy w srjedźowěkowskich tekstach. Cyle wěsće wěmy jenož to, zo wot
puniskich wójnow hač do časow po arabskej inwaziji nałožowaše so w sewjernej
Africe (ludowa) łaćonšćina a zo jeje rěčnicy pozdźišo započachu pak berberske
rěče, pak arabšćinu wužiwać.

Jenički, štóž eksistencu sewjeroafrišćiny jako wosebiteje rěče naspomni, bě
berberski geograf a pućowar Muhammad al-Idrīsī, kiž druhdy na njespušćomnych
žórłach bazěrowaše. Wón we 12. lětstotku napisa, zo we měsće Gafsa (łaćonsce
Capsa, arabsce Qafsa قفصة) w dźensnišej južnej Tunesiskej nałožuje so al-latīnī
al-afrīqī, t. r. afriska łaćonšćina abo afriska romanska rěč.

Eksistencu sewjeroafrišćiny pječa dopokazuja někotre berberske słowa romanskeho
pochada, ale druhdy pochad tutych słowow wěsty njeje, dokelž w sewjernej Africe
nałožowaštej so lětstotki dołho dwě romanskej rěči, mjenujcy ladino (lengua
djudeo-espanyola, „židowska španišćina“) a lingua franca.

Zda so, zo ze sewjeroafrišćiny pochadźeja berberske słowa, kotrež maja kóncowku
-u (na př. abekkadu, „hrěch“), nic -us (kaž berberske asnus, „/młody/ wosoł“), a
słowa, kotrychž fonetiski a morfologiski aspekt njeje wjace łaćonski, ale je
rozdźělny tež wot italskich, okcitanskich, katalanskich a španiskich narěčow, na
př. berberske słowo agursel („hrib“), kotrež dyrbi so wotwodźeć wot zdónka
*AGARICELLUS.

Druhdy wužiwa so w berberskich rěčach samsne słowo romanskeho pochada, ale
wotwodźene z dweju rozdźělneju romanskeju zdónkow, štož móže dopokazować, zo
romanska rěč sewjerneje Afriki njebě jednotna. Na přikład w berberšćinje
srjedźneho Marokka wužiwa so słowo ayugu („woł“), w kabylšćinje pak słowo tayuga
(„por wołow“), wobě wotwodźenej z łaćonskeho iugum, ale w kabylšćinje eksistuje
tež słowo azaglu („kwakla“), kotrež bu z łaćonskeho iugulum wotwodźene.



https://hsb.wikipedia.org/wiki/Sewjerna_Dwina

Sewjerna Dwina (rusce Северная Двина/Sewjernaja Dwina) je 744 kilometrow dołha
rěka w sewjernym dźělu Ruskeje. Přimjeno „Sewjernaja“ dósta, zo njeby so ze
Zapadnej Dwinu w Baltikumje zaměnjała.

Wona nastanje w sewjeroruskej nižinje přez zjednoćenje rěkow Jug a Suchona
blisko města Wjelikij Ustjug we Wologodskej oblasći, při čimž je Suchona z 558
kilometrami dlěši přitok. Wottam běži na ryby bohata rěka hłownje do
sewjerozapadneho směra přez lěsatu, bahnojtu, zdźěla hač do 100 kilometrow
šěroku nižinu. W delnim běhu je najwjetša pławna rěka w sewjerozapadnej Ruskej z
městnami hač do sydom kilometrow šěroka a 15 metrow hłuboka. Za Archangelskom so
blisko města Sewjerodwinsk z 900 km² wulkej deltu do Běłeho morja wuliwa.
Přerězny wotběh wody w bliskosći wuliwa přińdźe na 3490 m³/s, štož je wjace hač
w Rynje.

Přitočnišćo Sewjerneje Dwiny je z 357.000 km² runje tak wulke kaž Němska. Rěka
je w połnej dołhosći pławna a přez kanale z Wolgu a přez Onjegaski a Ladogaski
jězor tež z Baltiskim morjom zwjazana. Mjez decembrom a aprylom je zamjerznjena.



https://hsb.wikipedia.org/wiki/Serbski_rozh%C5%82%C3%B3s

Serbski rozhłós je zhromadne pomjenjowanje za wusyłanja Srjedźoněmskeho rozhłosa
a Rozhłosa Berlin-Braniborska (RBB) w hornjo- a delnjoserbskej rěči.
Delnjoserbske wusyłanja su tež pod mjenom Bramborske serbske radijo znate.

Programaj so na regionalnymaj žołmomaj inforadio Berlin-Brandenburg a MDR Radio
Sachsen wusyłatej. Při tym wužiwatej so sćelakaj 93,4 MHz w Kalawje a 100,4 MHz
we Wojerecach. Wot 22. januara 2007 je móžno, wusyłanja Serbskeho rozhłosa tež w
interneće jako livestream wot stronow Serbskeho rozhłosa słyšeć.

Serbski rozhłós wusyła wot póndźele do pjatka wot 5 do 8 hodź. a sobotu wot 6 do
9 hodź. swój rańši program z regionalneho studija w Budyšinje, njedźelniši
program pak wot 11:00 hodź. do 12:30 hodź.

Młodźinski program Serbskeho rozhłosa mjenuje so Radijo Satkula a wusyła so
kóždu póndźelu wot 20 do 22 hodź.

Bramborske serbske radijo wusyła wot póndźele do pjatka wot 12 do 13 hodź. z
regionalneho studija w Choćebuzu po slědowacej šemje:

Program wospjetuje so wječor wot 19.00 do 20.00 hodź. Kóždy prěni štwórk w
měsacu je młodźinski magazin Bubak słyšeć. Njedźelniši program wot 12.30 do 14
hodz. sćěhuje bjezposrědnje na hornjoserbske wusyłanje z Budyšina.



https://hsb.wikipedia.org/wiki/Serbski_muzej_Budy%C5%A1in

Serbski muzej Budyšin wudźeržuje dźensa najwobšěrnišu muzealnu zběrku, kotraž
žiwjenje a kulturu Serbow wot jich zasydlenja w 6. lětstotku hač do přitomnosće
dokumentuje. Muzej namaka so w něhdyšej sólnicy Budyskeho hrodu a liči něhdźe
35.000 pozicijow. Dźensniši muzej steji w tradiciji něhdyšeho Serbskeho muzeja,
kotryž so 1904 w Serbskim domje při Lawskich hrjebjach załoži. Wot lěta 2014 je
Christina Boguszowa direktorka muzeja. Nošer Serbskeho muzeja je wokrjes
Budyšin, mjeztym zo je Załožba za serbski lud najwjetši pjenjezydawar. Nimo toho
spěchuje Kulturny rum Hornja Łužica-Delnja Šleska prawidłownje aktiwity muzeja.

W zwisku z powšitkownym narodnym wuwićom w Europje wot spočatka 19. lětstotka
wuwi so tež serbske narodne wozrodźenje. W Budyšinje załožena
wědomostno-kulturna towaršnosć Maćica Serbska spěchowaše pódla wudaća knihow tež
ludowědne a stawizniske slědźenja. Na namjet Hućinjanskeho fararja Rjedy,
Wóslinčanskeho fararja Imiša a Palowskeho fararja Jenča załoži so w lěće 1856
Starožitnostny wotrjad Maćicy Serbskeje. Jedyn ze zaměrow wotrjada běše mjez
druhim tež wutworjenje muzeja.

Za Wustajeńcu sakskeho rjemjesła a wuměłskeho přemysła 1896 w Drježdźanach so
eksponaty zběrachu, z kotrymiž so Serbja w tamnišej Serbskej wjesce
prezentowachu. Jako so 1904 Serbski dom při Lawskich hrjebjach w Budyšinje
poswjeći, wotewri so pod nawodom Jakuba Šewčika runočasnje w třećim poschodźe
Serbski muzej. Tež hdyž so Serbski dom 1937 přez nacionalsocialistow zawrě,
zwosta Serbski muzej hač do lěta 1941 za wopytowarjow přistupny. Z doskónčnym
sćazanjom wobsydstwa Maćicy Serbskeje 1941 so zběrka muzeja z 1.014 pozicijemi
do Měšćanskeho muzeja Budyšina zapřija.

1957 załoži so we Wojerecach Muzej za serbske stawizny a kulturu znowa. W zwisku
z wróćenjom eksponatow so tež muzej zaso do Budyšina přepołoži. 1976 bu sólnica
na Ortenburg jako nowy domicil postajeny, dokelž bu stary Serbski dom w Bitwje
wo Budyšin 1945 ćežko wobškodźeny. Hač do lěta 1988 słušeše muzej k 1973
załoženemu zwjazkej Muzeje města Budyšin. Po nowym wuhotowanju wustajeńcy bu wón
w juniju 1989 jako samostejacy muzej znowa wotewrjeny.

Dźensniše muzejowe twarjenje bu 1782 jako sólnica natwarjena a 1869 na dźensnišu
formu přetwarjena. Wot 1835 skutkowaše tu kralowsko-sakske powołanske sudnistwo
jako najwyši justicny zarjad Hornjeje Łužicy a kralowski wokrjesny zarjad. Za
čas nacionalsocializma běše tu sydło Gestapo a w NDRskim času słužeše twar
spočatnje jako bydlenje. Dokelž so prěni Serbski dom 1945 zniči, so twarjenje
1976 jako nowe městno Serbskeho muzeja wuzwoli, tež hdyž njeměješe žadyn zwisk k
Serbam. W lěće 2003 so twarjenje wobšěrnje restawrowaše.

Wustajeńca skići přehlad wo stawiznach a ludowej kulturje Serbow w Hornjej a
Delnjej Łužicy. Ćežišća tworja mjez druhim serbska rěč, literatura a tworjace
wuměłstwo. We wosebitych wustajeńcach pokazuja so twórby tworjaceho wuměłstwa
abo stawizniske zarysy, často k serbskim temam. Na swjedźenskej žurli muzeja
wotměja so prawidłownje kulturne zarjadowanja.



https://hsb.wikipedia.org/wiki/Serb

Serbja (tež Serbjo, delnjoserbsce Serby, łaćonsce Surbi, Surabi resp. Sorabi,
němsce Sorben) su zapadosłowjanski lud, kotryž je w Němskej žiwy. Tradicionelna
domizna Serbow stej Delnja a Hornja Łužicy w zwjazkowymaj krajomaj Braniborska a
Sakska, tak mjenowany serbski sydlenski rum.

Eksistujetej dwě spisownej rěči: hornjoserbšćina a delnjoserbšćina. Nimo toho
wužiwaja so někotre narěče, kaž na přikład slepjanska. Hornjoserbšćina steji
čěšćinje a słowakšćinje blisko, akutnje wohrožena delnjoserbšćina skerje
pólšćinje. Dźensa je ličba rěčnikow mjez 20.000 a 30.000 a cyłkowna ličba Serbow
wokoło 60.000. W Hornjej Łužicy bydli 40.000 Serbow, wosebje mjez Budyšinom,
Kamjencom a Wojerecami. Tamni su w Delnjej Łužicy žiwi, a to mjez Grodkom,
Choćebuzom a Błótami.

Žro hornjoserbskeje kónčiny, hdźež je serbšćina wšědna rěč w zjawnosći, su
wosebje katolske gmejny Chrósćicy, Pančicy-Kukow, Njebjelčicy, Ralbicy-Róžant a
Worklecy kaž tež dźěle přimjeznych gmejnow Bóšicy, Njeswačidło, Hodźij a města
Kulow. Dalši centrum je Radwor. W Delnjej Łužicy tajki stabilny rěčny teritorij
wjace nimamy. Wjetšina rěčnikow delnjoserbšćiny pak namakamy w gmejnach mjez
Choćebuzom a Błótami, na přikład w Bórkowach, Běłej Górje-Bělinje, Hochozy abo
Janšojcach.

Hišće we wosomdźesatych lětach 19. lětstotka słušachu wulke kónčiny južnje a
wuchodnje Budyšina (hač do Korzyma, Lubija a Mužakowa), kaž tež južnje a
sewjernje Choćebuza k serbskorěčnemu teritorijej. Tež wuchodnje Łužiskeje Nysy,
w dźensnišej Pólskej běchu hač do 20. lětstotka Serbja žiwi. Stawizniski centrum
jich kultury bě Žarow (dźensa Żary). Serbska ludnosć w tym regionje bu pak po
druhej swětowej wójnje kaž Němcy wućěrjena. Zbytk bu polonizowany.

Warianta hornjoserbšćiny bu hač do 20. lětstotka tež w małym sydlišću Serbin w
Texasu rěčana, kotrež běše so w 1850tych lětach wot serbskich wupućowarjow
załožił. Dźensa je w tamnišej šuli domizniski muzej zaměstnjeny, kotryž wo
stawiznach Serbow w Zjednoćenych statach informuje. Pola ludličenja 2000 poda
nimo toho w Pennsylvaniskej 157 wosobow „Lusatian“ („łužisce“) jako maćeršćinu.

Dalše serbske sydlišća běchu we wšelakorych kónčinach Awstralije. Wot 1848 hač
do 1860 wupućowaše něhdźe 2000 Serbow do kontinenta.

Prawa Serbow su zasadnje garantowane přez wustawje zwjazkoweju krajow (Sakska:
Art. 6, Braniborska: Art. 25) a Serbskaj zakonjej (Sakska: SächsSorbG,
Braniborska: SWG). Na zwjazkowej runinje su serbske prawa zakótwjene předewšěm w
protokolowej noticy Zjednoćenskeho zrěčenja z lěta 1990 kaž tež w dalšich
zakonjach, mjez druhim wo wosobowych mjenach (MindNamÄndG) a sudniskej rěči
(GVG).

Wot zwjazkoweju krajow Sakskeje a Braniborskeje kaž tež wot zwjazka připóznata
zastupjerka serbskich zajimow je Domowina – Zwjazk Łužiskich Serbow. Serbja
nimaja krute městna w parlamentach, w legislaturnej periodźe 2014–19 su pak
štyri serbscy zapósłancy w sakskim krajnym sejmje (ministerski prezident Tilich,
Kozel, Mikławšk, Šiman), štož je wjace hač podźěl Serbow na wobydlerstwje. W
zwjazkowym sejmje je jedna serbska zapósłanča (Marja Michałkowa hač do wólbow
2017).

Při woběmaj krajnymaj sejmomaj zastupuje Rada za serbske naležnosće serbske
zajimy. Tuta so w Braniborskej wot lěta 2015 přez demokratiske wólby postaja, w
Sakskej woli ju krajny sejm. Wokrjesy a někotre města a gmejny maja
społnomócnjeneho za serbske naležnosće abo tež serbske přirady, kotrež zastupuja
serbske zajimy w zarjadnistwje.

Wo financowanje serbskich institucijow stara so Załožba za serbski lud,
instrument zwjazka a wobeju krajow, z kotrymž so finančne srědki rozdźěla.
Hłowny gremij załožby je załožbowa rada, w kotrymž maja Serbja šěsć wot 15
hłosow. Serbskich zastupjerjow postajeja gremije Domowiny.

Wjetšina dźensnišich rěčnikow hornjoserbšćiny je katolskeje konfesije.
Prěnjotnje bě wjetša ličba Serbow hišće w 19. lětstotku ewangelsce (86,9 % w
lěće 1900), jenož Serbja w Kamjenskim wokrjesu běchu přewažnje katolscy
(88,4 %). W Delnjej Łužicy pak wučinješe podźěl protestantow w tym času wjace
hač 99 %. Dla spěšnišeho zhubjenja rěče a identity pola ewangelskich Serbow (w
Hornjej a Delnjej Łužicy) je poměr dźensa nawopak.

Serbska chorhoj bu w lěće 1842 najprjedy přispomnjena. Po pansłowjanskim
kongresu w lěće 1848 w Praze dósta swoje dźensniše barby. Serbska hymna je
„Rjana Łužica“.

Kaž w zańdźenosći pěstuja so serbsko-čěske a serbsko-pólske styki tež dźensa. W
Pólskej a Čěskej eksistujetej towarstwje (Společnost přátel Lužice a Towarzystwo
Polsko-Serbołużyckie), kotrejž pěstujetej čěsko-serbske resp. pólsko-serbske
přećelstwo. Společnost přatel Lužice wudawa samo časopis – Česko-lužický
vestnik. Mjez Serbami a dalšimi słowjanskimi ludami wobsteja tohorunja wuske
styki. W Serbiskej wěnowaše tak mjenowany projekt Rastko Serbam cyłu
elektronisku biblioteku: http://www.rastko.org.rs/rastko-lu/index_l.html, přez
kotruž móhli so zajimcy w serbiskej rěči wo Serbach informować. Projekt bu wot
profesora Predraga Pipera z Běłohródskeje uniwersity připrawjeny. W tutej
elektroniskej bibliotece nańdźe čitar serbiske přełožki wuznamnych serbskich
spisowaćelow kaž Jurja Kocha, Jěwu-Marju Čornakec, Kita Lorenca, Jurja Brězana
atd. K tomu skići elektroniska biblioteka Rastko informacije wo stawiznach, rěče
a wuměłstwje Serbow.



https://hsb.wikipedia.org/wiki/Sed%C5%82o_(hora)

Sedło (tež Krajna króna; němsce Landeskrone) je 420 metrow wysoka hora blisko
Zhorjelca we wuchodnej Sakskej. Wone je hižo wot daloka (na přikład z Budyšina)
widźeć a derje spóznajomne a płaći tohodla jako charakteristiske znamjo města.
Namaka so juhozapadnje měšćanskeho centruma a je woblubowane wulětnišćo z dobrym
wuhladom na Zhorjelc a jeho wokolinu a hač k Sněžnicam a Kyrkonošam.

Wjeski a sydlišća pod Sedłom su Schlauroth w sewjeru, Běžnica w sewjerowuchodźe,
Kunnerwitz w juhu a k Markoćicam słušacy Pfaffendorf w zapadźe. Sewjernje hory
běžitej zwjazkowa dróha 6 a železniska čara Drježdźany–Zhorjelc.

Sedło je wulkaniskeho pochada a ma zornowcowy podstawk a stołpowcowy kehel.
Nasta před něhdźe 34 milionami lětami jako šlakowy kehel na wulkanje. Najstarše
slědy wobsydlenja na Sedle pochadźeja z młódšeje bronzoweje doby a słušeja k
Łužiskej kulturje. W serbskej dobje bu wokoło lěta 900 nimo wobtwjerdźenja mjez
wjerškomaj Sedła dalši woborny nasyp při južnej skłoninje hory natwarjeny.
Kamjentna woborna murja je něhdźe 8 metrow sylna. Dalše namakanki pokazachu na
to, zo bě Sedło hłowne městno słowjanskeho kmjena Bjezunčanow a pozdźišo małemu
městu podobne sydlišćo Milčanow.

Prěnje wěste naspomnjenje hory jako castrum landischrone pochadźa z lěta 1268.
Němske mjeno přińdźe prawdźepodobnje wot zemjanskeho rodu Landskron. We wysokim
srjedźowěku bu na Sedle wažny hród natwarjeny, kotryž słušeše dołho knjezam z
Biebersteina, kiž mějachu tójšto wobsydstwa w Čechach a we Łužicy. Hród měješe
wulki wuznam za wobstražowanje wikowanskeho wobchada na Wysokej dróze, wjedźacej
wot Lipska přez Hornju Łužicu do Wrócławja a dale. Wokoło lěta 1440 kupi město
Zhorjelc twjerdźiznu a da ju zničić.

W lěće 1796 natwari so kamjentna rozhladna wěža na wjeršku, kotraž so tam hač do
dźensnišeho namaka. Nimo wěže namakatej so na Sedle dźensa tež hotel a hosćenc.



https://hsb.wikipedia.org/wiki/Ryzawa

Ryzawa (němsce Riesa; serbsce tež Rěža) je sakske wulke wokrjesne město w
Mišnjanskim wokrjesu. Leži při Łobju na sewjeru swobodneho stata, blisko
braniborskeje hranicy. Město namaka so w rěčnym wobłuku Łobja při wuliwje rěčki
Dolnica, něhdźe 45 km sewjerozapadnje Drježdźan a 60 km wuchodnje Lipska.

Prěnjotnje słowjanske sydlišćo při rěce naspomni so k prěnjemu razej w lěće 1119
jako Reszoa (słowjansce Rězowe) w pismje bamža Calixta II. składnostnje
poswjećenja prěnjeho klóštra Mišnjanskeho markhrabjanstwa. Dźensniša forma
městnostneho mjena bu najprjedy w lěće 1451 wužiwana. 1623 dósta Ryzawa
měšćanske prawa, kotrež so pak bórze zaso zhubja. Hač do natwarjenja
železniskeje čary w 19. lětstotku a z tym zwjazaneho spěšneho wuwiwanja wosta
Ryzawa relatiwnje njewuznamne wikowe sydlišćo, potom dóstanje w lěće 1859 znowa
status města - wot lěta 1952 samo wokrjesneho města. Do dźensnišeho leži město
při železniskimaj čaromaj Berlin-Kamjenica a Drježdźany-Lipsk.

Nadregionalnje znate je město tež dla tam produkowanych nudlow (Riesaer
Teigwaren) a šwabličkow. W časach NDR bě Ryzawa sydło najwjetšeho metalurgiskeho
kombinata republiki, kotryž měješe wokoło 13.000 sobudźěłaćerjow.



https://hsb.wikipedia.org/wiki/Rynar

Rynar (němsce Ringenhain) je wjes w sakskej Hornjej Łužicy. 20 chěžow ze stołom
charakterizuje wobraz sydlišća. W Rynarju steji najmjeńša chěža ze stołom
Hornjeje Łužicy. Wjes słuša dźensa ke gmejnje Wołbramecy.

Wjes leži při B 98 mjez Wołbramecami a Wjazońcu a wupřestrěwa so po woběmaj
bokomaj rěčki Wjazońcy, kotraž so pod Sokolnikom wužórli, přez Rynar a gmejnu
Wjazońca a město Biskopicy běži a so blisko města Heidenau do Łobja wuliwa. Rěka
Wjazońca, nad kotrejž Rynar leži, tworješe něhdy mjezu mjez Mišnjanskim a
Łužiskim bokom wsy. Hakle krótko po Prěnjej swětowej wójnje je so tute
rozdźělenje wotstroniło.

Mało kilometrow na juhu wot Rynarja, za Wołbramecami, je mjeza z Čěskej, hdźež
je přechod za pućowarjow do wsy Severní, kotraž je najsewjerniše sydlišćo
Čěskeje. W bliskosći hosćenca Waldhaus při dróze wot Wołbramec do Neustadta in
Sachsen je na čěskej stronje měznik 2/40, kotryž najsewjerniši dypk Čěskeje
woznamjenja.

We wokolinje Rynarja je wjele wulětnych cilow, na př. Sokolnik w Hohwaldźe,
Weifaer Höhe pola Motydła, Wulki Pichow pola Tućic, wuhladnišćo Sydom lipow pola
Wołbramec a druhe. Je tež 7,8 km dołha kołowa pućowanska šćežka z rjanymi
rozhladami. Wokolina Rynarja je z pućowanskimi šćežkami derje spřistupnjena.

We wsy je sportnišćo z hosćencom a wjesne gmejnowe srjedźišćo, kotrež z bywšeje
zakładneje šule nasta. Zakładna šula bě so w lěće 2000 začiniła a 25. oktobra
2003 je so nowe wjesne gmejnowe srjedźišćo Stara šula zahajiło a je wot toho za
powšitkowne wužiwanje wotewrjene. Tam so swójbne swjedźenje, schadźowanja,
kubłanja, přednoški a. dr. wotměwaja, je tam knihownja a młodźinski klub.
Wotměwaja so tu tež nyšpory ewangelskeje wosady Wjazońca.



https://hsb.wikipedia.org/wiki/Ru%C5%A1ica

Rušica (němsce Rauschwitz) je wjes z 297 wobydlerjemi w zapadnej Hornjej Łužicy.
Leži na lěwym boku Čorneho Halštrowa pod Žiwinom (449 m) při starej krajnej
dróze wot Kamjenca do Biskopic a słuša wot lěta 1994 k Halštrowej.

Susodne wsy su Jědlow na wuchodźe, Kinč na juhu a Hrańčik na sewjerozapadźe.
Halštrowske stare město leži na sewjeru. Rušica leži njedaloko zwjazkoweje
awtodróhi 4.

Wjes naspomni so prěni raz w lěće 1312 jako Ruschewicz, jako předa ju Husčanski
ryćer klóštrej Marijina hwězda, w kotrehož wobsydstwje jenož hač do lěta 1370
wosta. Ležownostne knjejstwo měješe Halštrowske ryćerkubło. Wot 1760 do 1763
natwarichu prěnju šulu. Wot lěta 1902 měješe Rušica swójske zastanišćo při
železniskej čarje Kamjenc–Biskopicy, kotraž bu 1998 zawrjena a hač do lěta 2004
wottorhana. W lěće 1950 so Jědlow a Kinč zagmejnowaštej. Přez gmejnsku reformu
1994 bu cyła gmejna do Halštrowa zagmejnowana.

Hižo wot druheje połojcy 19. lětstotka wudobywaja při Kamjentnej hórce njedaloko
Rušicy granodiorit.



https://hsb.wikipedia.org/wiki/Rostlina

Rostliny (Plantae) tworja swójski swět znutřka domena žiwochow z bańkowym jadrom
a bańkowej membranu (Eukaryoty). Po dźensnišich trochowanjach eksistuje něhdźe
500.000 rostlinskich družinow. Z nimi so zaběra wědomostnje disciplina botaniki.

Historisce so je definicija zapřijeća rostlina přeměniła. W tu wužiwanej
systematice po Adl et al. so rostliny z twjerdźowymi rostlinami (embryophyta) na
jednu runinu sadźa. K rostlinam so liča mochi a žiłowe rostliny.

Rostliny so přez změnu generacijow wuzběhuja, při kotrejž so haploida seksuelna
a diploida wegetatiwna generacija wotměnjuje (heterofaziska změna generacijow).
Při recentnych rostlinach su wobě generaciji kóždy króć rozdźělnje formowane
(heteromorfiski změna generacijow). Při mochach dominuje haploidy gametofyt,
mjeztym zo při žiłowych rostlinach diploida sporofyt dominuje.

Seksuelna generacija, gametofyty, wutwori specielne, wjacebańkowe seksualne
organy, kotrež wot wjacorych sterilnymi bańkami su wobdate. Muske organy su
anteridije a žónske archegonije. Jejkowe bańki zawostawaja w archegonijach a so
tu wopłodźuja. Při krytosymjenjakach su gametofyty a z tym tež anteridije a
archegonije ekstremnje redukowane.

Sporofyt so najprjedy jako wjacebańkowy embryo załoži, kotryž na maćerskej
rostlinje zawostawa a so wot teje zežiwja. Často předstaja měrny stadij.
Sporofyt je přeco wjelebańkowy.

Rostliny su kaž wšě zastupnicy Chloroplastida, ke kotrym słuša, nimale
bjezwuwzaćnje fotoawtotrofne: To rěka, sam zhotowjeja k rosćenju a žiwjenju
nuzne organiske maćizny z pomocu słónčneho swětła přez fotosyntezu
(fototrofija). Při tym wužiwaja jako žórło za wuhlik bjezwuwzaćnje Wuhlikowy
dioksid (awtotrofija). Njeawtotrofiske zastupnicy su přeco wotwodźene formy. To
su někotre mykotrofne rostliny, kotrež heterotrofnje wot hribow su žiwe (na př.
někotre orchideje, Corsiaceae, Burmanniaceae) kotrež su w běhu ewolucije jich
chlorofyl zhubili, a někotre heterotrofne połne přižiwniki na druhich rostlinach
(na př. Rafflesiaceae, někotre Orobanchaceae a Convolvulaceae).

Bazalne ćělesa šwikacych prućikow wobsedźa charakteristisku wjeleworštowu
strukturu z mikrotubulijow ale tež zakótwjenje w cytoskeleće. Mitoza je
wotewrjena, za čas dźělenja bańkow so fragmoplast twori. Pyrenoidy zwjetša
faluja.

Dalše znamjenja, kotrež tež wjele druhich zastupjerjow nadrjadowanych taksonow
charofyta abo chloroplastida wobsedźa, su chloroplasty z chlorophyll a a b jako
fotosynteizskej pigmentaj a karotinoidy jako akcesoriske pigmenty, škrob jako
rezerwny polysaccharid a bańkowe sćěny ze celulozy. Wutrusowa sćěna wobsahuje
sporopolenin, sporofyty tworja kutikulu.

Nimo toho móžeja rostliny hromadu ale we wobłuku korjenjow tež z hribami,
bakterijemi a druhimi mikroorganizmami komunikować. Komunikaciske procesy
zawěsćuja zum einen disponujomnosć přihódnych wutkow ale tež krótkodobnu,
srjedźnodobnu a dołhodobnu koordinaciju a organizaciju wot rosćenskich a
wuwiwanskich procesow we wšěch jich detailowych krokach.

Po aktualnej systematice eukaryotow wot Adl a.d. (2005) njesłušeja zastupjerjo
zelenych algow a tež čerwjenych algow, kotrež buchu dołho k rostlinam ličene,
wjace k plantae. Potajkim wotpowěduja plantae embryofytam, wopřijmu tuž mochi a
žiłowe rostliny.

Přiwuznosć rostlinow ze zelenymi algami so je dla zhromadnych fotosyntezowych
pigmentow a polysacharidow dołho měniła. Někotre zelene algi kaž swěčnikojte
algi tworja tež jich jejkowym bańkam zawalowacu włokninu. Přirunanja sekwencow
DNA pokazowachu po tym tež, zo Characeae su najbliše žiwe přiwuzne rostlinow.
Kladogram wupada na slědowace wašnje:

Druhdy zastupowany nahlad, bychu wjacore pochadowe linije rostlinow z algow
eksistowali, bu hižo přez morfologiske studije jako njeprawdźepodobny spóznaty,
a so dźensa lědma wjace zastupuje a so tež přez molekularnobiologiske studije
njepodeprěje.

Recentne (njewotemrěne) zastupnicy rostlinow tworja štyri jasnje mjez sobu
rozdźělene skupiny. Tute su po morfologiskich ale tež po molekularbiologiskich
studijach monofyletisce: jatrowe mochi, lisćowe mochi, rohowe mochi a žiłkowe
rostliny. Pozicija tutych štyrjoch skupinow mjez sobu hišće njeje doskónčnje
wujasnjena. W zańdźenosći běchu wšelake namjety (přir. Systematik der Moose),
tola slědowacy kladogram jako prawdźepodobne poměry přiwuznistwa we wotrysach so
pokaza:

Rohowe mochi bychu potajkim sotrowa skupina žiłkowych rostlinow byli. Nimo
molekularbiologiskich studijach pokazuja tež wjacore rohowym mocham w přirunanju
k druhim mocham charateristiske přiznamjenja na blisku přiwuznosć k žiłkowym
rostlinam: sporofyty rohowych mochow su relatiwnje wulke, dołho žiwe a
fotosyntetisce aktiwne, tuž relatiwnje samostatne. Z tym maja srjedźnu poziciju
mjez druhimi mochami z jich wot gametofyta wotwisowacym sporofytom a žiłkowymi
rostlinami z jich dospołnje njewotwisnym sporofytom.

Za bóle detailny přehlad wo rostlinstwje, hlej de:Systematik des Pflanzenreichs.

Při zapřijeću fosilnych rostlinow, kotrež na bazy žiłkowych rostlinow steja,
bywa horjeka přestajene zwobraznjenje tróšku bóle komplikowane. Drje njejsu
fosilne mochi ze zažnowěka rostlinow znate, přećiwo tomu su znate někotři
zastupjerjo zažnych žiłkowych rostlinow. Tute buchu w zažnym 20. lětstotku pod
zapřijećom Psilophyta zjednoćene. Tuta skupina so wopokazowaše pak hižo skoro
jako jara heterogena. Banks je tutu skupinu do třoch skupinow Rhyniophyta,
Trimerophytophyta a Zosterophyllophyta rozpačił. Kenrick a Crane pokazowaštaj
pak w lěće 1997, zo znajmjeńša wobě prěnjej skupinje stej kumštnej. Zastupjerjo
wobeju poslednjeju skupinow słušeja k Eutracheophytam, mjeztym zo zastupjerjo
Rhyniophyta jara bazalnje steja. Kenrick a Crane nastaještaj sćěhowacy
kladogram:

Mjez mochami (njejsu zwobrazowane) a žiłkowymi rostlinami (klada 2) su tuž hišće
někotre skupiny wotemrěnych rostlinow.

Polysporangiofyty (1) wobsahuja cyłkowny horjeka zwobrazowanu kladu a wobsahuja
wšě twjerdźowe rostliny, kotrež so k jednej skupinje mochow njeliča. Jich
zhromadne wotwodźene přiznamjenja (synapormorfije) su: rozhałuzowane sporofyty z
wjacorymi sporangijemi; sporofyt je njewotwisny gametofyta. Archegonije su do
gametofytow zapušćene, to pak tež rohowe mochi přitrjechi.

K zastupjerjam polysporangiofytow słušeja jako najbóle bazalna skupina
Horneophytopsidy z Horneophyton. Jedna izolowana stejaca družina je Aglaophyton
major. Wostatni zastupjerjo (klada 2) słušeja k žiłkowym rostlinam
(Tracheobionta), kotrychž bazalna skupina su Rhyniopsida.

Rostliny běchu za dołhi čas pódla zwěrjatow a mineralow jedyn třoch přirodnych
swětow. Hišće Carl von Linné rozrjadowaše swój Systema naturae wotpowědnje tomu.
Tež Ernst Haeckel inkludowaše do swojich Plantae hriby, lišawy, cyanobakterije,
ale tež rozdźělne skupiny algow. Mjeztym zo botanika so dale ze wšěmi tutymi
skupinami zaběra, bu definicija rostlinow pozdźišo na te twjerdźowe rostliny a
zelene algi zamjezowana, kotrež so přez chlorofyle a a b, škrob jako rezerwne
polysaccharidy a celulozu w bańkowej sćěnje wuzběhuja. Dźensa so rostliny
wšelako definuja: někotre systemy zapřijimaja zelene algi do rostlinow, druhe
systemy, tak tu wužiwany, zjimaja žiwochow z horjeka mjenowanymi přiznamjenjemi
w Chloroplastida a wobmjezuja rostliny na twjerdźowe rostliny.

Wužiće rostlinow započa w zažnym času čłowjeka ze zběranjom. Dźensa so rostliny
za čłowjeske wužiće přewažnje jako kulturne rostliny plahuja (ratarstwo).
Hraničny pad je wužiće drjewa z lěsow.

Zežiwjenje čłowjeka bazuje praktisce dospołnje na rostlinach, pak přez direktnu
konsumciju, pak indirektnje přez konsumciju rostliny žerjacych zwěrjatow abo
zwěrjacych produktow. Najwjetši wuznam swětodaloko jako wužitne rostliny maja
pšeńca, rajs, majs a běrny. Wot wulkeho mnóstwa kultiwowanych wužitnych
rostlinow njese jenož małke mnóstwo hłownu ćežu čłowjeskeho zežiwjenja (zakładne
zežiwidła).

Tradicionelnje so rostliny k rozdźělnym zaměram za čłowjeske wužiwanje
předźěłaja. Rostliny su najwažniši zakładny material k zhotowjenju drasty. Wone
so k wjelorakim gratam předźěłaja. Rostliny, wosebje drjewo, su njeparujomny
twarski material.



https://hsb.wikipedia.org/wiki/Robert_Anderson_Hall,_Jr.

Robert Anderson Hall, Jr. (* 4. apryla 1911 w Raleigh, North Carolina; † 2.
decembra 1997 w Ithaca, New York) bě ameriski rěčespytnik (ze Zjednoćenych
statow), kiž skutkowaše jako profesor na Cornell University w měsće Ithaka (stat
New York).

Hall bě předewšěm fachowc za romaniske rěče, ale zaběraše so wjele tež z
kreolskimi rěčemi. W tutym nastupanju bě wón woprawdźity pioněr, na tutu temu
napisa a wuda tójšto knihow. W lěće 1943 z podpěru United States Armed Services
Institute wón wudźěła strukturalistiski zarys melanesiskeho pidgina. Mjez
druhimi kreolskimi rěčemi zaběraše so Hall na př. ze surinamskej rěču sranan a z
kreolskej rěču kupy Haiti.

Jako romanist formulowaše Hall zajimawu teoriju: po jeho měnjenju romaniske rěče
njewuwichu so direktnje z ludoweje łaćonšćiny (sermo vulgaris), ale z tak
mjenowaneje protoromanšćiny. Hačrunjež jeho teorija njezda so być plawsibelna
(hlej rozdźěle mjez retoromanskimi narěčemi na małej přestrěni šwicarskeho
Grischuna), jeho rekonstrukcija někotrych formow je cyle wěsće zajimawa. Zarys
protoromanšćiny wón spyta podać w dźěle, kotrež dyrbješe 6 zwjazkow měć, Hall
bohužel docpě napisać jenož prěnje tři zwjazki, mjenujcy External History of the
Romance Languages (1974), Proto-Romance Phonology (1976) a Proto-Romance
morphology (1984).



https://hsb.wikipedia.org/wiki/Richard_Needon

Karl Richard Needon (* 3. nowembra 1861 w Drježdźanach; † 5. awgusta 1931 w
Budyšinje) běše němski pedagoga, stawiznar a domiznowědnik.

Wopytowaše wot lěta 1872 Budyski gymnazij a wot 1978 kralowski gymnazij w
Drježdźanskim Nowym měsće. Wot 1881 studowaše w Lipsku filologiju a stawizny a
promowowaše w lěće 1885.

Po studiju dźěłaše najprjedy na Lipšćanskim gymnaziju a potom jako wikar we
Worcynje a Šwikawje, hdźež sta so 1890 z gymnazialnym wučerjom. 1894 přińdźe
wróćo do Budyskeho gymnazija, hdźež skutkowaše potom třiceći lět jako wučer.
1906 spožči so jemu titul profesora.

Needon slědźeše předewšěm na polu sakskich stawiznow, wosebje wo Hornjej Łužicy
a stawiznach Budyšina. Wozjewješe nimo monografijow tež wjele přinoškow w
časopisach Bautzener Geschichtshefte, Bautzener Tageblatt, Oberlausitzer
Heimatzeitung kaž tež w Nowym łužiskim magacinje.

Richard Needon zemrě 5. awgusta 1931 w Budyšinje dla chorosće wutroby a bu na
Tuchorskim kěrchowje pódla mandźelskeje Marie († 1929) pohrjebany.



https://hsb.wikipedia.org/wiki/Py%C5%A1nica

Pyšnica (Sprekelia) je rostlina ze swójby amarylisowych rostlinow
(Amaryllidaceae).

Jedna z jich družinow ma w někotrych žórłach wědomostne mjeno Amaryllis
formosissima, dokelž bu rodej Amarylis přirjadowana.

Ród Sprekelia bu w lěće 1755 wot Lorenz Heister w Beschreibung eines neuen
Geschlechts, 15, 19. najprjedy wozjewjeny. Mjeno roda Sprekelia česći Johann
Heinrich von Spreckelsen (1691–1764), kotryž je prědnje Sprekelia-eksemplarje do
Lorenz Heister pósłał.

Ród Sprekelia słuša k tribusej Hippeastreae w podswójbje Amaryllidoideae znutřka
swójby Amaryllidaceae. Prjedy bu wón tež do swójby Liliaceae zarjadowany. Druzy
awtorojo staja tutón ród tež do swójby Alliaceae. Rodaj Sprekelia a Hippeastrum
stej blisko přiwuznej, runje tak kaž tute buchu prjedy rodej Amaryllis
přirjadowane. Potajkim so najbóle znata družina, Sprekelia formosissima, w
staršej fachowej literaturje přeco hišće ze starym mjenom Amaryllis formosissima
namaka.

Přiwuznosć Sprekelia z Hippeastrum je tak bliska, zo hdys a hdys křižowanki su
móžne.



https://hsb.wikipedia.org/wiki/Pta%C4%8Di_hw%C4%9Bzdnik

Ptači hwězdnik (Stellaria media) je rostlina ze swójby nalikowych rostlinow
(Caryophyllaceae). Dalše serbske mjeno je myšonc.

Ptači hwězdnik je jednolětna rostlina, kotraž docpěje wysokosć wot 3 hač do 40
(5-30) cm. Rostlina wutwori trawniki a płaći jako njerodź, dokelž dwě hač do tři
generacije móžeja w jednym lěće rosć. Ale wona pódu włóžna dźerži a tohodla
eroziji wobara.

Stołpiki su ležace abo postupowace, na podołhostnej lince kosmate a docpěja
dołhosć wot 10 hač do 30 cm. Njesu mjez łopjenowymi sukami kosmowu wobkromu.

Přećiwostejne łopjena su pjeronerwne, jejkojte a wótre. Jich stołpik je jenož
krótki.

Kćěje wot januara hač do decembra (wot měrca hač do oktobra). Kćenja docpěja
wulkosć wot 4 hač 7 mm a steja we łopjenowych rozporach. Běłe krónowe łopješka
su hłuboko dwustołpowe a tak dołhe kaž 3-5 mm dołhe, šěroko-lancetojte keluškowe
łopješka abo małko krótše, ale často samo faluja.

Rosće w zahrodach, na winicach, na rolach, wosebje mjez wobkopankam, na pustych
płoninach, na pućach, na brjohach a w kwětkowcach. Ma radšo jara wutkate, na
dusyk bohate pódy.

Ekstrakt čerstweje rostliny so k lěkowanju reumatizma a bolosćow w zhibadłach
wužiwa.



https://hsb.wikipedia.org/wiki/Pta%C4%8Decy

Ptačecy (němsce Tätzschwitz, 1937–46 Vogelhain) su srjedźołužiska wjes z 522
wobydlerjemi w samym sewjeru Budyskeho wokrjesa, kotraž słuša wot lěta 1995 ke
gmejnje Halštrowska Hola.

Wjes namaka so w samym sewjeru Hornjeje Łužicy, dźewjeć kilometrow juhowuchodnje
Złeho Komorowa a jědnaće kilometrow sewjerozapadnje Wojerec mjez něhdyšimaj
brunicowymaj jamomaj a dźensnišimaj jězoromaj. Zrunany Čorny Halštrow běži při
sewjernej kromje Ptačec do zapadneho směra. Wjesne hona maja za łužisku holu
typisku poměrnje wulku přestrjeń wot 10,67 km².

Susodne wsy su Lejno w sewjerowuchodźe, Lubuš w juhowuchodźe a Košyna, kiž hižo
k Braniborskej słuša, w zapadźe. Sewjernje Ptačec namaka so Lejnjanski jězor.

Wjes naspomni so k prěnjemu razej w lěće 1401 jako Taczewicz. Ležownostne
knjejstwo měješe wot 16. do 19. lětstotka Wojerowske stawowe knjejstwo.

Za čas nacionalsocializma přemjenowachu Ptačecy wot Tätzschwitz do Vogelhain, zo
bychu serbski pochad wjesneho mjena zatajeli.

W lětomaj 1953/54 dóńdźe k dewastaciji Ptačanskeho wudwora Běłošća dla
rozšěrjenja brunicoweje jamy Lubuš. Hač do lěta 1995 běchu Ptačecy samostatna
gmejna, potom zjednoćichu so z Blunjom, Lejnom, Bjezdowami, Narćom, Nowej Łuku,
Zabrodom a Židźinom do noweje wulkogmejny Halštrowska hola.

Po Mukowej statistice mějachu Ptačecy we 1880tych lětach 432 bjez wuwzaća
serbskich wobydlerjow. Arnošt Černik zwěsći 1956 serbskorěčny podźěl
wobydlerstwa wot hišće 67,3 %.

Ptačanska cyrkej bě do reformacije samostatna wosadna cyrkej. Wot 1540 do 1926
bě z filialu Čorneho Chołmca a wot toho časa słuša k Lejnjanskej wosadźe w
ewangelskej krajnej cyrkwi „Berlin-Braniborska-šleska Hornja Łužica“.

W lěće 1956 nošeše wot cyłkownje 345 Ptačanskich žonow hišće 111 serbsku narodnu
drastu po Wojerowskim wašnju. Z nich bě jenož jedna nošerka niže 24 lět.



https://hsb.wikipedia.org/wiki/Prawo%C4%87icy

Prawoćicy (němsce Prautitz) su hornjołužiska wjeska z 85 wobydlerjemi w
srjedźišću Budyskeho wokrjesa. Wot lěta 1974 słušeja ke gmejnje Chrósćicy.
Wjetšina wobydlerjow rěči serbsce.

Wjeska leži w žórłatej wužłobinje na prawym boku Satkule při Budyskej dróze
něhdźe kilometer juhowuchodnje Chrósćic. Wjesne hona maja poměrnje małku
přestrjeń wot 1,11 km². Starši (horni) wjesny dźěl zboka dróhi wobsteji zwjetša
z tři- a štyristronskich statokow

Susodne wsy su Łusč (gmejna Bóšicy) w sewjerowuchodźe, Nuknica w juhowuchodźe,
Kopšin w juhozapadźe a Chrósćicy w sewjerozapadźe.

Prěnje historiske naspomnjenje jako sydło wěsteho knjeza Petrus de Pratiz sta so
hižo w lěće 1225. Tehdy ležeše wjeska blisko wažneje wikowanskeje dróhi Via
regia, kotrejž wotpowěduje dźensniša Budyska dróha.

Spočatk 20. lětstotka planowaše sakske knježerstwo rozšěrjenje Sakskeje
sewjerowuchodneje železnicy (Lubij–Radwor) hač do Kamjenca. Po tutych planach
měješe blisko Prawoćic nowe dwórnišćo nastać. Dla prěnjeje swětoweje wójny a
spjećowanja ludnosće njejsu so plany ženje zwoprawdźili.

Prawoćicy běchu wot lěta 1890 wjesny dźěl Nuknicy, kotraž so 1974 do Chrósćic
zagmejnowaše.

Po Mukowej statistice mějachu Prawoćicy we 1880tych lětach 62 wobydlerjow, kiž
běchu bjez wuwzaća serbscy.

W lěće 1925 běchu wšitcy Prawočenjo katolscy. Wěriwi słušeja ze starodawna ke
Chróšćanskej wosadźe.



https://hsb.wikipedia.org/wiki/Po%C5%82pica

Połpica (němsce Halbendorf/Spree) je wjes ze 193 wobydlerjemi we wuchodźe
sakskeho wokrjesa Budyšin. Wjes słuša ke gmejnje Malešecy a leži 140 m nad
mórskej hładźinu při Sprjewi. Połpica leži w Hornjej Łužicy a serbskim
sydlenskim rumje.

Susodne wjeski su Cympl a Turjo zady wulkich lěsow w sewjerowuchodźe, Dubo we
wuchodźe, Lemišow w juhu, Lichań a Kobjelń w juhozapadźe a Nowa Wjes w
sewjerozapadźe.

Prěnje historiske naspomnjenje wsy jako Halbindorf běše w lěće 1374. Hač do lěta
1977 bě Połpica samostatna gmejna z wjesnym dźělom Kislica.

W lěće 1884 měješe wjes po Mukowej statistice 243 wobydlerjow, mjez nimi 238
Serbow (98 %). Arnošt Černik zwěsći 1956 serbski podźěl wobydlerstwa wot hišće
71,3 %. Dźensa je podźěl serbsce rěčacych wobydlerjow snadny, byrnjež so
serbšćina tu w šuli hač do 1990tych lět wuwučowaše.

Po ludličenju w lěće 2011 bydleštaj we wsy 202 wobydlerjej w přerěznej starobje
wot 52,2 lět (Sakska: 46,4).



https://hsb.wikipedia.org/wiki/Pawo%C5%82_Kurjo

Pawoł Kurjo (* 14. januara 1897 w Radworju, † 22. julija 1935 w Stołpinje) bě
serbski prawiznik, stawiznar a redaktor.

Narodźi so jako syn žiwnosćerja w Radworju a bě wot 1910 do 1912 chowanc
Serbskeho seminara w Praze, hdźež wopytowaše němski Małostronski gymnazij. Wot
1912 do 1919 chodźeše do Budyskeho gymnazija. Wot 1919 do 1924 studowaše w
Lipsku prawnistwo. Po studiju nazběra hač do lěta 1927 nazhonjenja jako
referendar w Žitawje, Grymje a Nowosólcu-Hornim Hródku. Wot 1927 hač do swojeje
zažneje smjerće w lěće 1935 dźěłaše jako adwokat w Stołpinje.

Jako student prawnistwa załoži w lěće 1919 časopis Serbski Student a bě jeho
prěni redaktor. Nimo toho pisaše do nowin Serbske Słowo w zmysle narodneho
hibanja Arnošta Barta. Hromadźe z Janom Brylom spisa knihu Serbske stawizny w
zańdźenosći a přitomnosći, kotraž 1920 wuńdźe. Jako adwokat zakitowaše w lěće
1934 wuspěšnje Michała Nawku w Budyskim procesu dla pozdatneje wulkopřerady.



https://hsb.wikipedia.org/wiki/P%C4%9Btr_Ponich

Pětr Ponich (němsce Petrus Pannach; * 13. januara 1716 na Židowje, † 5. junija
1785 w Malešecach) bě serbski farar a cyrkwinski stawiznar.

Wón narodźi so jako syn Židowskeho dźěłaćerja a wopyta gymnazij w Budyšinje. Wot
lěta 1737 studowaše teologiju w Lipsku, hdźež bě ze sobustawom Serbskeho
prědarskeho towarstwa. Po studiju dźěłaše někotre lěta jako domjacy wučer pola
pastora primariusa Jana Krystofa Langi w Budyšinje a wot 1743 skutkowaše jako
farar, najprjedy hač do lěta 1747 w Budyšinku, 1747–59 w Němskich Jenkecach a
wot 1759 hač do swojeje smjerće w lěće 1785 w Malešecach.

Jako cyrkwinski stawiznar wuslědźi a spisa stawizny wšěch hornjołužiskich
serbskich a tež někotrych němskich cyrkwjow. Na zakładźe jeho stawiznarskich
rukopisow napisa so pod nawodom Jana Bjedricha Langi kniha Kurzer Entwurf einer
Oberlausitz-wendischen Kirchenhistorie (Budissin 1767).

Pětr Ponich bě nan Samuela Bohuwěra (* 1748) a Bohačesća Bjedricha Ponicha (*
1761).



https://hsb.wikipedia.org/wiki/P%C4%9Bskecy

Pěskecy (němsce Piskowitz) su hornjołužiska serbska wjes, kotraž ke gmejnje
Njebjelčicy słuša. Leža w srjedźišću Budyskeho wokrjesa a maja 214 wobydlerjow
(2015).

Wjes leži wosrjedź chójnoweho lěsa něhdźe šěsć kilometrow wuchodnje Kamjenca při
puću do Róžanta. Wjesne hona maja přestrjeń wot 8,41 km² a wobsteja zwjetša z
jehlinoweho lěsa na pěskojtych pódach, na čož pokazuje tež wjesne mjeno. Najbóle
w sewjeru ležacy Njebjelčanski gmejnski dźěl leži při małym přitoku Klóšterskeje
wody.

Susodne wsy su Smjerdźaca w sewjerowuchodźe, Róžant we wuchodźe, Serbske Pazlicy
w juhu a Němske Pazlicy w zapadźe.

Prěnje historiske naspomnjenje nawsowca jako Pezkwicz běše w lěće 1280. Mjez
Pěskecami a Smjerdźacej so pak 17 mohilowych rowow namakaja, kiž hodźa so
Łužiskej kulturje srjedźneje bronzoweje doby přirjadować.

W druhej swětowej wójnje wotležana serbska wjeska nachwilnje židowskemu
intelektualcej Victorej Klempererej jako wućek słužeše.

Hač do lěta 1974 běchu Pěskecy samostatna gmejna bjez wjesnych dźělow, potom so
najprjedy do Róžanta a w lěće 1994 do Njebjelčic zagmejnowachu.

Po Mukowej statistice mějachu Pěskecy we 1880tych lětach 197 wobydlerjow, mjez
nimi 187 Serbow (95 %) a dźesać Němcow. Arnošt Černik zwěsći 1956 serbskorěčny
podźěl wobydlerstwa Pěskečanskeje gmejny wot 83,8 %.

W lěće 1925 bě mjez 186 wobydlerjemi 156 katolskich (83,9 %) a 30 ewangelskich.
Katolscy wěriwi słušeja z lěta 1765 k Njebjelčanskej wosadźe (prjedy ke
Chrósčanskej), ewangelscy chodźa do Smječkec. W Pěskecach je mała katolska
kapałka, kotraž so duchownje z Njebjelčic zastaruje.

Hač do 20. lětstotka wudobywachu we wokolinje Pěskec poch a šćerk, wot 1947 do
1959 tež brunicu. Něhdyša jama južnje wsy je dźensa woblubowane kupanišćo.
Najwažniši dźěłodawar we wsy je E. ZIEGLER AG (wobdźěłanje metala) z 200
sobudźěłaćerjemi.



https://hsb.wikipedia.org/wiki/Nowa_Wjes/Sprjewja

Nowa Wjes/Sprjewja (němsce Neudorf/Spree) je hornjołužiska holanska wjes ze 152
wobydlerjemi w samym wuchodźe Budyskeho wokrjesa, kotraž słuša wot lěta 2013 k
Malešanskej gmejnje.

Nowa Wjes leži 17 kilometrow sewjerowuchodnje Budyšina wosrjedź hornjołužiskeje
hole na prawym boku Sprjewje, kotraž ma we wokolinje wsy wjele starych
promjenjow. Wjesne hona, na kotrychž leži tež wjesny dźěl Wotpočink, maja
přestrjeń wot 6,89 km².

Wjes naspomni so k prěnjemu razej hakle w lěće 1545 jako Klein Neundorff a słuša
tuž k młódšim sydlišćam Budyskeho wokrjesa, na čož pokazuje tež wjesne mjeno.
Hakle regulowanje Sprjewje zmóžni wobsydlenje tuteje prjedy chětro bahnojteje
kónčiny. Spočatk 18. lětstotka bě Nowa Wjes we wobsydstwje Lichańskeho
ryćerkubła.

Po Wienskim kongresu lěta 1815 přińdźe cyły sewjer Hornjeje Łužicy k Pruskej,
Nowa Wjes a Wotpočink wostaštej pak sakskej. Hranica běžeše hač do lěta 1945
podłu Sprjewje sewjerozapadnje wsy.

W Nowowjesnjanskej šuli rěčeše so hač do 1930tych lět serbsce. Posledni serbski
wučer woteńdźe w lěće 1935 a přistajeny bu Němc. Starši protestowachu z listami
pola kultusoweho ministerstwa a žadachu sej serbskeho wučerja, njedóstachu pak
ani wotmołwu.

Po Arnošta Mukowej statistice měješe Nowa Wjes we 1880tych lětach 182
wobydlerjow, mjez nimi 172 Serbow (95 %) a 10 Němcow. Arnošt Černik zwěsći 1956
serbskorěčny podźěl wobydlerstwa wot jenož hišće 37,3 %.

W lěće 1925 bě mjez nětko hižo 285 wobydlerjemi 273 ewangelskich a 10
katolskich. Ewangelscy wěriwi přisłušeja znajmjeńša ze 17. lětstotka Klukšanskej
wosadźe.



https://hsb.wikipedia.org/wiki/Njebjel%C4%8Dicy

Njebjelčicy (němsce Nebelschütz) su wjes a přisłušaca gmejna w serbskej Hornjej
Łužicy. Wone přisłušeja zarjadniskemu zwjazkej „Při Klóšterskej wodźe“ w
Budyskim wokrjesu a maja něhdźe 1.200 wobydlerjow.

Njebjelčanska gmejna z wjesnymi dźělemi Miłoćicy, Njebjelčicy, Pěskecy, Serbske
Pazlicy a Wěteńca namaka so při wuchodnych měšćanskich mjezach Kamjenca podłu
rěčki Jawora, praweho přitoka Čorneho Halštrowa. Hłowna wjes sama leži něhdźe
štyri kilometry juhowuchodnje Kamjenskeho centruma a 21 kilometrow
sewjerozapadnje Budyšina. Za zapadny wjesny dźěl na lěwym boku Jawory su wulke
tři- a štyristronske burske statoki typiske, mjeztym zo přewažuja na tamnym boku
mjeńše dwory něhdyšich chěžkarjow a jednoswójbne domy.

Njebjelčicy słušeja po wobydlerstwje a přestrjeni k mjeńšim gmejnam Budyskeho
wokrjesa. Gmejna saha wot Němskopazličanskeho wulkeho hata a Bušenki w sewjeru
hač do Miłočanskeje skały w juhu. Južna połojca gmejnskeho teritorija słuša
hišće k Horjanam, mjeztym zo je zbytna połojca přewažnje płona a w samym sewjeru
wokoło Pěskec tež husće z jehlinowym lěsom porosćena. Gmejna mjezuje na Wóslink
w samym sewjeru, Ralbicy-Róžant w sewjerowuchodźe, Worklecy we wuchodźe,
Pančicy-Kukow a Halštrow w juhu a Kamjenc w zapadźe.

Najwjetša wodźizna gmejny je Stary hat mjez Pěskecami a Smjerdźacej. Pěskečanska
jama, kiž wužiwa so dźensa jako kupanišćo, leži hižo na Worklečanskich honach.
Jenička přispomnjenja hódna rěčka je Jawora, kotraž běži přez Miłoćicy a
Njebjelčicy. Najwyši dypk je Kamjentna hórka (206,6 m) mjez Serbskimi Pazlicami
a Wěteńcu a najniši při Špitałskich łukach w Pěskečanskim lěsu njedaloko Bušenki
(143 m). Ke geografiskim zajimawostkam słuša tak mjenowana „Miłočanska žaba“,
hoberski błudźenk wupadacy kaž žabka, kiž steji njedaloko Miłoćic při Jaworje.

Prěnje historiske naspomnjenje jako sydło knjeza Peter de Nebelsicz sta so w
lěće 1289. Wjesne mjeno pochadźa prawdźepodobnje wot staroserbskeho muskeho
mjena Nebělš abo Nebělk, zestajeneho z „nje-“ a „běły“.

Znajmjeńša wot 15. lětstotka wobsteji Njebjelčanska wosada, ke kotrejž słušeja
ze starodawna susodne Serbske Pazlicy. Drjewjana cyrkwička z kěrchowom steješe
pak hižo w lěće 1346 wosrjedź wsy. Kapałka w Pěskecach płaći jako filialna
cyrkej. Ležownostne knjejstwo měješe hač do 19. lětstotka klóšter Marijina
hwězda, čehoždla wosta wjes tež po reformaciji katolska.

W běhu třicećilětneje wójny 1631 a hišće raz 1739 bě wjes wot wulkeju wohnjow
potrjechena. Dźensniša cyrkej swj. Měrćina bu po druhim wohnju wot 1740 do 1743
natwarjena. Wot lěta 1765 słušeja tež Pěskecy k najmjeńšej serbsko-katolskej
wosadźe. Nimo toho chodźachu katolscy wobydlerjow z hewak ewangelskich Němskich
Pazlic a Čornowa do Njebjelčic kemši.

W 19. lětstotku wobsteješe hišće wosadna šula we wsy, kotruž wopytachu katolscy
hólcy z wosady kaž tež z ke Chrósčanskej wosadźe słušaceje Wěteńcy.
Njebjelčanske holcy chodźachu do klóšterskeje šule Marijineje hwězdy. Arnošt
Muka w swojej Statistice 14 burskich kubłow naliči: Marec, Roblec, Koklic,
Kralec, Hostakec, Libšec, Ródlec, Hajnišec, Grósec, Strancec, Bjenšec, Nowakec,
Knjezec a Šibšec. Dale běchu we wsy štyri žiwnosće, a to Rajskec, Bryckec,
Ławrjenčkec a Ledźborec.

Po Arnošta Mukowej statistice mějachu Njebjelčicy we 1880tych lětach 271
wobydlerjow, mjez nimi 256 Serbow (94 %) a 15 Němcow. Arnošt Černik zwěsći w
lěće 1956 po přićehnjenju mnohich wuhnatych z němskich wuchodnych kónčin
serbskorěčny podźěl wobydlerstwa Njebjelčanskeje gmejny wot jenož hišće 55,6 %.
Hižo lětstotki dołho leža Njebjelčicy při zapadnej kromje serbskeho rěčneho
ruma.

W lěće 1925 bě we wsy samej mjez tehdy 353 wobydlerjemi 303 katolskich (85,8 %)
a 49 ewangelskich. Po ludličenju lěta 2011 bě 84,4 % wobydlerjow Njebjelčanskeje
gmejny katolskeje a 4,2 % ewangelskeje konfesije. 11,4 % njepřisłušachu žanemu
nabožinskemu zhromadźenstwu. Ewangelscy wěriwi chodźa do Kamjenca.

Čestnohamtski wjesnjanosta Njebjelčic je Tomaš Čornak (CDU). Wón bu dnja 7.
junija 2015 z 58,2 % hłosow w zastojnstwje wobkrućeny (2008: 63,2 %). Přećiwny
kandidat Jurij Šwejda wot wolerskeho zjednoćenstwa Pěskecy dósta 41,8 % (2008:
36,8 %). Wolerske wobdźělenje wučini 72,6 % (67,5).



https://hsb.wikipedia.org/wiki/New_Jersey

New Jersey ( [nuːˈdʒɝzi]a a) je US-ameriski zwjazkowy stat, kotryž leži při
Atlantiskim pobrjoze na wuchodźe kraja, juhozapadnje New Yorka. Ma něhdźe
dźewjeć milionow wobydlerjow na 22.600 km², je tuž po přestrjeni štwórty
najmjeńši zwjazkowy stat a ma najwyšu hustosć zasydlenja (někak 400 wobydlerjow
na km²). Stolica je Trenton z 85.000 wobydlerjemi, najwjetše město pak Newark z
někak 280.000 wobydlerjemi.

Stat mjezuje z New Yorkom na sewjeru, z Delaware na juhu a z Pennsylvaniju na
zapadźe. Na wuchodźe twori pobrjóh Atlantiskeho oceana přirodnu hranicu. Při
juhozapadnej hranicy běži Delaware River jako najwuznamniša rěka.

Na teritoriju dźensnišeho stata załožichu so w 17. lětstotku prěnje europske
sydlišća wot Nižozemjanow a Šwedow. Pozdźichu zasydlichu so Jendźelčenjo a
pomjenowachu teritorij po kanalowej kupje Jersey. New Jersey přiwza so dnja 18.
decembra 1787 jako třeći ze załoženskich statow do unije a ma přimjeno The
Garden State („Zahrodny stat“).



https://hsb.wikipedia.org/wiki/Neustadt_in_Sachsen

Neustadt in Sachsen je małe město w sakskim krajnym wokrjesu Sakska
Šwica-Wuchodne Rudne hory. Do 31. julija 2008 słušeše ke krajnemu wokrjesej
Sakska Šwica, kotryž wot 1. awgusta 2008 hromadźe z něhdyšim krajnym wokrjesom
Weißeritzkreis nowy krajny wokrjes twori.

Neustadt leži w Neustadtskim dole mjez hórskim hrjebjenjom Hohwalda a hory Unger
blisko čěskeje hranicy.

Neustadtski doł leži při mjezu mjez Łužiskimi horami a Połobskimi pěskowčinami
blisko Łužiskeho přesunjenja. Štóž so ze zapadneho směra z Drježdźan abo Stołpna
městnu bliži, přejědźe najprjedy hórku Karrenberg (w městnej narěči Kornberg
wurjekowany). Hačrunjež hórka je dźensa bjez lěsa a druhy so žito tam plahuje,
nima swoje pomjenowanje wot němskeho słowa "Korn", ale wot Schubkarren, serbsce
"kara", z kotrejž wikowarjo w srjedźowěku tutu horu na starej Sólnodróze
přeńdźechu. Wottud skići so rjany pohlad nad městačko a jeho wokolini, kotraž je
derje z turistiskimi pućemi spřistupnjena.

Na juhozapadźe leži měšćanski dźěl Polenz. Rěčka z jenakim mjenom předobywa so
přez zornowc a potom tež přez pěskowc hač k zliwej ze Zebnicu, zo by so potom po
něšto kilometrach jako Lachsbach blisko Žandowa do Łobja wuliwała. Polencny doł
je sławny za najwjetše přirodne wustupowanje samoróstnych běłych zwónčkow
znutřka Němskeje.

Bóle južnje stupa hórski hrjebjeń hory Unger (538m) z telewizijnej wěžu a z
rozhladnej wěžu. Předhora Ungera je Götzinger Höhe - rozhladnišćo z wěžu a
hosćencom we wysokosći 425 m na juh wot Neustadta. Tuta je woblubowane wulětny
cil Neustadćanow. Dóńdźe so ju z nowotwarskeho štwórća „Bruno-Dietze-Ring“ přez
„Promenadenweg“, hdźež je piknikowe městno z małej knaippowa připrawa
(woduteptanje). Z wěže, kotraž ze železneje konstrukcije wobsteji, maće rjany
rozhlad hač do wokolnych horin Połobske pěskowčiny, Rudne hory, Łužiske hory a
při dobrym rozhledźe tež hač do Izerskich horin a Kyrkonošow. W zymje je zjězd z
Götzinger Höhe jako sankowanišćo woblubowany.

Na wuchod dźe pohlad nad Langburkersdorfski doł, hdźež so rěčka Polenz wužórła.
Za tym su hory sewjernych Čech.

Na sewjerowuchod je lěs Hohwald ze swojim najwyšim wuhorbjenjom, Sokolnikom
(588m).

W lěće 1333 je so Neustadt prěni raz jako złotohórnistwowe město přez wopismo
naspomnił. Załožerjo běchu Freibergscy hórnicy a mjenowachu město Nuwenstad
resp. Niwenstad. Spočatnje słušeše město ke kralestwu Čechi pod knjejstwom
zemjanskeho rodu Berka z Duby. Hačrunjež bě zaso a zaso pospyty k złotohórnistwu
w tutych kónčinach do njedawneje doby a tež přewodne minerale eksistencu złotych
žiłow pola Neustadt a w Hohwaldźe wočakować, njeje so ženje ničo namakało.

Zo město najebać toho njezhubi na wuznamje, leži na tym, zo bě tu tehdy wažne
křižowanišćo dweju wikowanskeju dróhow, Sólnodróhi wot Hale nad Solawu do Prahi
a putniskeje dróhi wot Budyšina do čěskeho putniskeho městna Mariaschein
(dźensa: Bohosudov w Čěskej, dźěl města Krupka). Při tehdyšej putniskej dróze
steješe najskerje hižo před załoženjom města prěnja cyrkej, Hospitalna cyrkej,
při nětčišej Hospitalnej hasy. Bórze po załoženju města je so Jakobowa cyrkej
natwariła, kotraž bu kaž Jakobowa cyrkej we Freibergu po wučobniku Jakobus
pomjenowana. Je tež móžno, zo srjedźowěkowski Jakobowy puć tu nimo wjedźeše a
cyrkej tohodla swoje mjeno po Jakobje dósta.

W lěće 1451 so město přez kup do wobsydstwa sakskeho kurwjercha Bjedricha
Ćichomyslneho dósta a wostawaše wot toho w sakskim wobsydstwje. W lěće 1768
wjetowachu mištrojo zjednoćenstwow kowarjow, zamkarjow a wojnarjow w Neustadće,
štó da by w najkrótšim času drjewjane wózne koło zhotowić móhł. Koło je so potom
za sydom hodźin zhotowiło a tež hisće do chowanja słónca do rezidencneho města
Drježdźan kuliło. Kopija je dźensa w domizniskim muzeju widźeć. Original je na
hrodźe Moritzburg. Wot 1938 hač do 1945 buchu w najwjetšim industrijny zawod w
měsće - Heringwerke - flakowe kanony kalibra 8,8 za wójnu zhotowjene. Produkcija
podlěžeše striktnemu zatajenju.

W lěće 1945 rozsudźichu měšćenjo, město, w kotrymž njeběchu němske wojerske
jednotki zaměstnjene, bjez boja přićahowacej ruskej Čerwjenej armiji a pólskim
jednotkam přepodać a to přez wupowěšenje běłych chorhojow, na př. na twarjenje
dźensnišeje Schilleroweje šule pokazać. Tón plan je fanatiski nawjedowar
Hitleroweje młodźiny zničił, kiž so z někotrymi hitlerowymi hólcami w šuli
schowa a třělenje na přićahowacych rusow wotewri, štož na woběmaj stronomaj,
mało dnjow před kóncom wójny, wjedźeše k njetrjebawšim woporam. Rusojo a Polacy
započachu po tym, wobydlerjow, dalokož njeběchu ćeknyl, z jich domow wuhnawać, w
domach bencin wukidować a tute zapaleć. Połojca twarjenjow wokoło torhošća so na
tute wašnje wotpali. Jenož přez zasadźenje katolskeho a ewangelskeho fararjow so
zbytne twarjenja zachowachu. Dźěštej pod smjertnym strachom k sowjetskemu
komandantej a prošachu jeho naležnje, zo by zbytk města přelutował. Spomóžnje
při tym bě, zo katolski farar bě Serb a tuž maćeršćinu rěčeše, kotraž je
rušćinje a pólšćinje přiwuzna.

Po tym zo hižo spočatk 90ych lět prjedy samostatne gmejny Polenz a Krumhermsdorf
so jako měsćanske dźěle zagmejnowaštej, sta so 1. awgusta 2007 po měšćanskim
rozsudźe zarjadowanje wsow Berthelsdorf, Oberottendorf, Niederottendorf,
Rückersdorf, Langburkersdorf a Rugiswalde, kotrež prjedy gmejnu Hohwald
tworjachu.

Město hlada poćahi partnerstwa z městami Günzburg, Titisee-Neustadt a Weilheim
an der Teck kaž tež z gmejnami Meckenbeuren, Frittlingen w Němskej a Kehlen w
Luxemburgskej.

Nimo toho je město čłon w najwjetšim přećelstwje Europy. 36 městow a gmejnow z
Němskeje, Awstriskeje, Madźarskeje, Słowakskeje, Čěskeje a Pólskeje, kotrež maja
mjeno Nowe Město (Neustadt, Nové Město abo date druhe narodnorěčne mjeno), je so
w dźěłowym zjednoćenstwje Nowe Města Europy zwjazało. Kóžde lěto so w druhim
Nowym Měsće zetkanje wšěch Nowych Městow wotměwa, w Neustadće in Sachsen je so
tute zetkanje hižo dwójce wotměło. Je tu tež naměsto, hdźež su kamjentne plečicy
z mjenami Nowych Městow, kotrež su čłony dźěłoweho zjednoćenstwa, zasadźene.

Zajimawosće wosebiteje družiny je z bronzy zlěta koza, kotraž před muzejom
steji. Bu w lěće 1969 za pěstowarnju na Götzingerskej wutworjena a tam w
zahrodźe nastajena, hdźež bu wot dźěći jako woblubowany łaženski grat wužita.
Pozdźišo wšak bu stracha zranjenja dla wotstronjena a steješe potom něšto lět na
wyšinje Götzinger Höhe, prjedy hač w 90ych lětach zańdźeneho lětstotka we
słodowej hasy swoje nětčiše městno namaka. Mjeztym koza zaso na wyšinje
Götzinger Höhe steji.

Widźenja hódna je tež pěskowcowa figura, kotraž na róžku Böhmische Straße/Markt
5 we wysokosći 4,50 m zwobraznja kwětkowu holcu, kotruž w lěće 1956 Drježdźanski
sochar Albert Braun wutwori. Ma na něhdy florěrowacu industriju kumštnych
kwětkow dopominać. Tuta jenož mało zdrašćena figura zawinowa tójšto rozhorjenja
při swojim nastajenju.

Wot 19. oktobra 2007 je w měšćanskim dźělu Berthelsdorf Dožiwjenske městno
"Hohwald – Złoto – mineralije a kamjenje". Tutón muzej nasta we wobłuku
turizmoweho projekta "Złoto w Hornjej Łužicy – turizmowy poskitk". Je
informaciski centrum wo geologiji, stawiznach a wudobywanju złota, mineralijow a
kamjenizny w regionje a zwonka njeho.

Radnica w srjedźiznje torhošća bu wokoło lěta 1700 natwarjena. Nad portalom
radnicy stej Mišnjanski a Neustadtski woponaj. Zajimawa je radnicowa wěža
wupažena z koporom z časnikom. Njedaloko wot radnicy je póstowy milowy stołp z
lěta 1729 kurwjerchno-sakskseho pósta z podaćemi wo zdalenosćach.

Najwyše twarjenje je wěža ewangelskeje cyrkwje Sankt Jacobi přetwarjeneje w lěće
1884 w neogotiskim stilu. Cyrkej Sankt Jacobi bu w lěće 1346 prěni raz
naspomnjena. Najstarši dźěl cyrkwje je wołtarnišćo. We wjelbiku z łamanych
kamjenjow so tři kónčne kamjenje, kotrež so hižo w jara starych dokumentach
naspomnjeja. Wobrazy na kónčymaj kamjenjomaj: Hołb, Chrystusowa hłowa, swětowa
kula. Rjany, rězbarjeny wołtar měł so sej za wopyt w Neustadće na kóždy pad
wobhladać. Tež epitafy we wołtarnišću, kotrež su jara stare. Wěža z časnikom je
zdaloka widźomna z wokolnych hórkow a štóž měješe dobre woči, móžeše tohodla tež
za časy, hdyž ručne časniki hišće samozrozumliwe njeběchu, na přikład při dźěle
na polach přeco dokładny čas wotčitać.

W lěću je cyrkej Sankt Jacobi zwjetša na wutorach za wobhladanja wočinjena, po
dorěčenju z faru su tež druhe časy móžno. Nimo bohosłužbow so kóžde lěto
mnoholičbne koncerty w cyrkwi "Sankt Jacobi" wotměwaja.

Najstarši bydlenski dom Neustadta je farski dom natwarjeny w lěće 1616 w
renesansnym stilu. Tu bydleše tež znaty wuslědźer Sakskeje Šwicy, Wilhelm
Leberecht Götzinger.

Katolska cyrkej Sankt Gertraudis w bliskosći měšćanskeho parka bu w lětomaj
1927-1928 natwarjena.

Do lěta 1989 bě Neustadt srjedźišćo ratarskeho mašinotwara. Kombinat Fortschritt
Landmaschinen załoženy po 2. swětoweje wójny přinošowaše bytostnje k róstej
města. Ličba wobydlerjow so wot 1948 do 1984 podwojowaše.

Zawod „Fortschrittwerk“ - nastaty z bywšich "Heringwerken" (wotnožkowy zawod wot
Hering AG Nürnberg) - bě w tehdy najwjetši dźělodawar regiona. W zawodźe
Neustadt buchu wałowe prasy a hrjadowe syčawy zhotowjene. Ke kombinatej słušachu
tež druhe zawody, kaž na př. w Dźěžnikecach, hdźež buchu syčomłóčawy serijow E
512 a pozdźišo E 516 zhotowjene abo w Korzymje (zhotowjenje kolesynow). Ale
wotrjadaj wuwiće a mustrowy twar za wšě tute mašiny, kotrež buchu we firmowymaj
barbomaj módry a běły do cyłeho swěta eksportowane, bě w Neustadće. Wot 60ych
lět buchu mjeńše zawody w měsće, kaz na pr. nožowa fabrika abo emaljowanski
zawod zawrjene a do zawoda "Fortschrittwerk" zarjadowane.

Bě wjele małych kwětkowych fabrikow, kotrež je so pozdźišo zestatniło a jako
zawod „VEB Kunstblume Sebnitz“ kumštne kwětki zhotowiło. Zhotowjenje kwětkow bě
často dźěło žonow. Při "činjenju kwětkow" abo "napołoženju lisća" buchu
wustancowane listy na stołpiki nalěpjene abo kwěty z dostancowanych dźělow
zwjazane. Tute dźěła stawachu so často w domjacym dźěle. Wotličenje stawaše so
po starym ličenskim wašnju z grosom a dwanatkom. Dokelž dźělo so doma wotměwaše
a zdźěla so ze strašnymi substancami kaž lěpkami abo škleńčanym grisom dźěłaše,
nastachu při tym tež strachy wosebje za přitomne dźěći. Wustancowanje a druhe
dźěła, kotrež njemóžachu so doma přewjesć, buchu wot "kwětkowych holcow" we
fabrikach činjachu. Po "wobroće" tuta industrijna hałuza tunjej konkurency
zrosćena hižo njebě.

Hospodarska situacija w Neustadće so dźensa předewšěm přez wysoku bjezdźěłnosć
postaja. Zdźěla buchu njewobydlene bydlenja z wusydlencami ze ZNS wobsadźene,
štož socialna situacija ani njewotputuje.

Neustadt leži na železniskej čarje Pěrno–Neustadt–Zebnica–Žandow. Hač do 12.
decembra 2004 bě čara hišće do dweju dźělneju čarow rozdźělena, čara
Pěrno–Neustadt a čara Žandow–Zebnica–Neustadt–Budyšin. Tehdy bu na čarowymaj
wotrězkomaj Neustadt–Wjazońca-zapad a Wjelećin–Budyšin wobchad zastajeny, mjez
Neustadtom a Oberottendorfom je čara tež přetorhnjena. Wotrězk mjez Zebnicu a
Žandowom rěka tež Sebnitztalbahn, dokelž čara přez doł rěčki Zebnica wjedźe.
Tradicionelne mjeno Sächsische Semmeringbahn hižo njesmě so wužiwać, dokelž
mjeno bu čarje Windbergbahn na juhu wot Drježdźan přez sudnistwo přisudźene.



https://hsb.wikipedia.org/wiki/Neukirch_pola_Kinsporka

Neukirch je wjes a přisłušaca gmejna w zapadźe sakskeho wokrjesa Budyšin, kotraž
słuša k zarjadniskemu zwjazkej Kinspork a ma něhdźe 1.700 wobydlerjow.

Gmejna Neukirch leži w zapadnej Hornjej Łužicy mjez Kinsporkskej holu w
sewjerozapadźe a zapadołužiskimi horami w juhowuchodźe. Susodne gmejny su Sepicy
w sewjeru, Schönteichen we wuchodźe, Haselbachtal w juhu a město Kinspork w
zapadźe. Wulke wokrjesne město Kamjenc namaka so dźesać kilometrow wuchodnje wot
Neukircha.

Přez Neukirch běži statna dróha 100 mjez městomaj Kinspork a Kamjenc. Wjesny
dźěl Šmorkow leži při zwjazkowej dróze 97 (Drježdźany–Wojerecy). Na dwórnišću we
Weißbachu zastawachu hač do lěta 1998 wosobowe ćahi wot Drježdźan do
Njedźichowa. Čara bu w lětomaj 2004 a 2005 wottwarjena.

Prěnje naspomnjenje Neukircha jako sydło ryćerja Theodericus de Nuenkirchen
pochadźa z lěta 1225, tehdy mějachu we wjesce tež hižo cyrkej, po kotrejž so
sydlišćo pomjenowaše. Wjesny dźěl Šmorkow naspomni so w lěće 1342 k prěnjemu
razej. Nětčiša gmejna Neukirch bu přez gmejnsku reformu w lěće 1994 z gmejnow
Neukirch, Šmorkow, Kočica a Weißbach załožena. Chojny słušeja wot 1999 ke
gmejnje.



https://hsb.wikipedia.org/wiki/Morica

Morica (němsce Müritz) je najwjetši jězor Mecklenburgsko-Předpomorskeje a zdobom
najwjetša so dospołnje w Němskej namakaca wodźizna. Jězor nasta kaž nimale
wšitke jězory Mecklenburgskeje za čas poslednjeje lodoweje doby. Mjeno je
połobskeho pochada a woznamjenja „małe morjo“. Wokolina Moricy bě – runje kaž
cyły wuchod dźensnišeje Němskeje – prjedy wot słowjanskich kmjenow wobsydlena.

Morica nadeńdźe so w Mecklenburgskej jězorinje na juhu zwjazkoweho kraja, něhdźe
85 kilometrow južnje Roztoka a 110 kilometrow sewjernje Berlina. Při jeje
wuchodnych brjohach leži narodny park Morica, z 318 kwadratnymi kilometrami
najwjetši narodny park na němskej twjerdźi.

Wužłobina Moricy wobsteji z wjacorych wulkich zaliwow. Wuchodny dźěl jězora je
zwjetša niłki, mjeztym zo je dołhi žłob při zapadnym brjoze mjez Röbelom a
Warenom hač do 31 metrow hłuboki. Při južnym kóncu leži tak mjenowana Mała
Morica. Morica je přez wjacore kanale z dalšimi jězorami a přez Habolu z Łobjom
zwjazana.

Najwjetše město při Moricy je Waren při sewjernym kóncu jězora. Dalše wažne
sydlišćo je městačko Röbel/Müritz při zapadnym brjoze.



https://hsb.wikipedia.org/wiki/Mongolske_r%C4%9B%C4%8De

Mongolske rěče tworja w Aziji (předewšěm w Mongolskej, w Chinje a Ruskej,
jednotliwa rěč tež w Afghanistanje) rozšěrjenu rěčnu swójbu wot něhdźe 15
poměrnje blisko přiwuznych rěčow z něhdźe 7,5 milionami rěčnikow. Wone so po
słowoskładźe jara njerozeznawaja, přećiwo tomu sylnišo po morfologiji a
syntaksy.

Mongolske rěče buchu často do genetiskeho zwiska z tunguziskimi a turkowskimi
rěčemi stajene a z tymi jako „altajsku rěčnu swójbu“ zjimane. Bjezdwěla
wobstajace typologiske a leksikaliske přezjednosće mjezy mongolskimi,
tunguziskimi a turkowskimi rěčemi so móžeja tola tež přez wzajomne wobwliwowanje
dla rěčnych kontaktow město přez genetiku přiwuznosć wujasnjować. Prašenje
genetiskeje jednosće altajskich rěčow je w historiskej linguistice dale
dwělomne.

Předležeca sylnišo genetisce orientowana klasifikacija bazuje předewšěm na V.
Rybatzki, Intra-Mongolic Taxonomy. z J. Janhunen (ed.), The Mongolic Languages.
(2003). Ke klasifikaciji bu wobjim leksikaliskich zhromadnosćow jednotliwych
rěčow wobkedźbowany.

Zo najwjetše mongolske rěče relatiwnje blisko hromadźe přiwuzne su, pokazaja
slědowace słowne runicy ze zakładneho słowoskłada najwažnišich modernych
mongolskich rěčow. Přidatnje je protomongolska abo staromongolska forma a forma
literariskeje Mongolšćiny (wot 12. lětstotka w ujguriskim wertikalnym pismje
traděrowana, w 17. lětstotku fiksěrowana). Formy dźensnišich mongolskich rěčow
su date w fonetskej transkripciji.

Staromongolšćina steji hišće blisko Proto-Mongolšćiny, konstrukta protorěče, z
kotrychž su wšě mongolske rěče wuchadźałe. Wobsahuje mnoholičbne turkowske a
mongolske (?) požčonki a bu tež wot Chinšćiny Tang-dynastije wobwliwowana. W
tutym času bu wot mongolskich Khitanow, kotrež Liao-dynastiju załožowana,
swójske pismo wuwiwała. Tute słužiłe potom jako bazu za samostatne pismo
tunguziskich Dźurdźenow (němsce Dschurdschen) a tež jako bazu Mandźurskeho
pisma. Na kóncu staromongolskeje periody bu wertikalne ujguriske pismo wot
Mongolow přejimałe.

Srjedźna Mongolšćina je w tekstach w chinskej transkripciji wobchowowana
(najwažniši tekst je „Tajne stawizny Mongolow“, něhdźe 1240), ale tež w
tibetiskim Phags-Pa-pismje a dwurěčnych glosarach. Najstarši wobchowowany
pismowy dopokaz wot něhdźe 1225 je tola kamjeń Yisüngge, nefy Tšingis Chana. Na
kóncu tuteje periody so konwertowanje Mongolow k (tibetiskim) buddhizmej (w 17.
lětstotku) stało. Tohodla bu wjele přiłožkow z Tibetišćiny abo Sanskrita
publikowane a buddhistiske terminusy do Mongolšćiny přijimane abo přiłožene.

Typologisce maja mongolske rěče wulku podobnosć z woběmaj druhimaj skupinomaj
altajskich rěčow (Turkowske a Tunguziske). Tute přiznamjenja su tuž do dalokeje
měry hromadźe altajske a so zdźěla tež pola uralskich a paleosibiriskich rěčow
(hlej Altajske rěče) namakaja.

Nomina mongolskich rěčow maja kategorije numerus (singular/plural) a pad (sydom
padow), kotrejž so přez přiwisowane pluralowe resp. padowe markěrowadłaj
markěrujetej. Pluralowe markěrowadła steja před padowymi markěrowadłami. Wobaj
sufiksaj podležitej wokalnu harmoniju.

Pluralowe tworjenje so na přikładźe klasiskeje spisowneje rěče pokaza. Pluralowe
markěrowadła su -nar/-ner (jenož čłowjekojo a bohojo), -ud,-üd a -čud/-čüd a
warianty z tych, k tomu bóle zrědka hišće -d a -s.

Pronomeny 3. wosoby pochadźa wot demonstratiwneho pronomena a so rozeznawaja po
tym, hač wotpowědna wosoba je daloko abo blisko rěčnika: ene abo tere steji za
„wón/wona/wono“ (njeeksistuje ani při pronomenje žadne genusowe markěrowanje). W
1. wosobje plurala mjezy ekskluziwnej a inkluziwnej formu „my“ rozeznawatej.

Negacija so pola finitnych formow werba zwjetša přez negacisku partiklu ese
zwuraznjuje, kotraž před formu werba steji: tere ese irebei „wón/wona/wono njeje
přišoł/přišła/přišło". Pola werbalnych nomenow so partikla ügei wužiwaja, kotraž
formje werba slěduje: Manu baγši iregsen ügei „Naš wučer njeje přišoł“.

Poprawny imperatiw so přez samón kmjen tworja. Nimo toho eksistuja hišće druhe
formy, kotrež schodźenki zdwórliwosće a dźerženja zwuraznjuja. Přikłady: yabu
„dźi“, yabuγtun „dźi prošu“, yabuγarai „budź tak dobry a dźi“, yabutuγai „njech
dźe“.

Werbalne nomeny z wjetšeho dźěla so wužiwaja k wurazej stawa. Wone so móžeja
deklinować a jako predikat hłowneje, atributiwneje abo komplementoweje sady
wužiwać. Přikłady: Tere kümün öčügedür iregsen bayina „Tón čłowjek je wčera
přišoł“, Bi edür büri miqa idedeg „Ja jěm mjaso kóždy dźeń“, miqa idegči
„mjasojědźk“.

Konwerby so we wšěch mongolskich rěčach při koordinaciji abo subordinaciji
wjacorych sadow wužiwaja. Móžěja so je jako participy wobhladować. Hdy po
funkciji maja rozdźělne formy:

Jednora sekwenca so přez converbum imperfecti započina, jenož posledni werb w
tajkej slědźe steji we finitnej formje, na přikład Bi doluγan čaγ-tur bos-ču,
örlüge-yin qoγula ide-ǰü, nom ungši-ba. „Stańši z łoža sedmich, snědach a
(potom) čitach knihu“

Předčasnosć so přez converbum perfecti wupraje. Přikład: Bida qubčas emüsü-ged,
nom-i-ban ungši-mui „Zdrasćiwši, budźemy swoju knihu čitać“



https://hsb.wikipedia.org/wiki/Mohilnica

Mohilnica (čěsce Mohelnice, němsce Müglitz) je 49 kilometrow dołha rěčka we
wuchodnych Rudnych horinach w Sakskej a lěwy přitok Łobja.

Wona wužórli so jako Mohelnice blisko němsko-čěskeje hranicy na čěskim boku při
horje Cínovecký hřbet (881 m). Po mjenje hač 500 metrach docpěje hranicu a twori
potom na dołhosći wot něhdźe pjeć kilometrow namjeznu rěčku. W hornim běhu rěka
Běła Mohilnica („Weiße Müglitz“). W 14 kilometrow dołhej a z městnami wjace hač
100 metrow hłubokej dolinje běži rěčka do Lauensteina, hdźež so Čerwjena
Mohilnica wot lěweho boka do njeje wuliwa. Pod městom Glashütte so do
sewjerowuchoda wobroći a běži dale přez Schlottwitz, nimo hroda Weesenstein a
přez městačko Donin do Heidenau, hdźež so do Łobja wuliwa.

Při wosebitych wjedrowych situacijach su při hewak měrnej rěčce katastrofalne
powodźenja móžne, tak k dotal poslednjemu razej w awgusće 2002. Wot 17. do 21.
lětstotka dóńdźe w dolinje Mohilnicy po chronikach znajmjeńša 18 króć k ćežkim
přepławjenjam.



https://hsb.wikipedia.org/wiki/Mjetelowy_b%C3%B3z

Mjetelowy bóz (Buddleja davidii; po němskim słowje Schmetterlingsflieder) je
rostlina ze swójby trudownikowych rostlinow (Scrophulariaceae), znutřka roda
lětnich bozow (Buddelja).

Mjetelowy bóz je kerk, kotryž docpěwa wysokosć wot 1 hač do 2 (4) m. W zymnych
zymach drjewa často daloko wróćo mjerznje, zaso so pak počina zelenić.

Hałuzy su zrunane. Młode wurostki su kosmate a prućojte, pozdźišo tróšku jako
wobłuk přewisuja.

Přećiwostejne, stołpikate, eliptiske hač lancetojte, wótre łopjena su na hornim
boku ćmowozelene, na delnim boku šěropjelsćojte abo běłopjelsćojte a maja słabje
rězanu kromu. Wone docpěwaja dołhosć wot (6) 10 hač do 25 cm a šěrokosć wot 2
hač do 7 cm.

Kćěje wot julija hač do awgusta (abo septembra). Wioletne, purpurowe abo běłe,
štyriličbne kćenja docpěwaja dołhosć wot něhdźe 1 cm a steja w hustych,
nakónčnych, wjace hač 30 cm dołhich, cylindriskich pakićach. Wonja po mjedźe.
Króna je ćeńka rołka ze štyrikónčkowej, płonje rozšěrjenej wobkromu a docpěwa
dołhosć wot 1 cm. Jeje kónčki su rozšěrjene a na zachodźe sylnje žołte.

Płody su brunojte kapsle, kotrež w septembrje dozrawja. Jedyn kerk móže na lěće
wjacore miliony symjenjow wutwori.

Pochadźa z Chinskeje a z Japanskeje. Ale nětko nimale jenož w mnoholičbnych
zahrodnych sortach w Europje wustupuje.



https://hsb.wikipedia.org/wiki/Mikroneziska

Federěrowane staty Mikroneziskeje (jendźelsce Federated States of Micronesia) su
njewotwisny kupowy stat w zapadnym Ćichim oceanje. Wobjima najwjetši dźěl
Karolinowych kupow w Mikroneziji. Federacija wobsteji ze statow Chuuk, Kosrae a
Pohnpei we wuchodnym dźělu Karolinow a stata Yap, kotryž twori hromadźe z
njewotwisnym statom Palau Zapadne Karoliny. Stolica je Palikir.

Kupy běchu hižo kónc 3. lěttysaca do Chrystusa wobsydlene. Jako prěni Europjenjo
přińdźechu Portugalčenjo do tuteho regiona; w lěće 1696 přewzachu Španičenjo
kontrolu na kupach. Po Španisko-ameriskej wójnje lěta 1899 předachu Mikronezisku
Němskemu kejžorstwu. Tak stachu so z dźěłom kolonije Němska Nowa Gineja. Spočatk
Prěnjeje swětoweje wójny wobsadźi Japanska mikroneziske kupy a měješe je hač do
Druheje swětoweje wójny jako mandatowy teritorij. Po japanskej poražce steješe
Mikroneziska wot 1947 hromadźe z druhimi pacifiskimi kupami kaž Guam a
Marshallowymi kupami pod mjenom Trust Territory of the Pacific Islands pod
zarjadnistwom Zjednoćenych statow, najprjedy ameriskeje mariny a wot 1961
nutřkowneho ministerstwa. Kupy wužiwachu so dźěla za wojerske potrjeby.

Dnja 10. meje 1979 podpisachu štyri zwjazkowe staty wustawu Federěrowanych
statow Mikroneziskeje a rozsudźichu so, w swobodnej asociaciji ze Zjednoćenymi
statami wostać. Po kóncu Zymneje wójny dósta Mikroneziska w lěće 1990 swoju
njewotwisnosć. Zakitowanje kraja leži dale w zamołwitosći Zjednoćenych statow.



https://hsb.wikipedia.org/wiki/Micha%C5%82_Doma%C5%A1ka

Michał Domaška (* 23. měrca 1820 w Komorowje; † 7. junija 1897 w Ketlicach) bě
farar a serbski pěsnjer.

Michał Domaška narodźi so w Komorowje pola Rakec jako syn ratarja. Mjez 1835 do
1842 wopyta wón gymnazij w Budyšinje, hdźež běše 25. februara 1839 mjez
sobuzałožerjemi towarstwa Societas Slavica Budissinensis. Wot lěta 1842 do 1845
studowaše wón teologiju w Lipsku a běše mjez 1846 do 1849 pomocny prědar w
Delnim Wujězdźe. Wot lěta 1849 do 1892 skutkowaše Michał Domaška jako farar w
Nosaćicach. W lěće 1892 so wón na wuměnk podawši do Nowosólca přesydli.

Michał Domaška běše 1847 mjez załožerjemi Maćicy Serbskeje a wudźěła w jeje
wuběrku Wulku próstwu Serbow (Maćičnu peticiju). W politisce liberalnym zmysle
pisaše wón za čas Němskeje rewolucije 1848/1849 do Smolerjowych Tydźenskich
Nowin. Mjez druhimi je wón z awtorom basnje Naše serbstwo z procha stawa, kotraž
so do lěta 1945 často jako hymna na swjedźenjach zanošowaše. Po rewoluciji
wozjewi swoje, nětko přewažnje nabožinske basnje w Zerničce, Misionskich
powěsćach a Misionskim Posole, kotrehož redaktor mjez 1887 do 1897 zdobom běše,
a knihach „Adwentska harfa“ (Budyšin 1864), „Póstna harfa“ (Budyšin 1865) a
„Zionske hłosy“ (Budyšin 1868 a 1879). Wot 1882 pisaše pod pseudonymom Šyman do
Łužicy a wuda 1889 awtobiografiske powědančko „Bratřik a sotřička“.

Budestečanski farar a prěni serbski wyši farar Franc Moric Domaška (1862–1931)
bě jeho syn.



https://hsb.wikipedia.org/wiki/Micha%C5%82_%C5%A0ew%C4%8Dik

Michał Šewčik (* 7. měrca 1870 w Baćonju; † 26. februara 1903 w Klóštrje
Marijineho doła) bě serbski farar, stawiznar a publicist.

Michał Šewčik – młódši bratr Jurja a Jakuba Šewčika – narodźi so jako syn
kublerja w Baćonju. Wot lěta 1885 do 1894 běše wón chowanc Serbskeho seminara w
Praze, hdźež wopyta spočatnje němski Małostronski gymnazij a hdźež studowaše wot
1890 teologiju, ale tež filozofiju, sociologiju, stawizny a słowjanske rěče. Wot
1894 skutkowaše Šewčik lěto jako kapłan w Ralbicach a wot 1895 do 1902 jako
kapłan a 1902 tež jako farar w Lubiju. Chorosće dla dyrbješe so wón časćišo w
Karlowych Warach lěkować a poda so hižo na smjerć chory w februaru 1903 do
Klóštra Marijineho doła, hdźež krótko po tym zemrě.

Šewčik, čłon Serbowki wozjewi w jeje „Kwětkach“ a časopisu Łužica wšelake
kulturnohistoriske pojednanja, wosebje k stawiznam serbskeho studentstwa a
dopisowaše tež do Katolskeho Posoła a Krajana. Wón bu 1890 prěni serbski
knihownik Serbskeho seminara a zrjadowa z Janom Justom tehdy 800 zwjazkow ličacu
serbsku knihownju znowa. Składnostnje pjećdźesaćlětneho jubileja Serbowki wuda
Šewčik prěni a druhi zwjazk Jubilejnych spisow Serbowki pod titulomaj Basnje a
Stawizny.



https://hsb.wikipedia.org/wiki/Marron_Curtis_Fort

Marron Curtis Fort (* 1938) je amerisko-němski germanist a specialist za
saterfrizišćinu a delnjoněmčinu. Fort ma němske staćanstwo a je přez spožčenje
indigenata wuchodofriziskeje krajiny „zadomjeny wuchodofriz“. Bydli dźensa w
Leerje (Wuchodna Friziska).

Po internatnym wopyće w New Hampshire (USA) je Marron C. Fort wot 1957 na
Princeton University fachi germanistika, anglistika, nederlandistika,
skandinawistika a matematika studował. W lěće 1961 je k uniwersiće wot
Pensylvaniskeje (Philadelphia) přešoł. Za čas uniwersitneho wuměnoweho programa
je w lěće 1963 k Alberta Ludwigowej Uniwersiće Freiburg im Breisgau přišoł. 1965
je Fort při prof. Alfred Senn na University of Pennsylvania k doktorej
filozofije promowował, a to z disertaciju wo delnjoněmčinje Vechty
("Beschreibung der Vechtaer Mundart", faksimile eksistuje w UB Vechta).

Wot lěta 1969 hač do lěta 1985 je Marron C. Fort profesuru za germanistiku na
uniwersiće wot New Hampshire zastawał. W tutym času, mjenujcy 1976/77 a 1982/83,
je hóstne profesury na uniwersiće Oldenburg přewzał. W tutym času je swoje
studije wo saterfrizišćinje a wuchodofriziskej delnjoněmčinje započał. Na
uniwersiće Oldenburg bě Fort wot 1983 akademiski wyši rada a je hač do swojeho
pensionowanja w lěće 2003 dźěłowe městno za delnjoněmčinu a saterfrizišćinu na
uniwersiće Oldenburg nawjedował. Wot lěta 1982 je w Němskej žiwy.



https://hsb.wikipedia.org/wiki/Marie_Dolistov%C3%A1

﻿Marie Dolistová (* 1951 w Praze) je čěska spisowaćelka, kotraž bydli wot lěta
1961 w Teplicach. Wona wotzamkny medicinsku srjedźnu šulu, na fachu
rehabilitacije a dźěła nětko jako rehabilitaciska chorobna sotra w Tepličanskej
chorowni. Poeziju spisuje hižo wot lěta 1985.

Awtorka so z duchownymi tradicijemi w čěskej poeziji inspěruje, ale tež přez
mjezynarodnu poeziju, přez přirodu a přez přebywanje w tutej, wupjelnjena z
hnutosću a zamyslenosću. Awtorka spóznawa nic jenož zwonkowne fenomeny w
přirodźe a w čłowjeskim zadźerženju, ale chce tež te "wono" pod a za tym
zapopadnyć, začuwa tež wobdźiwajomne byća a cyłeho uniwersuma.

Někotre razy so wobdźěli na literaturnych wubědźowanjach w sewjernočěskim
regionje a druhdźe. Někotre z jeje basnjow buchu w městnych nowinach a w
poezijowym almanachu skupiny XXVI. W lěće 1994 je jeje prěnja zběrka basnjow "V
síti rybáře" (W syće rybarja) w nakładistwje Řád w Praze wušła, w lěće 2000 "S
příchutí země" (Z přisłodom zemje) a w lěće 2002 "Zarostlé stezky" (Zarosćene
šćežki) w nakładistwje ALFA-OMEGA w Praze. Zběrki wobsahuja basnje z přirodnej
lyriku, wotbłyšćowanje žiwjenja a z basnjemi z duchownej orientaciju. W zběrce
"Zarostlé stezky" stej tež dwě wobšěrnišej episkej basni wěnowanej dwěmaj
žonomaj dźělenymaj wot so přez lětstotki - a kotrejž tola stej sebi tak bliskej
z jeju heroiskim humanizmom, žonomaj čěskeho naroda - knjeni Swjata Zdźisława z
Lemberka z prěnjeje połojcy 13. lětstotka a doktorce Vlasta Kálalová-Lottiová z
dwaceteho lětstotka.

Marie Dolistová je tež awtorka tekstow z bibliskimi temami a dweju hudźbneju
libretow, kotrejž buštej wot sewjeročěskeho komponista PhDr. Jana Bůžeka
zhudźbnenej. Na tekst jeje basnje Legenda o sv. Vojtěchovi (Legenda wo sw.
Wojćechu) skomponowa tutón komponist kantatu za basbariton, sopran, recitatora,
měšany chór a orchester(1996). Premjera zaklinči w Teplicach 12. apryla 2001,
předstajena přez Sewjeročěski filharmoniski chór a solistow.

Je čłonka literarneho kluba PEGAS w Mělníku a literaturneho kluba Naďa Benešová
w Čáslavje. Swójsku poeziju předstaja tež na awtorskich čitanjach w Tepličanskim
Šlauchu (swobodne tworjace a literarno-estetiske towarstwo).



https://hsb.wikipedia.org/wiki/Male%C5%A1ecy

Malešecy (němsce Malschwitz) su wjes a přisłušaca gmejna něhdźe šěsć kilometrow
sewjerowuchodnje Budyšina w Sakskej. Gmejna, kotruž Sprjewja w zapadźe přeběži,
leži w Hornjej Łužicy.

Malešanski gmejnski teritorij leži přewažnje w krajinje hornjołužiskeje hole a
hatow podłu Sprjewje a Lubaty. Pjata najwjetša gmejna Budyskeho wokrjesa saha
wot awtodróhi 4 w juhu nimale hač k Bjerwałdskemu jězorej w sewjeru a wot
Budyskeho spjateho jězora w zapadźe hač k hórkam Wysokeje Dubrawy we wuchodźe.

Malešecy mjezuja na gmejnu Hamor (wokrjes Zhorjelc) w sewjeru, gmejnu Wysoka
Dubrawa we wuchodźe, město Wóspork a gmejna Kubšicy w juhu, město Budyšin w
juhozapadźe a gmejnu Wulka Dubrawa w zapadźe.

Najwjetša wodźizna gmejny je něhdyša brunicowa jama Olba pola Zubornički.
Najwjetšej rěce stej Sprjewja, kotraž přeběži gmejnu wot juha do sewjera, a
Lubata, kotraž so blisko Lemišowa do njeje wuliwa. K wjetšim přitokam Lubaty
słušatej Albrechtowka a Kotołka. W juhozapadźe gmejny, mjez Malešecami a Delnjej
Hórku, ale tež wokoło Hućiny su wjele rybjacych hatow. Stróžanski „Dom tysac
hatow“ słuži biosferowemu rezerwatej jako wopytowarski centrum.

Wjes sama leži při wjacorych hatach w bahnojtej nižinje wuchodnje Sprjewje, štož
wjedźeše k serbskemu prajidmu w něčim sedźeć kaž Malešecy w błóće.

W sewjerowuchodźe wuhorbjenja při wuchodnym kóncu wsy njedaloko dróhi do Hliny
bě so hižo 1777 předstawizniske pohrjebnišćo namakało. Najstarše wurywanki su
někak 3000 lět stare. Nimo někotrych formow z pózdnjeje bronzoweje doby
přewažuje keramika klasiskeje Billendorfskeje kultury ze 7. lětstotka do
Chrystusa. Pohrjebnišćo na městnje, kotremuž so „stary kěrchow“ praji, wužiwaše
so hač do 500 do Chrystusa. W 1990tych lětach wotkrywachu archeologojo při
kromje Załhowskich hatow něhdźe 500 metrow sewjernje „stareho kěrchowa“ tež k
pohrjebnišću słušace sydlišćo. To běše zdobom rědkosć za Hornju Łužicu, dokelž
so tu hač dotal wjele starych pohrjebnišćow, ale jenož zrědka sydlišćo namaka.

W srjedźowěku namaka so na ležownosći z mjenom „stary hród“ na juhozapadnej
kromje Malešec wódny hród, kiž steješe při promjenju Małeje Sprjewje. Twar
měješe přeměr wot 50 metrow a běše přez nasyp, kamjentnu murju a 10 metrow
šěroku hrjebju škitany. Tuta je hač do dźensnišeho spóznajomna.

Prěnje historiske naspomnjenje sydlišća jako Malswiz sta so w lěće 1225.
Prěnjotne staroserbske mjeno Mališovici pochadźa wot wosoboweho mjena Mališ,
skrótšenki połneho mjena Malimir.

Znajmjeńša wot lěta 1280 namaka so we wsy knježe sydło, kotrež měješe tež
ležownostne knjejstwo. 1564 naspomni so ryćerkubło. Malešecy wobstejachu tehdy z
dweju wjesneju dźělow (Hornje a Delnje Malešecy) z dwěmaj njewotwisnymaj
kubłomaj (Horni dwór a Delni dwór). Tutej kuble zjednoćištej so hakle w lěće
1756, hdyž běštej wobě we wobsydstwje knjeza von Metzrada a so 1773 wot hrabja
Andreasa von Riaucour kupištej. Zjednoćenemu ryćerkubłu słušachu 291 wot
cyłkownje 620 hektarow wjesnych honow. Wot toho wužiwachu so 59 ha jako haty a
pastwišća. Ke kubłu słušeše tež wjeska Křiwa Boršć pola Chwaćic.

Dnja 12. apryla 1715 zničichu so tykowana cyrkwička, šula, Delnjomalešanske
ryćerkubło a 14 burskich statokow přez wulki woheń, kotryž bě so w starej
korčmje wudyrił.

Malešanska cyrkej bě hižo w 15. lětstotku z filialu Budyskeho tachantstwa a sta
so po reformaciji z ewangelskej wosadnej cyrkwju. Dźensniši cyrkwinski twar
natwari so po zničenju stareje cyrkwje w lěće 1716 na samsnym městnje a dósta
1913 nowu wěžu. Do Malešanskeje wosady słušeja nimo wsy sameje tež Hućina,
Brězynka, Dobrošecy, Plusnikecy a Delnja Hórka. Do poswjećenja Chwaćičanskeje
cyrkwje w lěće 1899 běchu tež Ješicy, Mała Dubrawa, Křiwa Boršć a Chwaćicy z
dźělemi wosady.

W bitwje pola Budyšina 20. a 21. meje 1813 běchu Malešecy z bitwišćom mjez
francoskimi, ruskimi a pruskimi wójskami a spalichu so nimale dospołnje. Po
nowonatwarje wsy dźěłachu tam srjedź 19. lětstotka piwarnja, pjeć palernjow, dwě
korčmje, młyn a kosćetołkarnja. W 1920tych lětach wotpaleše knježi dom Hornich
Malešec a bu po tym zaso natwarjeny.

W mjezywójnskim času słušachu Malešecy k srjedźišćam towaršnostneho žiwjenja
ewangelskich Serbow tutych kónčin (hlej wotrězk Towarstwa). Po druhej swětowej
wójnje bu ryćerkubło wuswojene a jeho ležownosće na noworatarjow rozdźělene. W
1950tych lětach załoži so prodrustwo.

W lěće 1936 zagmejnowachu so susodne Plusnikecy do Malešec. Při gmejnskej
reformje lěta 1994 dóńdźe k zjednoćenju gmejnow Bart, Budyšink, Delnja Hórka a
Malešecy do noweje Malešanskeje wulkogmejny. W lěće 2013 přizamknje so susodna
Hućina, tak zo wobsteji gmejna mjeztym z 23 wjesnych dźělow.

Po Arnošta Mukowej statistice mějachu Malešecy we 1880tych lětach 582
wobydlerjow, mjez nimi 554 Serbow (95%) a 28 Němcow. Mjez druhim přez
přićehnjenje němskorěčnych wuhnatych z wuchoda po Druhej swětowej wójnje so
serbskorěčny podźěl zniži. Arnošt Černik zwěsći w lěće 1956 serbski podźěl
wobydlerstwa wot 60,6%. Južny dźěl gmejny słuša k teritorijej Budyskeho
(ewangelskeho) dialekta, w sewjernych kónčinach so holanski dialekt rěči.

W lěće 1925 bě we wsy samej mjez nětko hižo 570 wobydlerjemi 564 ewangelskich
(99%). Po ludličenju lěta 2011 bě 48% wobydlerjow Malešanskeje wulkogmejny
ewangelskeje a 3% katolskeje konfesije. 49% njepřisłušachu žanemu nabožinskemu
zhromadźenstwu.

Čestnohamtski wjesnjanosta Malešec je Matthias Seidel (CDU). Wón bu dnja 8.
junija 2008 z 51,8 % hłosow za naslědnika Güntera Sodana woleny, kotryž dósta
jako najsylniši přećiwny kandidat 41,2 %. Wolerske wobdźělenje wučini 65,7 %.

Statna dróha 109 wjedźe přez gmejnske hona a zwjazuje Malešecy a Hućinu z
Budyšinom a Niskej. W zapadźe gmejny prěkuje zwjazkowa dróha 156 Delnju Hórku a
Lěskej. Mjez Skanecami a Rakojdami běži awtodróha 4 přez gmejnske hona. Na
železniskej čarje Lubij–Radwor z dwórnišćomaj w Hućinje a Barće jězdźachu wot 1.
meje 1906 hač do nazymy 1972 wosobowe ćahi. W 1990tych lětach so čara tež za
nakładny wobchad zawrě a so w lěće 2004 doskónčnje wottwari.

Prěnju cyrkwinsku šulu mějachu Malešecy hižo w lěće 1684. 1807 rozwučowaše tam
jedyn wučer 151 dźěći z Malešec, Plusnikec a Dobrošec, kiž wšitcy serbsce
rěčachu. Přidatnje k starej šuli na Małomalešanskej 27 natwarichu w lěće 1900
nowu šulu při Hłownej dróze.

W Malešanskej gmejnje su hišće tři šule, a to zakładnej šuli w Hućinje a Barće a
wyša šula w Malešecach. Do Hućinjanskeje šule chodźeše w šulskim lěće 2014/15 69
šulerjow, mjez nimi šěsć serbsce wuknjacych. W Bartskej šuli bě w samsnym času
107 šulerjow, wot kotrychž wuknjechu 43 serbšćinu jako cuzu rěč. Malešanska wyša
šula měješe w tymle lěće 333 šulerjow.

W baroknym knježim domje Delnich Malešec je wot lěta 2002 WITAJ-pěstowarnja
Serbskeho šulskeho towarstwa zaměstnjena. Na samsnym městnje namaka so tež
Malešanske gmejnske zarjadnistwo.

Partnerske gmejny Malešec su Desná pola Jabloneca w Čěskej, Gromadka pola
Bolesławieca w Pólskej a Sióagárd w Madźarskej.



https://hsb.wikipedia.org/wiki/Male%C4%87icy

Malećicy (němsce Maltitz) su hornjołužiska wjes z 252 wobydlerjemi we wuchodźe
Budyskeho wokrjesa, kotraž słuša z lěta 1993 k městu Wóspork.

Leža w hornjołužiskich zahonach na lěwym boku Lubaty něhdźe dźesać kilometrow
sewjernje Lubija a 18 kilometrow wuchodnje Budyšina při hranicy mjez Budyskim a
Zhorjelskim wokrjesom. Susodne wsy su Křišow na sewjerowuchodźe, Łuwoćicy a
Nosaćicy na juhu kaž tež Žarki za Wósmužowej horu na zapadźe. Na sewjerozapadźe
namaka so Wósporske stare město.

Wjes naspomni so k prěnjemu razej w lěće 1245 jako sydło knjeza Fridericus de
Maltiz. W lěće 1364 bu wodowy hród naspomnjeny. Ležownostne knjejstwo měješe
tamniše ryćerkubło. Ewangelscy wěriwi přisłušeja hižo ze 16. lětstotka
Křišowskej wosadźe, tak zo dyrbjachu mjez 1815 a 1945 přeco ducy kemši
prusko-saksku hranicu přeprěkować. Wot lěta 1895 mějachu Malećicy zastanišćo při
železniskej čarje Lubij–Wóspork, kotraž so 1903 hač do Barta a 1906 hač do
Radworja podlěši, hdźež bě z čaru Budyšin–Wojerecy zwjazana. W lěće 1972 bu
wosobowy wobchad zastajeny a 1973 so čara mjez Lubijom a Bartom zawrě.

Po Mukowej statistice mějachu Malećicy we 1880tych lětach 373 wobydlerjow, mjez
nimi 188 Serbow (50 %) a 185 Němcow. Arnošt Černik zwěsći 1956 serbskorěčny
podźěl wobydlerstwa Malečanskeje gmejny wot jenož hišće 7,1 %.



https://hsb.wikipedia.org/wiki/Magnolija

Lilijowc (Magnolia) je ród ze swójby Lilijowcowych rostlinow (Anthericaceae).
Dalšej mjeni stej bobrowc a magnolija.

Eksistuje mnoholičbne lilijowcowe hybridy, kotrež z zahrodniskeje kultury
wuchadźachu. Wone buchu po přejomnych přiznamjenjach kaž habitus, wulkosć
kćenjow a barba kćenjow wuzwolene. Wuslědk su rosa, winočerwjene a žołte barby
kćenjow, kotrež so we wulkosći a formje wot Magnolia × soulangeana rozeznawaja.

Sćěhowace předstajenje systematiki roda sćěhuje Figlar & Nooteboom: Notes on
Magnoliaceae IV. Blumea 49: 87–100, 2004. Při tym buchu prjedawše rody Magnolia,
Manglietia, Michelia, Talauma, Aromadendron, Kmeria, Pachylarnax, Alcimandra k
jednemu rodej zjimane; to su wšě rody prjedawšeho wobjima swójby Magnoliaceae,
kotraž dźensnišej podswójbje Magnolioideae wotpowěduje; tuž zwonka wostanje
jeničce dwě družinje wobsahowacy ród Liriodendron, tuž podswójba
Liriodendroideae. Magnolia su nětko jenički ród podswójby Magnolioideae. Ród so
rozrjaduje do třoch podrodow, dwanaće sekcijow a někotrych podsekcijow:



https://hsb.wikipedia.org/wiki/Ma%C5%99enice

Mařenice (němsce Großmergthal) su wjes a gmejna we Łužiskich horinach na sewjeru
Čěskeje, při sakskej hranicy. Słušeja k wokrjesej Česká Lípa w Libereckim kraju
(Liberecký kraj).

Gmejna nadeńdźe so při hornim běhu rěčki Svitávka pod Łysu (793 m), najwyšim
wjeršku Łužiskich horin. Jich druha najwyša hora, Pěnkavčí vrch (792 m),
nadeńdźe so při gmejnskej mjezy na sewjerozapadźe. Gmejnski dźěl Horní Světlá
leži 600 metrow nad mórskej hładźinu.

Ke gmejnje słušeja wjesne dźěle Dolní Světlá (Nieder Lichtenwalde), Horní Světlá
(Ober Lichtenwalde), Mařenice a Mařeničky (Kleinmergthal). Susodne gmejny su
Wulki Šunow a Jonsdorf na němskim boku hranicy w sewjeru, Krompach a Jablonné v
Podještědí na wuchodźe, Kunratice na juhu, Cvikov na zapadźe kaž tež Svor a
Dolní Podluží na samym sewjerozapadźe. Z Mařenic wjedu wjacore pućowanske šćežki
do Hornjeje Łužicy.

Wjes je so prěni raz w lěće 1372 pisomnje naspomniła. Wot 1714 do 1716
natwarichu wosadnu cyrkej swj. Marje Madleny a faru.



https://hsb.wikipedia.org/wiki/M%C4%9Brkow

Měrkow (němsce Merka) je hornjołužiska wjeska ze 142 wobydlerjemi we wuchodźe
Budyskeho wokrjesa, kotraž słuša wot lěta 1994 k Radworskej gmejnje.

Wjeska leži sydom kilometrow sewjernje Budyšina při sewjernej kromje
Hornjołužiskeje pahórčiny. Susodne wjeski su Kamjenej w sewjeru, Mała Dubrawa we
wuchodźe a Lutobč w juhu.

Prěnje historiske naspomnjenje jako Merkhe abo Merko sta so w lěće 1524. Dalše
zapisane formy wjesneho mjena běchu Mergkaw (1658), Mörckau (1732) a Mercka
(1768/91). Ležownostne knjejstwo měješe we 18. lětstotku Małsečanske ryćerkubło.

Hižo w 17. lětstotku wobsteješe w Měrkowje cyhelnja. W lěće 1842 namakachu
blisko wjeski łožišća brunicy njehłuboko pod zemju a započachu je wot 1844 z
małkich jamow wudobywać. Pod brunicowymi worštami wotkrychu nimo toho tež woršty
běłeje hliny, kiž wužiwachu za Margarěćinu hětu w susodnej Wulkej Dubrawje. Tež
z jamy jako pódlanski produkt wudobywany pěsk hodźeše so wot lěta 1906 přez
nowonatwarjenu železnisku čaru Lubij–Radwor rozposyłać.

W lěće 1884 měješe Měrkow po Mukowej statistice 146 wobydlerjow, mjez nimi 137
Serbow (94 %). Arnošt Černik zwěsći 1956 w Lutobčanskej gmejnje serbski podźěl
wobydlerstwa wot jenož hišće 67,4 %. Ličba wobydlerjow stupaše wot 1834 (110) do
1925 (162) wo połojcu. W druhej połojcy 20. lětstotka, wosebje po přewróće,
woteběraše zaso.

Dźensa běži statna dróha 106 (Mały Wjelkow–Minakał) přez Měrkow. Najbliši wujězd
awtodróhi 4 Budyšin-zapad je sydom kilometrow zdaleny.



https://hsb.wikipedia.org/wiki/M%C3%B3dre_%C4%8Drijki

Módre črijki (Aconitum napellus) je rostlina ze swójby maslenkych rostlinow, z
roda črijkow. Dalše serbske mjena su swjateje marcyne stupnički, swjateje
marcyne črijki, swjateje marcyne kapički, módre hołbiki a módre šišaki.

Módre črijki su trajne zelo, kotrež docpěje wysokosć wot 0,5 hač do 1,5 m a maja
sylny, najčasćišo njehałužkowany stołpik. Módre črijki su jara jědojte kaž wšě
družiny tutoho roda.

Wulke łopjena su rukoformowe a hač do póda 5- hač do 7-dźělne. Jich wotrězki
maja šwižno-lancetojte kónčki.

Kćěje wot junija hač do awgusta. Mnoholičbne Kćenja steja w na kóncu stejacych w
prawej měrje abo sylnje so rozhałuzowanych kićach a su ćmowomódrowioletne abo
ćmowomódre a docpěja dołhosć wot 2 hač 3 cm. 5 kćenjowych łopjenow su
njesymetriske; najhorniše je kaž "helm" formowane a njeje wyši hač šěroki.
Próškowe łopješka su zwjetša kosmate. Proterandriske kćenja su jako wuwzaće
maslenkich rostlinow dorsiwentralne.



https://hsb.wikipedia.org/wiki/Lutob%C4%8D

Lutobč (němsce Luttowitz) je wjes ze 173 wobydlerjemi we wuchodźe
hornjołužiskeho wokrjesa Budyšin. Słuša wot lěta 1994 ke gmejnje Radwor a leži
174 m nad mórskej hładźinu sewernje Budyšina při křižowance dróhow S 106 (Mały
Wjelkow-Minakał) a 107 (Delnja Hórka-Radwor). Hač do lěta 1994 bě samostatna
gmejna, wot lěta 1936 sem z Měrkowom jako wjesny dźěl.

Susodne wjeski su Měrkow na sewjeru, Chwaćicy a Dalicy na juhowuchodźe, Křiwa
Boršć na juhu, Boranecy na juhozapadźe a Radwor na zapadźe.

Sydlerskostawiznisce je Lutobč kulowc. Prěnje historiske naspomnjenje jako
Lutevicz je z lěta 1362. Wjes bě tež knježe sydło.

Wot lěta 1906 měješe Lutobč zastanišćo při železniskej čarje Lubij–Radwor,
kotrež so wšak chětro zdalene wot wsy mjez Měrkowom a Kamjeneju namakaše. W
nazymje 1972 bu wosobowy wobchad zastajeny a 1973 so čara mjez Lubijom a Bartom
zawrě. Wotrězk Bart–Radwor wužiwaše so hišće hač do 1994 za nakładowy wobchad.

W lěće 1884 měješe wjes po Mukowej statistice 109 wobydlerjow, z nich 100
Serbow. Arnošt Černik zwěsći 1956 serbskorěčny podźěl wobydlerstwa wot hišće
67,4 %.

Po ludličenju w lěće 2011 bydlachu we wsy 173 wobydlerjow w přerěznej starobje
wot 42,4 lět (Sakska: 46,4).



https://hsb.wikipedia.org/wiki/Lampedusa

Lampedusa je italska kupa wosrjedź Srjedźozemskeho morja mjez Sicilskej a
Tuneziskej a najwjetša z Pelagiskich kupow, kotrež słušeja geologisce do Afriki.
Wona je něhdźe wósom kilometrow dołha a hač do třoch kilometrow šěroka a ma
přestrjeń wot 20 km².

Wona nadeńdźe so něhdźe 205 kilometrow južnje Sicilskeje a 130 kilometrow
wuchodnje tuneziskeho pobrjoha na wysokosći tamnišeho města Monastir. Mjeztym zo
je sewjerny pobrjóh skalny a wysoki, su při južnym boku kupy wjacore zaliwy z
pěskojtym přibrjohom. Hłowne město, kiž rěka tež Lampedusa, nadeńdźe so na
wuchodźe kupy.

Lampedusa bě hižo w antice wobsydlena a słužeše grjekskim, romskim,
byzantiniskim a arabskim namórnikam jako zepěranišćo. Wot 11. lětstotka hač do
lěta 1843, hdyž zasydlachu so pod nawodu kapitana Bernardo Marina Sanvisente
zaso ludźo na kupje, bě wona pak njewobydlena.

Dla jeje połoženja je Lampedusa jedne z ćežišćow migracije z Afriki do Europy a
stejišćo dweju přijimanskeju lěhwow za ćěkancow. Přeco zaso podnurjeja so čołmy
w morju wokoło Lampedusy, při čimž zemrěchu w zašłych lětach sta ludźi.



https://hsb.wikipedia.org/wiki/L%C4%9Bkarska_popla

Lěkarska popla (Althaéa officinalis) je rostlina ze swójby šlězowych rostlinow,
z roda poplow.

Botaniske mjeno „althaea“ wotwodźuje so wot grjekskeho słowa „άλδανω“.
Woznjamjenja telko kaž hojić. Słowo malwa pochadźa wot grjekskeho słowa
„μαλαχς“, kotrež mjechki a změrowacy woznjamjenja.

Delnje łopjena su wutrobojte a kónčkojte. Cyle horjeka wustupuja často
njedźělene łopjena.

Lěkarska popla kćěje wot julija hač do septembra. Kćenja su swětłoróžojte abo
(zrědka) běłe, steja w łopjenowych rozporach a docpěja šěrokosć wot 3 hač 5 cm.
Zwonkowne 7–9 keluškowych łopješkow su lancetojte, krótše hač jejkojte, wótre
keluškowe łopjena.

Rozšěrjenje saha na zapadźe hač do Iberiskeje połkupy, na juhu hač do Srjedźneho
morja, na wuchodźe hač do Sibirskeje a Altaja a na sewjerje hač do južneje
Skandinawiskeje. Do srjedźneje Europy bu tuta rostlina wot čłowjeka přinjesena
(Archeofyt).

W rostlinskim lěkowanstwje wužiwaja so koruški (łaćonsce Radix Althaeae) a
łopjenka (łaćonsce Folia Althaeae). Zběraja koruški wot oktobra do nowembra a
łopjenka wot meje do junija. Wužiwaja so drogi za zymnowodowy ekstrakt, za sirup
abo za čajowy wobstatk. Grjekojo a Romjenjo znajachu wuskutki lěkowanja tuteje
rostliny. Dioskurides, Theophrast, Galen a Plinius naspominaja rostlinu w
swojich spisach. W srjedźowěku běše powšitkownje z wašnjom tutu rostlinu
wužiwać.



https://hsb.wikipedia.org/wiki/Kyrilica

Kyriliski alfabet (tež cyriliski) je alfabet, kotryž so wužiwa zwjetša – ale nic
jenož – wot słowjanskich rěčow, z kotrychž je rušćina najbóle rozšěrjena.
Kyrilišćinu wužiwaja nimo toho wjele mjeńšinowych rěčow Ruskeje kaž tež
ukrainšćina, běłorušćina, bołharšćina, kazachšćina, makedonšćina, mongolšćina a
serbišćina (nimo łaćonšćiny).

Wot přistupa Bołharskeje do Europskeje Unije je kyriliski alfabet jedyn z třoch
oficialnych alfabetow w EU.

Za čas Sowjetskeho zwjazka wužiwaše so kyrilišćina tež w uzbekšćinje,
turkmenšćinje, kirgišćinje a azerbajdźanšćinje, kotrež wužiwachu prjedy zwjetša
arabske a dźensa łaćonske pismo. W Uzbekistanje płaći kyriliske pismo hišće
paralelnje k łaćonskemu.

Alfabet bu pomjenowane po Cyrilu (Кирилъ/Κύριλλος) ze Sołuna, kiž wšak njeje jón
wunamakał, ale město toho glagolitiski alfabet ("glagolica"), předchadnik
kyriliskeho.

Dokładny wunamakar alfabeta je njeznaty. Je pak wěsty, zo wuwiwaše so alfabet w
9. a 10. lětstotku w Bołharskej po modelu grjekskeho. Nimo toho přidachu so za
někotre w grjekšćinje njeznate słowjanske zwuki tež glagolitiske pismiki, na
přikład Ш (Š) a Ж (Ž).



https://hsb.wikipedia.org/wiki/Krytosymjenjaki

Krytosymjenjak (Magnoliopsida, prjedy Angiospermae abo Magnoliophyta) je
najwjetša klasa ze podwotrjada symjeńcow (Spermatophytina).

Jeho symjenišćo so přeco w płódniku zawěra. Tutón so při zrałoće do płoda
přetworjuje, při čimž so dalše dźěle kćenja móžeja wobdźělować.

Krytosymjenjaki su z něhdźe 250.000 znatymi družinami rostlinska skupina z
najwjetšimi družinami. W času jich systematiska pozicija znutřka symjeńcow a
jich pochad přeco hišće předmjet wědomostnych debatow, je so jich znutřkowna
systematika nic naposledku přez dźěło Angiosperm Phylogeny Group (APG) z 1990.
lět stabilizowała. Tu přestajowana systematika bazuje na w oktobrje 2009
předstajenej třećej wersiji APG.

Nimo wulkich skupinow monokotyledonow a eudikotyledonow hišće eksistuja někotre
bazalnje stejace porjady. Jich přiwuznosć so přez sćěhowacy kladogram
wujasnjuje:

Pod zapřijeću bazalne porjady su wjacore porjady zjimaja, kotrež na bazy
krytosymjenjakow steja. Wone njejsu žana přirodna přiwuznostna skupina
(Monophylum). Tohodla so nic wjace kaž w zańdźenosći jako swójski takson wjedu,
na př. jako Einfurchenpollen-Zweikeimblättrige. Bazalne porjady wobsahuje něhdźe
8600 družinow. Wone maja někotre zhromadne přiznamjenja.

To su předewšěm wodrjewjane rostliny, kotrež eteriske wolije tworja
(fenylpropanoidy a terpeny). Tute su w kulowatych idioblastach. Łopjena su
jednore a wobsedźa žane pódlanske łopješko. Kćenja eksistuja w jara rozdźělnych
formach. Přirjadowanje kćenjowych organow je šrubikojte abo tež často w
třiličbnych kružkach. Próšk je předewšěm monosulkatny. Płodowe łopješka su
zwjetša nic zrosćene. Časte rostlinske wobsahowe maćizny su
bencylisochinolinalkaloidy a neolignany.



https://hsb.wikipedia.org/wiki/Krajny_wokrjes_Sakska_%C5%A0wica

Krajny wokrjes Sakska Šwica (němsce Landkreis Sächsische Schweiz) běše wot 1994
do 2008 krajny wokrjes w Sakskej. Wot 1. awgusta 2008 twori hromadźe z něhdyšim
krajnym wokrjesom Weißeritzkreis nowy wokrjes Sakska Šwica-Wuchodne Rudne hory.

Krajny wokrjes Sakska Šwica ležeše juhowuchodnje krajneje stolicy Drježdźany.
Susodne teritorije běchu Čěska na wuchod a na juh, wokrjes Weißeritzkreis na
zapad, Drježdźany w sewjerozapadźe a na sewjer krajnej wokrjesaj Kamjenc a
Budyšin. Jadrowy teritorij wokrjesa wobsahuje Saksku Šwicu, w sewjerowuchodźe
wšak tež wuběžki Łužiskich hór a na zapad předběžki Rudnych hór. Prěki přez
wokrjes běži Łobjo. Najniše městno wokrjesa je při Łobjowym brjoze na mjezy z
Drježdźanami z 109 m, najwyše městno je wyšina Oelsener Höhe z 644 m pola
Oelsena w juhozapadźe wokrjesa we wuchodnych Rudnych horach.

Prjedy bě we łobjowym dole wokoło Heidenau a Pirny wjele industrije, na př.
celulozowe zawody a wobručowa industrija. Tute zawody hižo njeeksistuja,
přestrjenje su so saněrowali a do wobwody małopřemysłow přetworili. Pola
Königsteina wukonješe SDAG Wismut uranowe hórnistwo. Tute je tohorunja zawrjene
a wotpowědne podkopki so saněruja.

Dźensa je turizm wažna hospodarska hałuza z wjacorymi lěkowanišćemi, w Zebnicy
je zhotowjenje kumštnych kwětkow kaž tež zhotowjer modelowych železničkow.

Region wupłodźi předewšěm w lěće 2004 přez nadpřerěznje wysoke wuslědki (hač k
25 %) prawicarskoekstremneje NPD pola sakskich komunalnych a krajnosejmowych
wólbow negatiwne powěsće. Kameradstwo skinheadow „Skinheads Sächsische Schweiz“
(SSS) je so tu w lěće 1997 załožiło. Jeho mócnosć bu w lěće 2000 na 100 čłonow
trochowana. Jeho namócneho razu dla je je sakski nutřkowny minister w aprylu
2001 zakazał. Neonacije su wšak přeco hišće aktiwni w regionje. Jeničce mjez
2002 a 2004 bě 930 prawicarskoekstremnych přesahow, předewšěm napřećo lěwim
młodźencam a wukrajnikam a něhdźe 600 wozjewjenkow pola zarjadow.

A 17 mjez Drježdźanami a němsko-čěskej mjezu je wot decembra 2006 přezcyłnje
wobjězdźomna. Na sewjer tanguje B 6 wokrjes, podłu Łobja přeběži B 172. Namjezny
přechody do Češkeje su w Bahratalu do Petrovic, Schmilka pola Žandowa do Hřenska
a w Zebnicy do Dolního Poustevny. Nimo toho je wulka ličba mjezu překročacych
turistiskich pućow a mjezu překročacy přewoz z Schöny do Hřenska. Podłu Łobja
wjedźe so hłowna čara železnicy (z Drježdźan do Prahi) a pódlanska čara z
Žandowa přez Zebnicu dale do Neustadta a Müglitztalbahn z Heidenau do
Altenberga. Wobě čarje wuznamjenjetej přez wuske křiwicy, nastupy, tunle a
wiadukty, čara Žandow–Zebnica–Neustadt dósta tohodla tež mjeno Sakska
Semmeringowa železnica, byrnjež so tute mjeno poprawom Windbergowej železnicy
pola Freitala/Drježdźan přiličiło. Byrnjež dołha tradicija za wužiwanje mjena
Sakska Semmeringowa železnica za čaru Žandow–Zebnica–Neustadt była, je sudnistwo
rozsudźił, zo tuta čara hižo njesmě tute mjeno njesć.

Wot 1. awgusta 2008 płaći nowa wokrjesna reforma, po kotrejž dotalnej wokrjesaj
Sakska Šwica a Weißeritzkreis stej ke krajnemu wokrjesej Sakska Šwica-Wuchodne
Rudne hory fuzionowałoj. Nowe wokrjesne sydło je Pěrno.

K zajimawosćam liči Narodny park Sakska Šwica z horami, hrodami a wjele
wočerstwjenskimi móžnosćemi.

Dalše wulětne cile su Barokna zahroda a barokny hród w Großsedlitzu, hród
Stołpin, prawěkowy park w Zebnicy, hród Kuckuckstein w Liebstadće, hród
Weesenstein a dalše.



https://hsb.wikipedia.org/wiki/Korla_Herman_Robert_Rjeda

Korla Herman Robert Rjeda (* 4. awgusta 1816 w Smělnej; † 14. januara 1900 w
Budyšinje) bě farar a prěni serbski protykar.

Korla Herman Robert Rjeda narodźi so jako syn fararja w Smělnej. Wot lěta 1829
wopyta wón wjerchowsku šulu swj. Afry w Mišnje a studowaše mjez 1836 do 1839
teologiju w Lipsku, hdźež běše zdobom sobustaw Łužiskeho prědarskeho towarstwa.
Po studiju běše Rjeda štyri lěta domjacy wučer w domje kralowskeho komornika w
Rakecach. Wot lěta 1843 do 1863 skutkowaše wón jako farar w Hućinje a wot 1863
do 1890 w Barće. W lěće 1890 so Rjeda na wuměnk podawši do Budyšina přesydli.

Podpěrajo serbskich ratarjow wutwori so na jeho iniciatiwu 1844 ratarske
towarstwo w Klukšu, hdźež běše sam dołho pismawjedźer. Rjeda załoži 1854 w
Hućinje pčołarske towarstwo w delnim dole Sprjewje a běše dołho předsyda
Sakskeho hłowneho pčołarskeho towarstwa. Pozdźišo załoži tež w Barće ludowe
towarstwo. W lěće 1855 wuda prěnju serbsku protyku „Předźenak“, kotruž 34 lět
redigowaše.



https://hsb.wikipedia.org/wiki/Korla_Awgust_Mosak-K%C5%82osop%C3%B3lski

Korla Awgust Mosak-Kłosopólski (němsce Karl August Mosig von Aehrenfeld; * 7.
meje 1820 w Njeznarowach; † 31. julija 1898 w Małej Swóńcy pola Lubija) běše
rěčnik, justiciny radźićel, zapósłanc němskeho kejžorskeho sejma, doprědkar
serbskeho narodneho wozrodźenja a spěchowar słowjanskeje wzajomnosće.

Korla Awgust Mosak-Kłosopólski narodźi so jako syn serbskeju staršeju Jana
Bohumiła Mosaka a jeho mandźelskeje Madleny rodźeneje Křižankec w Njeznarowach,
hdźež běše jeho nan herbski wjesny sudnik, kubler a korčmar. Spočatnje wopyta
wón hromadźe z Janom Bohuwěrom Mučinkom šulu w Dažinje a wot 1832 gymanzij w
Budyšinje. Tam załoži na iniciatiwu Jana Arnošta Smolerja 25. februara 1839
hromadźe z Hendrichom Imišom a Michałom Domašku towarstwo Societas Slavica
Budissinensis.

Wot lěta 1839 studowaše Korla Awgust Mosak-Kłosopólski prawnistwo w Lipsku,
hdźež dźeržeše so hłownje k Janej Pětrej Jordanej. Wón wuknje jako horliwc
słowjanskeje wzajomnosće słowjanske rěče a pisa 2. februara 1840 swojemu
přećelej Wanakej:

W lěće 1840 pućowaše wón do Prahi, hdźež so z wodźacymi čěskimi wosobinami kaž
Šafárikom, Hanku a Jungmannom zeznajomni a dale do Brna, Wiena, Krakowa a
Wrócławja. W Lipsku załoži wokoło lěta 1841 Słowjanske towarstwo, kotrež běše
hinak kaž w přiběracym měrje konserwatiwna Lipšćanska Sorabija, politisce
doprědkarska organizacija. Do němčiny přełoži 1844 Šafárikowu dwuzwjazkowu knihu
„Slawische Altertümer“, tehdy standardnu twórbu słowjanskeje wědomosće.

Wot 1845 wobdźěli so Mosak-Kłosopólski aktiwnje při mobilizowanju serbskeho
narodneho hibanja. Tak běše mjez 1845 do 1847 sekretar přihotowanskeho wuběrka
za załoženje Maćicy Serbskeje, přinošowaše k Wulkej próstwy Serbow, běše
pismawjedźer Serbskeho burskeho towarstwa w Bukecach a w Serbskim rěčenskim
towarstwje. W zwisku z poraženej rewoluciju bu wón dla wobdźělenja w
demokratiskim ludowym hibanju přesćěhany, ale 1850 wobhnadźeny. Hladajo na
narodne połoženje Serbow, Mosak-Kłosopólski po rewoluciji rezignowany woćichny.

W lěće 1842 wotpołoži Mosak-Kłosopólski swoje juristiske a 1844 tež swoje
rěčniske pruwowanje. Wot lěta 1844 do 1856 přewza wón patrimonialne sudnistwo
knježeho dwora w Šumbachu a běše wot 31. januara 1848 rěčnik při Lubijskim
sudnistwje. Wón zakitowaše mjez druhim Maćicu Serbsku w skóržbje nastupajo
Serbski dom a druhich wosobinow. Kupiwši sebi ryćerkubło w Serbskich Pawlecach
so dźěd Mosaka-Kłosopólskeho, prosty serbski bur, do zemjanstwa pozběhny. Po tym
zo so nan Korle Awgusta Mosaka-Kłosopólskeho titula wzda, wón jón wot lěta 1866
zaso aktiwnje wužiwaše a kupi sebi knježi dwór w Małej Swóńcy. Mosak-Kłosopólski
bu 1867 jako zapósłanc do sejma Sewjeroněmskeho zwjazka a 1871 do Němskeho sejma
za narodno-liberalnu stronu we wólbnym wokrjesu Sakska 2 (Lubij-Benadźice)
woleny.

Mosak-Kłosopólski měješe wulke rěčne znajomosće a wopyta nimale wšě kraje a
wjetše města Europy kaž tež Palestinu a Jeruzalem. Po swojej smjerći pochowa so
wón na pohrjebnišću w Lubiju.

Wot lěta 1844 běše Korla Awgust Mosak-Kłosopólski sobustaw Hornjołužiskeje
towaršnosće wědomosćow w Zhorjelcu, wot 1892 jeje čestny sobustaw wot 1847 čłon
Maćicy Serbskeje a wot 1889 jeje čestny sobustaw.



https://hsb.wikipedia.org/wiki/Kopytnik

Kopytnik (Tussilago farfara) je jenička družina roda Tussilago ze swójby
zestajenkow (Asteraceae).

Łopjena steja na spódku, su jasnje stołpikowe, kulojte z wutrobojtu buchtu, na
kromje hrube, mjeztym zo cuńšo zubate, na hornim boku słabje kosmate, na delnim
boku husto běłopjelsćojte abo šěropjelsćojte. Wone docpěja šěrokosć wot 10 hač
do 30 cm. Jich zubki njesu čornojte kónčki.

Kćenja su žołte. Kćenjowe hłójčki steja po jednu na kóncach pjelsćojtych
stołpikow a docpěja šěrokosć mjezy 30 a 40 mm. Korbik wobsteji z hač do 300
jazyčkowych kćenjow, znutřka z hač do 40 rołkowych kćenjow a docpěje šěrokosć
wot 2 hač do 2,5 (3) cm. Jazyčkowe kćenja su linealne, docpěja dołhosć wot 14
mm, su mnoholičbne a kaž rołkowe kćenja su žołte. Za čas kćěwa njenjese zelene
łopjena. Přikrywne łopješka su jednorynkale.

Kopytnik je w nimale cyłej Europje, sewjernej Aziji a sewjernej Africe
rozšěrjeny.

Rostlina wobsahuje slinowe maćizny, kotrež kašel a dybawosć wolóžuja. Ale dźiwje
rostlina jědojte pyrolicidinowe alkaloidy wobsahuja. Tohodla so w hojerstwje
zwjetša bjezalkaloidowe wuplahowanki wužiwaja.

Podobny ród je dźewjaz, dźewjer Petasites (němsce Pestwurz). Jich łopjenowe
zubki njenjesu čornojte kónčki.



https://hsb.wikipedia.org/wiki/Koporowy_muchownik

Koporowy muchownik (Amelanchier lamarckii) je kerk abo małki štom ze swójby
róžowych rostlinow (Rosaceae).

Koporowy muchownik je bujnje rosćacy kerk abo małki štom, kotryž docpěje
wysokosć wot 6 hač do 8 (10) m.

Šěroke, ćmowozelene, eliptiske hač dołhojće-eliptiske, měnjate łopjena docpěja
dołhosć wot 4 hač do 8 cm. Wone su při zazelenjenju bronzowe. Młode łopjena su
na delnim boku židźane kosmate. Jich kroma je sćeńka rězana. Wone hač do časa
kćěwa zwjetša hišće njejsu dospołnje wupřestrěte. Łopjenowe stołpiki su kosmate.

Kćěje w meji. Běłe kćenja steja po wósmjoch hač po dźesaćoch w dele wisacych
kićach. Krónowe łopješka su kosmate a docpěwaja dołhosć wot 9 hač do 14 mm.

Małke, 1 cm tołste płody su jědźne a so při zrałoće čornawja. Wuschnjeny keluch
wotsteji. Aroma płodow je tróšku podobna toho holanskich jahodkow.

Pochadźa ze atlantiskeho regiona sewjerneje Ameriki. Rostlina je hižo z 100 lět
w někotrych regionach Europy zadomjena, předewšěm w Nižozemskej a
sewjerozapadnej Němskej.



https://hsb.wikipedia.org/wiki/Komorow_(Rakecy)

Komorow (němsce Commerau) je wjes z 273 wobydlerjemi w hornjołužiskim wokrjesu
Budyšin. Słuša ke gmejnje Rakecy a leži 133 m nad mórskej hładźinu. Hač do lěta
1957 bě samostatna gmejna z wjesnym dźělom Trupin (wot 1936).

Susodne wjeski su Stróža na sewjerowuchodźe, Kamjenej na juhowuchodźe, Kača
Korčma zady hatow na juhu, Trupin na juhozapadźe a Rachlow na sewjerozapadźe.

1822 natwarichu w něhdyšej piwarni knježeho dwora prěnju šulu. 1869 poswjećichu
nowotwar při rozpuću Komorow–Trupin. Hač do zawrjenja kubłanišća běchu tam
bjezwuwzaćnje serbscy wučerjo zasadźeni, mjez druhim Jurij Wjela (wot 1919 do
1927). Po zawrjenju bě w něhdyšej šuli 25 lět Komorowska pěstowarnja
zaměstnjena.

Wot lěta 1908 měješe wjes zastanišćo při starym běhu železniskeje čary
Budyšin–Wojerecy. Po wotewrjenju noweje čary přez Hórnikecy bu wosobowy wobchad
na starej w lěće 1968 zastajeny a čara 1973 zawrjena.

W lěće 1884 měješe wjes po Mukowej statistice 388 wobydlerjow, kiž běchu bjez
wuwzaća Serbja. Arnošt Černik zwěsći 1956 serbski podźěl wobydlerstwa wot hišće
67 %. Ewangelscy Komorowčenjo přisłušeja z lěta 1872 Rakečanskej wosadźe.

Po ludličenju w lěće 2011 bydlachu we wsy 273 wobydlerjow w přerěznej starobje
wot 44,9 lět (Sakska: 46,4).



https://hsb.wikipedia.org/wiki/Kluk%C5%A1

Klukš (němsce Klix) je wjes z 277 wobydlerjemi na wuchodźe hornjołužiskeho
wokrjesa Budyšin. Słuša ke gmejnje Wulka Dubrawa a leži 146 m nad mórskej
hładźinu na lěwym boku Sprjewje. Běše hač do lěta 1994 samostatna gmejna, wot
1936 z wjesnymi dźělemi Lichań, Załhow a Zdźar.

Susodne wjeski su Lichań na sewjerowuchodźe, Załhow na juhowuchodźe, Zdźěr na
zapadźe a Zdźar na sewjerozapadźe.

W lěće 1884 měješe wjes po Mukowej statistice 409 wobydlerjow, mjez nimi 390
Serbow (95 %). Arnošt Černik zwěsći 1956 serbski podźěl wot jenož hišće 52 %.
Klukš je sydło ewangelskeje wosady, ke kotrejž słušeja wjeski Brěmjo, Čelchow,
Jatřob, Komorow, Kislica, Kobjelń, Kupoj, Lěskej, Lichań, Nowa Wjes/Sprjewja,
Połpica, Załhow, Zdźar a Zdźěr.

Wot lěta 1906 měješe Klukš zastanišćo při železniskej čarje Lubij–Radwor, kotraž
bě w Radworju z čaru Budyšin–Wojerecy zwjazana. Wono rěkaše drje Klukš, namakaše
so wšak w susodnej Zdźěri. W nazymje 1972 bu wosobowy wobchad zastajeny a 1973
so čara mjez Lubijom a Bartom zawrě. Wotrězk Bart–Radwor wužiwaše so hišće hač
do 1994 za nakładowy wobchad.



https://hsb.wikipedia.org/wiki/Kisa%C5%82owy_sumak

Kisałowy sumak (Rhus typhina) je rostlina ze swójby sumakowych rostlinow
(Anacardiaceae). Dalše serbske mjeno je kisałowc.

Kisałowy sumak je w lěću zeleny, małko rozhałuzowany kerk abo małki štom, kotryž
docpěje wysokosć wot 3 hač 6 (8, 12) m a šěrokosć wot hač do 4 m. Płone korjenje
tworja korjenjowe wurostki.

Měnjate łopjena su dołhe stołpikate a docpěja dołhosć wot 50 cm (wot 30 hač do
60 cm) a wobsteja z 11 hač do 31 pjerkatych łopješkow. Łopješka su
dołhojće-lancetojte, kónčkojte, zhruba rězane, na spočatku kosmate, na delnim
boku swětłošěre a docpěja dołhosć wot 5 hač do 12 cm. Wšelake zahrodne formy
maja rozdźělnje sylnje wotměnjene łopjena.

Kćěje wot junija hač julija. Muske a žónske kwětnistwa steja na rozdźělnych
rostlinach. Kćenja docpěje wulkosć wot 5 mm a steja w pakićach, kotrež docpěja
dołhosć wot 10 hač 20 cm. Muske kćenja su nažołć zelene. Płódnistwo je zrunane a
docpěje dołhosć wot hač do 20 cm.

Płody su seršćaće kosmate a čerwjene póčkate płody. Wone wot septembra dozrawja.

Je naročny pyšny kerk w parkach a zahrodach, ale tež rosće wodźiwjeny na
smjećowych městnach, železniskich nasypach a pustych płoninach.



https://hsb.wikipedia.org/wiki/Kirgiziska

Kirgiska (tež Kirgizistan, Kirgistan abo Kirgiziska; kirgisce Кыргыз
Республикасы/Kyrgys Respublikasy, rusce Киргизская Республика/Kirgizskaja
Respublika) je nutřkokrajny stat w srjedźnej Aziji, kotryž bě hač do lěta 1991 z
dźělom Sowjetskeho zwjazka. Hłowne a zdobom najwjetše město je Biškek, prjedy
Frunze.

Susodne kraje su Kazachstan na sewjeru, Chinska na juhowuchodźe, Tadźikistan na
juhozapadźe a Uzbekistan na zapadźe. Kirgiska leži we wysokich horinach Tien
Šan, kotrychž najwyši wjeršk je Dźengiš Čokusu (prjedy Pik Pobjedy;
7439 m n.m.hł. ). Při tadźikiskej hranicy na juhu přeńdźe kirgiske horiny do
Pamira. Ratarstwo je jenož na 20% krajneho teritoriju docyła móžne. Ludnosć
bydli předewšěm w dole rěki Čuj na sewjeru a we Ferganskej dolinje při hornim
běhu Syrdarje na zapadźe kaž tež wokoło wulkeho jězora Ysyk-kol na
sewjerowuchodźe Kirgiskeje. Přeco zaso je Kirgiska wot ćežkich zemjerženjow
potrjechena.

Statna rěč Kirgiskeje je kirgišćina, kazachšćinje a uzbekšćinje podobna turkska
rěč. Jako druha hamtska rěč je rušćina připóznata, kotraž hraje wosebje wot
sowjetskeje doby wulku rólu.



https://hsb.wikipedia.org/wiki/Karlowa_uniwersita

Karlowa uniwersita (čěsce Karlova universita v Praze, łaćonsce Universitas
Carolina Pragensis) w Praze je najwažniša uniwersita Čěskeje republiki a
najstarša uniwersita Srjedźneje Europy. Druhdy je tež mjenowana jako najstarša
němska uniwersita, dokelž wulki dźěl prěnich wučerjow a studentow bě němsce
rěčacy. Dźensa ma někak pjećdźesat tysac studentow.

Karlowa uniwersita bu załožena 26. wulkeho róžka 1347 wot bamža Klementa VI.,
załoženje bu wobkrućene wot čěskeho krala Karla IV. 7. jutrownika 1348 a
uniwersita spočała fungować w lěće 1349. Karlowa uniwersita bu prěni uniwersita
w regionje, tohodla jejne wučerja a studenća njebě jenož z Krajinow Čěskeje
króny (z Čech, Morawy, Šleskeje a Łužicy), ale tež z Sakskeje, Bayerskeje,
Durinskeje, Awstriskeje, Pólskeje, Madźarskeje a dalšich. Wulki dźěl wukrajnych
studentow ale wopušćił Karlowu uniwersitu w lěće 1409, hdyž čěski kral Václav
IV. wuda w Kutnej Horje Kutnohorský dekret, kotryž wobmjezował jich
woprawnjenja. Wot nich bu to same lěto załožena Lipšćanska uniwersita.

Sorabistika bu wuwučowana na Karlowej uniwersiće hižo wot spočatka 20.
lětstotka. W lěće 1933 bu załožena katedra sorabistiki a powołany prěni profesor
sorabistiki, Josef Páta (kotryž bu zamordowany wot nacistow w lěće 1942). W
časach komunistiskeho knjejstwa we wuchodnej Europje bu oficialne slědźenje a
studij z politiskich přičin załoženo w Lipsku, hdźež bu wutworjeny Institut za
sorabistiku, a w Praze bu katedra sorabistiki rozpušćena, ale wot lěće 1989 je
na Filozofiskej fakulće Karlowy uniwersity wospjet móžno ji studować.



https://hsb.wikipedia.org/wiki/Kamjenej_(Radwor)

Kamjenej (němsce Camina) je wjes ze 107 wobydlerjemi we wuchodźe hornjołužiskeho
wokrjesa Budyšin. Słuša wot lěta 1936 ke gmejnje Radwor a leži mjez 153 a 163 m
nad mórskej hładźinu na južnej kromje krajinje hornjołužiskeje hole a hatow
sewjernje Budyšina. Hač do lěta 1936 bě Kamjenej samostatna gmejna.

Susodne wjeski su Łomsk na sewjeru, Wulka Dubrawa na wuchodźe, Měrkow na juhu,
Radwor na juhozapadźe, Bronjo na zapadźe, a Nowe Bronjo kaž tež Łupoj na
sewjerozapadźe.

Sydlerskostawiznisce je Kamjenej nawsowc. Prěnje historiske naspomnjenje jako
Camyn pochadźa z lěta 1381. W 16. lětstotku zastawaše Njeswačanske kubło
ležownostne knjejstwo.

W lěće 1884 měješe wjes po Mukowej statistice 166 wobydlerjow, z nich 158 Serbow
(95 %). Kamjenjanscy křesćenjo su přewažnje katolikojo, kiž přisłušeja
Radworskej wosadźe. Protestanća słušeja k Minakałskej wosadźe.

Po ludličenju w lěće 2011 bydlachu we wsy 107 wobydlerjow w přerěznej starobje
wot 40,3 lět (Sakska: 46,4).



https://hsb.wikipedia.org/wiki/Kalijowy_selenc

Kalijowy selenc (Kali turgida) je rostlina ze swójby šćěrjencowe rostliny
(Amaranthaceae).

Kalijowy selenc je jednolětna rostlina, kotraž docpěje wysokosć wot 25 hač do 60
cm. Rostlina je mjasna, šěrozelena abo načerjeń přeběžena, často seršćaće
kosmata. Wona je rozrosćenje wobšěrna.

Mjasne, kałace łopjena docpěja dołhosć wot 40 mm a šěrokosć wot 1 hač do 2 mm a
su prosta, prynkojte a maja žołty, ćernjojty kónčk.

Kćěje wot julija hač do septembra. Jednotliwe kćenja su w rozporach stejace a
zelene. Njenapadne kćenjowe łopješka docpěja wulkosć wot 1,5 mm a maja prěčnu
trosku.

Rosće rozpjeršenje we wopłokowanskej wobkromje pobrjohow Sewjerneho morja a
Baltiskeho morja, ale rědko we wotewrjeny wobrostach na wutkatych pěskowych
pódach.

Prěnje wozjewjenje tuteje družiny bě w lěće 1753 pod mjenom (basionym) Salsola
kali wot Carl von Linné w Species Plantarum. Pod tutym mjenom družina słuša za
dołhi čas k rodej Salsola L. s. l.

Po tym zo Salsola, na podkładźe nowšich molekulargenetisce podmurjowanych
přepytowanjow tribus Salsoleae s. l., bu rozdźěleny, tuta družina bu do roda
Kali Mill. (Syn.: Salsola sect. Kali Dum.) stajena. Płaćiwe mjeno kalijoweho
selenca w tutym rodźe je Kali turgida (Dumort.) Guterm. (Basionym: Salsola
turgida Dumort., Fl. Belgica 23, 1827), dokelž najprjedy wužiwane mjeno Kali
soda Moench na zakładźe staršeho, k priority woprawnjeneho homonyma Kali soda
Scop., kotryž synonym wot Salsola soda je, njepłaćiwe je. Ród Kali słuša dźensa
do tribusa Salsoleae s. str.

Kalijowy selenc wutwori zhromadnje z Kali tragus a druhim wusko přiwuznymi
družinami Kali turgida-agregat (Salsola kali-agregat). Wot někotrych awtorow bu
tute rody tež jako poddružiny Salsola kali wobhladowane, tuž Kali turgida
wotpowěduje jenož poddružinje Salsola kali subsp. kali. W rodźe Kali změni
mjenowa priorita na mjeno Kali tragus, Kali turgida jako poddružina była
přirjadowana.



https://hsb.wikipedia.org/wiki/K%C3%B3n%C4%8Dkaty_klon

Kónčkaty klon abo jawor (Acer platanoides) je lisćowy štom ze swójby mydłowcow
(Sapindaceae), z roda klonow (Acer).

Po druhich žórłach zarjaduje so do swójskeje swójby klonowych rostlinow
(Aceraceae).

Kónčkaty klon je w lěću zeleny štom, kotryž docpěje wysokosć wot 20 hač do 30 m
(15-25 m) a starobu wot 150 hač do 200 lět. Štom je zmjerzkokruty, ale ćopły
klimat njewudźeržuje. Na sewjer polarneho kruha jenož wysokosć wot kerka
docpěje.

Najprjedy skora je hładka a blědobruna, pozdźišo je ćmowobruna abo čornojta. Ma
dołhe kwěkańcy a je rjapikata.

Łopjena su schódne, napřećostejne, stołpikate z 3-20 cm dołhosću. Łopjena su
zwjetša pjećlapate, rědko sydomlapate, docpěja dołhosć wot 15 cm (10/12-18 cm) a
šěrokosć wot 20 cm. Lapy su daloko wobłukaće zubate, na wšěm boku z 1-2 zubomaj.
Na hornim boku su ćěmnozelene, błyšćace, nahe, na delnim boku - jasniše, tróšku
módrojte a na žiłkach - kosmate. Nazymske barbjenje je złotožołte abo
ćěmnočerwjene.

Kónčkaty klon kćěje wot apryla do meje. Pjećličbne kćenja so před zazelenjenju
lisća jewja. Steja w krótkich, zrunanych, wokołkojtych pakićach, kotrež docpěja
dołhosć wot 4 hač do 8 cm. Kćenjowy přikryw je dwójny. W kwětnistwje su
dwusplažne a jednosplažne kćenja, kotrež stołpiki docpěja dołhosć wot 1-2 cm.
Keluch a króna su podobne, žołtozelene abo błědožołte, docpěja dołhosć wot 4 hač
do 7 mm. Próškowe łopješka su wósom. Płódnik je hornje stejacy.

Płody su křidłate worjechi, při čimž křidlešce w tupym kuće abo nimale wodorunje
wotstejitej. Dźělne płody docpěja dołhosć wot 4 hač do 5 cm (6 cm) a šěrokosć
wot 15 mm. Płody zrawja w oktobrje.

Kónčkaty klon je w nimale cyłej Europje rozšěrjeny. Rozšěrjenje saha na wuchodźe
hač do Urala a na sewjerje hač do Srjedźneje Šwedskeje a Južneje Finskeje. Tež
rosće w Małoaziji, Kawkazu, sewjernej Persiskej; w srjedźnej Europje wot nižiny
hač do horiny z wysokosć wot 1000m. Pobrachuje we Wulkej Britaniskej a na kupach
srjedźneho morja.



https://hsb.wikipedia.org/wiki/Jutrowne_j%C4%9Bchanje

Jutrowne jěchanje je nabožny jutrowny nałožk Serbow w katolskej kónčinje mjez
Budyšinom, Kamjencom a Wojerecami. Jutrownu njedźelu hromadźa so muscy křižerjo
při wósom katolskich farskich cyrkwjach a w klóštrje Marijina hwězda, zo bychu w
formje procesiona a ze žohnowanjom fararja spěwajo poselstwo „Chrystus z
mortwych stanył je“ do susodneje wosady donjesli.

Podobne nabožne nałožki eksistuja tež w Starobayerskej a Frankowskej, w Hornjej
Šleskej, sewjernej Čěskej (Mikulášovice) a na Morawje.

W hornjołužiskich kónčinach mjez Wojerecami, Kamjencom a Budyšinom přiwabja
jutrowne jěchanje kóžde lěto wjele wopytowarjow do regiona. Tuchwilu eksistuja
štyri čarow, hdźež so partnerske wosady wopytaja, a jedyn procesion bjez
partnera. Tradicionelne čary su:

Dalše jutrownje jěchanje přewjedźe so we Wostrowcu, hdźež wobsteji wot lěta 1628
sem nałožk wusywneho jěchanja mjez Wostrowcom a klóštrom Marijiny doł. Kónc
1990tych lět je so stary nałožk tež w ewangelskej Delnjej Łužicy mjez Cerkwicu a
Radyńcom pola Lubnjowa zaso wožiwił.



https://hsb.wikipedia.org/wiki/Jurij_%C5%81us%C4%8Danski

Jurij Łusčanski (němsce Georg Wuschanski, * 8. nowembra 1839 we Wotrowje; † 29.
decembra 1905 w Budyšinje) bě titularny biskop Samosa kaž tež japoštołski wikar
Sakskeje, japoštołski prefekt něhdyšeho Mišnjanskeho biskopstwa w
markhrabinstwje Hornja Łužica (administrator wobeju katolskeju wobwodow
jurisdikcije w Sakskej) a dekan Budyskeho tachantstwa. Jurij Łusčanski běše
posledni serbski biskop.

Narodźiwši so jako syn bura we Wotrowje, wopytowaše Jurij Łusčanski spočatnje
šulu w Budyšinje. Jako chowanc Serbskeho seminara w Praze wuwuči so Łusčanski
wot 1855 do 1865 na němskim Małostronskim gymnaziju. Po tym studowaše wón hač do
1865 filozofiju a teologiju w Praze a přizamkny dodatny studij na arcybiskopskim
seminarje w Kölnje. W lěće 1866 bu we Wrócławju na měšnika wuswjećeny a
skutkowaše hač do 1869 jako kapłan w Ralbicach, 1869 we Wotrowje a 1870 do 1877
w Budyšinje. Jako kapłan w Budyšinje zasadźowaše so za wučbu serbšćiny na
katolskej tachantskej šuli. Falowacych kmanych wučerjow dla podawaše wón bórze
nimo nabožiny tež serbšćinu. Nimo toho běše Łusčanski za čas swojeho kapłanstwa
w Budyšinje redaktor Katolskeho Posoła.

Wot lěta 1877 bě wón prezes Serbskeho seminara w Praze. Łusčanski wuzwoli so
1894 za rezidowaceho tachantskeho knjeza Budyskeho tachantstwa. Jako tachantski
administrator zastupi wón w lěće 1900 ćežko schorjeneho japoštołskeho prefekta
Ludwiga Wahla a bu 1904 tež jako jeho oficialny naslědnik wot kapitla wuzwoleny.
Mjenowaneho zastojnstwa dla přisłušeše wón wot 1899 hač do swojeje smjerće 1.
komorje Sakskeho krajneho sejma (1831–1918). Hižo w decembru 1903 pomjenowa jeho
bamž za japoštołskeho wikara Sakskeje (zwonka Hornjeje Łužicy) a 13. februara
1904 za titularneho biskopa něhdyšeje kupy Samos we wuchodnym Egejskim morju. We
Wrócławju wuswjeći jeho tamniši kardinal Georg von Kropp 19. měrca 1904. Swoje
nowe zastojnstwa zamó Łusčanski lědma lěći wukonjeć. Po swojej smjerći bu w
Budyšinje na Mikławšku pochowany.

Jurij Łusčanski je někotre mjeńše dźěła k łužiskim cyrkwinskim stawiznam napisał
a so intensiwnje ze serbskej rěču zaběrał. Zhromadnje z Michałom Hórnikom
přełožištaj Nowy zakoń (Budyšin 1896) do serbšćiny. Łusčanski spisa nimo toho
katechizm a poda krótke stawizny Serbskeho seminara w němčinje a serbšćinje.

Wot lěta 1858 běše wón čłon Maćicy Serbskeje, mjez 1895 do 1904 zdobom jeje
předsyda a pomjenowa so 1904 na jeje čestneho předsydu. Wot 1880 běše Łusčanski
tež čłon Maśicy Serbskeje.



https://hsb.wikipedia.org/wiki/Ju%C5%BEnoromaniske_r%C4%9B%C4%8De

Južnoromaniske rěče mjenuja druhdy rěčespytnicy skupinu romaniskich rěčow, do
kotrejež dźensa hižo jenož sardišćina słuša. K tutym rěčam pječa słušeše tež tak
mjenowana sewjeroafrišćina abo sewjeroafriska romanska rěč, někotři romanisća
pak dwěluja, hač bě so w romskej prowincy Africa z ludoweje łaćonšćiny wosebita
rěč wuwiła. Južny dźěl romaniskeho rěčneho teritorija je jara konserwatiwny,
někotre dźensniše gramatiske formy w sardišćinje su bliše klasiskej łaćonšćinje
hač łaćonšćina napismow, kotrež so w Pompejach wobchowachu. Na přikład klasiske
łaćonske amat wurjekowaše so w Pompejach hižo ama (kaž w dźensnišej italšćinje),
w sardišćinje hač do dźensnišeho zdźerži so forma amat (sam werb amare pak je w
sardišćinje italskeho pochada).

Kaž w zapadoromaniskich rěčach tež w sardišćinje twori so plural substantiwow a
adjektiwow na zakładźe łaćonskeho akuzatiwa plurala, na př. su pane (singular) -
sos panes (plural), sa rosa - sas rosas. Na rozdźěl wot wšěch wuchodoromaniskich
a zapadoromaniskich rěčow (z wuwzaćom jedneje katalanskeje narěče na Balearskich
kupach) sardiski definitny artikl su, sa njewuwi so z łaćonskeho ille, ale z
ipse.



https://hsb.wikipedia.org/wiki/Jenkecy_(Kub%C5%A1icy)

Jenkecy (prjedy tež Jeńkecy; němsce Jenkwitz) su wjes z 342 wobydlerjemi we
wuchodźe hornjołužiskeho wokrjesa Budyšin. Słušeja ke Kubšičanskej gmejnje a
leža mjez 190 a 200 m nad mórskej hładźinu při zwjazkowej dróze 6 w
hornjołužiskej pahórčinje wuchodnje Budyšina. Běchu hač do lěta 1994 samostatna
gmejna z Wuricami, Rabocami, Torońcu, Zrěšinom, Hruboćicami, Bošecami, Cyžecami
a Nadźanecami jako wjesne dźěle.

Susodne wjeski su Cyžecy w sewjeru, Bošecy w sewjerowuchodźe, Kubšicy we
wuchodźe, Rabocy w juhozapadźe a Wuricy (dźěl Budyšina) w zapadźe.

W lěće 1813 wužiwaše so tak mjenowana Monarchowa hórka (215 m) blisko Jenkec wot
pruskich a ruskich zwjazkarjow jako wobkedźbowarnja w běhu Bitwy pola Budyšina.
Na hórce nadeńdźe so dźensa pomnik za bitwu kaž tež za w Prěnjej swětowej wójnje
padłych Jenkečanow.

W lěće 1884 měješe wjes po Mukowej statistice 251 wobydlerjow, z nich 243
Serbow. W lěće 1956 zwěsći Arnošt Černik serbski podźěl wot jenož hišće 23,7 %.



https://hsb.wikipedia.org/wiki/Jenisej

Jenisej (rusce Енисей) je wulka aziska rěka a přitok Sewjerneho polarneho
oceana, kotryž běži přez srjedźnu Sibirsku w Ruskej a twori jako tak mjenowany
„sibirski meridian“ wuznamny łódźnistwowy puć přez srjedźnu Sibirsku. Z 3487
kilometrami (wot žórła Wulkeho Jeniseja samo 4092) słuša k najdlěšim rěkam na
swěće. Jeho přitočnišćo je z 2.580.000 km² sydomkróć wjetše hač Němska.

Wo mjenje rěki wobsteja wšelake teorije. Po jednej je wotwodźene wot słowow ana
(„mać“) a say („rěka“) z turkskich rěčow, po druhej wot yeni („nowa“) a su
(„woda“). Dalše teorije widźa sibirski pochad mjena. Ruske stawizny rěki
započachu so hakle w lěće 1607 z přichadom prěnich Kozakow.

Rěka wužórli so w južnosibirskej republice Tuwa mjez horinami Zapadneho Sajana
(3121 m), Wuchodneho Sajana (3492 m) a Tannu-Ola (2895 m) a nastanje přez
zjednoćenje Wulkeho a Małeho Jeniseja pola města Kyzyl, něhdźe 135 kilometrow
wot sewjerneje hranicy Mongolskeje. Běži potom stajnje do sewjerneho směra,
najprjedy přez Chakasku a potom přez Krasnojarski region. Při Jeniseju nadeńdu
so tři wulke rěčne zawěry, mjez druhim najwjetša w Ruskej, kiž wutwori
Sajano-Šušenski spjaty jězor. W Krasnojarsku, najwjetšim měsće nad Jenisejom,
přeprěča jón Transsibirska železnica.

Za Jenisejskimi horinami wuliwa so wotprawa z Bajkalskeho jězora pochadźaca
Angara do Jeniseja, kotraž je dlěša a na wodu bohatša hač wón sam. Rěka twori
nětko – w jeje srjedźnym a delnim běhu – přirodnu hranicu mjez Srjedźosibirskim
hórskim krajom na wuchodźe a Zapadosibirskej nižinu na zapadźe. Blisko přistawa
Igarka přeprěča Jenisej polarny kruh. Za přistawom Dudinku njedaloko nikeloweho
města Norilsk wuliwa so Jenisej do 225 kilometrow dołheho Jenisejskeho golfa,
słušaceho ke Karaskemu morju. Jenož 200 km zapadnje nadeńdźe so wuliw rěki Ob.

Wotliw Jeniseja je – kaž pola wšitkich sibirskich rěkow – jara wotměnliwy a
wučinja w Igarce při delnim běhu mjez 6000 m³/s w decembrje a 81.000 m³/s w
juniju (přerězny wotliw Łobja we Wittenbergu: 365 m³/s). Z tym je Jenisej na
wodu najbohatša rěka cyłeje Sibirskeje. Wot nowembra hač do meje je rěka
zamjerznjena. Wulka woda po taću sněha stupa při srjedźnym běhu wo 10 metrow,
při delnim běhu samo wo 20 metrow.



https://hsb.wikipedia.org/wiki/Janowka

Čerwjeny januškowc abo běły januškowc (Ribes rubrum) je kerk ze swójby
kosmačkowych rostlinow.

Dalše serbske mjena su pyrička, čerwjeny janski jahodowc. Jeho płód je janowka,
čerwjena janska jahodka a swjatojanske jahodki.

Čerwjeny januškowc je zrunany, kerčinaty, w lěće zeleny nanophanerophyt bjez
kałačow, kotryž wysokosć wot 1 hač do 2 metrow docpěje. Młode wurostki su lochko
kosmate a ze žałzami wobsadźene. Skora staršich hałuzow je čerwjeno-bruna hač
šěro-čorna. Pupki su jejoformowe a maja čumpate pupkowe šupizny.

Měnjate lišćowe łopjena su po wobrysy kulojte, dołho stołpikate, 4 hač 10
centimetrow dołhe a hač do 7 (8) centimetrow šěroke. Wone su tři- hač pjećlapate
a na spódku wutrobojte abo přikušene. Łopjenowe lapy su tupe a na kromje zhruba
rězane. Łopjenowy delni bok je w młodosći krótko-móškaće kosmaty, pozdźišo nahi.
Łopjenowy stołpik je něhdźe tak dołhi kaž łopjeno a runje tak čistozeleny.

Kćěje wot apryla hač meje. Kćenja su dwusplažne, nazeleń žołte abo tež
čerwjenojte barbjene a po štyrich hač wosmych w na spočatku zrunanych, pozdźišo
jako wobłuk dele wisacych kićach rjadowane. Keluchowy bónčk je kołoformowje
rozšěrjeny. W jeho nutřkownym je pjećróžkata, wuhorbjena rynka. Keluškowe
łopješka su hołe, zelenkojte abo nabruń čerwjene barbjene, zdźěla čerwjenje
dypkate, łopatkowe a někak dwójce tak dołhe kaž žołtojte krónowe łopješka.
Próšnikowe połojcy su přez podlěšenu prochowu nitku dźělene a lochko rozpěrane.

Jahody maja přeměr wot 6 hač 7 milimetrow, su kulojte, čerwjene abo běłe, druhdy
tež róžojte, transparentne a wobsahuje mnoholičbne symjenja. Płód je jědźny,
brěčkaty a ma aromatiski, kisałkojty słód. Wone wot junija dozrawja.

Zrałe płody čerwjeneho januškowca so za wujuškowanje a přihotowanje marmelady a
pudinga wužiwaja abo syrje jědźa.



https://hsb.wikipedia.org/wiki/Jan_Radyserb-Wjela

Jan Wjela, tež Jan Radyserb-Wjela (* 8. januara 1822 na Židowje; † 19. januara
1907 w Budyšinje) bě serbski wučer, basnik a spisowaćel. Swoje twórby wozjewi
přewažnje z mjenom Radyserb, pisaše pak tež pod pseudonymomaj Žarin a Mrowjan.

Jan Wjela narodźi so 8. januara 1822 na Židowje blisko Budyšina a wopyta tam
šěsć lět ludowu šulu. Wuchodźiwši šulu, dźěłaše 13-lětny Wjela jako kruwar pola
burow w Radworju a Łahowje. Farar Budyskeje Michałskeje cyrkwje Arnošt Bohuwěr
Jakub, jeho něhdyši wučer nabožiny a zdobom prěni serbski zapósłanc w Sakskim
krajnym sejmje 1849 pak jeho 1836 za preparandu wučerskeho seminara namjetowaše.
Wot lěta 1838 do 1842 wuwuči so Wjela na Krajnostawskim wučerskim seminarje w
Budyšinje, hdźež zhromadnje z Kocorom, Pjerkarjom, Mučinkom a Bartkom
rozwučowanje wo serbšćinje a serbskim pismowstwje pola Lubjenskeho přijimowaše.
Wot 1842 do 1844 běše Wjela jako zastupny wučer w Chanecach, wot 1844 do 1852
jako pomocny wučer w Bórku a hač do lěta 1889, hdyž so na wuměnk poda, jako
prěni wučer na Židowje přistajeny. Připódla wuwučowaše wot 1868 serbšćinu na
Budyskim gymnaziju, hdźež běše mjez druhim tež Arnošt Muka jeho šuler.

W času předměrca wobdźěli so Wjela na patriotiskich schadźowanjach młodych
Serbow, z kotrymiž prěnje serbske spěwanske swjedźenje a załoženje wědomostneje
towaršnosće Maćica Serbska přihotowaše. Jako republikanar wobdźěleše so wón na
hibanju za čas Němskeje rewolucije 1848/49, redigowaše z Janom Bartkom wot měrca
1848 do awgusta 1848 politiski tydźenik Serbski Nowinkar a załoži Serbske burske
towarstwo w Bórku. Wjelowe prěnje basnje wozjewi Handrij Zejler w 1842
Tydźenskej Nowinje. Dalše wozjewichu so tež w časopisu Łužica a wot 1853 w
Časopisu Maćicy Serbskeje, w kotrymž tež leksikaliske a frazeologiske zběrki
poda. W lěće 1847 běše Wjela z Pójdančka k wubudźenju a k polěpšenju wutroby za
Serbow awtor prěnjeje serbskeje wuměłskeje prozy, kotrejž sćěhowachu hišće wósom
dalšich. Zdobom najznaćiše z tutych je historiske powědančko Jan Manja abo Hdźe
statok mój z lěta 1886. Za čas žiwjenja zezběra Wjela mnoho přisłowow, kotrež
Arnošt Muka dorjadowa a 1902 pod titulom Přisłowa a přisłowne hrónčka a wusłowa
Hornjołužiskich Serbow wuda.

Jan Radyserb-Wjela wuznamjeni so 1875 z Ryćerskim křižom II. rjadownje
Albrechtoweho rjadu a bu 1896 čestny čłon Maćicy Serbskeje. Wón zemrě z 85
lětami w Budyšinje a bu na Budyskim Tuchorju pochowany.



https://hsb.wikipedia.org/wiki/Jan_Me%C5%A1kank

Jan Meškank (* 23. julija 1905 w Bronju; † 4. oktobra 1972 w Kanecach; němsce
Johann abo Jan Meschgang, pseudonym Wohnjoš) bě serbski wučer, narodny a
kulturny prócowar, spisowaćel, ludowědnik a domiznowědnik.

Syn žiwnosćerja z Bronja wopytowaše wot 1919 do 1921 zwučowansku šulu Katolskeho
wučerskeho seminara w Budyšinje a wot 1921 do 1928 seminar sam. Wot lěta 1928
skutkowaše jako wučer we Łupoji, w Radworju (1928–30), Komorowje pola Klukša
(1930/31), Klukšu (1931) a we Wotrowje (1932/33). W lěće 1933 bu jako prěni
serbski wučer wot nacionalsocialistiskeje wyšnosće ze serbskeje Łužicy
wupokazany a bě potom z wučerjom w Kleindittmannsdorfje a Hauswaldźe, před tym
zo jemu zaso dźěło w domiznje dowolachu. Tak bě 1934–37 w Zdźěri a 1937–1944
znowa w Klukšu zasadźeny. W lěće 1944 bu dla narodnych serbskich aktiwitow wot
Gestapo zajaty a móžeše hakle w nocy 13. februara 1945 zhromadnje z Janom Cyžom
z jatby w Drježdźanach ćeknyć.

Po druhej swětowej wójnje bě jemu jako antifašistej móžno, dale jako wučer
dźěłać, a to we Wotrowje (1945–48), Pančicach (1948–51), Wulkej Dubrawje
(1951/52), Koblicach (1952) a wot 1952 hač do wuměnka w lěće 1970 zaso we
Wotrowje.

Meškank wobdźěli so čas žiwjenja na serbskim kulturnym a politiskim žiwjenju,
tak běše wot 1921 z čłonom Serbskeho sokołskeho zwjazka a wot 1935 pódla dźěła
kustos Serbskeho muzeja a archiwa w Serbskim domje při Lawskich hrjebjach. Dwaj
dnjej po kapitulaciji fašistiskeje Němskeje słušeše dnja 10. meje 1945 hromadźe
z Francom Natušom, Janom Cyžom a druhimi k znowazałožerjam Domowiny, běše hač do
30. nowembra 1946 jeje městopředsyda a hač do lěta 1957 z čłonom zwjazkoweho
předsydstwa. Jako sobustaw Łužiskoserbskeho narodneho wuběrka měješe w tym času
politiske konflikty z wjednistwom Domowiny pod Pawołom Nedom.

Meškank bě jako čłon Kamjenskeho župneho předsydstwa z iniciatorom nazymskich
koncertow w Pančicach, organizatorom swjedźenskich ćahow a swjedźenjow na wsach
a załožerjom stajneje wustajeńcy wo Jakubje Barće-Ćišinskim w Pančičanskej šuli.
Wot pjećdźesatych lět bě zdobom eksterny sobudźěłaćer Budyskeho Instituta za
serbski ludospyt.



https://hsb.wikipedia.org/wiki/Jan_Jurij_Ren%C4%8D

Jan Jurij Renč (* 29. januara 1856 w Ketlicach; † 24. meje 1916 tež tam) bě
farar, lic. theol. a serbski kulturny prócowar.

Jan Renč, bratr Měrćina Renča, narodźi so jako syn Ketličanskeho kapłana Jana
Karola Renča a jeho mandźelskeje Thusneldy rodź. Fuhrmanec z Wóslinka. Po tym zo
prěnje pjeć lět do Ketličanskeje wjesneje šule chodźeše, hdźež běše šuler Korle
Awgusta Kocora, poda so jutry 1867 na gymnazij do Budyšina. Wot lěta 1876
studowaše teologiju w Lipsku, hdźež běše sobustaw Łužiskeho prědarskeho
towarstwa a jeho wotrjada „Sorabika“. W lětomaj 1877 a 1878 wobdźěli so Renč na,
wot Imiša nawjedowanym serbskim prědarskim seminarje w Hodźiju. Wot lěta 1879 do
1888 skutkowaše wón jako wikar a kapłan w Ketlicach. Po nanowej smjerći w lěće
1888 běše tamniši farar. Dnja 24. meje 1916 zaja nježenjeneho boža ručka.

Jan Renč wuda 1884 němsku knihu wo stawiznach Ketličanskeje wosady. Při jeje
přihotach namaka originalny list čěskeho krala Václava IV. z lěta 1395, w
kotrymž tutón wsy Ketlicy, Jěrkecy a Chrapow pod škit bratrow von Nostitz staji.
W lěće 1895 spisa disertaciju wo lisće swj. Jakuba, na čož jemu uniwersita w
Jenje licenciat teologije spožči. Wón dopisowaše do Serbskich Nowin a
Misionskeho Posoła. Wot lěta 1883 bě Jan Renč čłon Maćicy Serbskeje.



https://hsb.wikipedia.org/wiki/Jan_Cy%C5%BE-Hajni%C4%8Danski

Jan Cyž (přimjeno Hajničanski; němsce Johann Ziesch; * 19. hodownika 1883 w
Kašecach, † 8. žnjenca 1948 w Zhorjelcu) běše serbski farar, narodny prócowar a
předsyda Łužiskeje narodneje rady po Druhej swětowej wójnje.

Narodźi so jako syn žiwnosćerwja a wopytowaše Tachantsku šulu w Budyšinje, potom
běše wot 1899 do 1908 chowanc Serbskeho seminara w Praze. Po studiju teologije
skutkowaše jako kapłan w Žitawje, Lipsku a Chrósćicach. Wot lěta 1922 běše wón
farar w Hajnicach pola Budestec, bu pak w lěće 1940 ze strony
nacionalsocialistiskeje wyšnosće wotsadźeny a zajaty w koncentraciskim lěhwje
Dachau.

Jan Cyž bě aktiwny čłon serbskeho towaršnostneho žiwjenja. Dźěłaše mjez 1925 a
1937 jako redaktor Krajana, słušeše do předsydstwa Domowiny a bě tež čłon Maćicy
Serbskeje, kotrejež zastupjer běše w Serbskej ludowej radźe.

Po wuswobodźenja w meji 1945 přewza Cyž předsydstwo Łužiskoserbskeho narodneho
wuběrka w Praze, kotryž najprjedy zastupowaše njewotwisnosć Łužicy, pozdźišo
zjednoćenje z byrgarskej Čěskosłowakskej a steješe tak wot lěta 1946 w opoziciji
k Domowinje. 1947 złoži Cyž swoju funkciju w narodnej radźe.



https://hsb.wikipedia.org/wiki/Jan_Bohuw%C4%9Br_Pjech

Jan Karl Bohuwěr Pjech (němsce Johann Traugott Pech, * 23. junija 1838 we
Wuricach; † 28. januara 1913 w Lipsku) bě serbski knihikupc, přełožowar,
publicist, słowjanski prócowar a spěchowar němsko-słowjanskeje wzajomnosće. Wón
pisa tež pod pseudonymom Jan z Lipy.

Jan Bohuwěr Pjech narodźi so 23. junija 1838 jako syn serbskeho kublerja we
Wuricach. Wón wopytowaše wot 1851 do 1858 gymnazij w Budyšinje a poda so po
jutrach 1858 na studij mediciny do Lipska, kotrehož so ze strowotnych a
swójbnych přičin pak wzda. Zaso wustrowjeny so wón w oktobru 1859 wučbje
knihikupstwa w Drježdźanach přiwobroći a hač do srjedź lěta 1863 pola K.
Höcknera wuknješe a jako pomocnik dźěłaše. W oktobru 1863 załoži Pjech
zhromadnje z Janom Arnoštom Smolerjom serbsko-słowjanske knihikupstwo Schmaler
und Pech w Budyšinje. Tu wudawaše a prócowaše so wón předewšěm wo rozšěrjenje
Smolerjoweho časopisa Zeitschrift für slavische Literatur, Kunst und
Wissenschaft (1862–64) a naslědowaceju časopisaj Slavisches Centralblatt
(1865–66) Centralblatt für slavische Literatur und Bibliographie (1867–68) w
słowjanskich krajach.

Za knihownju centralnišeho połoženja dla přesydli so Pjech 1870 do Lipska.
Nawjazujo na ideje Srjeznjewskeho a Jordana, chcyše wón tu centralne słowjanske
knihikupstwo załožić, kotrež měješe organizaciju knižneho wikowanja słowjanskeje
literatury polěpšić a mjezsobnej informaciji při zbliženju a podpěry
słowjanskich ludow přinošować (hlej tež Die Buchhandlung Schmaler und Pech in
Leipzig. Ihre Wirksamkeit und Stellung im slawischen Buchhandel. Leipzig 1873).
Při wšěm pak njenamaka za jeho zaměry wotpowědny wothłós a financielnu podpěru.
Wot lěta 1870 do 1913 skutkowaše Pjech tuž jako lektor a słowjanski korespondent
w nakładnistwje Friedricha Arnolda Brockhausa. Mjez druhim wobdźěłaše wón hesła
wo Słowjanach za 12. nakład Brockhaus-Konversationslexikona. Nimo toho bě Pjech
stajny sobudźěłaćer časopisa Börsenblatt für den deutschen Buchhandel.

Z dwuzwjazkowej twórbu Geschichte der slavischen Literaturen (Leipzig 1883/84)
přełoži Pjech w nakładnistwje Brockhausa stawizny słowjanskeho pismowstwa Pypina
a Spasowicza z rušćiny do němčiny a rozšěri je z wosebitym wotdźělom k serbskej
literaturje pod titulom Das serbisch-wendische Schrifttum in der Ober- und
Niederlausitz von A. N. Pypin. Aus dem Russischen übertragen sowie mit
Berichtigungen und Ergänzungen versehen von Traugott Pech (Leipzig 1884). Z tym
poda wón prěnje stawizny serbskeho pismowstwa. W swojich młódšich lětach
dopisowaše Jan Bohuwěr Pjech tež do Serbskich Nowin, Łužičana a Łužicy, hdźež
poda rozprawy wo němskej a swětowej literaturje a wšelake přełožki. Mjez
poslednimi běchu nowelki Turgenjewa, z kotrymž zdobom w korespondency steješe,
kaž tež dźěle dramow Shakespeara. Wot tuteho wozjewi wón 1875 přełožk Šěsć
zněłkow Shakespeara w Časopisu Maćicy Serbskeje a wuda dramu Julius Caesar
(Budyšin 1914).

Do kruha přećelow Pjecha ličachu mjez druhimi Leskien, Popow, Jagić, Pypin a ze
Serbow Smoler, Hórnik, Jenč a Muka. Wón zezna so 1876 z Tomášom Garrigueom
Masarykom, pola kotrehož pozbudźi zajim za Serbow. W swójskim nakładźe wuda
Pjech někotre disertacije młodych slawistow a spisy Surowina.

Wot lěta 1863 bě Pjech čłon Maćicy Serbskeje, wobdźěli so prawidłownje na
Serbskim blidźe a zetkanjach serbskich studentow w Lipsku.



https://hsb.wikipedia.org/wiki/Jan_Bogumi%C5%82_Nyt%C5%A1ka

Jan Bogumił Nytška, tež Jan Bohumił Nyčka (* 18. februara 1825 we Wojerecach; †
26. februara 1904 w Charlottenburgu pola Berlina) bě serbski wučer a spisowaćel.

Jan Bogumił Nytška narodźi so jako syn chudeho krawca we Wojerecach a wotrosće
we Blunju. Wón wopyta wučersku preparandu w Bórkhamorje a po tym wučerski
seminar w Starej Darbni, štož jemu hrabja z Einsiedel zmóžni. Nytška bě wučer w
Sprjejcach, wot 1846 do 1858 w Düsseltalu w kubłarni za wosyroćene dźěći a wot
1858 do 1894 měšćanski wučer w Essenje. W Poruhrskej nawukny wón pólšćinu a
staraše so tam za ewangelskich pólskich dźěłaćerjow. Po tym, zo so na 1894 na
wuměnk poda so wón k swójbnym do Charlottenburga přesydli. Za přebywacych Serbow
w Berlinje zdoby sej Nytška wot wyšnosće prawo, so tam zhromadźować a serbske
kemše wotměwać.

Wo dźěćatstwje a z pućowanskimi reportažami dopisa wón do Serbskich Nowin a
Łužičana (1868–72). W Časopisu Maćicy Serbskeje poda wón 1876 z delnjołužiskimi
dodawkami słownikarske dźěło. Nytška wobknježeše a pisaše w hornjo- a
delnjoserbšćinje a běše wot lěta 1873 čłon Maćicy Serbskeje.



https://hsb.wikipedia.org/wiki/Jan_Bartko

Jan Bartko (pseudonym Jan Šćipalca, němsce Johannes Bartke; * 16. nowembra 1821
w Drobach, † 18. meje 1900 w Budyšinje) běše serbski wučer, spisowaćel, basnik a
zastupjer zajimow serbskich burow w času rewolucije wot 1848.

Bartko skutkowaše jako wučer w Chwaćicach (1845–57) a Nosaćicach (1857–90). Jako
poda so w lěće 1890 na wuměnk, přesydli so do Budyšina. W času Němskeje
rewolucije 1848/1849 angažowaše so w serbskim towarstwowym hibanju, na přikład
jako pismawjedźer Radworskeho serbskeho burskeho towarstwa. Zastupowaše
doprědkarske ideje mjez druhim na ludowych zhromadźiznach kaž tež w časopisu
Serbski nowinkar, kotryž hromadźe z Janom Radyserbom-Wjelu redigowaše. Bě tež na
serbskej Burskej peticiji sakskemu kralej wobdźěleny. Po poražce rewolucije
sćahny so z politiskeho žiwjenja wróćo a wěnowaše so přełožowanju a pedagogiji.

Jan Bartko běše wot lěta załoženja 1847 čłon Maćicy Serbskeje, skutkowaše wot
1893–98 jako zarjadnik Maćičneho domu a 1894 jako předsyda twarskeho wuběrka za
prěni Serbski dom. Wot 1898 běše čestny sobustaw Maćicy Serbskeje.



https://hsb.wikipedia.org/wiki/Jan_Awgust_Janka

Jan Awgust Janka (němsce Johann August Janke; * 14. měrca 1764 w Bukecach, † 8.
decembra 1833 w Chołmje) bě serbski farar a w lěće 1790 sobuwudawaćel prěnjeho
serbskeho časopisa, Měsačneho pisma k rozwučenju a wokřewjenju.

Narodźi so jako syn Bukečanskeho fararja a studowaše po wopyće Budyskeho
gymnazija wot lěta 1783 teologiju w Lipsku, hdźež běše tež z čłonom Serbskeho
prědarskeho towarstwa. Po nawróće do Łužicy pomhaše najprjedy nanej jako pomocny
prědar w Bukecach, wot 1796 do 1803 dźěłaše jako domjacy wučer we wšelakich
swójbach.

W lěće 1803 přewza swoje prěnje farske městno w Radšowje, hdźež hač do wuměnka
1829 wosta. Poslednje štyri lěta přebywaše w bliskim Chołmje.

Za jeho Budyski čas załožištaj – pod wliwom idealow Francoskeje rewolucije –
hromadźe z Korlu Bohuchwałom Šěrachom prěnje ćišćane nowiny w serbskej rěči,
Měsačne pismo k rozwučenju a wokřewjenju, kotrež so wšak hižo po prěnim wudaću
ze stracha před rozšěrjenjom doprědkarskich idejow wot wyšnosće zakaza.



https://hsb.wikipedia.org/wiki/Jakub_Jan_W%C3%B3ski_z_B%C3%A4renstamma

Jakub Jan Józef Wóski z Baerenstamma (němsce Jakob Johann Joseph Wosky von
Bärenstamm; * 26. julija 1692 w Chrósćicach; † 3. decembra 1771 w Budyšinje)
běše wot 1743 hač do jeho smjerće dekan tachantskeho kapitla swj. Pětra w
Budyšinje a japoštołski prefekt Drježdźansko-Mišnjanskeho biskopstwa we
Łužicomaj. Wóski běše přeni Budyski dekan, kiž biskopsku swjećiznu dósta.

Jakub Wóski narodźi so do serbskeje swójby zamóžiteho, katolskeho bura Jurja
Wóskeho w Chrósćicach. Wón wopyta wjesnu šulu w Chrósćicach a šulu tachantskeho
kapitla w Budyšinje. Wóski wukubła so wot 1707 do 1714 na gymnaziju w Chomutovje
a studowaše po tym teologiju na uniwersiće w Praze, hdźež běše chowanc Serbskeho
seminara. Dnja 25. julija 1718 bu wón w Praze k měšnikej swjećeny. Po tym
skutkowaše najprjedy jako kapłan a domjacy wučer w Čěskej. Tehdyši dekan
Budyšina Jan Freišlag ze Šmidentala wotwoła Wóskeho 1724 zaso do wótčiny, hdźež
sta so z wikarom w Budyšinje a 1725 z druhim kapłanom w Chrósćicach. Tam měješe
po Šimonowej załožbje zastaranje Róžanta. Po tym, zo zemrě 1726 farar w
Pfaffendorfje so Wóski tam powoła. W lěće 1730 přesadźi so Wóski do Lubanja,
hdźež běše prěni wicepropst a spowědnik knježnow. W lěće 1734 wuzwoli so Wóski
na čestneho kanonika Budyskeho tachantstwa, skutkuje pak hišće w Lubanju. Hakle
1738 wróći so jako šolastikus do Budyšina, hdźež běše potom tež pokładnik
tachantstwa a kantor.

Dnja 4. apryla 1743 wuzwolichu jeho kapitularojo na doporučenje Bjedricha
Awgusta III. (1696–1763) jako naslědnika zemrěteho Jana Freišlaga ze Šmidentala
na dekana Budyskeho tachanstwa swj. Pětra. Kejžor Swjateho romskeho mócnarstwa
němskeho naroda Korla VII. pozběhny Jakuba Wóskeho 1744 z přimjenom „de
Baerenstamm“ do zemjanstwa. Na nastork Wóskeho, kotryž měješe z Bjedrichom
Awgustom III. tež spěchowarja, spožči jemu bamž Benedikt XIV. dwě lěće pozdźišo
pontifikalije, tak zo smědźeše nětko infulu nosyć a firmowanja abo měšnisku
swjećiznu wudźělić. Tute prawo zwosta tež wšitkim naslědnikam Budyskeho
tachantstwa.

W zwisku z natwarom Drježdźanskeje Dwórskeje cyrkwje swjeći Wóski 1751 pobóčnej
wołtarjej a měješe prěnju božu mšu w cyrkwi. Wóski bu na titularneho biskopa
Pergamuma pomjenowany, štož poćahuje so na zhubjene biskopstwo antikskeho města
Pergamon w tehdyšej cyrkwinskej prowincy Efezu a wuswjeći so 19. meje 1753 w
Praze na biskopa.[A 1] Wóskeho zaja 3. decembra 1771 boža ručka w Budyšinje.

Wóski wutwari, zdźěla tež z pomocu katolskeje kurwjerchowskeje swójby,
dušepastyrstwo w Budyskim dekanaće a spěchuje intensiwnje česćownosć k swj.
Benej. W lětach 1768 do 1772 natwari ze swojeho zamóženja farsku cyrkej we
Wotrowje, kotraž so swj. Benej wuswjeći. Nimo toho da Wóski cyrkwje w
Šěrachowje, Njebjelčicach, Chrósćicach, Radworju a Ralbicach, kotrehož wosadu
1754 tež załoži, natwarić abo přetwarić.



https://hsb.wikipedia.org/wiki/Jakub_Buk

Jakub Buk (* 6. měrca 1825 w Zejicach; † 15. awgusta 1895 w Bad Wildungen) bě
serbski duchowny, redaktor a rěčespytnik. Syn małoburja běše wot 1838 do 1850
wukubłanc Serbskeho seminara w Praze; runočasnje wopyta tam němski Małostronski
gymnazij (1838–46) a studowaše filozofiju (1846/47) a teologiju (1847–50).

Po nawróće do Łužicy dźěłaše Buk do 1854 jako wučer a naměstnik direktora na
nowozałoženym Katolskim wučerskim seminarje w Budyšinje, wot 1854 do 1859
skutkowaše jako kapłan při Drježdźanskej Dwórskej cyrkwi a wučer na tamnišim
progymnaziju, kotrehož direktor wot lěta 1859 bě. W lěće 1876 sta so z fararjom
při Dwórskej cyrkwi, a w lěće 1886 z prezesom katolskeho konsistorstwa a prěnim
kralowskim dwórskim kapłanom w Drježdźanach.

Jakub Buk bě w lěće 1847 załoženski čłon Maćicy Serbskeje a wot 1853 do 1867
redaktor jeje časopisa. Wón zemrě w starobje 70 lět w hessenskim lěkowanišću Bad
Wildungen a bu po swojej poslednjej woli na Baćonjanskim kěrchowje pohrjebany.



https://hsb.wikipedia.org/wiki/J%C4%9Bzus_Sirach

Kniha Jězus Sirach je kniha mudreje literatury, kotruž je 180 do Chr.
Jeruzalemski Žid Jězus ben Eleazar ben Sira w hebrejskej rěči spisał. Jeho wnuk
je ju pozdźišo w Egyptowskej do grjekšćiny přenjesł. Grjekski přełožk wobsahuje
předsłowo wnuka. Najskerje je kniha wot wučby Chetija (stara egyptowska wučba
mudrosće, někak 1800 do Chrystusa) wobwliwowana.

Hačrunjež so kniha do židowskeho kanona njepřiwza, cituje so wona w Talmudźe,
štož swědči wo tym, zo su sej Rabbinerjo knihu česćili. Kniha je dźěl
septuaginty, starogrjekskeho přełožka biblije, a so tuž wot katolikow a
ortodoksnych křesćanow na rozdźěl wot protestantow a wjetšiny swobodnych
křesćanskich cyrkwjow jako dźěl biblije wobhladuje.

Jenož grjekski přełožk je w dwěmaj tekstowymaj formomaj (Gr. I a dlěša Gr. II)
we wšelakorymaj rukopisomaj zdźeržany. Tekstowej formje hodźitej so wróćo wjesć
na jenički rukopis (Hyparchetyp). Wot hebrejskeho originala su so nadešli
fragmenty w jednej synagoze (Geniza) w starym Kairo a w Qumranje. Wone wobsahuja
tróšku mjenje hač połojcu cyłkowneje knihi. Jedyn starši grjekski přełožk
tekstoweje formy Gr. II bu hižo zahe do łaćiny přestajeny a wot Hieronymusa do
wulgaty přiwzaty.

1, 14: Spočatk mudrosće je bojosć před Knjezom, / swěrnym je wona w maćernym
žiwoće přistworjena.

4, 1: Mój syno, njezapowěduj bědnemu, štož trjeba wón k žiwjenju, / a wočomaj
potrěbneho njedaj dołho čakać.

24, 1-3: Mudrosć sama sebje chwali / a wosrjedź ludu sławi sebje. We wosadźe
Najwyšeho wotwěra swój ert / a chwali so před jeho mocu: Wušła sym z erta
Najwyšeho / a kaž mła sym zemju pokryła.

37, 17-18: Kedźbuj tež na radu swědomja, / ničo njeje spušćomnišeho hač wone.
Čłowjeće swědomje ći lěpje radźi / hač sydom stražnikow na straži.

42, 15: Wopominać budu skutki Knjezowe; / powědać chcu wo tym, štož sym widźał.
Přez Knjezowe słowa su jeho skutki stworjene, / stwórba posłucha jeho woli.



https://hsb.wikipedia.org/wiki/J%C4%9Bwa-Marja_%C4%8Cornakec

Jěwa-Marja Čornakec (* 8. januara 1959 we Worklecach) je serbska spisowaćelka a
dramaturgowka Serbskeho ludoweho ansambla w Budyšinje.

Jěwa-Marja Čornakec narodźi so 1959 jako dźowka bura we Worklecach a wotrosće we
Wotrowje. Po wopyće Wotrowskeje (1965–1967) a Pančičanskeje šule (1967–1975)
wuwuči so wona na Budyskej Serbskej rozšěrjenej wyšej šuli, hdźež 1977
maturowaše. Po studiju na Fachowej šuli za wědomostne bibliotekarstwo w Lipsku
(1977–1980) dźěłaše wona mjez 1980 do 1984 jako wědomostna bibliotekarka na
Serbskim wučerskim wustawje w Budyšinje a w lětomaj 1984/85 jako
wědomostno-techniska sobudźěłaćerka w Instituće za serbski ludospyt. Wot lěta
1985 do 1990 studowaše Jěwa-Marja Čornakec na Lipšćanskej uniwersiće kulturne
wědomosće a sorabistiku, hdźež spisa diplomowe dźěło k temje Serbske pismowstwo
mjez 1937–1945. Po studiju wróći so wona na Institut za serbski ludospyt. Dnja
1. januara 1992 bu wona šefredaktorka kulturneho časopisa Rozhlad w Ludowym
nakładnistwje Domowina a skutkuje wot 1. awgusta 2011 jako dramaturgowka w
Serbskim ludowym ansamblu w Budyšinje.

Jěwa-Marja Čornakec je čłonka Maćicy Serbskeje a wot lěta 2008 zdobom čłonka
předsydstwa. Za jeje wukony na polu serbskeje dźěćaceje literatury a za
skutkowanje jako awtorka dźiwadłowych hrow spožči jej Załožba za serbski lud 15.
oktobra 2011 Spěchowanske myto k Mytu Ćišinskeho.



https://hsb.wikipedia.org/wiki/Institut_za_serbski_ludospyt

Serbski institut z.t. je zwonkauniwersitna slědźerska institucija, kotraž so
1992 zhromadnje wot Swobodneho stata Sakska a Kraja Braniborska załoži a so
hłownje přez Załožbu za serbski lud spěchuje. Po wustawkach wobsteji jeho nadawk
w přeslědźenju a hajenju serbskeje rěče, stawiznow a kultury Serbow Hornjeje a
Delnjeje Łužicy w přitomnosći a zašłosći kaž tež w zběranju a archiwěrowanju za
to trěbnych materialijow. Dźěło instituta wobsahuje tohorunja komparatistiske
slědźenje na polu mjeńšinow w Europje. Serbski institut je po prawniskej formje
zapisane towarstwo, kotrež tuchwilu přechodny direktor Hauke Bartels nawjeduje
(staw 2016).

Serbski institut ma sydło na Dwórnišćowej w Budyšinje a wudźeržuje delnjołužisku
wotnožku na Bebelowej w Choćebuzu. Wón je wudawaćel sorabistiskeho a
kulturnowědomostneho časopisa Lětopis a rjadu monografijow Spisy Serbskeho
instituta, kotrejž w Ludowym nakładnistwje Domowina wuchadźataj. Přirjadowanej
stej institutej Serbska centralna biblioteka a Serbski kulturny archiw.
Institucija so prawidłownje wot wědomostneje, mjezynarodnje wobsadźeneje,
přirady a druhich ekspertow ewaluěruje.

W slědźerskim wusměrjenju nawjaza Serbski institut na tradiciju Instituta za
serbski ludospyt. Tutón so 1. meje 1951 pod wjednistwom Pawoła Nowotneho w
Budyšinje załoži a bě wot 1. awgusta 1952 Němskej akademiji wědomosćow w
Berlinje (wot 1972 Akademija wědomosćow NDR) přirjadowany.



https://hsb.wikipedia.org/wiki/Iluzija

Iluzija (makedonsce Илузија) je makedonsko-awstriski film z lěta 2004 z Mustafu
Nadarević, Vladom Jovanovskim, Nikolu Gjuričkom, Dejanom Aćimovićom a Markom
Kovačevićom w hłownych rólach. Režiser filma bě Svetozar Ristovski, kiž zestaji
scenarij w kooperaciji z Grace Lea Troye. Podawki filma wotměwaja so we Velesu.
Iluzija je stawiznička wo jednym nadarjenym, ale znjewužiwanym hólčecu, kotrehož
nadźije k lěpšemu přichodej jeho přeradźichu a kotryž so naposledk z kriminelnym
subjektom sta. Film spožča ćmowy wotkaz post-juhosłowjanskeje Makedonskeje, ju
jako městno korupcije a namocy portretujo.

Iluzija bě prěni film Ristovskeho. Po premjerje w Kanadźe a Zjednoćenych statach
bu derje wot tamnišich kritikarjow akceptowany, kiž wuchwalichu jeho
bjezkompromisny realizm a wustup Marka Kovačevića we hłownej róli. Filmej spožči
so najlěpše myto na Mjezynarodnym festiwalu Anchorage w lěće 2005.

Marko Trifunovski (Marko Kovačević) je nadarjeny hólčec, kiž narosće w swójbje
žlokarja Laza (Vlado Jovanovski), a wostróženeje maćerje Angja (Elena Mosevska),
wot kotrejež žanu podpěru nima a kotraž je promiskuitiwna. Marko ma jednu sotru,
kiž rěka Fani. W šuli bywa Marko stajnje wot Levi (Martin Jovčevski)
maltretowany, syn albanskeho šefa policije Blaško (Dejan Aćimović). Zo by so
problemam na šuli wuwinył, hraje Marko šach na kěrchowje pola dwórnišća. Dwaj
mentoraj zbudźataj w nim nadźiju za lěpši přichod – bosanski wučer makedonšćiny
(Mustafa Nadarević) a płóšiwy wojak Paris (Nikola Gjuričko), ale po tym jeho
wobaj přeradźitaj, štož so na njeho zlě wuskutkuje. Naposledku zabije Marko
swojeho wučerja.



https://hsb.wikipedia.org/wiki/I._Sw%C4%9Btowa_w%C3%B3jna

Prěnja swětowa wójna wjedźeše so wot 1914 do 1918 w Europje, Bliskim wuchodźe,
Africe, wuchodnej Aziji a na swětowych morjach a sebi něhdźe 17 milionow
smjertnych woporow žadaše. Wójna započinaše so po atentaće w Sarajewje z
wójnskim připowědźenjom Rakusko-Wuherskeje Serbiskej 28. julija 1914 a skónči so
11. nowembra 1918 z přiměrom w Compiègne, kotryž dobyće mocow Triple-Entente a
zwjazkarjow woznamjenješe. Hłowni wobdźělnicy wójny běchu Němska,
Rakusko-Wuherska, Osmaniske mócnarstwo a Bołharske carstwo na jednej stronje kaž
tež Třeća francoska republika, Wulka Britaniska a Britiski imperij, Ruske
kejžorstwo, kralestwo Serbiskeje, Belgiska, kralestwje Italskeje a Rumunskeje,
Japanske kejžorstwo a USA na tamnej stronje. 40 statow[A 1] wobdźělichu so na
hač do teje doby najwobšěrnišej wójnje w stawiznach – cyłkownje běchu přibližnje
70 milionow ludźi wobrónjeni.

Při atentaće w Sarajewje 28. junija 1914 so rakuski naslědnik na trónje,
arcywójwoda Franc Ferdinand wot čłonow ilegalneje rewolucionarneje organizacije
Mlada Bosna morješe, kotraž w zwisku z oficielnymi instancami Serbiskeje steješe
respektiwnje so z nimi do zwiska staješe. Hłowny motiw běše wuswobodźenje
Bosniskeje a Hercegowiny wot rakusko-wuherskeho knjejstwa ze zaměrom
zjednoćenstwa južnych Słowjanow pod wjednistwom Serbiskeje.

Za postupowanje přećiwo Serbiskej, štož móžeše Rusku na plan zwołać, pytaše
Rakuska z misiju Hoyos (Alexander Hoyos, 1876–1937) škit přez Němske kejžorstwo.
Kejžor Wilhelm II. a kancler Theobald von Bethmann Hollweg slubištaj
Rakusko-Wuherskej spočatk julija 1914 bjezwuměnitu podpěru a wupisachu z tym tak
mjenowany blankošek. Z pokročowanjom julijskeje krizy staješe Rakusko-Wuherska
po třoch tydźenjach 23. julija ultimatum na kralestwo Serbiskeje. W nim kazaše
sebi wot Serbiskeje mj. dr. sudniske přepytowanje wobdźělnikow komplota wot 28.
junija, zwisowace ze žadanjom, zo so kejžorsko-kralowske organy při tym
wobdźěleja. Tuto so wot serbiskeho knježerstwa, posylnjene wot ruskeho
připrajenja wojerskeje podpěry w konfliktowym padźe, jako njepřijimajomne
pomjeńšenje suwerenity wotpokaza. Ruske wot panslawizma sobupostajowace stejišćo
so přez statny wopyt Francoskeje w Pětrohrodźe (20. do 23. julija) skrući,
kotraž z francosko-ruskej aliancu Ruskej w padźe wójny z Němskej podpěru
garantowaše.

Dnja 28. julija 1914 připowědźi Rakusko-Wuherska kralestwu Serbiskeje wójnu.
Zajimy wulkomocow a němske wojerske plany (Schlieffenowy plan) dachu lokalnu
wójnu z wobdźělenjom Ruskeje (wójnske připowědźenje Němskeje wot 1. awgusta
1914) a Francoskeje (wójnske připowědźenje Němskeje wot 3. awgusta 1914)
eskalěrować. Politiske konsekwency Schlieffenoweho plana – wuhibujo so
francoskich twjerdźiznow mjez Verdunom a Belfortom nadpadnychu němske wójska
Francosku ze sewjerowuchoda a zranichu při tym neutralitu Belgiskeje a
Luxemburgskeje – bě wobdźělenje Wulkobritaniskeje, garantijoweje mocy Belgiskeje
z přisłušnymi dominionami (britiske wójnske připowědźenje wot 4. awgusta 1914).

Postup Němskeje so w septembrje při Marne zahaći, mjez nowembrom 1914 a měrcom
1918 fronta w zapadźe sprostny. Dokelž so Ruska hač k Oktoberskej rewoluciji
1917 a separatnemu měrowemu zrěčenju w Brjest-Litowsku dale na wójnje we
wuchodźe wobdźěli, běše Němska dołhi čas přećiwo planam w dwufrontowej wójnje. K
typiskim znamjam wojowanja bu zakopowa wójna a materialowe bitwy z wulkej škodu
při snadnym dobyću krajiny. To potrjechi na přikład Bitwu wo Verdun, Bitwu při
Somme, Bitwy při Soči w dźensnišej Słowjenskej a štyri Flandernske bitwy. Jako
wosebite stopjenja eskalacije płaća płunowa wójna, njewobmjezowana wójna z
podnurjakami – kotraž wuskutkowa 1917 zastup USA přećiwo srjedźnym mocam – a w
zwisku z wójnskim jednanjom stejacy genocid Armenjanow w Turkowskej.

Ruski wustup z wójnskeho jednanja po separatnym měrje z Bolšewikami zmóžni drje
ofensiwu Němskeje w nalěću 1918, ale tež tuta zwosta na kóncu bjez wuspěcha.
Falowace zastaranje přez britisku mórsku blokadu, rozpad zwjazkarjow a wuwiće na
zapadnej fronće za čas stodnjowskeje ofensiwy aliěrowanych wjedźeše k
posudźowanju němskeje wojerskeho wjednistwa, zo bu němska fronta njedźeržomna.
Dnja 29. septembra 1918 informowaše Najwyše wójskowe wjednistwo přećiwo wšěm
dotalnym wozjewjenjam němskeho kejžora a knježerstwo wo bjezwuhladnym połoženju
wójska a sebi přez Ericha Ludendorffa ultimatiwnje žadaše přiměrske jednanja
přewzać. Mócnarski kancler Max von Baden poprosy 4./5. oktobra 1918 aliěrowanych
wo přiměr. Z flotowym rozkazom wot 24. oktobra 1918 chce mórske wójnske
wjednistwo w zmysle „čestneje smjerće“ dotal wobeńdźenu rozsudnu bitwu z
britiskej Grand Fleet pytać, zbudźi pak spjećowanje namórnikow, kotřiž w
přiběracej ličbje přikazy zapowědźa a jako sćěh Nowembersku rewoluciju wubudźa.
Dnja 11. nowembra 1918 naby přiměr w Compiègne płaćiwosć. Měrowe wuměnjenja so w
lětach 1919 do 1923 w Pariskich předměšćanskich zrěčenjach, do kotrychž tež
Versailleske zrěčenje liči postajowachu. Přěhrawarske mocy móžachu jeničce
Bołharsku konstituciju dowójnskeho časa zdźeržeć, Osmaniske mócnarstwo a
Rakusko-Wuherska rozpadnyštaj, w Ruskej so carstwo powali, w Němskej kejžorstwo.

Prěnja swětowa wójna tworješe zakład za fašizm w Italskej kaž tež
nacionalsocializm w Němskej, bu z tym pak tež k předchadnikej Druheje swětoweje
wójnje. Zasudźenjow, kotrež Prěnja swětowa wójna budźeše, a sćěhow hač do
najmłódšeje zašłosće dla płaći wona jako „prakatastrofa 20. lětstotka“. Z njej
skónči so doba (wysokeho) imperializma a započinaše so hač do dźensnišeho
trajace rozestajenje prašenja wójnskeje winy. Tež na kulturnym polu twori Prěnja
swětowa wójna cezuru. Remarqueowe wjelekróć wuznamjenjene frontowe dožiwjenja w
zakopach, mrěće masow a nuzowy přewrót wšědneho dnja tež ciwilneho wobydlerstwa
změni měritka a perspektiwy wuměłcow a spisowaćelow nic jenož w
porewolucionarnych towaršnosćach Sowjetskeho zwjazka a Weimarskeje republiki.

Ze serbskich kulturnych prócowarjow padnychu Jan Rječka, Franc Kral-Rachlowc,
Hajno Jordan a Jurij Delenk.



https://hsb.wikipedia.org/wiki/Hrod%C5%BAi%C5%A1%C4%87o_(W%C3%B3spork)

Hrodźišćo (němsce Gröditz) je hornjołužiska wosadna wjes z 269 wobydlerjemi we
wuchodźe sakskeho wokrjesa Budyšin. Słuša z lěta 1994 k městu Wóspork; hač do
toho bě Hrodźišćo samostatna gmejna z wjesnymi dźělemi Chortnicu, Wichowymi a
Wuježkom.

Wjes leži wokoło 15 kilometrow wuchodnje wokrjesneho města Budyšin wyše rěki
Lubaty, kotraž přeběži tu znatu Hrodźišćansku skału. Srjedźišćo wsy bu załožene
w formje kulowca. Susodne wjeski su Zubornica w sewjeru, Hbjelsk w
sewjerowuchodźe, Wuježk we wuchodźe, Wichowy na tamnym boku skałe w
juhowuchodźe, Njechorń w juhozapadźe, kaž tež Chortnica a Brězecy w
sewjerozapadźe.

K Hrodźišćanskej ewangelskej wosadźe słušeja cyrkwje w Budyšinku, Barće,
Wósporku, Poršicach, Kotecach a Hrodźišću.

Wjes naspomni so k prěnjemu razej pisomnje w lěće 1222 pod mjenom Gradis („hród“
resp. „hrodźišćo“) a přisłuša tuž najstaršim hornjołužiskim městnam. Kónc 19.
lětstotka bě w Hrodźišću po podaćach Arnošta Muki 390 wobydlerjow žiwe, mjenujcy
338 Serbow (87 %) a 52 Němcow. Tehdy so wjes na wuchodnej kromje serbskeho
sydlenskeho rumje namakaše. Arnošt Černik zwěsći 1956 serbski podźěl
wobydlerstwa wot jenož hišće 32 %.

Wot lěta 1903 měješe Hrodźišćo zastanišćo při železniskej čarje Lubij–Bart,
kotraž so 1906 hač do Radworja podlěši, hdźež bě z čaru Budyšin–Wojerecy
zwjazana. W lěće 1972 bu wosobowy wobchad zastajeny a 1973 so čara mjez Lubijom
a Bartom zawrě.



https://hsb.wikipedia.org/wiki/Hra%C5%84ca

Hrańca (němsce Gränze) je wjeska z 51 wobydlerjemi w srjedźišću hornjołužiskeho
wokrjesa Budyšin. Słuša ke gmejnje Ralbicy-Róžant a leži 150 m nad mórskej
hładźinu při Klóšterskej wodźe w serbskich Delanach. Hač do lěta 1957 bě Hrańca
samostatna gmejna, po tym najprjedy wjesny dźěl Sernjan a wot lěta 1974 Róžanta.

Hrańca leži něhdźe dźesać kilometrow wuchodnje Kamjenca a 17 kilometrow
sewjerozapadnje Budyšina w ratarsce wužiwanej łučinje Klóšterskeje wody při jeje
prawym boku. We wokolinje běchu hač do 19. lětstotka rybjace haty.

Susodne wjeski su Sernjany na sewjeru, Hórki na juhowuchodźe, Haty a Nowa Wjeska
na juhozapadźe a Horni Hajnk na zapadźe.

Prěnje historiske naspomnjenje jako knježe sydło Grenicz sta so w lěće 1352.
Młódše alternatiwne mjeno je Rainsdorf, kotrež je přełožk serbskeho, wot
słowjanskeho słowa granica/hranica pochadźaceho mjena (Rain = „hranica, mjeza“).
1486 płaći Hrańca jako sydło ryćerja, nanajpozdźišo wot 1617 ma pak Worklečanske
ryćerkubło ležownostne knjejstwo we wjesce.

W lěće 1884 měješe wjes po Mukowej statistice 49 wobydlerjow, kiž běchu bjez
wuwzaća Serbja. Arnošt Černik zwěsći w lěće 1956 wot 50 wobydlerjow jenož dweju
Němcow. Hač do dźensnišeho so w Hrańcy serbsce rěči.



https://hsb.wikipedia.org/wiki/Hornjo%C5%82u%C5%BEiski_h%C3%B3rski_kraj

Łužiske hory (němsce Lausitzer Bergland, čěsce Šluknovská pahorkatina) je
hórkata srjedźohorinska krajina w sakskej Hornjej Łužicy mjez Sakskej Šwicu na
zapadźe a Łužiskej Nysu na wuchodźe. Na juhu přechadźeja do Łužiskich horin.
Jich němski dźěl - Žitawske horiny - so zwjetša k Łužiskim horam přiličuje. Po
krajinje słušeja tež Šluknowski wuběžk (němsce Schluckenauer Zipfel, Böhmisches
Niederland, čěsce Šluknovsko) k Łužiskim horam. Łužiske hory su dźěl horinskeho
pasma Sudetow.

Łužiske hory su najwjetša granitowa kónčina w srjedźnej Europje. Tuta saha tež
hišće dźensa hač do pólskeho teritorija Hornjeje Łužicy na wuchod wot Łužiskeje
Nysy. Byrnjež kamjenizny poprawom geologisce granodiority byli, je so tola
pomjenowanje Łužiski granit zadomił. Wottwarjowachu a wottwarjuja so jón we
wjacorych skałach a su jako přirodne dźěłowizny daloko rozšěrjne.

Jasnje młódše hač granity su zbytki staršich wulkanow z terciera. Dołhi rjećaz
wulkaniskich horow wot Čěskich Srjedźohorin přez Łužiske horiny pokročuje so we
Łužiskich horach hač k Łužiskej Nysy. Tajke bazaltowe hory su na př. Kotmar,
Lubijska hora a Sedło.

Najwuznamniše geologiske dislokaciske pasmo je Łužiske přesunjenje, při tutym
přesunjenju je so granitowa plečica Łužicy nad pěskowc na juhu sunyła.
Hórnistwowe pospyty we Łužiskich horach běchu njedostatka na rudach dla mało
wuspěšne. Město toho bě tuta kónčina něhdy centrum granitoweje industrije w
Němskej. We formje plesternakow, chódnikowych plečicow, płotowych stołpow,
elementow fasadow a m.w. so tutón material w cyłkownym srjedźoněmskim rumje
namaka.

Powjerchowe formy su jasnje rozčłonkowane. Łužiske hory zestajeja so z třoch
hórskich pasmow, kotrež běža wot wuchoda do zapada. Mjez nimi ležetej dwě
šěrokej dólnej wani. Najsewjerniši hórski rjećaz stupa nahle z Łužiskich honow
horje. Najmarkantniše hory wot wuchoda do zapada su Rubježny hród pola Dažinka
(541 m), Čornobóh (556 m), Lubin (432 m), Mnišonc (447m), Wulki Pichow (499 m),
Honak (němsce: Hoher Hahn) pola Trjechowa (446 m) a Pinč (němsce Klosterberg)
pola Zemic-Tumic (394 m).

Na juhu wot jich leža w dólnej wani: Kumwałd, Wjelećin a Wjazońca. Druhi hórski
rjećaz rozpřestrěwa so wot Běłoboha (499 m) přez Pikowsku horu (486 m), Chołmy
(487 m), Weifaer Höhe (505 m) do Sokolnika, kotryž je z 589 metrami najwyše
wuhorbjenje Łužiskich hór.

Na juhu wot tutoho hórskeho rjećaza leža zaso w dole: Nowosólc-Horni Hródk,
Wopaka, Hołbin, Załom nad Sprjewju a Wołbramecy. Třeći hórski rjećaz twori
zdźěla statnu mjezu z Čěskej a započina so při Kotmarju (583 m), pokroči přez
Schlechteberg (486 m), Taubenberg (458 m), Brandbusch (443 m), Hutberg pola
Wołbramec (503 m), Hoher Hahn pola Langburkersdorfa (528 m) hač k Ungerej (538
m).

Hohwald, ze swojimaj wjerškomaj Sokolnik a Hoher Hahn pola Langburkersdorfa, je
najwjetše zwisowace lěsnišćo (na 30 km²) we Łužiskich horach, tu pada tež
najwjace spadkow a w zymje su tu najwjetše sněhowe wysokosće tuteje kónčiny.
Hłowna rěka we Łužiskich horach je Sprjewja, kotraž so pod Kotmarjom wužórli a
najprjedy wot wuchoda do zapada přez Habrachćicy, Nowosólc-Horni Hródk, Hołbin
hač do Załomja běži. Wottud wobroća so na sewjer a twori mjez Chołmami a Weifaer
Höhe pola Šěrachowa jako šumjaca horinska rěka wuski předrjeńčny doł přez
srjedźny hórski rjećaz. W meandrach přeprěkuje potom sewjernu dólnu wanju pola
Korzyma, Rozwodec a Jiłoc. Tu so w šěršim dole předrěw přez sewjerny hórski
rjećaz započina, a skónčnje docpěwa Budyšin.

Doły Łužiskich hór a južneje Hornjeje Łužicy su husće wobsydlene a zatwarjene.
Hdyž so wot Wjazońcy po B98 a B96 přez doły do Žitawy jědźe, da wostawaš na
něhdźe 60 km dołhej čarje faktisce stajnje w zwisowacym sydlišću, dokelž tu
sydlišća kaž na parlowu šnóru stykane leža a jedne do druheho přechadźa.

Łužiske hory su tež hłowna kónčina Hornjołužiskeje narěče z typiskim jazykowym
Rrr, praja, zo ludźo maja "a Radl a dr Gurgl" (serbsce koło w kyrku) a tu je
tohorunja wjele chěžow ze stołom – domy, kotrež słowjanske kładźite twarstwo a
němske tykowane twarstwo w sebi zjednoćeja.



https://hsb.wikipedia.org/wiki/Hoberski_du%C5%A1an

Hoberski dušan (Thuja plicata, syn.: Thuja gigantea) je štom ze swójby
cypresowych rostlinow (Cupressaceae).

Hoberski dušan je přeco zeleny štom, kotryž docpěje wysokosć wot hač do 50 m. W
kulturje jenož wysokosć wot hač do 25 m docpěje.

Zdónk docpěje tołstosć wot wjace hač 2 m, předewšěm při starych rostlinach.
Skora je čerwjenojta hač ćmowobruna a so w podołhostnych smužkach abo w małkich
platach pušća.

Hałuzy su wopłonjene, wodorunje wotestejace a při rozrybowanju po ananasu
wonjeja. Jich horni bok je błyšćacy zeleny, ale delni bok je šěrozeleny.

Šupiznowe, husto na hałuzy přilěhawe łopjena su tupe njesu krótki kónčk a
docpěja dołhosć wot něhdźe 3 mm.

Kćěje wot měrca hač do apryla. Muske kćenja su małke a žołtojte a steja na
kónčkach hałuzow. Žónske kwětnistwa su zelenojte abo zćeńka čerwjene.

Hable su stołpikate, zrunane a docpěja dołhosć wot 1 hač 2 cm. Wone njesu pjeć
hač šesć porow elastiskich šupiznow. Stołpiki su krótke a křiwjene. Zrałe hable
su brune.

Rostlina je w pacifiskej sewjernej Americe wot južneje Alaski hač sewjerneje
Kaliforniskeje rozšěrjena. Tam štom móže starobu wot wjace hač 500 lět docpěć.

Rostlina so w srjedźnej Europje jako pyšnu drjewinu plahuje. Indienjo zdónki za
totemowe koły wužiwachu.



https://hsb.wikipedia.org/wiki/Handrij_Ny%C4%8Da

Handrij Nyča (němsce Andreas Nitsche; * 17. nowembra 1731 na Židowje, † 18.
julija 1795 w Mengelojcach pola Rychbacha) bě serbski pućowacy, wučenc, sakski
kurwjerchowski dwórski radźićel a swobodny murjer.

Nyčowej staršej běštej Handrij Nyča, wobydler Židowa a Hana Nyčowa, rodź. Mětec
z Bórka. Po nabožinskej wučbje na Židowje, wopytowaše młody Handrij dwě lěće
Gersdorffsku šulu w Delnim Wujězdźe a na to gymnazij w Budyšinje. Po tym
studowaše předewšěm prawnistwo kaž tež filozofiju a chemiju we Wittenbergu a
Lipsku. W Lipsku běše mjez 1755 a 1757 sobustaw Serbskeho prědarskeho towarstwa.
Po wotzamknjenju swojeho studija pućowaše dołho přez Europu, mjez druhim do
Danskeje, Pólskeje, Rakuskeje, Šwicarskeje, Nižozemskeje, Wulkeje Britaniskeje a
předewšěm do Ruskeje, hdźež wuwučowaše jedne lěto dołho filozofiju w Moskwje.

W lěće 1776 kupi wón ryćerkubło Löbensmüh blisko Mengelojc a 1779 zmandźeli so z
Marju, třećej dźowku ruskeho hrabja Soltykowa. W samsnym lěće pomjenuje so
Handrij Nyča na sakskeho dwórskeho radźićela. Nyča bě nahladny a wuspěšny
spěchowar rozšěrjeneho tajneho Zwjazka mystiskich centralistow a wobknježeše
klasiskich a wjele nowišich rěčow.

Handrij Nyča wumrě w lěće 1795 po čuwowej zymicy a bu na Budyskim Serbskim
kěrchowje pohrjebany. Njeměješe swójskich dźěći, adoptowaše pak bratroweho syna
Handrija, kotryž běše pozdźišo załožer hornjołužiskeho zemjanskeho rodu Nyča.



https://hsb.wikipedia.org/wiki/Ha%C5%82zata_j%C4%9B%C5%BEelnja

Hałzata jěželnja (Sparganium erectum, syn.: Sparganium polyedrum (Asch. &
Graebn.) Juz., Sp. ramosum Huds., Sp. ramosum subsp. polyedrum Asch. & Graebn.)
je rostlina ze swójby rohodźowych rostlinow (Typhaceae). Rostlina je we wjele
žórłach swójskej swójbje jěželnjowych rostlinow (Sparganiaceae) přirjadowana.

Hałzata jěželnja je trajne zelo, kotrež docpěje wysokosć wot 2 m. Stołpiki su
hałzate.

Dwulinkowe łopjena su ćmowozelene, třihranite, zrunane, w delnim dźělu
3-róžkate, maja formu mječa a docpěja šěrokosć wot 3 (5) hač do 15 mm. Stołpiki
su rozhałužkowate a hałzata.

Rostlina kćěje wot junija hač do awgusta. Muske a žónske kćenja steja we
wšelakich kulojtych kwětnistwach (pakić) na jednej rostlinje. Muske kćenja steja
na hornich stołpikowych rozhałužkowanjach a maja tři stameny. Žónske kćenja
steja na delnich stołpikowych rozhałužkowanjach a maja wusahowacu pěstu. Kćenja
maja šupiznojte perigonske łopjena.

Płody docpěja dołhosć wot 7 hač do 11 mm, su pysčičkojte, ze šěrokim, połnym,
hornim dźělom. Zrałe płody móžeja hač do 12 měsacow we wodźe płuwać.



https://hsb.wikipedia.org/wiki/Guzal_Sitdykowa

Guzal Ramazanowna Sitdykowa (baškirsce Гүзәл Рамаҙан ҡыҙы Ситдиҡова, rusce
Гузаль Рамазановна Ситдыкова) je sławna baškirska spisowaćelka, basnica,
publicistka a přełožowarka. W lěće 2002 je so přez Čestny diplom Republiki
Baškirskeje wuznamjenjena. Wona je čłonka w spisowaćelskim zwjazku Baškirskeje a
tym Ruskeje. Wona bě předsydka Zhromadźenstwa Baškirskich žonow Republiki
Baškirskeje z lěta 2004 hač do lěta 2011. W lěće 2010 je jeje dźewjata kniha
nastała, a to Čehodla mašina praji "durt-durt"? (baškirsce Машина ниңә
"дүрт-дүрт" ти?)

Guzal apaj je narodźiła 10. junija 1952 we wsy Inzer (baškirsce Инйәр, İnyär,
rusce Инзер, Inzer) Beloreckowy distrikt, Baškirska ASSR, RSFSR, Sowjetski
zwjazk. Wona studowaše w Pedagogiskim studowanišću w Belorecku a potom w statny
wuměłstwowym instituće Čeljabinska. Na spočatku wona dźěłaše jako šulerka w 1.
internatowej šuli Belorecka. Potom wona bě redaktorka beloreckoweho distrikta a
městnych nowinow Ural.

W lěće 1990 Guzal Sitdykowa so je wolena zapósłanc (tehdy hišće ludowy
zapósłanc) w Hornja Rada BašASSR (12. zwołanje). Z lěta 1995 wona powołansce
dźěła w baškirskim parlamenće, Statnym Zhromadźenstwje — Kurultaju Republiki
Baškirskeje (1., 2. a 3. zwołanja). Wona bě předsydka Zhromadźenstwa Baškirskich
žonow Republiki Baškirskeje z lěta 2004 hač do lěta 2011. Guzal apaj tež bě čłon
w Komorje zhromadnosće Republiki Baškirskeje za čas jeje prěnjeho zwołanja.



https://hsb.wikipedia.org/wiki/Gregoriusowe_k%C4%9Brlu%C5%A1owe_kni%C5%BEki

Gregoriusowe kěrlušowe knižki su jedyn z najstaršich hornjoserbskich rěčnych
pomnikow. Jedna so wo rukopis, kotryž pochadźa prawdźepodobnje z lěta 1593. W
lěće 1884 bě jón Hendrich Jordan w Popojcach namakał. Dźensa je tekst wobstatk
Serbskeho kulturneho archiwa w Budyšinje (signatura: MS VI 16 A).

Awtor rukopisa njehodźeše so dotal z wěstosću identifikować, wjele pak rěči za
to, zo jedna so wo katolskeho duchowneho. Na prěnim łopjenu je spóznać připis
Gregorius a spočatk swójbneho mjena (jenož pismik B). W swojim wobšěrnym
pojednanju pokaza S. Wölkowa (2007:8), zo móhło so při tym ewtl. wo Georgiusa
Brenarja jednać. Wěnowany je rukopis Gregoriusej Leisentrittej.

Po rěči rozeznawa so Gregoriusowy rukopis zdźěla wot rěče Warichiusa. Njeje pak
móžno, rukopis rěčnje jasnje lokalizować. Wěste přiznamjenja pak na to pokazaja,
zo pochadźa rukopis ze zapadnych resp. sewjerozapadnych kónčin hornjoserbskeho
rěčneho teritorija.

Cyły rukopis w transliteraciji a transkripciji a jako faksimile originala je w
lěće 2007 S. Wölkowa spřistupniła a wědomostnje komentowała.

Wölkowa, S., Gregoriusowe kěrlušowe knižki a jich pozicija mjez najstaršimi
hornjoserbskimi rěčnymi pomnikami (= Mały rjad Serbskeho instituta 10), Budyšin:
2007.



https://hsb.wikipedia.org/wiki/Great_Glen

Great Glen („wulka dolina“, wot šotisko-gelskeho gleann mhòr; jendźelsce tež
Glen More) je tektoniske łamanje, kotrež běži srjedźa přez Šotisku a dźěli
Šotisku wysočinu do Grampian Mountains a Northwest Highlands. Geologiske łamanje
je seismisce aktiwne. W kóždym lětstotku maja tam wjacore zemjerženja ze
sylnosću wot 4 na Richterowej skali.

W dolinje leža tři dołho rozćehnjene jězory: na zapadźe Loch Lochy, srjedźa Loch
Oich a na wuchodźe najznaćiši šotiski jězor - Loch Ness. Wódny rozwod namaka so
mjez jězoromaj Lochy a Oich: Loch Oich wuliwa so přez rěku Oich do Loch Ness,
kotryž je přez rěku Ness ze Sewjernym morjom we wuchodźe zwjazany. Woda z jězora
Lochy běži do zapadneho směra a wuliwa so blisko města Fort William do mórskeho
promja Loch Linnhe. Tektoniske łamanje pokročuje so hač do Irskeje.

W dolinje Great Glen bu Kaledoniski kanal jako krótki zwisk mjez Irskim a
Sewjernym morjom připrawjeny. Kanal běži paralelnje k rěkam mjez městomaj Fort
William a Inverness a zwjazuje mjenowane tři jězory mjez sobu.



https://hsb.wikipedia.org/wiki/Eurostar

Eurostar je słužba spěšnikow, kotryž zwjazuje London z Parisom a Brüsselom. Ćah
za to Euro-tunl wužiwa.

Z nowembra 2007, hdyž bu dotwarił Channel Tunnel Rail Link w Britiskej, cyła
słužba wužiwa apartajn, spěšne linki kotrež dopušćuja spěšnosće wot hač do
300km/h. Za lěta 2009 Londonowe dwórnišćo je London St. Pancras International;
prjedy bě London Waterloo. Pućowanje wot Londona do Parisa traje minimalnje dwě
hodźinje a 15 minutow (wotwisnje wot ličby druhich słuženych stacijow); wot
Londona do Brüssela jednu hodźinu a 51 minutow. Na rozdźěl wot najwjetšeho dźěla
wšědnych spěšnikow je nuznje, zo so zapisuja do lisćiny za nastupišćo kotrež za
druhich pućowacych njeje přistupne.

Ćahi so twarja wot ALSTOM na bazy francoskich TGV-ćahow. Material je na spočatku
Trans-Manche Super Train (TMST) rěkał. Elektriskej systemaj železnicy w
Francoskej a Jendźelskej stej rozdźělnej, tuž ćahi buchu specialnje přiměrjene
tak zo móžeja jěć na woběmaj čaromaj prjedyž dotwarjenje linki Channel Tunnel
Rail Link, kotraž wužiwa samsny system kaž w Francoskej.



https://hsb.wikipedia.org/wiki/Etru%C5%A1%C4%87ina

Etrušćina, rěč antikskich Etrušćanow, je mortwa a mysteriozna rěč: hačrunjež
znajemy wurjekowanje rěče, dokelž naš alfabet z etruskeho pochadźa, znajemy
jenož woznam mało słowow. Wjele Romjanow znaješe etrušćinu, ale bohužel pisachu
jara mało wo tutej rěči.

Etrušćenjo hižo mějachu literaturu, a jich rěč znajmjeńša měšnicy hač do lěta
410 wužiwachu. Ale nětko je jich rěč zwjetša wěc někotrych słowow na rowach a
wazach.

Najdlěši tekst, kotryž je nam znaty, je Liber Linteus, kniha z płata z 1300
słowami. Nichtó njemóže ju čitać. Kniha bu jako wobwjaz mumije w Egyptowskej
namakana.

Najdlěši dwurěčny tekst su Tafle z Pyrgi, w etrušćinje a fenicišćinje. Wobsteji
jenož z 40 słowow a etruski tekst njeje posłowny přełožk fenicišćiny. Štyrceći
słowow jasnje njedosaha, zo by rěč wobknježiło.

Struktura abo gramatika etrušćiny je zdźěla jasna. Na kóždy pad njeje
indoeuropska rěč, ale je snadź daloka kuzina.

Po Helmut Rix (→ Lit.) móžeja w Etrušćinje sćěhowace pady rozeznawać (V steji w
sćěhowacym za wokal):

Plural so při substantiwach z pomocu sufiksa -(V)r resp. -χva/-cva/-va/-ua
markěruje. Pluraliske markěrowadło steji před kazusowym markěrowadłom.

Njeeksistuja w Etrušćinje žane wosobowe kóncowki, ani numerus (singular abo
plural) subjekta so njewoznamjenjatej.

Werbalne nomina so přez wutworja: -u (rezultat), -θ (runočasnosć), -as
(předčasnosć), -e (infinitiw).

Etrušćinu maja za izolowanu rěč: najebać slědźenja wjacorych rěčespytnikow a
amaterow, nichtó dotal njenamaka přiwuzne etrušćiny, wothladane wot hišće
njeznaćišeje lemnišćiny a retišćiny. Etrušćina bě snadź čłon rěčneje swójby,
kotraž bě před přichadom Indoeuropjanow před 4000 lětami wot Italskeje hač do
Anatoliskeje rozšěrjena.

Etruščenjo něhdy knježachu nad Romjanami (hač do lěta 509 př.n.l.č.), mjeztym
toho Romjanam swoje pismiki a cyfry wučachu. Ale skónčnje Romjenjo dobychu a
knježachu nad Etruščanami (a druhimi krajemi wokoło Srjedźozemskeho morja).
Etrušćenjo wuknjechu łaćonšćinu a počasu zabywachu swoju rěč.

Etrušćina bě wšědna rěč hač do lěta 200 př.n.l.č. a bě liturgiska rěč hač do 5.
lětstotka po n.l.č. Poslednje znate wužiće etrušćiny pochadźa z lěta 410, hdyž
měšnicy etrušćinu rěčachu, zo bychu błysk přećiwo zapadnym Gotam wołali.

Z etrušćiny pochadźeja slědowace łaćonske słowa: antenna, aprilis, arena, scena,
taberna, tunica, autumnus, littera, mantissa, mundus, persona, popolus.



https://hsb.wikipedia.org/wiki/Dwojo%C5%82opjenata_%C4%8Desni%C4%8Dka

Dwojołopjenata česnička (Scilla bifolia) je rostlina ze swójby hromakowych
rostlinow (Asparagaceae).

W někotrych žórłach so do swójby hyacintowych rostlinow (Hyacinthaceae) abo
lilijowych rostlinow (Liliaceae) přirjaduje.

Dwojołopjenata česnička je trajne zelo, kotrež docpěwa wysokosć wot 10 hač do 20
cm a ma zwjetša jenož dwě łopješce.

Łopjena su linealne-lancetojte a docpěwaja šěrokosć wot 3 hač do 15 mm. Wone so
z kćenjemi jewja a su něhdźe tak wysoke kaž kwětnistwo.

Kćěje wot měrca hač do apryla. Kćenjowe łopješka docpěwaja dołhosć wot 5 hač do
10 mm. 2 hač 8 zruna stejacych kćenjow je njebjomódre, rědko běłe abo róžojte,
hwěžkojte.

Płód je třihranaty kapslowy płód, kotryž wobsahuje ćěmnobrune symjenja z
požitnym, běłym wolijowym ćěłom. Tute wolijowy čeło mrowje přiwabuje.

Rosće w łučinowych lěsach, na łučinowych łukach, w lisćowych lěsach a
sadowcowych łukach blisko lěsow. Preferuje čerstwe abo włóžne, wutkate pódy.

Rostlina je w srjedźnej a južnej Němskej, w Alpach, w južnej a juhowuchodnej
Europje rozšěrjena.



https://hsb.wikipedia.org/wiki/Drobna_wjerba

Drobna wjerba (Salix repens) je rostlina ze swójby wjerbowych rostlinow
(Salicaceae). Dalše serbske ludowe mjeno je wjerbica.

Drobna wjerba je bohaće rozhałuzowany kerk, kotryž docpěwa wysokosć wot 30 hač
do 100 cm.

Hałuzy su postupowace hač zrunane, ćeńke a najprjedy slěbro-židźane kosmate,
pozdźišo njeprawidłownje so wobnažuja.

Łopjena su jenož krótko stołpikate, a to něhdźe 3 mm. Łopjeńcy su lancetojte hač
eliptiske, cyłokromne a docpěwaja dołhosć wot 5 cm a šěrokosć wot 2 cm, na
woběmaj kóncomaj kónčkojte abo na spódku skulojćene. Wone su na hornim boku
židźane kosmate, ale so wobnažuja, su šěrozelene hač zelene, su na delnim boku
husto kosmate a židźane błyšćace. Pódlanske łopjena su wusko-lancetojte.

Kćěje wot apryla hač do meje. Rostlina je dwudomna. Micki so krótko před lisćom
jewja. Zrunane muske micki docpěwaja dołhosć wot hač do 1,5 cm. Jich nošne
łopješka maja žołty spódk a ćmowy kónčk. Próšniki su purpurowe, pozdźišo žołte.
Žónske micki su stołpikate a docpěwaja dołhosć wot hač do 1 cm. Płódniki su
dołho stołpikate a kosmate. Kćenja wobeju splahow wobsahuja 1 nektarij.

Rostlina je w Europje a zapadnej a centralnej Aziji rozšěrjena, při čimž wot
Portugalskeje a sewjerneje Španiskeje, přez Francosku, britiske kupy a južnu
Norwegsku hač do Finskeje, Baltikuma, Pólskeje a na wuchod hač do Urala, a na
juh wot sewjernje Italskeje hač do Słowjenskeje wustupuje. Ale faluje w južnych
regionach europskich južnych połkupow.



https://hsb.wikipedia.org/wiki/Dorni%C4%8Da%C5%82ka

Dorničel (Prunus spinosa) je kerk ze swójby róžowych rostlinow (Rosaceae). Dalše
ludowe mjena su: wulki hłohonc, dornyk a raćešin. Jeho płód je dorničałka.

Dorničel je lětozeleny, ćernjaće wuhotowany, wotstejace a husto rozhałuzkowany
kerk abo małki štom, kotryž docpěwa wysokosć wot 1 hač do 3 (3,5-4,5) m.
Rostlina je zmjerzkokruta.

Młode hałuzy na spočatku su kosmate, ale skerje so wobnažuja, maja čerwjenojtu
skoru, kotraž w starosće čornje.

Łopjena su měnjate, zubate a docpěja dołhosć wot 2 hač do 4 cm (5 cm) a su dołho
stołpikate.

Kćěje wot apryla hač do meje (wot měrca hač do apryla). Kćenja steja po jednym
abo po dwěmaj, su krótko stołpikate, kćěja dołho před wućěrjenjom lisća a
docpěja šěrokosć wot 1 hač do 1,5 cm. Wone su dwusplažne, maja dwójny kćenjowy
přikryw a su pjećličbne. Keluch je njenahladny. Krónowe łopješka docpěja wulkosć
wot 5 hač do 8 mm a su běłe. Stameny su něhdźe 20.

Póčkaty płód je kulowaty, nimale čorny, módrje zwobručowane docpěje wulkosć wot
10 hač do 15 mm. Póčka docpěje wulkosć wot 8 hač do 9 mm, je kulojta a so
njewotdźěluje wot zeleneho, kisałeho płodoweho mjasa. Płody zrawja wot septembra
hač do oktobra.

Dorničel z štyrikróćnej sadu chromozomow płaći jako pochadna forma slowčiny
(Prunus domestica), kotraž ma šěsćkróćnu sadu chromozomow. Druha pochadna forma
je bombawka (Prunus cerasifera) z dwójnej sadu chromozomow.

Dorničel je w Europje z wuwzaćom sewjera a sewjerowuchoda, w małej Aziji,
Kawkazu, sewjerozapadnej Africe rozšerjeny. W Alpach hač do wysokosćow wot 1000
m wustupuje.



https://hsb.wikipedia.org/wiki/Domjaca_wjerjebina

Domjaca wjerjebina (Sorbus domestica) je štom ze swójby róžowych rostlinow
(Rosaceae).

Domjaca wjerjebina je w lěće zeleny štom, kotryž docpěwa wysokosć wot 8 hač 15
(20) m.

Měnjate, dołho stołpikate łopjena su pjerkate. 13-21 łopješkow su
dołhojće-eliptiske, na hornim boku čerstwozelene, nahe, na delnim boku zwjetša
na hłownych nerwach kosmate a jenož w hornjej połojcy rězane a docpěwaja dołhosć
wot 5 cm a šěrokosć wot 2 cm. Cyłkowne łopjency docpěwaja dołhosć wot hač do 25
cm a šěrokosć wot 10 cm.

Kćěje wot meje hač do junija. Kćenja docpěwaja šěrokosć wot něhdźe 1,5 cm a
steji po šěsćoch hač po dwacećoch we wokołkowych pakićach a su běłe abo sylnje
čerwjenojte. Wone přijomnje wonjeja.

Jědźny jabłukowy płód je krušwojta abo kulojta, žołty, na słónčnym boku často
čerwjeny. Wone su dołho stołpikate a docpěwaja wulkosć wot 1,5 hač 4 cm.
Čerstwje žnjete płody słodźa hłucho a nakisal. Hakle po dlěšim chowanju bywaja
tróšku ćěstojte a so hodźa jako sad jěsć.

Rostlina je wot sewjerozapadneje Afriki, po iberiskej połkupje a Balkanje hač do
Małkeje Azije rozšěrjena. W Němskej předewšěm so w regionach z plahowanjom wina
plahuje.



https://hsb.wikipedia.org/wiki/Dnister

Dnjestr (ukrainsce Дністер/Dnister, rumunsce Nistru, rusce Днестр/Dnjestr) je
1352 kilometrow dołha rěka na juhozapadnej Ukrainje a w Moldawskej, kotraž je na
něhdźe 500 kilometrach pławna a běži do Čorneho morja. Jedna so wo dźesatu
najdlěšu rěku cyłeje Europy.

Wužórli so blisko městačka Turka w sewjernym dźělu ukrainskich Lěsnych Karpatow
něhdźe 15 kilometrow wuchodnje pólskeje hranicy a běži najprjedy do sewjerneho a
potom zwjetša do wuchodneho směra přez Lwiwsku oblasć. Za starym wjerchowskim
městom Halyč započina charakteristiski, hač do 160 metrow hłuboki Dnjestrowski
kanjon z wjele rěčnymi kolenami, stejacymi pod přirodoškitom. W tutym wotrězku
je so rěka hłuboko do Podolskeje platy zarězała. Za něhdyšej osmanisko-pólskej
namjeznej twjerdźiznu Chotyn twori Dnjestr něhdźe 140 kilometrow dołhi
Nowodnistrowski spjaty jězor. W srjedźnym běhu je Dnjestr přirodna hranica
najprjedy mjez Ukrainu a Moldawskej a potom mjez Moldawskej a separatistiskej
Přidnjestrowskej republiku, kotrejež stolica Tiraspol so jako najwjetše město
při Dnjestrje na wuchodnym brjoze rěki namaka. Blisko městačka Majaki wuliwa so
Dnjestr z deltu do 40 kilometrow dołheho Dnjestrowskeho limana, zaliwa Čorneho
morja.



https://hsb.wikipedia.org/wiki/DeyziDoxs

DeyziDoxs je wuspěšna serbska nu metal-metalcore skupina, kiž liči so k
najznaćišim skupinam Łužicy. Skupina so wuznamjenja přez wjelestronsku hudźbu,
při kotrejž tworitej nu-metal a metalcore jenož zakład. Dla wliwow hip-hopa kaž
tež funka a ludoweje hudźby, je DeyziDoxs jedna z najinowatiwnišich skupin
Łužicy. Na temy bohate teksty su za připosłucharja lochko přistupne, dokelž
jednaja wo wšědnych problemach a začućach. Wosebitostka je pak tež předźěłanje
serbskeje problematiki, kiž so w tutej formje pola druhich skupin jenož zrědka
namaka.

DeyziDoxs je jedna z mało skupin, kotraž je tež nadregionalnje znata. Wo tym
swědča hižo wjacore koncerty w susodnej Pólskej a Čěskej.

W lěće 2001 bu skupina wot Mariana Wjenka, Daniela Bětnarja, Marka Njeka, Tomaša
Jurka a Mareka Rjelki (wšitcy šulerjo serbskeho gymnazija) załožena. Hišće w
juliju samsneho lěta měješe skupina swój prěni wustup. Twjerdy zwuk tehdy hišće
přewahowaceho "cross-over" pokazowaše hižo na to, do kotreho směra so wona
wuwije. W tutym času stachu so tež jeje intro a wosebite kostimy za wustupy ze
znamjenjom skupiny. Hač do nalěća 2003 měnještaj so husćišo wobsadka kaž tež
hudźbny směr skupiny. Tak so DeyziDoxs we wonym nalěću ze směrom předstaji,
kotryž běše přewinył "cross-over" a je dźensa hišće markantny za skupinu.
Kwalita spěwow njetrjeba so přirunowanja ze znatej ameriskej skupinu Korn bojeć.
Hač do dźensnišeho je jich hudźba wo něšto twjerdša, ale w zasadźe njeje so wo
wjele změniła.



https://hsb.wikipedia.org/wiki/Dalmaciska

Dalmaciska (serbochorwatsce Dalmacija/Далмација, italsce Dalmazia) je
geografiska a historiska krajina při wuchodnym pobrjoze Jadranskeho morja,
kotraž słuša dźensa zwjetša do Chorwatskeje. Region, kiž dźensa hižo žanoho
oficielneho statusa nima, saha wot kupy Pag na sewjeru hač ke Kotorskemu zaliwej
w Čornej Horje. Južny dźěl Dalmaciskeje mjezuje na sewjerowuchodźe z Bosniskej a
Hercegowinu.

Najwuznamniše dalmaciske města su wot sewjera do juha Zadar (italsce Zara),
Split (Spalato) a Dubrovnik (Ragusa), při čimž je Split z wotstawkom najwjetše.
Před přibrjohom je wjele mjeńšich a wjetšich kupow, z kotrychž su Krk, Cres,
Brač, Hvar a Korčula najwažniše. Wone běchu w zańdźenosći dla wulkeho wliwa
Bjenatkow přewažnje italskeho razu. Hač do dźensnišeho je na někotrych kupach
italskorěčna mjeńšina žiwa.

Mjeno Dalmaciskeje bě hižo w 1. lětstotku znate a pochadźa wot ilirskeho kmjena
Delmatow. Rozsah regiona je so přez lětstotki přeco zaso změnił, tak zo słušachu
druhdy tež dźěle dźensnišeje Bosniskeje, Albanskeje a samo Serbiskeje k tomu. W
16. lětstotku dobychu Osmanojo najwjetši dźěl Dalmaciskeje hač na Dubrovnik,
kotryž wosta dale njewotwisny hač do lěta 1809.



https://hsb.wikipedia.org/wiki/Cho%C5%A1%C4%87owc

Chošćowc (Cytisus scoparius, syn.: Spartium scoparium L., Genista scoparia (L.)
Lam.; Sarothamnus scoparius (L.) Wimm. ex W.D.J. Koch) je rostlina ze swójby
łušćinowcow (Fabaceae).

Chošćowc je w lěću zeleny kerk, docpěje wysokosć wot 1 hač do 2 m. Jeho hałuzy
su hranite, prutojte a zwjetša zrunane. Młode hałuzy su tróšku židźane kosmate,
pozdźišo nahe.

Měnjate łopjena su třiličbnje pjerite. Łopješka su owalno-lancetojte, přilěhawje
kosmate a docpěja dołhosć wot něhdźe 1 cm.

Wón kćěje wot meje hač do junija (julija). Kćenja su złotožołte, steja na 1 cm
dołhich stołpikach po jednym abo po dwěmaj w łopjenowych rozporach a docpěja
dołhosć wot hač do 2,5 cm. Jich kćenjowe łopješka su 4 cm dołhe, płone, na
kromje kosmate, hewak nahe. Próškowe łopješka su kaž časnikowe pjera zakulene.

Płody su wopłonjene łušćiny, kotrež docpěja dołhosć wot hač do 5 cm. Jeli zrałe
su čorne.

Chošćowc je w zapadnej, južnej a srjedźnej Europje rozšěrjeny. We wuchodźe a
sewjerje su rědki, dokelž wón ma mału twjerdosć přećiwo mrózej.



https://hsb.wikipedia.org/wiki/Chinski_pra%C5%BEerowc

Chinski pražerowc (Metasequoia glyptostroboides) je rostlina ze swójby
cypresowych rostlinow (Cupressaceae). Wona je jenička recentna družina w rodźe
(Metasequoia), kotraž bu w namjeznym regionje prowincow Szechuan a Hupeh w lěću
1941 namakana. Ale hižo w lěću 1940 buchu zbytki z terciera namakane.

Po někotrych žórłach so do swójby ćisowcowych rostlinow (Taxodiaceae)
přirjaduje.

Chinski pražerowc je w lěću zeleny, spěšnje rosćacy štom, kotryž docpěje
wysokosć wot 20 hač do 35 (60) m. Króna je prawidłownje kehelojta a čumpata. Wón
je přećiwo mrózej kruty. Zdónk je tołsty. Skora je na spočatku ćmowobruna,
pozdźišo šěra.

Płone jehły su jasnozelene, kónčkojte, mjechke a steja w dwěmaj rjadomaj na
přećiwostejnych krótkich wurostkach. Wone docpěja dołhosć wot 1 hač do 3 cm.
Nazymske barbjenje je złote abo zerzawe. Jehły z krótkimi wurostkami w nazymje
wotpadnu.

Kćěje w meji. Rostlina je jednodomna. Muske kćenja steja w hač do 10 cm dołhich
pakićach, mjeztym zo žónske kćenja su njenapadne. Wisace hable su kulowate hač
jejkojte a docpěja dołhosć wot něhdźe 2 (2,5) cm. Wone wobsteja z jenož małko,
jara šěrokich šupiznow. Zrałe hable su ćmowobrune. Wone wot nowembra hač do
decembra dozrawja.



https://hsb.wikipedia.org/wiki/Brunokyrkowy_l%C4%9Bniwc

Brunokyrkowy lěniwc (Bradypus variegatus) je družina ze swójby třiporstowych
lěniwcow (Bradypodidae).

Brunokyrkowy lěniwc docpěwa wulkosć mjez 47 a 75 centimetrow a wahu wot 2,5 hač
do 5,0 kilogramow. Małka kulowata hłowa njenjese žanej zwonka widźomnej wuši,
dokelž tutej stej pod kožu schowanej. Wopuš je jenož rudimentarny. Koža ma huste
spódnje kosmy . Wyše tych su dlěše a jasnje hrubiše, swětłobrune hač brune
barbjene, kosmy. Hłowa je ćmowšo barbjena hač wostatne ćěło. Wotwisnje wot
dopadnjenja swětła so koža błyšći nazeleń, štož so hodźi na symbiozu z algowej
družinu, kotraž je w koži žiwa, wróćo wjesć. Tuta symbioza słuži po zdaću
tarnowanju před žernymi njepřećelemi. Wjeršk kože leži, kaž při wšěch lěniwcach,
na brjuchu. Tak móže dešćowa woda lěpje wotběžeć. Ruki su jasnje dlěše hač nohi.
Na rozdźěl wot dwojoporstowych lěniwcow kónča ruki brunokyrkoweho lěniwca w
třoch palcach. Palcy kónča w hóčkatych pazorach, při čimž kóžda srjedźna je
powjetšena. Zuby wopřimjija 18 čronowcow. Róžkowe zuby a krajaki brunokyrkowy
lěniwc nima. Čuch je wosebje wysoko wuwity.

Wón je we wulkich dźělach subtropiskeje a tropiskeje srjedźneje a centralneje
Južneje Ameriki rozšěrjeny. Jeho hłowny rozšěrjenski teritorij wobsahuje
sewjernu Argentinsku, Boliwisku, Brazilsku, Kolumbisku, Kosta Riku, Ekwador,
Honduras, Nikaraguwu, Panamu, Paraguay, Peru ale tež Venecuelu. Tam wobydli
włóžnoćopłe dešćikowe lěsy, zwjetša w bliskosći wodźizny.

Brunokyrkowy lěniwc je čisty rostlinožračk. Nimo łopjenow a młodych wurostkow
žerje tež płody a korjenje. Ćěło je so na niski podźěl na žiwnych wutkow cyroby
přiměrił, přez to zo je přeměnu maćiznow na minimum pomjeńšił. Wón ma
wjacekomorowy žołdk, w kotrymž bakterije pomhaja, cyrobu nimale dospołnje
zwužitkować.

Dokelž je we wysokim měrje na jeho žiwjenski rum přiměrjeny, reaguje jara
čućiwje na mylenja. Zničenja tropiskich dešćikowych lěsow je při tym najwjetši
problem. Družina steji w Čerwjenej Lisćinje IUCN jako "mało wohrožena".



https://hsb.wikipedia.org/wiki/Br%C4%9Bzyna

Brězyna (němsce Brösa) je hornjołužiska wjes ze 197 wobydlerjemi wobydlerjemi,
kotraž słuša wot lěta 2013 k Malešanskej gmejnje.

Wona leži na lěwym boku Lubaty napřećo Hućinje a zapadnje dróhi, zwjazowaceje
Budyšin a Nisku. Mjez Brězynu a zapadnje ležacym Klukšom namakaja so wjacore
rybjace haty. Sydlerskostawiznisce je Brězyna rozšěrjeny nawsowc, štož je hač do
dźensnišeho derje spóznawać.

Wjes naspomni so k prěnjemu razej w lěće 1433 jako Cleynen Bresin („Mała
Brězyna“), k lěpšemu rozeznawanju wot njedaloko ležaceje staršeje Brězynki,
kotraž so tehdy jako Bresin pomjenowaše. Znajmjeńša ze 17. lětstotka běše tu
ryćerkubło, kotrež wšak sčasami k Hućinjanskemu kubłu słušeše.

Brězyna měješe po Mukowej statistice we 1880tych lětach 226 wobydlerjow, z nich
211 Serbow (93 %) a 15 Němcow. W lěće 1925 běchu nimale wšitcy wobydlerjo
ewangelskeje konfesije a do Hućiny zafarowani.

Po ludličenju w lěće 2011 bydlachu we wsy 199 wobydlerjow w přerěznej starobje
wot 46,6 lět (Sakska: 46,4).



https://hsb.wikipedia.org/wiki/Bolborcy

Bolborcy (prjedy tež Bolboricy, němsce Bolbritz) su hornjołužiska wjes ze 123
wobydlerjemi, kotraž słuša wot lěta 1999 k wulkemu wokrjesnemu městu Budyšinej.

Bolborcy leža na wysokosći wot 211 metrow nad mórskej hładźinu něhdźe šěsć
kilometrow sewjerozapadnje Budyskeho stareho města a njedaloko zwjazkoweje
awtodróhi 4. Přez Bolborcy běži mała rěčka, kotraž je přitok Miłkečanskeje wody.
215 metrow wysoka hórka při sewjernej kromje Bolborc rěka Parla (němsce
Perleberg); w zapadźe leži 243 metrow wysoka Husitowa hora.

Susodne wjeski su Horni Wunjow w sewjerowuchodźe, Błohašecy w juhowuchodźe,
Janecy w juhozapadźe a Lešawa w zapadźe.

Při južnej skłoninje hórki Parla namakachu rownišća ze zažneje železoweje doby,
kotrež słušachu prawdźepodobnje k bliskemu sydlišću. W 11. a 12. lětstotkomaj
běše w dźensnišej wjesce hižo wodowy hród, kotrehož powostanki su hač do
dźensnišeho spóznajomne.

Městno naspomni so w lěće 1283 k prěnjemu razej jako knježe sydło bratrow
Gerhardus a Johannes de Bolberitz, kotrajž słužeštaj Mišnjanskemu biskopej.
Ležownostne knjejstwo měješe hač do 20. lětstotka Bolborčanske ryćerske kubło,
ke kotremuž słušachu tež ležownosće we wjacorych wsach wokoliny, na přikład w
něhdźe sydom kilometrow zdalenym Wulkim Wosyku. Sydlerskostawiznisce płaća
Bolborcy jako nawsowc. Stare kubło namaka so w sewjerozapadnym dźělu wsy.

Bolborcy běchu do 1969 samostatna gmejna z wjesnymi dźělemi Błohašecy, Nowe
Błohašecy, Debrikecy a Janecy a zjednoćichu so potom ze susodnej Słonej Boršću
ke gmejnje Słona Boršć-Bolborcy. Tuta gmejna dóńdźe w lěće 1994 k Małemu
Wjelkowej, kotryž so 1999 do Budyšina zagmejnowaše.

W lěće 1834 mějachu Bolborcy 98 wobydlerjow. Arnošt Muka ličeše w 1880tych
lětach hižo 145 wobydlerjow, mjez nimi 136 Serbow a jenož dźewjeć Němcow. Podźěl
serbsce rěčacych na wobydlerstwje je wot toho časa wotebrał.

Wobydlerska ličba Bolborčanskeje gmejny přiběraše w prěnjej połojcy 20.
lětstotka pomałku wot 360 (1910) na 406 (1939). Krótko po druhej swětowej wójnje
měješe gmejna samo 494 wobydlerjow, štož wotpowěduje podźělej přesydlencow wot
něhdźe 20 procentow. Tute wuwiće měješe přidatny negatiwny wliw na situaciju
serbskeje rěče w Bolborcach.

Bolborčenjo su wot časa reformacije přewažnje ewangelscy a přisłušeja Hodźijskej
wosadźe.



https://hsb.wikipedia.org/wiki/Boha%C4%8Des%C4%87_Bjedrich_Ponich

Bohačesć Bjedrich Ponich (němsce Ehregott Friedrich Pannach; * 8. meje 1761 w
Malešecach, † 1826 we Łuću) bě serbski farar a załožer tak mjenowaneje
Ponichoweje knihownje.

Wón narodźi so jako syn fararja Pětra Ponicha a wo 13 lět młódši bratr Samuela
Bohuwěra Ponicha w ewangelskej wosadnej wsy Malešecach. Po studiju teologije we
Wittenbergu, hdźež běše z čłonom Serbskeho prědarskeho towarstwa, nastupi w lěće
1809 zastojnstwo jako farar we Łuću, hdźež wukřći mjez druhim młodeho Jana
Arnošta Smolerja. Ponich skutkowa hač do swojeje smjerće w lěće 1826 w małej
holanskej wosadźe.

Ponich zběraše mnóstwo serbskich rukopisow, wotpisowaše je a nahromadźi sej tak
drohotnu knihownju z něhdźe 70 titulemi. Po jeho smjerći kupi farar Budyskeje
Michałskeje cyrkwje Handrij Lubjenski knihownju za tři tolerje, zo by ju
Serbskemu prědarskemu towarstwu w Lipsku k dispoziciji stajił. Handrij Zejler
prosy pak w lisće dnja 11. decembra 1827 Lubjenskeho, žadnu knihownju w
Budyšinje wobchować, zo by so tež wot bywšich sobustawow towarstwa wužiwać
móhła. Na to so wona pod mjenom „Ponichowa knihownja“ w kapalni Michałskeje
cyrkwje zaměstni. Pozdźišo bu z njeznatych přičin tola do Lipska dowjezena.



https://hsb.wikipedia.org/wiki/Bahnowa_njezapomni%C4%8Dka

Bahnowa njezapomnička (Myosotis scorpioides) je družina swójby wódrakowych
rostlinow (Boraginaceae).

Bahnowa njezapomnička je trajne zelo, kotrež docpěwa wysokosć wot 10 hač do 100
cm.

Stołpiki su na spódku zwjetša ležace, korjenjace, mjeztym zo su deleka wotstejo
kosmate a horjeka přilěhawje kosmate.

Łopjena su lancetojte a docpěja dołhosć wot 2 hač do 10 cm a šěrokosć wot 5 hač
do 20 mm.

Kćěje wot meje hač do septembra. Kćenja docpěja wulkosć wot 6 hač do 10 mm a
njesu žołtu rynčku. Wone steja w na spočatku zakulenym kwětnistwje, kotrež nima
łopješka. Keluch je přilěhawje kosmaty a nima hokate kosmy. Króna je na spočatku
čerwjenojta, pozdźišo njebjomódra a docpěje šěrokosć wot 4 hač do 8 mm.

Próškowe łopješka su w krónowej rołce schowane. Na zachodźe k rołce je město
toho rynka z pjeć žołtych šupiznow. Dla formoweje a barboweje podobnosće z
woprawdźitymi próškowymi łopješkami so insekty přiwabjeja. Naraz zadźěwa, zo so
móžeja małke insekty do kćenjow zadobywać.

Nektar na spódku jenož 3 mm dołheje rołki so móže wot pčołkow, mjetelow a wjele
družinow muchow docpěć.



https://hsb.wikipedia.org/wiki/Ba%C4%87o%C5%84

Baćoń (němsce Storcha) je hornjołužiska wjeska w srjedźišću sakskeho wokrjesa
Budyšin. Leži 202 metraj nad mórskej hładźinu wyše doliny Čornicy a słuša z lěta
1994 ke gmejnje Hodźij. Baćoń je katolska cyrkwinska wjes.

Wjeska namaka so w hornjołužiskej pahórčinje při wuchodnej kromje něhdźe 210
metrow wysokeho kopca nad dolinu Čornicy. Hłowna dróha wot Haslowa do Chrósćic
wjesku wot wuchoda do zapada přeprěkuje. Wokoło Baćonja namakaja so najwunošniše
pódy stareho Budyskeho wokrjesa.

Susodne wjeski su Nowy Łusč (gmejna Bóšicy) w sewjeru, Wutołčicy (gmejna
Njeswačidło) w sewjerowuchodźe, Haslow we wuchodźe a Čornecy w juhozapadźe.

Na Baćonskich honach nadeńdźechu mjez druhim sudobjo bjez wuška z bronzoweje
doby a we wjesce samej słowjansku sydlensku jamu z keramiku a sekeru z 12.
lětstotka. W lěće 1799 namakany hornc wobsahowa Dźěwinske, Mišnjanske a
hornjołužiske pjenjezy z doby mjez 1191 a 1200, štož na to pokaza, zo
eksistowaše na městnje Baćonja hižo w tym času sydlišćo při wažnej wikowanskej
dróze Via regia.

Prěnje historiske naspomnjenje jako Batin je z lěta 1380. Do němčiny přełožena
forma městnostneho mjena jewi so hakle 1658 k prěnjemu razej. Mjeno pochadźa pak
wot zwěrjaceho pomjenowanja a so na geografiske połoženje wysoke nad Čornicu
poćahuje – z wuhladom kaž z baćonjaceho hnězda –, pak přińdźe wot staroserbskeho
předmjena Bata (Batin jako „sydlišćo Baty“).

W lětach 1882–87 natwarichu na iniciatiwu towarstwa Cyrila a Metoda z pomocu
darjenskich pjenjez ze serbskeje ludnosće nowogotisku Baćonsku cyrkej
„Jězusoweje wutroby“. W lěće 1889 wotewri so prěnja Baćonska šula. Do toho běchu
šulerjo ze wsy do Čornec chodźili. Wot lěta 1892 je Baćoń wuchadźišćo
křižerskeje procesiony do Radworja.

Hač do lěta 1962 bě Baćoń samostatna gmejna z wjesnymi dźělemi Haslowom,
Pozdecami, Libonjom a Čornecami. 1980 zawrěchu šulu, tak zo chodźa Baćonscy
šulerjo wot toho časa pak do Chróšćanskeje, pak do Hodźijskeje šule.

Po Arnošta Mukowej statistice měješe Baćoń we 1880tych lětach 89 wobydlerjow,
mjez nimi 88 Serbow a jenož jedyn Němc. Arnošt Černik zwěsći 1956 serbskorěčny
podźěl wobydlerstwa Baćonskeje gmejny wot hišće 70,9 %.

W lěće 1925 bě mjez 92 wobydlerjemi 79 katolskich a 13 ewangelskich. Katolscy
wěriwi přisłušachu wot něhdźe 1600 hač do lěta 1911 Chróšćanskej wosadźe.
Nowonatwarjena Baćonska cyrkej bě wot 1887 z filialu Chróšćanskeje wosady a
płaći wot lěta 1911 hač do dźensnišeho jako wosadna cyrkej. Katolska kapałka w
Smochćicach je Baćonska filiala. Ewangelscy wobydlerjo słušeja k Njeswačanskej
wosadźe.

Baćonska wosadna cyrkej Jězusoweje wutroby natwari so w lětach 1882–87 po tym,
zo bě so Towarstwo Cyrila a Metoda w lěće 1869 za nowotwar serbskeje cyrkwje
rozsudźiło. Dokelž njesmědźachu po rozsudźe biskopstwa kolektu za nazběranje
trěbnych pjenjez wužiwać, organizowachu wulku darjensku akciju w Serbach. Nasta
na najwyšim dypku wjeski wot Drježdźanskeho architekta Gustav Hermann
Knothe-Seeck planowana, do juha wusměrjena nowogotiska pseudobazilika z 49
metrow wysokej wěžu, kiž je hižo wotdaloka widźeć. W pobóčnymaj cyrkwinskimaj
łódźomaj namakaja so Marijiny wołtar, dalši wołtar ze słowjanskimaj swjatymaj
Cyrilom a Metodom a pěskowcowa postawa swjateho Bena.



https://hsb.wikipedia.org/wiki/B%C4%9B%C5%82y_klon

Běły klon (Acer saccharinum) je štom ze swójby mydłowcowych rostlin
(Sapindaceae).

Po druhich žórłach zarjaduje so do swójskeje swójby klonowych rostlinow
(Aceraceae).

Běły klon je w lěće zeleny štom, kotryž docpěwa wysokosć wot 15 hač do 20 (30)
m.

Přećiwostejne łopjena su hłuboko pjećlapate a docpěwaja dołhosć a šěrokosć wot 8
hač do 15 cm. Wone su wótro rězane, na hornim boku čerstwozelene a na delnim
boku slěbrošěre. Nazymske barbjenje je žołte.

Kćěje w měrcu. Zelene hač čerwjenojte kćenja so dołho před zazelenjenju lisća
jewja. Wone steja w hustych promjenjach. Žónske kćenja su dołho stołpikate a
njesu čerwjene pěsty. Muske kćenja su krótko stołpikate.

płodysu křidłate worjechi. Jich křidleška su zhibnjene a tupokućikaće jedyn k
druhemu steja. Płody w juniju zezrawja.

Pochadźa z sewjerneje Ameriki, hdźež wot wuchodneje a centralneje sewjerneje
Ameriki a wulkich jězorow hač do Texasa wustupuje. Štom so w Europje w
zelenišćach, parkach a zahrodach plahuje.



https://hsb.wikipedia.org/wiki/August_Bebel

Ferdinand August Bebel (* 22. februara 1840 w Deutz pola Kölna; † 13. awgusta
1913 w Passugg, Šwicarska) bě socialistiski němski politikar a publicist. Wón bě
jedyn ze załožerjow němskeje socialdemokratije a płaći hač do dźensnišeho k jeje
wuznamnym historiskim wosobinam. Skutkowaše jako wliwapołny parlamentownik a
awtor za čas němskeho kejžorstwa. Jeho popularita so w přimjenach „kejžor
Bebel“, „přećiwny kejžor“ a „dźěłaćerski kejžor“ wotbłyšćuje.

Přez lětdźesatki dźěłaše wusko hromadźe z Wilhelmom Liebknechtom, z kotrymž
załoži w lěće 1869 Socialdemokratisku dźěłaćersku stronu (SDAP). Za čas
represionow přećiwo socialistam za čas Bismarcka sta so z wodźacej wosobu
socialdemokratije. Wot 1892 bě jedyn z dweju předsydow Socialdemokratiskeje
strony Němskeje (SPD). W sćěhowacych lětach reprezentowaše w stronje marxistiske
lěhwo.

Za čas swojeho politiskeho skutkowanja bydleše Bebel hłownje w Lipsku a
Berlinje.



https://hsb.wikipedia.org/wiki/Astronomiska_do%C5%82hos%C4%87

Astronomiska dołhosć dypka na zemskim powjerchu wotpowěduje jeho geografiskej
dołhosći, njenastupa wšak jeho poziciju, ale jeho lotowy směr. Je kut mjez
meridianowej runinu dypka a meridianowej runinu w Greenwichu, a w samsnej měrje
diferenca wobeju hwězdneju časow (městny hwězdny čas minus greenwichowy hwězdny
čas).

Mjeno „astronomiska dołhosć“ pochadźa z toho, zo wona – kaž tež astronomiska
šěrokosć – da so jenož přez astronomiske měrjenja („astr. postajenje pozicije“)
zwěsćić. Astronomiska dołhosć resp. šěrokosć rozeznawa so wot geografiskeje
dołhosće resp. šěrokosće wo wliw lotoweho wotchilenja. Lotowe wotchilenje
předstaja wotchilenje městneje wertikale wot jeje idealneho (přez hory/dołow
njemyleneho) směra.

Lotowe wotchilenje je přez masowych njeprawidłownosćow zemskeho ćělesa wuměnjene
a móže we wysokich horach něhdźe 50" (0,005°) docpěć (hlej tež geoid). Jeho
komponenće (sewjer-juh a wuchod-zapad) woznamjenjutej so zwjetša z formlowymaj
znamjenjomaj ξ a η.

Mjez astronomiskej šěrokosću a dołhosću a jeju geografiskimaj (lěpje:
elipsoidiskimaj) ekwiwalentomaj wobsteji pócah

φ ′ = φ + ξ {\displaystyle \varphi '=\varphi +\xi } λ ′ = λ + η / c o s
{\displaystyle \lambda '=\lambda +\eta /cos} φ {\displaystyle \varphi }

Za dokładne geoidowe postajenje so lotowe wotchilenje na tak wjele kaž móžno
městnach trjeba, a astronomiskej koordinataj φ´, λ´ stej srědk, zo by jo
postajiło. Pyta so z uniwersalnym instrumentom (astronomiski teodolit) abo z
cenitowej kameru přestorkowanski dypk podlěšeneje lotoweje linije na hwězdnišću
(„astronomiski“ abo „woprawdźity cenit“); jeho njebjeskej koordinataj
(rektascensija a deklinacija) datej so potom direktnje do hódnotow φ´, λ´
přeličić.



https://hsb.wikipedia.org/wiki/Aprikozowc

Aprikozowc (Prunus armeniaca) je sadowy štom ze swójby róžowych rostlinow. Druhe
serbske mjeno je marulowc. Jeho płód rěka aprikoza.

Aprikozowc je w lěću zeleny štom, kotryž docpěwa wysokosć wot 4 hač do 8 (10) m.

Měnjate łopjena su hładke, nahe, šěroko-jejkojte hač wutrobojte, prědku wótre a
docpěwaja dołhosć wot 5 hač do 10 cm a šěrokosć wot hač do 9 cm. Wone su rězane,
prědku kónčkojte a zwjetša njesu 2 jasnej žałzowej horbikaj na maksimalnje 7 cm
dołhim stołpiku.

Kćěje wot měrca hač do apryla. Kćenja so před zelenjenjom łopjenow jewja. Wone
su běła, wonka čerwjenojte, nimale sedźace a docpěwaja přeměr wot něhdźe 2,5 cm.
Keluch je krótši hač króna.

Wot junija so kulowate hač jejkojte, sćeńka kosmate, něhdźe 3 cm tołste, žołte,
zdźěla čerwjenje přeběžane póčkate płody z typiskim šowom wuwiwaja. Jich póčka
je hładka a wopłonjena a so hodźa lochko wot płodoweho mjasa wotdźělić.

Rostlina je domjaca w zapadnej Aziji, ale tež w teritoriju srjedźneho morja
často wustupuje. Ale so w srjedźnej Europje plahuje, při čimž w Europje
njewodźiwja.



https://hsb.wikipedia.org/wiki/Apioideae

Apioideae su podswójba znutřka swójby wokołkowych rostlinow (Apiaceae abo
Umbelliferae). Z wjace 400 rodami a 3500 družinami su na formach najbóle bohata
podswójba.

Kladogram wot Apiaceae z Apioideae a druhimi podswójbami wokołkowych rostlinow
(Apiaceae):

W podswójbje Apioideae je wjace 400 rodow a něhdźe 3500 družinow. Moderne
přepytowanja z gentechniskimi metodami pokazuja, zo starodawna na morfologiji
płodow bazowaca klasifikacija znutřka podswójby w šěrokich dźělach njetrjechaca
być dyrbi a je k wjele njemonofyletiskim (přir. kladistika) skupinam wjedła.
Rozdźělenje podswójby do tribusow a rodow je tohodla w běhu a aktualnje předmjet
intensiwneho botaniskeho slědźenja. Z Anthony R. Magee u. a. 2010 słušeja tež
rody něhdyšich Saniculoideae jako dwaj tribusaj Steganotaenieae a Saniculeae
sem.

Podswójba Apioideae so tuchwilu do 21 tribusow rozrjaduje a někotre rody hišće
njejsu do žaneho tribusa zarjadowane (po Steven R. Downie u. a. 2001, F.-J. Sun
u. a. 2004, A. R. Magee u. a. 2009), přidatne informacije su „Germplasm
Resources Information Network“ , „The Plant List - A working list of all plant
species“a „The Euro+Med Plantbase - the information resource for
Euro-Mediterranean plant diversity“ wuwzate) (wuběrk na rody):



https://hsb.wikipedia.org/wiki/Anton_Nawka

Anton Nawka (* 20. septembra 1913 w Radworju; † 4. apryla 1998 w Budyšinje) bě
serbski spisowaćel, přełožowar, redaktor a wučer.

Anton Nawka narodźi so 1913 jako syn wučerja Michała Nawki w Radworju. Wot 1920
wopytowaše wón Radworsku ludowu šulu a wot 1924 gymnazij w Budyšinje. Po maturje
1933 poda so Nawka na studij žurnalistiki, stawiznow a ekonomije do Berlina a
Wrócławja. W lětomaj 1937 a 1938 studowaše wón prawa na Krakowskej uniwersiće a
běše wot 1938 při wobchodnej akademiji w Poznanju přistajeny. W lěće 1941 bu
Nawka do wójska sćehnjeny a pušći so 1945 ze sowjetskeje jatby. Po tym, zo
skutkowaše w nowozałoženej Domowinje, studowaše wón mjez 1946 do 1949 stawizny
na uniwersiće w Poznanju. Mjez 1949 a 1954 běše wón wučer na Serbskej wyšej šuli
w Budyšinje a wot 1954 docent na Serbskim wučerskim wustawje. Z politiskich
přičin zhubi 1958 tute přistajenje a bu korektor w redakciji Noweje doby. Wot
lěta 1968 skutkowaše jako swobodnje tworjacy spisowaćel, bu 1972 redaktor
Płomjenja a lektor w Ludowym nakładnistwje Domowina. Nawka zemrě 1998 w
Budyšinje.

Hižo jako redaktor dowójnskeho Serbskeho studenta pisaše Nawka powědančka a
basnje. Wulke zasłužby zdoby sej Nawka z přełožkami ze swětoweje literatury, kaž
na přikład Goriotec nan Balzaca abo Hrabina Kozelska Kraszewskeho kaž tež z
přełožkami wjace hač dwaceći dźiwadłowych hrow.

Nawka bu 1965 z literarnym mytom Domowiny, 1970 z rjadom „Zasłużony dla Kultury
Polskiej” a z čestnym znamješkom pólskeho zjednoćenstwa ZAIKS wuznamjenjeny. W
lěće 1995 spožči so Antonej Nawce Myto Ćišinskeho.

Zhromadnje z mandźelskej Helenu, rodź. Juraszek z Berlina, kotruž bě w lěće 1934
jako student žurnalistiki zeznał, měješe štyrjoch dźěći. Wón zemrě w starobje 84
lět w Budyšinje a bu na tamnišim Mikławšku pochowany.



https://hsb.wikipedia.org/wiki/Amazonas

Amaconas (portugalsce Rio Amazonas, w hornim běhu Rio Solimões) je wulkorěka na
sewjeru Južneje Ameriki, kotraž přeprěkuje něhdźe 300 kilometrow južnje ekwatora
Amaconasowu nižinu z najwjetšim tropiskim dešćowym lěsom swěta. Wón je na wodu
najbohatša rěka na swěće a wobsahuje při wuliwje do Atlantiskeho oceana wjace
wody hač slědowace sydom rěkow a něhdźe 70 króć wjace hač Ryn. Po Nilu je
Amaconas ze 6.448 kilometrami druha najdlěša rěka na zemi.

Wón nastanje na wuchodźe Peruwa ze žórlicow Marañón a Ucayali a běži potom
hłownje do wuchodneho směra přez zwjetša njewobsydlene kónčiny. Najwjetše město
při rěce je Iquitos z 400.000 wobydlerjemi. Blisko brazilskeho milionoweho města
Manaus wuliwa so wotlěwa Rio Negro do wjacore kilometry šěrokeho Amaconasa.
Manaus sam při rěce njeleži. Sewjernje města Belém wuliwa so rěka z 200
kilometrow šěrokej deltu do Atlantiskeho oceana. Přerězny wotběh do oceana
wučinja 206.000 m³/s a wotpowěduje 17 % wšěch přiběhow swětowych oceanow.



https://hsb.wikipedia.org/wiki/Alpski_s%C5%82%C3%B3dki_d%C5%BAe%C4%87el

Alpski słódki dźećel (Hedysarum hedysaroides) je rostlina ze swójby łušćinowcow
(Fabaceae).

Łopjena su njeporowje pjerite a maja hač do 10 porow (9-21) owalnych abo
lancetojtych, cyłokromatych, nahich, horjeka ćěmnozelenych, deleka jasnozelenych
łopješkemi. Łopješka docpěwaja dołhosć mjezy 10 a 30 mm. Pódlanske łopjena su
kóžkojte, brune a hač nad srjedźišćom zarostowane.

Wón kćěje wot julije hač do awgusta. Kćenja su jaskrawje purpurčerwjene, docpěja
dołhosć wot 2 cm, su najčasćišo wisace a sedźa po 10-50 w na kóncu stejacym
kiću. Króna docpěje dołhosć mjezy 15 a 20 mm a je čerwjenofijałkojta. Čołmik je
dlěši hač křidleško a chorhojčka. Keluch je zwonojty.

Korjentne boblije wobsahuja dusyk zwjazowace bakterije. Je jedna najbóle
hódnotnych Alpskich picowanskich rostlinow z wysokim wutkom na bělkowinje a
tuku. Hačrunjež je lochko hórkojty, wón bu rady wot skotu žrany. Ale wón
hubjenje wudźeržuje sylne pasenje; lěpje wón so hodźi k dobyću wot syna
(syčenje).



https://hsb.wikipedia.org/wiki/Alfabet_guarani%C5%A1%C4%87iny

Alfabet guaranišćiny (guaranisce achegety) je do dalokeje měry fonetiski
alfabet, kotryž so za pisanje guaranišćiny wužiwa, kotraž so předewšěm w
Paraguayju a jeho susodnych krajach rěči.

Šěsć pismikow "A", "E", "I", "O", "U", "Y" předstaja wokale. Warianty z tildu su
wotpowědowace nazale. Apostrof " ' " (Puso mjenowany), předstaja laryngalny
kyrkowy łusk. Wšě dalše pismiki (inkluziwnje "Ñ", "G̃" a digraf) su konsonanty.

Łaćonske pismiki B, C a D wužiwaja so jenož jako dźěl digrafa, mjeztym zo so F,
Q, W, X a Z scyła njewužiwaja. Pismik "L" a digraf "RR" wužiwatej so zwjetša
jenož w słowach, kotrež su ze španišćiny wupožčowane, přez španisku fonetiku
wobwliwowane abo su njewokalne napodobnjowanje zwukow. Španiski digraf "LL" so w
guaranišćinje njewužiwa.

Pismiki z tildu wot "E", "I", "U", "Y" a "G" w pismach ISO Latin-1 k dispoziciji
njesteja. Pismik "G" z tildu samo jako předzhotowjena pismikowa kombinacija w
znamješkowej sadźbje njeje. W digitalnych wokolinach, w kotrychž tute glyfy
njejsu k dispoziciji, so tilda často hłownemu pismikej postponuje ("E~", "I~",
"U~", "Y~", "G~") abo so wersija z cirkumfleksom wužiwa ("Ê", "Î", "Û", "Ŷ",
"Ĝ").

Akut "´" so jako diakritiske znamješko wužiwa, zo by přizwukowanje (muanduhe)
pokazowało. Jeli so žadyn akcent njestaja, so poslednja złóžka přizwukuje.
Přikłady: syva [sy'va] ("čoło"), áva ['ava] ("włosy"), tata [ta'ta] ("woheń"),
tái [taj] ("popjerjeny").

Hač do španiskeho dobyća Južneje Ameriki w 15. lětstotku, Guaraní pismo
njemějachu. Prěnje guaraniske teksty buchu wot jezuitskich misionarow pod
wužiwanjom łaćonskeho alfabeta napisane. Měšnik Antonio Ruíz de Montoya
dokumentowaše rěč mjez druhim w swojimaj knihomaj Tesoro de la lengua guaraní
(Guaranisko-španiski słownik, ćišćana w lěće 1639) a Arte y bocabvlario de la
lengua guaraní (kompendij gramatiki a słownik, ćišćany w lěće 1722).

Alfabet a pisanje, kotrež buštej w tutymaj zažnymaj knihomaj wužiwanej, běštej
inkonsistentnej a stej so signifikantnje wot moderneho alfabeta a moderneho
pisanja rozeznałoj. W lěću 1867 zasadźi Mariscal Francisco Solano López, tehdyši
prezident Paraguayja, wuběrk za regulowanje spisowneje rěče. Ale wuběrk njebě
wuspěšny.

Pismo bu w jeho dźensnišej formje w lěće 1950 wot rěčneho kongresa guaranišćiny
w Montevideo na iniciatiwje wot Reinaldo Decoud Larrosa zrjadowane. Tutón
standard woblwiwowaše so přez notaciju mjezynarodneho fonetiskeho alfabeta a
wužiwa so nětko wšudźe w Paraguayju.

Při wšěm hišće eksistuje njepřezjednosć mjez literatami wo detailach tutoho
standarda. Někotři eksperća měnja, zo digraf "CH" měł so do "X" změnić a pismik
"G" z tildu so přez jednory "G" narunać a tilda měła na susodny wokal přeńć.

Guaraniske mjeno za alfabet, achegety, je neologizm, kotryž bu z a-che-ge (mjena
prěnich třoch pismikow) a ty, kotryž "zeskupjenje", "ansambl" woznamjenja,
wutworjeny.



https://hsb.wikipedia.org/wiki/Adansonia_digitata

Afriski wopiči chlěbowc (Adansonia digitata) je štom ze podswójby Bombacoideae
znutřka swójby šlězowych rostlinow (Malvaceae). Rostlina je charakteristiska za
afrisku sawanu.

Afriski wopiči chlěbowc je štom. Zdónki su relatiwnje krótke a móžeja jara
tołste - tuž hač do 10 m - być a so hižo blisko zemje rozhałuzuja. Wone móžeja
wysokosć wot 25 m abo wjace docpěć a přeměr wot hač do 12 m. Forma króny jara
wariěruje.

Łopjena su wulke. Wone so jedyn raz w lěće krótko před dešćowym časom zazelenja,
so w štyri tydźenjach wuwiwaja, ale so po dešćowym času wotmjetaja. Za čas 9
měsacow štom móže nahi być.

Pjerkate łopješka su sedźace abo krótko stołpikate a docpěja dołhosć wot 5 hač
do 15 cm a šěrokosć wot 1,5 hač do 7 cm. Wone maja 12 hač 18 pódlanskich
žiłkowych porow a su cyłokromne.

Kćěje w dešćowym času. Wulke kćenja su běłe a so jenož za 24 hodźiny pukaja.
Wone so wot njetopyrjow wopróšuja.

Płody su kórkojte a docpěja dołhosć wot něhdźe 50 cm. Jich skorpawa je
drjewjana. Płodowe žro je suche a jědźne. Jich płodowe mjaso je słódkojte a so
wot wjele družinow zwěrjatow česći. Symjenja wobsahuja wolij.

Rosće w suchich, połpušćinojtych regionach. Wustupje předewšěm na kromje Sahary,
ale tež w južnej Africe. Najčasćišo je rozšěrjeny we wysokosćach wot 450 hač 600
m. Družina faluje w regionach centralnoafriskeho dešćoweho lěsa.



https://hsb.wikipedia.org/wiki/1._serbska_kulturna_brigada

1. serbska kulturna brigada je kulturny cyłk serbskich gymnaziastow, kotryž so
dnja 25. januara 1949 załoži. Wona wuńdźe ze serbskeho młodźinskeho hibanja po
druhej swětowej wójnje a je zwjazana z wuwićom prěnjeje gymnazialneje šule
serbskeho ludu. Natwarjejo na kulturne tradicije šulskeje młodźiny wobsteji
brigada dźensa z měšaneho chóra, rejowanskeje skupiny a orchestra. Někak 90
młodostnych w starobje 15 do 20 lět su sobustawojo kulturneho ćělesa, kiž so
kóždu srjedu a někotryžkuli kónc tydźenja a w lětnych zwučowanskich lěhwach w
mjenowanych spartach schadźuja.

Wosebite wjerški za šulerjow a nawodow w poslednich lětach: K 50. róčnicy
załoženja Serbskeho gymnazija předstaji kulturna brigada dwě prapremjerje:
"Łužisko-serbsku bjesadu" Bjarnata Krawca a zhromadnje z dźiwadłowej skupinu
młodźinsku spěwohru "Fecer". W jutrownym času 1998 spěwaše chór brigady wurězki
z počasowych oratorijow H. Zejlerja a K. A. Kocora. W lěće 1999, k jeje 50.
narodninam wuhotowa swjedźenski koncert z prapremjeru sceniskeje swity "Prjed
hač lipa kćě" Günthera Schwarzy. Spočatk januara 2000 słyšachu Serbja prěni raz
Krawcowu "Hodownu spěwohru" z lěta 1919, chór brigady z orchestrom a solistami
SLA ju předstaji a lěto na to wospjetowa. We wobłuku swjatočnosćow k
1000-lětnemu jubilejej Budyšina swjatki lěta 2002 spěwaše zhromadnje z druhimi
prapremjeru chóroweje sinfonije "1000 lět Budyšin" wot G. Schwarze.

Na najwšelakoriše koncerty přiwabja kulturna brigada připosłucharjow w dwurěčnej
Łužicy, ale tež za hranicami. Tak na přikład zarjaduje so brigada do
tradicionalnych nazymskich a hodownych koncertow, přeprošuje so ke kulturnym
wjerškam wosadow a gmejnow, je sobuorganizator beneficnych koncertow, wobdźěli
so na chórowych wurisanjach kaž na přikład w Moskwje a Walesuabo wustupi w Praze
a Warnoćicach. Trójce bu brigada we wobłuku "Młodźina hudźi" ze Sakskeje do
Badensko-Württembergskeje delegowana.

1. serbska kulturna brigada wuznamjeni so 1972 z mytom Ćišinskeho druheje
rjadownje a 1997 z mytom Domowiny za dorost.



https://hsb.wikipedia.org/wiki/%C5%BDo%C5%82ty_h%C3%B3rkowc

Žołty hórkowc (Gentiana lutea) je rostlina ze swójby hórkowcowych rostlinow
(Gentianaceae).

Žołty hórkowc je 50 hač 140 cm wysoka, šěrozelena, sylna wjacelětna zelišćowa
rostlina. Wona docpěwa šěrokosć wot 60 cm.

Łopjena su módrozelene, přez křiž napřećostejne a maja pjeć hač sydom wobłukojte
nerwy. Wone su owalne a docpěwaja dołhosć wot hač do 30 cm.

Złotožołte, krótko stołpikate kćenja steja w třojo- hač dźesaćikćenjowym
njeprawym wokołku, kotrež w rozporach škličkojtych wysokich łopjenow rostu.

Rostlina rosće jara pomału a kćenje hakle ze dźesać lětami, móže so pak 40 hač
60 lět stari. Kćenja su přirunajo z druhimi encianowymi družinami jara jednory
tworjene. Nektar so wotamknjenje poskićuje. Króna je likojta hač hwěžkojta a hač
do spódka 5-6-kónčkata.

Tuta družina je w Alpach a druhich hórstwa wot srjedźneje a južneje Europy
rozšěrjena.

Korjenje so za zhotowjenje hórkowcoweho palenca wužiwaja. Hórke maćizny wotedaće
slinow a žołdčiny pozbudźuja, při čimž amarogentin je najbóle hórka znata
přirodna maćizna. Wón hišće w židšenju wot 1:58 000 000 hórko słodźi.



https://hsb.wikipedia.org/wiki/%C5%BDm%C3%B3rc

Žmórc abo Šmórc (němsce Schmoritz) je 412,4 metrow wysoka hora, kotraž słuša k
sewjernemu hórskemu rjećazej Łužiskich horow a leži njedaloko Budyšina.

Susodnej horje stej tróšku wyši Lubin w zapadźe a niši Lubjenc w
sewjerowuchodźe. W juhowuchodźe přizamknje so Čornobóski rjećaz. Pod Žmórcom
leža wsy Bónjecy w sewjerozapadźe, Lubjenc w sewjeru, Splósk we wuchodźe,
Chójnica w juhowuchodźe a Chójnička kaž tež Kózły w juhu. Wjeršk namaka so na
teritoriju Budestečanskeje gmejny.

Na Žmórcu nadeńdźe so kamjentny, dwójny kołojty nasyp ze zornowcowych blokow,
kotrehož twarcy znaći njejsu. Nutřkowny nasyp ma přeměr wot 60 do 90 metrow a
wysokosć wot hač do 3 metrow. Wonkowny nasyp měri wokoło 170 metrow w přeměrje.
W srjedźišću nutřkowneho koła namaka so kumštnje wuhrjebana jama, kotraž so jako
rubježna jama mjenuje. Po powědkach bě hród na wjeršku něhdy přez tajny tunl z
Budyskim starym městom zwjazany.

Při wurywanju w lětach 1904–06 namaka Richard Needon tam mjez druhim železowu
žahlinu, wuhlo, powostanki małych škrěwakow a keramiku. Cyły kompleks je husće
zarosćeny a steji wot lěta 1971 jako zemski pomnik pod škitom.

W lěće 1584 kupi město Budyšin wjesku Lubjenc hromadźe ze Žmórcom jako narunanje
za zhubjeny Lubin a wužiwa hórski lěs wot tutoho časa jako hajniski rewěr.



https://hsb.wikipedia.org/wiki/%C5%BDiwin

Žiwin (serbsce tež Žiwiny, němsce Hochstein abo Sibyllenstein) je z nimale 449
metrami najwyši wjeršk Zapadołužiskeje pahórčiny juhozapadnje Kamjenca a
Halštrowa. Lěsojta hora namaka so mjez Mohornom na zapadźe, Kamjentnej horu na
sewjeru, Kinčom na wuchodźe a Ramnowom na juhu a je wo 200 metrow wyša hač na
wuchodźe ležaca hornjołužiska krajina. Južnje jeje wjerška běži zwjazkowa
awtodróha 4 (Drježdźany–Zhorjelc) přez tak mjenowanu Porchowsku horu.

Při skłoninach Žiwina so dwě wažnej rěce tutoho regiona wužórlitej, mjenujcy
Čorny Halštrow na wuchodnym, Porchowskim boku a Rědora při juhozapadnym boku
blisko sydlišća Rědorica (Röderbrunn). W lěsu njedaloko Rědoricy namaka so
woblubowany wulětny hosćenc Luchsenburg.

Na wjeršku hory namaka so markantna šěsć do wósom metrow wysoka dwójna skalizna
z łužiskeho granodiorita, hdźež běše prawdźepodobnje předstawizniske swjatnišćo.
Jako najwyši dypk wokoliny je wjeršk Žiwina hižo wotdaloka widźeć a hodźeše so
tuž za nabožne zaměry. Cyły rjećaz Žiwina funguje jako zapadna makroklimatiska
mjeza Hornjeje Łužicy a zdobom jako wódny rozwod.



https://hsb.wikipedia.org/wiki/%C5%BDelezniska_%C4%8Dara_Lubij%E2%80%93Radwor

Železniska čara Lubij–Radwor (čo. 6581) bě pódlanska čara mjez Lubijom a
Radworjom w Sakskej, kotraž bě prěnjotnje planowana jako wuchodny wotrězk
Sakskeje sewjerowuchodneje železnicy. Tuta měješe wjesć z Lubija přez Wóspork a
Radwor hač do Kamjenca a dale do Ryzawy. Čara bě zwjazana z čaru
Drježdźany–Zhorjelc w Lubiju a z Budysko-Wojerowskej čaru w Radworju.

Sakski krajny sejm projekt železniskeje čary do Wósporka w měrcu 1892 schwali.
Twarjenske dźěla zahajichu so potom dnja 1. apryla 1894. Twarjenje njebě z
wulkimi problemami zwjazane, dokelž wjedźeše čara přez krajinu podłu Lubaty, tak
zo móžachu čaru Lubij–Wospórk hižo dnja 1. awgusta 1895 přepodać.

Kónc 19. lětstotka załožichu so wokoło Wulkeje Dubrawy nowe wulkozawody kaž
Margarećina hěta, kotrež trjebachu bórze železniski zwisk, zo bychu swoje
produkty lěpje transportować móhli. Natwar noweje čary z Wósporka přez Wulku
Dubrawu do Radworja so 14. junija 1900 schwali a twar zahaji so 1. oktobra 1902.
Jeničke wjetše twarjenje na čarje bě 170 metrow dołhi wiadukt nad Lubatu pola
Hrodźišća z dźesać wobłukami. Dnja 10. nowembra 1903 so wotrězk Wóspork–Bart
wotewrě, twar čary mjez Bartom a Radworjom so pak dliješe. Tam zahajichu so
twarske dźěła hakle 7. měrca 1905. Trěbnej běštej wulki móst nad Sprjewju a
nowotwar Radworskeho dwórnišća jako křižowanišćo z Wojerowskej čaru. Cyłkowna
čara Lubij–Radwor so 1. meje 1906 zahaji.

Dnja 27. meje 1972 so wosobowy wobchad mjez Lubijom a Bartom zastaji, w nazymje
samsneho lěta tež na zbytnej čarje do Radworja. Čara Lubij–Bart so hižo 1973
wottwari, mjeztym zo jězdźachu nakładne ćahi wot Barta do Radworja hišće hač do
lěta 1994. 1997 zawrě so Hućinjanske dwórnišćo a dnja 15. awgusta 1998 posledni
wotrězk čary mjez Hućinu a Radworjom. Kolije so hač do lěta 2004 wottwarichu.



https://hsb.wikipedia.org/wiki/%C5%BDelezniska_%C4%8Dara_Drje%C5%BEd%C5%BAany%E2%80%93Zhorjelc

Železniska čara Drježdźany–Zhorjelc (čo. 6212) je wuznamna dwukolijowa čara we
wuchodnej Sakskej. Wjedźe přez Hornju Łužicu, z Drježdźan přez Biskopicy,
Budyšin a Lubij do Zhorjelca. Wona je z dźělom paneuropskeho koridora III.:
Brüssel–Köln–Drježdźany–Wrócław–Krakow–Lwiw–Kijew.

We Warnoćicach wotbočuje čara do Kamjenca. Jeje podlěšowanje do Pěrna je dźensa
zawrjena.

Z Biskopic wjedźe železniska čara do Wjazońcy a dale do Žitawy. Něhdyša čara do
Kamjenca so w lěće 1998 zawrě, wot lěta 2004 su kolije wottorhane.

Budyšin bě do zawrjenja čarow do Žandowa a Wojerec hornjołužiske železniske
křižowanišćo. Čara do sewjera je so mjeztym wottwariła.

Z Lubija wjedźetej čarje do Habrachćic a do Žitawy. Kolije něhdyšeje čary do
Radworja so w lěće 2004 wottorhachu a něhdyša čara do Budestec bu demontowana w
lěće 2008. Na ćělesu tuteje čary natwarichu kolesowansku šćežku přez Kumwałd.

Ze Zhorjelca wjedu čary do Berlina, Nikriša (a Žitawy), Zawidowa, Węglinieca (a
Wrócławja) a do Wałbrzycha.



https://hsb.wikipedia.org/wiki/%C5%A0wicarski_klon

Šwicarski klon (Acer opalus) je štom abo kerk ze swójby mydłowcowych rostlinow
(Sapindaceae).

Po někotrych žórłach je swójbje klonowych rostlinow (Aceraceae) přirjadowany a
ma wědomostne mjeno Acer opulifolium.

Šwicarski klon je w lěće zeleny štom abo kerk, kotryž docpěwa wysokosć wot 12 m
(8-15 m, 15-20 m).

Skora je na spočatku čerwjenojće brune, pozdźišo ma hrube, na kromach so rózno
zhibowace šupizny, kotrež po wotpadnjenju oranžobrune blaki zawostajeja.

Přećiwostejne łopjena maja tři hač pjeć zhruba tupje karbowanych lapow a su na
hornim boku ćmowozelene a na delnim boku šěrozelene a mjechko kosmate. Wone su
dołho stołpikate a docpěwaja šěrokosć wot 6 hač do 10 (12) cm.

Kćěje wot měrca hač do apryla. Žołte kćenja so před łopjenami jewja a steja w
sedźacych wokołkowych pakićach a so před łopjenami jewja. Zdźěla su dwusplažne a
zdźěla su jednosplažne.

Płody su worješki na tołstym stołpiku a njesu prawokutnje hač wótro wotstejacej,
róžojće-zelenojtej hač čerwjenobrunej křidlešce.

Rostlina je w južnym Čornym lěsu, Šwicarskim jura, Alpach, Cevennen, Pyrenejach
a juhozapadnej Europje rozšěrjena.



https://hsb.wikipedia.org/wiki/%C5%A0pika%C5%82y

Špikały (němsce Spittel) su hornjołužiska wjeska ze 56 wobydlerjemi we wuchodźe
Budyskeho wokrjesa a słušeja z lěta 1994 k městu Wóspork.

Najwyše ležacy dźěl Wósporka namaka so w hornjołužiskich zahonach něhdźe 15
kilometrow wuchodnje Budyšina při sewjernym boku hory Byčin. Susodne wsy su
Nosaćicy na sewjerowuchodźe, Chrapow na wuchodźe, Walowy za Byčinom na juhu,
Wujezd na juhozapadźe a Čornjow na zapadźe. Wuchodnje wsy běži zwjazkowa dróha
178 (Wóspork–Žitawa–Liberec).

Mały kulowc naspomni so k prěnjemu razej w lěće 1345 jako Spital a tři lěta
pozdźišo jako sydło knjeza Herman von dem Spital. Ležownostne knjejstwo měješe
wot 16. do 19. lětstotka Nosaćiske ryćerkubło. Ewangelscy wěriwi słušachu
znajmjeńša ze 16. lětstotka ke Ketličanskej, z lěta 1679 pak k Nosaćiskej
wosadźe. Tam chodźachu Špikałske dźěći tež do šule.

Po Mukowej statistice mějachu Špikały we 1880tych lětach 161 wobydlerjow, mjez
nimi 148 Serbow (92 %) a 13 Němcow. Arnošt Černik zwěsći 1956 serbskorěčny
podźěl wobydlerstwa Špikałskeje gmejny wot jenož hišće 31,2 %.



https://hsb.wikipedia.org/wiki/%C5%A0i%C5%A1katy_dub

Šiškaty dub (Quercus robur) je štom ze swójby bukowych rostlinow (Fagaceae), z
roda dubow (Quercus).

Šiškaty dub je lětozeleny štom, kotryž ma najčasćišo krótki, sylny kmjen a
docpěje wysokosć wot 30 hač do 40 m. Móže starosć wot 600 hač do 700 lět
docpěwać. Šiškaty dub je zymokruty.

Ma sylne hałuzy a hustu, šěroku krónu. Młode hałuzy su šěrozelene abo šěrobrune.

Skora je tołsta, po dołhosći hłuboko rozpukana a ćěmnošěra. Kmjen docpěje
tołstosć wot 2 m.

Łopjena su lapate, měnjate, jara krótko stołpikate (wot 2 hač do 7 mm). Łopjency
su wopak jejkojte a docpěja dołhosć 10 hač do 15 cm a šěrokosć wot 5 hač do 8
cm, na wšěm boku z 5-6 kulojtymi buchtami a cyłokromnymi lapami. Zwjercha su
ćmowozelene, błyšćate, wot spody jasniše a na žiłkach kosmate.

Šiškaty dub kćěje wot apryla hač do meje. Kćenja su njenahladne a steja w
jednosplažnych kwětnistwach. Rostlina je jednodomna. Muske micki steja kopate na
spódku młodych wurostkow w čumpatych, wisacych kłosach, docpěja dołhosć wot 2
hač do 4cm, su žołtozelene. Žónske kćenja steja na kónčku młodych wurostkow w
dołho šiškatych, 1- hač do 3-kćenjowych kłóskach. Młode duby počinaja hakle w
starosći wot 15-20 lět za kćeće zrałe być.

Šiškaty dub je w Europje, sewjernej Anatoliji, Kawkazu rozšěrjeny; w srjedźnej
Europje wot nižiny hač do wysokosće wot 1000 metrow w Alpach.



https://hsb.wikipedia.org/wiki/%C5%A0%C4%9Bra_wjerba

Šěra wjerba (Salix cinerea) je rostlina ze swójby wjerbowych rostlinow
(Salicaceae).

Šěra wjerba je w lěću zeleny, husty kerk, kotryž docpěwa wysokosć wot 3 hač do 5
(6) m. Wona wotstejaca rozhałuzuje a je zwjetša połkulojće wopłonjena abo
kupolojta.

Hałuzy je jara hrube. Młode hałuzy su šěropjelsćojte. Wurostki su hač do 2. lěta
husto šěrpjelsćojte.

Łopjena steja na krótkich, mjechkokosmatych, žołtych stołpikach. Łopjeńcy su
dołhojće owalne, sćeńka rězane a docpěwaja dołhosć wot 4 hač do 10 cm a šěrokosć
wot hač do 4 cm. Prědku su kulojte. Na spočatku su sylnje šěropjelsćojte, ale so
pozdźišo wobnažuja. Na hornim boku su šěrozelene, mjeztym zo na delnim boku su
módrojte. Pódlanske łopješka su jěrchenkojte.

Kćěje wot měrca hač do apryla. Kćenja su dwudomnje rozšěrjene a so před
łopjenami jewja. Micki su podobne tym wšědneje wjerby (Salix caprea), mjeztym zo
su sedźace a zrunane. Muske micki docpěwaja dołhosć wot hač do 5 cm. Žónske
micki docpěwaja dołhosć wot hač do 9 cm. Próšniki su před rozkćěwom zwjetša
oranžočerwjene. Płódniki su pjelscójte.

Rostlina je w Europje, w prědnjej Aziji a sewjernej Africe rozšěrjena, při čimž
w nižinje hač we wysokosćach wot něhdźe 700 m w horach wustupuje.



https://hsb.wikipedia.org/wiki/%C5%81usk

Łusk (němsce Lauske) je hornjołužiska wjes z něhdźe 160 wobydlerjemi we wuchodźe
Budyskeho wokrjesa, kotraž słuša z lěta 1994 k městu Wóspork.

Leži w hornjołužiskich zahonach w 20 do 40 metrow hłubokej wužłobinje na kóncu
Łusčanskeje skały, wudrjeńcy rěčki Kotołki, něhdźe 13 kilometrow wuchodnje
Budyšina. Susodne wsy su Kotecy na sewjeru, Žarki za Słónčnej horu na
sewjerowuchodźe, k Bukecam słušacy Čornjow na juhu a Rodecy na zapadźe.

Južnje wsy, nad Kotołku, namakatej so starej serbskej hrodźišći, Łusčanske na
zapadnych skałach a Čornjowske na wuchodnych. Łusk samón so k prěnjemu razej w
lěće 1445 jako Lußk naspomni. Wjesne mjeno pochadźa wot serbskeho słowa łuh.
Ležownostne knjejstwo měješe we wsy so namakace ryćerkubło, kotrež so 1455 prěni
raz naspomni. Dnja 8. septembra 1707 přenocowaše šwedski kral Korla XII. na
Łusčanskim hrodźe. Wot lěta 1776 přetworjachu Łusčansku skału w nadawku kublerja
Gottlieba Wilhelma von Bresslera do hrodoweho parka.

Po Mukowej statistice měješe Łusk we 1880tych lětach 322 wobydlerjow, mjez nimi
277 Serbow (86 %) a 32 Němcow. Arnošt Černik zwěsći 1956 serbskorěčny podźěl
wobydlerstwa Łusčanskeje gmejny wot jenož hišće 43,2 %. Dźensa so we Łusku hižo
serbsce njerěči.

W lěće 1925 bě mjez 235 wobydlerjemi 203 ewangelskich a 27 katolskich.
Ewangelscy wěriwi přisłušachu znajmjeńša ze 16. lětstotka Bukečanskej wosadźe, z
lěta 1957 pak Kotečanskej.



https://hsb.wikipedia.org/wiki/%C5%81u%C5%BEiski_brunicowy_rew%C4%9Br

Łužiski brunicowy rewěr je hórnistwowy rewěr w juhowuchodźe Braniborskeje a
sewjerowuchodźe Sakskeje. K brunicownišću słušeja wotkryte jamy Wochozy,
Rychwałd, Wjelcej-juh, Janšojce, Choćebuz-sewjer. Z wudobywanej brunicu so
milinarnje w Janšojcach, Čornej Pumpje a Hamorje kaž tež tepjenska milinarnja w
Berlinje (Klingenbergowa milinarnja) a w Kamjenicy zastaraja. Z tym nadźěła so w
cyłej kónčinje direktnje wokoło 8000 megawatt.

Aktiwne brunicowe hórnistwo wotklumpa w lěće 2009 něhdźe 230 mio. kubiknych
metrow dnoweje wody, štož běše wjace hač wšitke druhe wužiwarjo zhromadnje –
industrija, ratarstwo a pitne wodarnje přińdu w Braniborskej zhromadnje na
160 mio. kubiknych metrow.

Łužiski brunicowy rewěr wobsteji z wudobywanišćow w Delnjej Łužicy a sewjernej
Hornjej Łužicy (Braniborska a sewjerna Sakska). Nimo toho eksistuje
Hornjołužiski hórnistwowy rewěr wokoło Žitawy (w Sakskej a Pólskej).

We Łužicy wudobywana brunica ma wohrěwansku hódnotu mjez 7900 do 9300 kJ/kg,
podźěl popjeła mjez 1,5–1,8 %, wódnatosć mjez 50–60 % a podźěl syrika wokoło
0,15–0,5 %. Cyłkownje wobsahuje składźišćo něhdźe 12,1 mrd. tonow, wot kotrychž
su 3,6 mrd. tonow wudobywajomne a 1,3 mrd. tonow w jamach wotkryte. Brunica we
Łužicy je před někak 15 do 20 mio. lětami nastała. Woršty namakaja so we
hłubokosći 35–120 metrow a su něhdźe 8–16 metrow sylne. Cyłkownje so něhdźe 33 %
němskeje brunicy we Łužiskim brunicowy rewěrje wudobywaja.

Zasadźenje brunicy w milinarnjach rewěra wuwoła tež wulke mnóstwo parnišćoweho
płuna wuhlikowy dioksid. Milinarnja z štwórtej najwjetšej emisiju w Němskej je
milinarnja w Janšojcach z 1200 gramow CO2 na kilowattowu hodźinu. Zawodaj w
Hamorje a Čornej Pumpje ležitaj na městnomaj dźesać a štyrnaće z 1100,
respektiwnje 1000 gramow CO2 na kilowattowu hodźinu. Hódnoty za milinarnje z
kamjentneho wuhla leža někak 200 gramow CO2 na kilowattowu hodźinu niže.
Wobkedźbuja so tež připrawy za wětřikowu, wódnu, atomowu móc a fotowoltaiku
ležeše hódnota 2006 w Němskej přerěznje pola 530 gramow CO2 na kilowattowu
hodźinu. W lěće 2006 wučini cyłkowny wustork za stejnišćo Janšojce 23,7 mil.
tonow wuhlikoweho dioksida, za Hamor 15,5 a za Čornu Pumpu 12,2 mil. tonow.

Zo bychu so emisije CO2 zredukowali, planowaše koncern Vattenfall při stejnišću
Janšojce twar pospytowarnje k wotdźělenju a składowanju CO2 (CCS-technologija).
Dołhodobnje by so cyła milinarnja na tutu technologiju přetwarić dyrbjała. Dla
spjećowanja ludnosće a wotpokazanja w druhich zwjazkowych krajach je přichod
projekta njewěsty. Za něhdyšeho braniborskeho ministerskeho prezidenta Platzecka
přińdźe pak tež nowotwar brunicarnjow bjez CCS-technologije do prašenja.

Lětne wudobywanje we Łužiskim rewěrje leži pola 55,7 mio. tonow (2009), wot
kotrychž běchu 41,5 mio. tonow w Braniborskej. Cyłkowne wudobywanje w Němskej
wopřima něhdźe 169,9 mio. tonow (2009). Za wšě němske rewěry wučini wudobywanje
brunicy wot 1800 24,4 mrd. tonow.

W lěće 1894 so prěnje statne milinarnje w Hornjej Łužicy zawjedu, kotrež
spočatnje zawody a chěže we Wódrjeńcy a Jiwowje zastarowachu. Dale
sewjerozapadnje (wokoło Łuchowa a Dobrjoługa-Góstkowa) so brunica najprjedy
jenož w małych kónčinach wotkryje, kaž w dźensnišej małej lěsnej kupjeli Erna.
1882 so tu prěnja briketarnja w Europje wotewri (briketownja Louise pola
Domsdorfa we wokrjesu Łobjo-Halštrow). W lěće 1958 nasta we Łuchowje připrawa, z
kotrejž so za wuškrěwanje kmany koks z brunicy zhotowić hodźeše.

Wotkrytej jamje Choćebuz-sewjer a Janšojska jama budźetej po dźensnišich
planowanjach wokoło 2015 resp. 2019 wuwuhlenej. Aktualnje pak so wo přichodźe
łužiskich wotkrytych jamow diskutuje. Po wozjewjenju brunicoweje studije
techniskeje uniwersity z Clausthala w meji 2007, w kotrejž so brunicowe łožišća
kraja pohódnoća, sunu so jamy Janšojce-sewjer, Bageńc-wuchod a Grodk-wuchod dale
a bóle do fokusa zjawnosće. Před rozsudom předewzaća za wutwar wodźiznow
Choćebuskeho jězora so dołhe postupowanje wotmě, tak zo zwěsćenje plana přez
Vattenfall Europe Mining AG hakle 12. decembra 2006 wuńdźe. Nimo 36 zarjadow,
gmejnow, organizacijow a zjednoćenstwow, kotrež so wobdźělichu, so tež zjawnosć
žiwje k předewzaću wupraji.

Vattenfall chcyše k narunanju wuběžaceje jamy Choćebuz-sewjer a k wuhlowemu
zawěsćenju milinarnje w Janšojcach wjeski Wótšowaš, Kerkojce a Grabk (wuhlowe
polo Janšojce-sewjer) dewastěrować. Tež Dulojčanski jězor a wočerstwjenišćo
wokoło jězora bychu so wotbagrowali. Při wšěm pak zwosta předewzaće přez wažnišu
rólu wobnowjenskich energijowych resursow při milinowej produkciji we wokolinje
zwadliwy.

Měrjenja krajneho wobswětoweho zarjada při kromje wotkrytych jamow pokazachu wot
lěta 2004, zo leži poćeženje přez drobne próški, kotrež při wotnošenju nastanu,
jasnje nad hraničnej hódnoty EU.

Wonkowne nasypy, potajkim płoniny zwonka jamy, na kotre so wotrywanki dowjezu,
móža lokalnu klimu wobwliwować. Chłódk runinu wusahowaceho nasypa změni we
wokolinje na přikład rozdźělenje promjenja słónca, ale tež wětřikowe
wobstejnosće a rozdźělenje spadkow so přez nasypy wobwliwuja.

Tučasnje wobdźěłane jamy njemóža so dla wulkeho wolumena wudobywaneho wuhla a
wotkładowankow na wonkownych nasypach wjace dospołnje pjelnić. Tohodla so
planuje, zastajene jamy z wodu napjelnić. Dokelž tute jězory žaneju přirodneju
při- a wottokaj nimaja, so wokomiknje diskutuje kak so tute masy wody do dźěrow
wodźić hodźa – planowanej stej mjez druhim wotwodźence Sprjewje a Małksy. Prěnje
jězory, kotrež z jamow nastachu su wokoło Złeho Komorowa a Chóžyšća hižo
wobstatk kulturneje krajiny. K tomu liča na přikład Złokomorowski jězor a hižo
zwudobywana Sedličanska, Škodowska a Košynska jama z přisłušnymi zwjazowacymi
připrawami wokoło Złeho Komorowa a Tłukomskeho jězora wokoło Dłopja.

Kotre wuskutki tute wodowe masy na klimu we Łužicy maja, njeje dotal hišće
jasne. Dźensniše wobličenja wuńdu pak wot toho, zo budźe dospołne napjelnjenje
jězorow hišće hač do lěta 2050 trać. Při tym so někotre susodne gmejny
přisporjaceho turizma nadźijeja. Nazhonjenja z ruma Lipsk-Hala (Srjedźoněmski
brunicowy rewěr) z napjelnjenymi jamami pokazuja, zo turizm tam hižo tři do pjeć
lět po powodźenju jamow přiběra.

Wudobywanje brunicy zniči za čas hórnistwa wulke ratarstke płoniny a žadaše sebi
dźensa přesydlenje cyłych wjeskow z dohromady wjacorymi tysacymi ludźimi. Wot
tutych wjeskow přisłušachu wjele serbskemu sydlenskemu rumej. Tak so w zašłych
100 lětach we Łužicy wjacore, přewažnje serbske wjeski zničichu. Zawody złoža so
při tym na němske hórnistwowe prawo.

Pokazuja so pak tež šansy přez nowotarstwo. Infrastruktura so zmodernizuje a
wjetše sydlenske jednotki nastawaja. Wjele přesydlerjow česća sebi lěpšiny
modernych swójskich domow porno kućikatym starotwaram. Najebać toho so dospołne
zničenje (dewastěrowanje) starych sydlišćow, z kotrymiž so dopomnjenja a
stawizny zwjazuja jako zhubjenje domizny začuje. Přez přesydlenje zrosćenych
wjeskow zhubja wobydlerjo nimo domizny tež socialnu strukturu. Tohodla so
energijowe koncerny wo to prócuja, wobydlerjo gmejnskeho dźěla zhromadnje do
noweho sydlišća přesydlić, kaž na přikład w Rogowje w lěće 2004. Přez zwisowace
přesydlenje dyrbji so po móžnosći wjesne zhromadźenstwo zdźeržeć, štož so přeco
spokojace njeradźi. Na přikład so dojězdźowarjo, kotrychž wšědny dźěłowy puć so
jasnje podlěši, radšo bliže dźełoweho městna zasydla. Wobchowanje wjesneho
zhromadźenstwa móže hłownje z wuchowanych socialnych zwiskow nastać. Tak so
towarstwam a swjedźenjam centralny wuznam připisa, zo so přesydlenje wot
potrjechenych jako „wuspěšne“ začuwa. Přeco zaso přińdźe dla zarunanskich
płaćiznow k rozkoram. Před přesydlenjom kónčina husto krok po kroku pustnje. We
wjeskach, kotrež su wot rozpušćenskich planach potrjechene, hodźi so husto zašo
hižo zniženje wobydlerstwa wobkedźbować. Dla špatnych hospodarskich wuhladach so
tu mjenujcy žana nowa industrija a zawody njezasydla a eksistowace zawody so
njepowjetša, ale so wo přeměstnjenje do wuwićakmanych kónčinow prócuja. Přez to
zniži so poskitk dźěłowych městnow w gmejnje a wobydlerjo wotpućuja do
wuhladnych a atraktiwnišich bydlenskich wobwodow. Tute wuwiće so přez to
posylni, zo so w kónčinach, hdźež so wotbagrowanje brunicy planuje, twarske
próstwy dla njekmaneho přichoda spěšnje wotpokazaja. Přez to so wuwiće wjeskow
haći, kotrež pomału pustnu. Wuchadźišćo za wottwar brunicy so tak pak polěpši:
ličba přesydlenskich domjacnosćow, zarunanskich płaćiznow a ležownosćow so
zniža.



https://hsb.wikipedia.org/wiki/%C5%81u%C4%8Dny_%C5%A1i%C5%A1manc

Łučny šišmanc (Alchemilla vulgaris; syn.: Alchemilla acutiloba Opiz, Alchemilla
acutiloba var. stellata Poelt, Alchemilla acutangula Buser) je rostlina ze
swójby róžowych rostlinow. Dalše serbske ludowe mjena su łučne šwejški, swjateje
marcyne šórcuški a swjateje marcyne kožuški.

Łučny šišmanc je trajne zelo, kotrež docpěwa wysokosć mjezy 10 a 50 cm. Rostlina
přez škałoby na łopjenowych kromach wodu aktiwnje woteda.

Łopjena su kruhojte hač jěrchenkojte, 5-11-lapate a docpěja šěrokosć wot 2 hač
do 12 cm. Wone su na štwórći hač napoł zarězane. Jich kosmy su rozdźělne. Lapy
su połkruhojte hač třiróžkate. Łopjency maja 7-13 zubatych wotrězkow. Bazowe
łopjena łučneho šišmanca su kulojte, dołhostołpikate a jenož hač do połojcy
dźělene. Delnje łopjena docpěja wulkosć wot hač do 20 cm.

Wón kćěje wot meje hač do septembra (awgusta). Zelenožołte abo žołtozelene
kćenja su małe z wulkosću wot něhdźe 5 mm a steja w kónčnje stejacych,
kłubičkojtych pakićach abo čumpatych kłubičkach a maja 4 stameny. Krónowe
łopješka faluja. Keluškowe łopješka steja w dwěmaj rjadomaj, štyri znutřkowne a
štyri zwonkowne.

Łučny šišmanc je w Euraziji rozšěrjeny, ale faluje w perifernje ležacych
regionach Europy.



https://hsb.wikipedia.org/wiki/%C4%8Corny_G%C3%B3zd

Čorny Gózd (němsce Schwarzheide, do 1998 Schwarzheide/N.L.) je industrijne město
z něhdźe 5.700 wobydlerjemi na juhu Braniborskeje. Nadeńdźe so we wokrjesu
Hornje Błóta-Łužica na juhozapadźe Delnjeje Łužicy, něhdźe 50 kilometrow
sewjernje Drježdźan.

Město Čorny Gózd je so dnja 1. oktobra 1936 z gmejnow Zschornegosda (Čorny Gózd)
a Naundorf wutworiło, při čimž so stare mjeno serbskeho pochada w němčinje
zhubi. Wjeska Čorny Gózd bě so k prěnjemu razej w lěće 1449 jako Cschörnegast
naspomniła, Naundorf hižo 1421 jako Nuwendorff. Wot 1635 do 1815 słušeštej wobě
wjesce do Sakskeje.

Industrijne wuwiće stejišća zahaji so pod nacionalsocialistiskim knjejstwom w
lěće 1935 ze załoženjom zawoda Hydrierwerk Schwarzheide firmy BRABAG, w kotrymž
dobywachu naftu z łužiskeje brunicy. Po přewróće přewza w lěće 1990 BASF
Čornogózdski zawod.

Čorny Gózd leži při awtodróze 13 (Berlin–Drježdźany) a při železniskimaj čaromaj
Falkenberg–Choćebuz a Wulki Hojn–Choćebuz.



https://hsb.wikipedia.org/wiki/%C4%8Corne_wr%C3%B3nid%C5%82o

Čorne wrónidło (Solanum nigrum) je rostlina ze swójby wrónidłowych rostlinow
(Solanaceae).

Čorne wrónidło je jednolětna rostlina, kotraž docpěje wysokosć wot 10 hač 80 cm
(20-100 cm). Rostlina je ćmowozelena, často wioletnje přeběžana, kosmata abo
naha. Njese kćenja, njezrałe zelene a zrałe čerwjene płody zwjetša w samsnym
času.

Měnjate łopjena su jejkojće-rombiske hač třiróžkate, maja hładku kromu abo su
zarěznjene a docpěja dołhosć wot 3 hač do 8 cm.

Kćěje wot junija hač oktobra. Kćenja steja po pjećoch hač po dźesaćoch we
krótkostołpikatych, wokołkojtych wijelach hornich łopjenowych rozporow. Króna je
běła, płonje rozšěrjena a docpěje wulkosć wot 10 hač 15 mm a šěrokosć wot 6 hač
10 mm. Keluškowe kónčku su přez wótre zaliwy rozdźělene. Próšniki su dlěše hač
próškowe nitki. Próškowe łopješka su złotožołte a centralnu kehel wutworja.

Płody su w zrałosći błyšćace čorne, rědko nazeleń žołte, 6-10 mm šěroke, jědojte
jahody. Wone docpěja wulkosć wot hróšatkow.



https://hsb.wikipedia.org/wiki/%C4%8Cerwjeny_naporst

Čerwjeny naporst (Digitalis purpurea) je rostlina ze swójby putnikowych
rostlinow (Plantaginaceae).

Čerwjeny naporst je dwulětna rostlina, kotraž docpěwa wysokosć wot 1 hač do 1,5
m a šěrokosć wot něhdźe 60 cm. Rostlina je smjerćonošnje jědojta a
zmjerzkokruta.

Łopjena su owalne hač do lancetojte, zubate, delnje stołpikate w rozeće, za čas
kćeće často hižo wuschnjene, na hornim boku ćěmnozelene a na delnim boku
šěropjelsćojte. Hornje su sedźace.

Wón kćěje wot junija hač do awgusta. Kćenja su purpurčerwjene, róžojte,
karminčerwjene běłe abo swětłožołte, stołpikate, steja po stach w kići a
docpěwaja dołhosć wot 3,5 hač do 5 cm. Keluchowe łopješka su owalne, žałzojće
kosmate kaž kćenjowe stołpiki a horni stołpikodźěl. Króna je dele pochilena,
docpěwa dołhosć wot 5 cm a ma dołhe, brjuchatu rołku a krótko 2-lapatu kromu.
Delnja hubka je 3-lapata a dlěša hač hornja hubka. Nutřka su ćěmnočerwjene,
jasnje wobkromowane blečki. Keluch je 5-dźěleny.

Čerwjeny naporst we wulkich dźělach Europy rozšěrjeny. Často wón je
kultiwěrowany a wodźiwił. Wuchodna hranica areale leži w juhozapadnje Pólskeje.



https://hsb.wikipedia.org/wiki/%C4%8Cerwje%C5%84ca

Čerwjena wjerba (Salix purpurea) je rostlina ze swójby wjerbowych rostlinow
(Salicaceae). Dalše serbske ludowe mjeno je čerwjeńca. Wona słuša k najčasćišim
wjerbowym družinam w srjedźnej Europje.

Čerwjena wjerba w lěću zeleny kerk abo małki štom, kotryž docpěwa wysokosć wot
0,5 m hač do 4,5 (6) m. Štom so sylnje a husto rozhałuzuje a ma njeprawidłowny
róst.

Jeje nahe hałuzy su ćeńke a zhibujomne a na boku swětła předewšěm w zymje
purpurčerwjene. Skora so błyšći a je při młodych hałuzach na boku swětła zwjetša
purpurčerwjenje abo ćmowozelenje přeběžana.

Wuske, nahe łopjena su lancetojte, wótre, na hornim boku zelene, na delnim boku
jasnišo šěrozelene a docpěwaja dołhosć wot 5 hač do 10 (wot 4 hač do 12) cm.
Horni bok je ćmowozeleny, mjeztym zo delni bok je módrozeleny. Najšěrše městno
łopjenow je wyše srjedźišća.

Kćěje wot měrca hač do apryla. Kćenja su dwudomne a so před łopjenami jewja.
Micki su wuske, docpěwaja dołhosć wot něhdźe 5 cm. Wone móžeja jasnje
čerwjenowioletne być. Próšniki a pěstki su před puknjenju čerwjene. Nošne
łopješka kćenjow su dwubarbne a husto kosmate. Płódniki je sedźace a pjelsćojće
kosmate. Próskowe nitki su hač k próšnikam zrosćene, mjeztym zo su na spočatku
purpurowe a při popróšowanju žołte.

Rostlina je w Europje, w sewjernej Africe, w centralnej Aziji a w Japanskej
rozšěrjena.

Hałuzy so za plećenje košow wužiwaja. Jeje skora so wot antiki za zhotowanje
bolosćowych a zymničnych srědkow wužiwa, při čimž pak syntetiska acetylsalicylna
kisalina je dźensa wažniša.



https://hsb.wikipedia.org/wiki/%C4%8Cebura%C5%A1ka

Čeburaška (rusce: Чебурашка     poskać ? / i) je wumyslene barikojte zwěrjatko z
cymtbarbnym kožuchom, hoberskimaj wušomaj, miłym mjezwočom z wulkimi
dobroćiwymaj wokomaj; dźe na zadnimaj nohomaj a ma staturu kaž pjećlětne dźěćo.
Wot lěta 1965 wón figuruje w powědkach wot Eduard Uspenskij ale tež w
dźiwadłowych kruchach hromadźe pisane a trikowych filmach wot Sojuzmultfilma
hromadźe inscenowane wot Roman Kačanov. W poslednje mjenowanych Leonid Švarcman
je kreěrował dźensnišo najbóle znaty napohlad figury, kotryž je swój hłós wot
Klara Rumjanova dóstał.

Čeburaška w jara wulkim měsće so je wot sadarja w importowanym kašćiku z
oranžemi namakał. Najskerje wón je přišoł z tropow a jědši oranže je tam znutřka
wusnył. Sadar jeho do cooa njese, ale tam nochcedźa jeho akceptować, dokelž je
zwěrjo cyle njeznate w wědomosći. Potom přińdźe k butikarjej zo by dźěłał we
wukładnym woknje a bydli w telefonowej budce. Hdy samotny krokodil Gena z pomocy
anonsy přećelow pyta, wona a Čeburaška so zeznajomja a hromadźe wostanu.

Hačrunjež wosoby a objekty po činje su typiske za Sowjetsku, so pak njepostaji
wo kotry kraj dźe. Krokodil Gena bydli w jara wulkim měsće a dźěła kaž krokodil
w coowje. Škodopřejna wowka Šapoklak z šćurojtej Larisku woběmaj złe kluby čini.



https://hsb.wikipedia.org/wiki/%C4%8C%C4%9Bska_r%C4%9B%C4%8D

Čěšćina je zapadosłowjanska rěč. Wona je najbóle přiwuzna słowakšćinje,
hornjoserbšćinje, delnjoserbšćinje, pólšćinje a kašubšćinje. Čěska rěč słuša k
słowjanskim rěčam, do swójby indoeuropskich rěčow.

Čěsce rěči cyłkownje wokoło dwanaće milionow ludźi, z toho w Čěskej samej něhdźe
dźesać milionow a nimo toho tež w Słowakskej, Zjednoćenych statach Ameriki,
Kanadźe, Němskej, Awstriskej, Awstralskej, na Ukrainje a w druhich krajach.

Čěšćina a Słowakšćina stej mjez sobu derje zrozumliwje. Pisomnje stej wobě rěči
najjednorišo přez pismiki ř, ě a ů rozeznajomnej, kotrež jenož w čěšćinje
eksistuja. Porno tomu eksistuja we słowakšćinje pismiki ä, ô, ľ, ĺ a ŕ, kotrež
čěšćina njeznaje.

Čěšćina je sylnje flektěrowaca rěč ze sydom gramatiskimi padami (nominatiw,
genitiw, datiw, akuzatiw, wokatiw, lokatiw, instrumental) w singularje a
pluralu. Kaž w Němčinje a romaniskich rěčach móže gramatiski genus substantiwow
tež připoprawom bjezsplažnych wěcach być muski abo žónski. Při tym ma čěšćina
štyri genusy, drje muski žiwy, muski nježiwy, žónski a srjedźny.

Njeregularnej stej genitiw a wokatiw słowa bůh (Bóh), přirunajo z druhich
muskimi žiwymi substantiwami z twjerdej kóncowku: bůh / boži (boha) / Bože (O
Bože) na rozdźěl wot hoch (hólc) / hocha / hochu.

Wot wjacorych adjektiwow a participow eksistuja krótku formu a dołhu formu,
kotrejž po genusy, numerusy a padźe deklinujomne su. Krótka forma ma přeco
funkciju predikatiwuma a maja redukowanu paradigmu. Mjez tym so při adjektiwach
krótka forma nimale jenož w powyšenym stilu wužiwa, je wužiće krótkych/dołhich
formow participow w perifrastiskim pasiwje tež w wobchadnej rěči rozeznawace
woznamow, na př. okno bylo zavřeno (podawkowy pasiw: wokno bu zawrjene) vs. okno
bylo zavřené (stawowy pasiw: wokno bě zawrjene)

Dale znaje čěska rěč jednotu, mnohotu, ale tež zbytki duala su zachowane - na
přikład ličbniki dvě, obě (7. pad): s oběma (se dvěma) rukama, nohama, očima,
ušima (dwojota, dual); ale s oběma (se dvěma) ženami, muži.

Kaž w druhich słowjanskich rěčach eksistuja wot wšěch swójbowych mjenow
specielna žónska forma, markěrowana najčasćišo přez sufiks -ová. W Čěskej so to
tež na mjena druhich pochada wužiwa, na př. Zdeňka Müllerová. Ale Serbšćina ma
tajki sufiks.

Geografiske mjena na -sk- su w Čěšćinje kaž stajnje neutruma a so wukónča
tohodla w nominatiwje a akuzatiwje na -o: Slovensko (Słowakska), Lipsko (Lipsk),
Slezsko (Šleska, polscé Śląsk). Mnoholičbne městnostne mjena na -vice su
gramatiske plurale. Wot městnostnych mjenow na -nice su wjele ale nic wšě. Dalše
mjena w gramatiskim pluralu su mjez druhim Čechy (Čechi) a Hradčany (němsce der
Hradschin).

Werb ma kategorije aspekt (perfektiwny a imperfektiwny) a tempus (prezens,
futur, preteritum), wosoba, numerus a modus (imperatiw, kondicional). Aspekty so
zdźěla přez sufiksy (regularnje imperfektiwowanje perfektiwnych werbow), zdźěla
přez prefiksy (regularnje perfektiwowanje imperfektiwnych werbow) wuprajeny, w
někotryh małych padach tež přez dwěmaj rozdźělnymaj kmjenomaj.

Preteritum a imperfektiwny futur stej z formami pomocneho werba být (być)
tworjenej.

Při tym rozeznawa Čěšćina (kaž tež druhe słowjanske rěče) mjez tym za
zańdźenostnu formu a tym za pasiw wužiwany partizip: slyšel/slyšela jsem 'sym
słyšał/słyšała', slyšen/slyšena jsem 'ja bu słyšany/słyšana'.

Numerale wot 21 hač do 99 so móžeja w dwojakimaj wašnjomaj rěčeć. Nimo dvacet
tři (łaćonsce viginti trēs) eksistuje tež třiadvacet (němsce dreiundzwanzig).
Tutón fenomen je přez lětstotkow dołhi němsko-čěski rěčny kontakt wujasnjomny.

Kaž tež w druhich słowjanskich rěčach steja substantiwy po ličbnikach wot pět
(pjeć) w genitiwje plurala, jeli ličbnik w nominatiwje, genitiwje abo akuzatiwje
steji, tuž na př. čtyři hrady / pět hradů (4 resp.. 5 hrodow), tři koruny /
třicet korun / tři sta korun / pět set korun (3 / 30 / 30 / 300 / 500 koronow).
W zbytnych padach kongruěruja ličbnik a substantiw regularnje, tuž na př. na
pěti hradech (lokatiw).

Při sortěrowanju a w zapisach ( telefonowa kniha) a słownikach so pismiki: Č,
Ch, Ř, Š, Ž jako samostatne pismiki wobjednawaja (pismik Ch slěduje pismik H);
čěski alfabet ma tohodla cyłe 31 město jenož 26 pismikow.

W spinkomaj stajene pismiki so při sortěrowanju tak wobjednawane kaž jim
předchadny pismik. Tak steji to na př. pět (= pjeć) před petrklíč (= kropačk).
Jeli so dwě słowje jenož přez wobě přiwuznymaj pismikomaj rozeznawatej, steji
najprjedy słowo z jednorym pismikom a to druhe, tuž na př. pas (= pas) před pás
(= pas, wopas).

We wosebitych kontekstach alterněruje dołhe wokale z krótkimi, přirunaj na př.
hlava (hłowa) a hlávka (hłójčka) abo mýt (myć) a myji (ja myju). Z historiskich
přičinow wotpowěduje pak krótkim wokalej nic přeco wotpowědny dołhi wokal, ale
poměry su zdźěla komplikowaniše. Wone so móžeja na slědowace wašnje wopisować:

Wosebite konsonanty móžeja funkciju wot wokalow wobsadźować a złóžki tworić: r,
l a (rědko) m. To eksistuja tež słowa, kotrež jenož z konsonantow wobsahuja, na
př. krk "šija", blb "hłupak" abo scvrnkls "du hast es heruntergeschnipst".

W Čěšćinje eksistuja diftongi ou, au a eu. Diftong ou je tež w čěskich słowach a
předewšěm swójskich mjenach časty, mjeztym zo au a eu jenož w cuzych słowach abo
interjekcijach wustupujetej: poslednjej tworitej w čěskich słowach dwě złóžce,
na př. w neučím "njewuču", kotrež so třizłóžkowje rěča [ˈnɛ.u.tʃiːm].

W čěskim prawopisu so rozeznawaja tradicionelnje tak mjenowane twjerde,
neutralne a mjechke konsonanty. Mjechko wurěkowane (kaž w druhich słowjanskich
rěčach kaž rušćinje) so pak jenož konsonanty ť, ď a ň, w zbytnych padach dźe wo
historiske rozeznawanje, kotrež wězo konsekwency za prawopis ma a maćeršćinskim
rěčnikam toho wuknjenje poćeža. Čěske dźěsća wuknu tohodla w zakładnej šuli tute
słowa z neutralnym konsonantom přednošować, w kotrychž so [i] jako y pisa (tak
mjenowana vyjmenovaná abo vybraná slova resp. "wubrane słowa").

Konsonant h je nihdy němy. Typisce zastupuje etymologiski g, na př. 'hrob'
('row', němsce 'Grab', pólsce 'grob'), noha (noha, pólsce noga). Zwuk a pismik g
wustupuje přećiwo tomu nimale jenož w cuzych słowach.

Twjerde kónčne konsonanty so w wjazanju ze sufiksami na e a i přećiwo mjechkim
wuměnjuja: Nastanje -ch + ě/i k -še/-ši, ale tež -cký k -čtí a -h + ě/i k
-ze/-zi , tuž katolický Čech z Prahy / katoličtí Češi v Praze (katolski Čech z
Prahi / katolscy Češa w Praze). A -k + ě/i nastanje k -ce/-ci, ale tež -ský k
-ští, tuž český žák -> čeští žáci ( čěski šuler / čěscy šulerjo). Mjeztym zo za
ch kaž tež za najwjetše druhe (w čěšćinje) papatalizujomne konsonanty jenož
jedne paltalizěrowanski stopjeń eksistuje, na př. duch (duch) / duši (duši),
eksistuja za h dwaj stopjenjej: Praha / v Praze / Pražský (Praha / w Praze /
pragerisch).

W prawopisu so pisa po tutych konsonantach we "wubranych słowach" a někotrych
cuzych słowach [i] kaž y, hewak kaž i. Konsonant f wustupuje nimale jenož w
cuzych słowach. W požčonkach so je wón často přez b narunuje, na př. w barva
(barba).



https://hsb.wikipedia.org/wiki/%C4%86emjercy

Ćemjercy (prjedy tež Ćemjericy, němsce Temritz) su hornjołužiska wjeska z 65
wobydlerjemi, kotraž słuša wot lěta 1999 k městu Budyšinej.

Wjeska namaka so pod wuchodnym bokom Tchórja w něhdźe 50 metrow niže ležacej, do
wuchoda wusměrjenej łučnej dolinje, w kotrejž běži Ćemjerčanska woda do směra
Sprjewje. W dole namaka so wjesny hat. Wjesne hona su hač na někotre lipy a duby
a kěrki na horje Wiwałcy sewjerozapadnje wjeski chětro bjezštomne. Ležownostne
mjena kaž Dubina a Hrabočka pokazuja pak na něhdyši lěs, runje tak kaž we
łučinje namakana zažnogermanska sekera.

Burska wjeska nasta w słowjanskej dobje a so za čas kolonizacije němskemu
ryćerjej přirjadowa. Prěnje historiske naspomnjenje jako sydło wěsteho Hermanus
marschalus de Thymericz pochadźa hižo z lěta 1225. Wokoło lěta 1400 přesydli so
zemjanski ród de Themericz do sewjerowuchodnych kónčin Hornjeje Łužicy (wokoło
Dołheje Boršće a Wolešnicy).

Přez lětstotki wobstejachu w Ćemjercach paralelnje tři sudniske mocy. Běchu to
Budyske tachantstwo, Budyske krajne bohotstwo a feudalne knjejstwo, wot kotrychž
měješe kóžde dwaj burskaj statokaj. Feudalny podźěl bě we 18. lětstotku we
wobsydstwje Ratarječanskeho ryćerkubła. Přez to, zo přewza tachantstwo w 19.
lětstotku hišće statokaj krajneho bohotstwa, wostawataj třećinje wjeski pod
katolskim ležownostnym knjejstwom, tak zo móžeše so katolski element w
Ćemjerčanskim wobydlerstwje hač do přitomnosće zdźeržeć. To je tež na swjatych
křižach při pućach spóznawać.

Po Mukowej statistice mějachu Ćemjercy we 1880tych lětach 84 wobydlerjow, mjez
nimi 83 Serbow a jenož jedyn Němc.

W lěće 2010 bě mjez cyłkownje 53 wobydlerjemi jednaće ewangelskich a wósom
katolskich. 1925 bě tomu hišće 44 respektiwnje 22 wot cyłkownych 66 wobydlerjow.
Wěriwi wobeju konfesijow přisłušeja wotpowědnej Budyskej wosadźe.



https://hsb.wikipedia.org/wiki/Zwjazkowa_republika_N%C4%9Bmska

Němska (němsce Deutschland, hamtsce Bundesrepublik Deutschland, Zwjazkowa
republika Němska) je w Zakładnym zakonju konstituowany federalny srjedźoeuropski
stat, kotryž wobsteji ze 16 Zwjazkowych krajow. Zwjazkowa republika je
swobodniski-demokratiski a socialny prawny stat a woznamjeni najmłódšu formu
němskeho narodneho stata. Stolica Němskeje je Berlin.

Němska je sobuzałožer Europskeje unije (EU) kaž tež jeje na wobydlerstwo
najbohatši kraj a twori ze 17 dalšimi statami EU měnowu uniju, europasmo. Wona
je čłon UNO, OECD, NATO, G7 a G20. Zwjazkowa republika Němska płaći jako
politisce wliwapołny stat w Europje a je často pytany partnerski kraj na
globalnej runinje.

Po nominalnym nutřkokrajnym bruttoprodukće je Němska najwjetše ludowe
hospodarstwo Europy a štwórte najwjetše swěta. W lěće 2012 běše wona třeći
najwjetši ekstportowy a importowy stat. Indeks za čłowjeske wuwiće liči Němsku k
jara wysoko wuwitym krajam.

Němska mjezuje na dźewjeć susodne kraje (Danska w sewjeru; Nižozemska, Belgiska
a Luxemburgska w zapadźe; Francoska w juhozapadźe; Šwicarska a Awstriska w juhu;
Čěska a Pólska we wuchodźe), na Sewjerne a Baltiske morjo w sewjeru a w juhu na
hory Alpy. Němska leži w měrnym klimowym pasmje, liči z 80 milionami
wobydlerjemi k husće wobsydlenym statam a płaći mjezynarodnje jako kraj z třećej
najwyšej ličbu připućowarjow.

Z něhdźe 3,4 milionami wobydlerjemi na 892 km² je Berlin najwjetše město kaž tež
kulturelne a medijowe srjedźišćo kraja. Dalše wulkoměsta su Hamburg (1,7 mil.
wobydlerjow), Mnichow (1,4 mil. wobydlerjow), Köln (1 mil. wobydlerjow) a
Frankobrod nad Mohanom (0,7 mil. wobydlerjow).

Wot 7. oktobra 1949 do 3. oktobra 1990 wobsteještej dwaj němskej stataj: Němska
zwjazkowa republika a Němska demokratiska republika.

Wustawa a tuž prawizniski a politiski fundament Zwjazkoweje republiki je
Zakładny zakoń, kotryž bu dnja 23. meje 1949 přiwzaty. Najwyše wustawowe organy
Němskeje su Zwjazkowy sejm a Zwjazkowa rada (legislatiwa), Zwjazkowe knježerstwo
z kanclerom (eksekutiwa) a Zwjazkowe wustawowe sudnistwo (judikatiwa). Hłowa
stata je Zwjazkowy prezident, kotryž w poprawnym zmysle njeje čłon eksekutiwy.

Tuchwilu knježi na zwjazkowej runinje wulka koalicija z CDU, CSU a SPD pod
kanclerku Angelu Merkel.

Hač k znowazjednoćenju němskeju statow wobsteješe Zwjazkowa republika Němskeje z
11 zwjazkowych krajow. W lěće 1990 so pjeć nowych krajow, Braniborska, Durinska,
Mecklenburgsko-Předpomorska, Sakska a Saksko-Anhaltska, přidruži.



https://hsb.wikipedia.org/wiki/Zelena_w%C3%B3l%C5%A1a

Zelena wólša (Alnus viridis) je kerk ze swójby brězowych rostlinow (Betulaceae).

Zelena wólša je jara rozhałuzowany, wysoki kerk, kotryž docpěje wysokosć wot 1
hač 3 m. Wutwori wuběžki.

Łopjena su měnjate, 10-20 dołho stołpikate. Łopjeńcy su jejkojte, přikónčene, na
spočatku lěpjate, na hornim boku ćmowozelene, na delnim boku swětliše a błyšćace
a docpěja dołhosć wot 5 hač do 8 cm. Jich kroma je jednory abo dwójce rězana.
Zymske pupki su dołhojćo-jejkojte, čerwjenobrune a docpěja dołhosć wot 10 mm.

Kćěje wot apryla hač do meje (junija). Kćenja su njenahladne a so hromadźe z
łopjenami jewja. Muske micki steja po dwěmaj hač po třoch, so hižo loni wutworja
a naho přezymuja. Za čas kćěwje docpěja dołhosć wot 6 cm. Žónske kwětnistwa w
pupkach přezymuja a hakle z łopjenami wočinja.

Rostlina je we wysokich horinach Europy a wysokich łožišćach srjedźnych horinow
rozšěrjena, při čimž w Alpach wosebje w montanych a subalpinskich conach
wustupuje.



https://hsb.wikipedia.org/wiki/Zebnica_(r%C4%9Bka)

Zebnica (němsce Sebnitz) je lěwa žórłowa rěka Lachsbacha a běži w Čěskej a w
Sakskej přez Saksku Šwicu. Na čěskim teritoriju rěka wona Vilémovský potok
(němsce Wölmsdörfer Bach).

Zebnica resp. Vilémovský potok wužórli so w čěskej Šluknowskej pahórčinje (čěsce
Šluknovská pahorkatina) w šěrokim dole mjez 608 m wysokej horu Hrazený (Pirsken)
a 593 m wysokej Plešný (Plissenberg), kilometraj sewjerozapadnje wsy Brtníky
(Zeidler). Rěčka běži do sewjerozapadneho směra hač do Velkeho Šenova (Groß
Schönau), hdźež, běžo podłu doły rěčki Šenovský potok, swój běh měnja a přez
Vilémov (Wölmsdorf) a Mikulášovice (Nixdorf) běži.

Spody tutych sydlišćow sta so Vilémovský potok mjez horu Spálený vrch
(Hillebrand) (443 m) a Wolfstein (392,9 m) pola Doliny (Franzthal) z namjeznej
rěčku mjez Čěskej a němskim wuběžkim Zebničanskeho lěsa, kotryž do čěskeho
teritorija nutř saha. Wot tutoho wotrězka mjenuje so Zebnica abo Zebničanska
rěčka. Za namjeznym přechodom Zebnica–Dolní Poustevna běži hišće něšto stow
metrow jako namjezna rěčka a běži potom přez Zebnicu a molowniski Zebničanski
doł, zo by so po 30,8 kilometrach z rěku Pólnicu pola Porschdorfa k Lachsbachej
zjednoćiła. Delni dźěl Zebničanskeho doła je předewšěm přez železnisku čaru
Sebnitztalbahn z jeje 7 tunlemi znaty.

Wot lěta 1995 eksistuje krajnopřesahowy projekt Łobjowy łosos, kotrehož zaměr je
znowawobsydlenje Łobja a někotrych přitokow, mj. dr. Zebnicy, z łososami. Tutón
projekt je wuspěšny a je k tomu wjedł, zo je so łosos w Zebnicy zaso zdomjacnił.



https://hsb.wikipedia.org/wiki/Zapadoarmen%C5%A1%C4%87ina

Zapadoarmenšćina (armensce Արեւմտահայերէն, tež Aschcharapar Աշխարհաբար; hač do
prěnjeje połojcy 20. lětstotka turkowskoarmensce Թրքահայերէն) je jedna ze
standardneju formow pluricentriskeje armenskeje rěče, kotraž rěčeše so hač do
zažnjeho 20. lětstotka we wuchodnym a južnym dźělu dźensnišeje Turkowskeje.
Najzapadnišo sahaše armenski sydlenski rum do města Yozgat njedaloko wot stolicy
Ankara. Tamna warianta je wuchodoarmenšćina, kotraž je dźensa w republice
Armenskej z hamtskej rěču.

Wot osmanskeho ludomordarstwa přećiwo Armenjanam lěta 1915 rěči so
zapadoarmenšćina jenož hišće w diasporje wot něhdźe miliona ludźi. W Ruskej,
Iranje, Belgiskej, Francoskej, Zjednoćenych statach a druhich krajach, hdźež bě
zapadoarmenšćina do 1915 rěč wjetšiny Armenjanow, je wona dźensa wotemrěwaca
rěč, kotruž diaspora lědma hišće dale dawa. W europskich krajach dawa znatny
podźěl wobydlerstwa z armenskimi korjenjemi. W Istanbulu je ličba rěčacych
zapadoarmenšćiny jedna z najwažnišich.



https://hsb.wikipedia.org/wiki/Z%C5%82ota_cycawka

Žołta cycawka abo złota cycawka (Lamium galeobdolon; syn.: Galeobdolon luteum,
Lamiastrum galeobdolon L.) je rostlina ze swójby cycawkowych rostlinow.

Žołta cycawka je trajne zelo, kotrež docpěwa wysokosć wot 60 cm (wot 15 hač do
80 cm). Rostlina twori zwjetša dołhe, nadzemske wotnožki.

Łopjena su dołho stołpikowe, kulojte hač do šěroko lancetojte, hrubje zubate,
křižowanje přećiwostejne a docpěwaja dołhosć wot 3 hač 8 cm. Forma rostliny z
běłymi blečkami na łopjenach prěnjotnje jenož wustupowaše w zahrodach, ale z
někotrych lětdźesatkow wustupuje tež wodźiwjena.

Wona kćěje wot apryla hač do awgusta (wot meje hač do julija). Žołte kćenja su
sedźace we mutličkojtych kwětnistwach po šěsćoch hač po šěsnaćoch w rozporach
hornich łopjenkowych porow. Króna docpěwa dołhosć mjezy 1,7 a 2,5 cm. Hornja
huba je nahłownikojta. Delnja huba ma brune abo brunočerwjene blečki a je
3-lapata. Keluch docpěwa dołhosć wot 1 cm a ma dołho přikónčene zubki. Krónu je
žołta a docpěwa dołhosć wot 15 hač 25 mm. Próšniki a próšk su žołte.

Poddružina galeobdolon ma stołpikowy spódk, kotryž jenož na kanće je kosmaty a
kotrejež hornje łopjena su jejkojte, karbowane a kćenjowe mutlički wobsteja z 2
hač 3 kćenjow.

Poddružina montanum ma stołpikowy spódk, kotryž kołowokoło kosmaty a kotrejež
hornje łopjena su lancetojte a na wótro zubate a kćenjowe mutliški wobsteja z 4
hač 8 kćenjow.



https://hsb.wikipedia.org/wiki/Wysoka_pajasla

Wysoka pajasla (Ailanthus altissima, syn.: A. cacodendron, A. peregrina, A.
glandulosa, Rhus cacodendron, Toxicodendron altissimum) je štom ze swójby
simarubowych rostlinow (Simaroubaceae).

Měnjate łopjena su njeporowje pjerite a schódne a docpěwaja dołhosć wot 40 hač
do 70 (90) cm. Jich hłowny rjepik je čerwjenojty. 11 hač do 19 pjerjow docpěwa
dołhosć wot něhdźe 5 hač do 15 cm, je dołhojće-owalne, hładkokromne, na hornim
boku błyšćace ćmowozelene, na delnim boku blědźiše. Wone při rozrybowanju
njepřijomnje ćahnu.

Kćěje w juliju. Nažołć běłe, njenahladnje małke kćenja su muske abo dwusplažne a
steja w wjelekćenjowych, 15 hač 20 cm dołhich, čumpaće rozhałuzowanych,
nakónčnych pakićach a jara sylnje wonja.

Płód ma jazyčkojte křidleška a je žołty abo čerwjenkojty a docpěwa dołhosć wot 3
hač do 5 cm. Symjenja jeho centrumje leža.

Wona rosće jako wozdobny štom w parkach a załožkach. Preferuje čumpate, za wodu
přepušćate, na prawym měrje wutkate, často wapnite pódy.



https://hsb.wikipedia.org/wiki/Wulko%C5%82opje%C5%A1kata_wjerba

Wulkołopješkata wjerba (Salix appendiculata) je rostlina ze swójby wjerbowych
rostlinow (Salicaceae).

Wulkołopješkata wjerba je w lěću zeleny wulki kerk abo małki štom, kotryž
docpěwa wysokosć wot 2 hač do 6 m. Jeje róst je šěroki. Skora je šěra a hładka.
Jeje drjewo je hładke a nima pruskele.

Łopjena su wopak jejkojte, hładkokromne abo hrubje zubate a docpěwaja dołhosć
wot 5 hač do 18 cm a šěrokosć wot hač do 5 cm. Často kroma je žołmata. Wone su
na hornim boku nahe, ale na delnim boku su rozpjeršene kosmate. Pódlanske
łopješka su wutrobojte hač jěrchenkojte.

Kćěje wot apryla hač do meje. Kćenja su dwudomnje rozdźělene a so bjezposrědnje
před abo z łopjenami jewja. Micki su sedźace a docpěwaja dołhosć wot něhdźe 3
cm.

Rostlina je w Alpach, w Alpskim předkraju, w Jura, w balkanskich horinach
rozšěrjena, při čimž we wysokosćach wot hač do 2100 m wustupuje. Ale tež je
reliktowe jewjenje w Čornym lěsu a w Šumawje.

Wulkołopješkata wjerba často bastarduje z druhimi wjerbami, předewšěm z wšědnej
wjerbu (Salix caprea).



https://hsb.wikipedia.org/wiki/Wulki_b%C4%9Blan

Wulki bělan (Astrantia major) je rostlinska družina roda bělan a słuša k swójbje
wokołkowych rostlinow (Apiaceae).

Wědomostne mjeno roda so wot grjekskeho aster = hwězda a anthos = kćenje
wotwodźi. Epitheton major = wulki poćahuje so na rosćensku wysokosć přirunajo z
małkim bělanom (Astrantia minor).

Wulki bělan je wjacelětna zelišćowa rostlina ze zrunanym, mało rozhałuzowanym
stołpikom, kotraž docpěje wysokosć wot 30 a 100 cm. Wysoki nahi stołpik je jenož
mało łopjenaty. Na kóncu so rozhałuzuje a njese po jednym wokołk. Wulki wokołk
zwjetša přesaha dalše.

Pječdźělne hač sydomdźělne łopjena maja hrube zubate lapy. Wobaj bóčnej stej při
tym často jedyn z druhim zrosćenej. Dołho stołpikate spódnje łopjena docpěja
šěrokosć wot 10 hač 20 cm a su potajkim něhdźe wjetše hač stołpikowe łopjena.

Kćěje wot junija hač awgusta. Běłojte kćenja su jara małke a steja we wjetšej
ličbje w hustym, hłójčkojtym, jednorym wokołku. Kóždy wokołk so wot wjele
hrubych přikrywnych łopješkow wobda, kotrež móžeja zelenojće-běłe hač
čerwjenojće barbne być. Na spódku zrosćene, kónči wótro z derje spóznajomnymi
prěčnymi nerwami. We wokołkach steja muske, žónske a dwusplažne kćenja.

W Europje saha rozšěrjenski teritorij wot Španiskeje přez Balkan hač do Kawkaza.
Wulki bělan je w Alpach husty a so hač do wysokosće wot 2.000 m nachadźi.



https://hsb.wikipedia.org/wiki/Wulka_b%C3%B3n%C4%8Dawa

Wulka bónčawa abo běła bónčawa (Nymphaea alba) je rostlina ze swójby bónčawow.
Dalše ludowe mjena za bónčawu su wódna knježička, hatna knježička, wódna lilija,
wódna kanka, hatna lilija a hatna husyčka.

Łopjena su wulke, kulojte, na spódku hłuboko zarězowane a maja přeměr wot 10 hač
30 cm. Łopjenate nerwy su hač do kromy 2- abo 3 razy widłaće dźělene z prěčnymi
nerwami. Wone su jenož na nasadźe dołhich, elastiskich stołpikow hłuboko
zarěznjene. Jich dychawki su na hornim boku.

Wona kćěje wot meje hač do awgusta. Kćenja płuwaja, su wulke a docpěja přeměr
wot 10 hač do 12 cm. 10 hač do 25, maksimalnje 30 krónowych łopješkow su
podołhojte, přeco běłe a tak dołhe kaž keluškowe łopješka abo dlěše. 4 hač do 5
keluškowych łopjenow je hrube, zelene abo brunojte a podołhojte. Mnoholičbne,
sněhběłe krónowe łopješka nutř k próškowym łopješkam přistupja. Kćenja móžu
wobsahować hač do 125 žołtych próškowych łopješkow. Kćenja so jenož wodnjo
puknu.

Płódnik je kulojty a ma płony, žołty plěšk z 12 hač do 20 plěškowymi
promjenjemi. Wón so po wopróšenju wot insektow pod wodu nuri a so k jahodowemu
płodej wuwiwaja, kotryž potom zhni a symjenja pušći.

Wona rosće we małowutkatych abo wutkatych, stejacych abo pomału běžacych wodach,
a to w hatach, starych wodach a měrnych jězorach.



https://hsb.wikipedia.org/wiki/Wotrow

Wotrow (němsce Ostro) je hornjołužiska wjes w Budyskim wokrjesu. Sydlišćo je
stare, na čož pokazuje tež němske mjeno Ostro. Wone njeje poprawom němske, ale
zdźeržane staroserbske pomjenowanje ostrow („kupa“, přir. rusce „остров“, čěsce
„ostrov“). Hižo w lěće 1319 naspomni so mjeno Oztrow. Mjeno woznamjeni: ze
žumpadła podobnje kupje pozběhowace powyšenje. Wjeska wupřestrěwa so wot lěweho
brjoha Klóšterskeje wody hač horje ke Kopcam, po blišej wokolinje derje
widźomnym wjeršku.

Tež wulke Wotrowske hrodźišćo pokazuje na to, zo bě kónčina zahe wobsydlena.
Lětstotki słušeše Wotrow do Hodźijskeje wosady. Bliskosće dla wšak chodźeše
wjele ludźi z dźensnišeje wotrowskeje wosady do Chrósćic abo do Klóštra kemši.
Po reformaciji přirjadowa so Wotrow Chróšćanskej wosadźe. Status samostatneje
wosadneje wsy dósta wjes 1758, cyrkej dotwari so na prócowanje serbskeho biskopa
Jakuba Wóskeho z Baerenstamma 1772.

Po załoženju wosady 1758 wotměwachu so kemše najprjedy na farje. Swoju cyrkej
maja Wotrowčenjo wot 1772. 1934 přitwari so pod fararjom Justom wołtarnišćo.
Swjatnica je poswjećena swjatemu Benej, kotryž je zdobom patron Mišnjanskeho
biskopstwa a Serbow. Postawa swjateho je tež na wołtarnym wobrazu zwobraznjena.

Do Wotrowskeje wosady słušeja dźensa sćěhowace wsy: Wotrow, Kanecy, Kašecy,
Krěpjecy, Žuricy, Horni Wujězd, Mały Wosyk, Jědlica, Wulki Wosyk, Hłupońca,
Bukowc, Nowy Dwór, Njeradecy, Ledźborecy, Panecy.

Na Wotrowskim pohrjebnišću je pochowany serbski basnik a prócowar Jakub
Bart-Ćišinski.

Nimo cyrkwinskeho dźěła eksistuje we Wotrowje młodźinski klub O2 (ob origem),
kotryž přistupi 2004 Domowinje. We wsy eksistuje pěstowarnja, kotraž přeńdźe
2005 do nošerstwa Serbskeho šulskeho towarstwa. W lěće 1758 pod biskopom Wóskim
natwarjena a wjacore razy powjetšena šula hižo njedźěła.

W lěće 1925 měješe Wotrow 300 katolskich a 19 ewangelskich wobydlerjow. Katolscy
Wotrowčenjo přisłušachu hač do lěta 1758 Chróšćanskej wosadźe a ewangelscy
Hodźijskej. Wot 2001 słuša ewangelski podźěl k wosadźe Horni Wujězd.

Po Mukowej statistice z lětow 1884/85 rěčachu tehdy wšě 258 wobydlerjow serbsce.
Arnošt Černik zwěsći w lěće 1956 we Wotrowskej gmejnje serbskorěčny podźěl
wobydlerstwa wot 85,2 %.



https://hsb.wikipedia.org/wiki/Wot%C5%A1%C4%9Brjenje

Wotšěrjenje (němsce Abweitung, jendź. departure) woznamjenja dołhosć
šěrokostnikoweho kružneho łuka mjez dwěmaj dypkomaj samsneho šěrokostnika
geografiskeje šěrokosće ϕ {\displaystyle \,\phi } na zemskim powjerchu.
Wotšěrjenje je (za ϕ {\displaystyle \,\phi } njerunja 0°) wjetše hač ortodroma
(najkrótša zdalenosć mjez woběmaj dypkomaj). (Pola ϕ {\displaystyle \,\phi } =
0°, tuž na ekwatorje, wotpowěduje wotšěrjenje najkrótšej zdalenosći, dokelž
ekwator jako jenički šěrokostnik je wulki kruh a wotšěrjenje potajkim je
ortodroma).

W nawtice je wotšěrjenje potajkim kateta w kursowym třiróžku, kotraž z
paralelnym kruhom hromadźe pada.

Často tež wobmjezuje so definicija wotšěrjenja na wotstawk podłu šěrokostnika
mjez dwěmaj meridianomaj, kotrejž stej dokładnje 1° jedyn wot druheho zdalenej.

W zmysle wotstawka 1° mjez šěrokostnikami je wotšěrjenje na ekwatorje
111,319491 km (z wulkej połwósku z WGS84 ličene). K čopam so wotšěrjenje
pomjeńšuje, na čopomaj je wono nul.

Geografiske koordinaty dokładne na sekundy su tuž w srjedźnej Europje (na něhdźe
49° šěrokosće) w dołhosći na 20 metrow, w šěrokosći přeco na 30 metrow doładne
(dołhostniki, hdźež so šěrokosć liči, su přeco wulke kruhi, w šěrokosći je to
jenož ekwator, pola 0° šěrokosće). Pozicija dokładna na metry trjeba potajkim
znajmjeńša druhe komowe městno decimalnych sekundow.

Dypk A ma koordinaty ( ϕ , λ A {\displaystyle \,\phi ,\lambda _{A}} ), dypk B ma
koordinaty ( ϕ , λ B {\displaystyle \,\phi ,\lambda _{B}} ). K směrej zapad je λ
{\displaystyle \,\lambda } pozitiwny, k směrej wuchod negatiwny; ϕ
{\displaystyle \,\phi } je pozitiwny za šěrokosće sewjerneje hemisfery a
negatiwny na južnej połkuli.

Potom płaći: W o t s ˇ e ˇ r j e n j e = U ⋅ λ B − λ A 360 {\displaystyle
Wot{\check {s}}{\check {e}}rjenje=U\cdot {\frac {\lambda _{B}-\lambda
_{A}}{360}}} ,

při čimž U wopisuje wobjim šěrokostnika ϕ {\displaystyle \,\phi } , kotryž
wuchadźa z: U = 2 ⋅ π ⋅ z e m s k i   r a d i u s ⋅ cos ⁡ ϕ {\displaystyle
U=2\cdot \pi \cdot zemski\ radius\cdot \cos \phi }

W o t s ˇ e ˇ r j e n j e = z e m s k i   w o b j i m 360 ⋅ c o s ( ϕ )
{\displaystyle Wot{\check {s}}{\check {e}}rjenje={\frac {zemski\
wobjim}{360}}\cdot cos(\phi )}

Za dokładniše wobličenje so město zemskeho wobjima wotpowědowaca hódnota
wužiteho referencneho elipsoida wužiwa:

W o t s ˇ e ˇ r j e n j e = N ( ϕ ) ⋅ c o s ( ϕ ) ⋅ δ λ {\displaystyle
Wot{\check {s}}{\check {e}}rjenje=N(\phi )\cdot cos(\phi )\cdot \delta \lambda }

z N ( ϕ ) {\displaystyle N(\phi )} jako radius prěčneje křiwizny wotpowědneje
geografiskeje šěrokosće ϕ {\displaystyle \phi } a δ λ {\displaystyle \delta
\lambda } jako diferenca geografiskich dołhosćow ciloweho a wuchadneho městna.



https://hsb.wikipedia.org/wiki/Worcyn_(m%C4%9Bsto)

Worcyn (němsce Wurzen) je sakske město na sewjeru Lipšćanskeho wokrjesa. Městno
leži při wuchodnym pobrjoze Modłeje, wokoło 30 kilometrow wuchodnje Lipska.

Sydlišćo a městne mjeno staj serbskeho pochada. Worcyn bu hižo w lěće 961 we
wopismje němskeho kejžora Oty I. k prěnjemu razej jako civitas Vurcine
naspomnjeny. Worcynski hród – ležacy při přechodźe wikowanskeje dróhi Via regia
přez rěku Modłej a jeje křižowanišću ze Selowej dróhu wot Prahi do Hale – měješe
wulki strategiski woznam. Spočatnje słušeštaj hród a wikowanske sydlišćo k
Mjezyborskemu biskopstwje a wot lěta 995 k Mišnjanskemu. W 15. a 16. lětstotku
běše město na chwilu samo z rezidencu Mišnjanskich biskopow, štož so tež na
architekturu we Worcynje wuskutkowaše.

W Třicećilětnej wójnje spali so město w lěće 1637 po šwedskim nadpadzé nimale
dospołnje.

W lěće 1838 natwari so we Worcynje prěni železniski móst w cyłej Němskej přez
Modłej, štož wuwołaše rapidne wuwiwanje k industrijnemu městu. Wot 1850 do 1914
podwoješe so ličba wobydlerstwa dwójce.



https://hsb.wikipedia.org/wiki/Wjerbica

Drobna wjerba (Salix repens) je rostlina ze swójby wjerbowych rostlinow
(Salicaceae). Dalše serbske ludowe mjeno je wjerbica.

Drobna wjerba je bohaće rozhałuzowany kerk, kotryž docpěwa wysokosć wot 30 hač
do 100 cm.

Hałuzy su postupowace hač zrunane, ćeńke a najprjedy slěbro-židźane kosmate,
pozdźišo njeprawidłownje so wobnažuja.

Łopjena su jenož krótko stołpikate, a to něhdźe 3 mm. Łopjeńcy su lancetojte hač
eliptiske, cyłokromne a docpěwaja dołhosć wot 5 cm a šěrokosć wot 2 cm, na
woběmaj kóncomaj kónčkojte abo na spódku skulojćene. Wone su na hornim boku
židźane kosmate, ale so wobnažuja, su šěrozelene hač zelene, su na delnim boku
husto kosmate a židźane błyšćace. Pódlanske łopjena su wusko-lancetojte.

Kćěje wot apryla hač do meje. Rostlina je dwudomna. Micki so krótko před lisćom
jewja. Zrunane muske micki docpěwaja dołhosć wot hač do 1,5 cm. Jich nošne
łopješka maja žołty spódk a ćmowy kónčk. Próšniki su purpurowe, pozdźišo žołte.
Žónske micki su stołpikate a docpěwaja dołhosć wot hač do 1 cm. Płódniki su
dołho stołpikate a kosmate. Kćenja wobeju splahow wobsahuja 1 nektarij.

Rostlina je w Europje a zapadnej a centralnej Aziji rozšěrjena, při čimž wot
Portugalskeje a sewjerneje Španiskeje, přez Francosku, britiske kupy a južnu
Norwegsku hač do Finskeje, Baltikuma, Pólskeje a na wuchod hač do Urala, a na
juh wot sewjernje Italskeje hač do Słowjenskeje wustupuje. Ale faluje w južnych
regionach europskich južnych połkupow.



https://hsb.wikipedia.org/wiki/Wjelkowy

Wjelkowy (němsce Wölkau) su wjes z 206 wobydlerjemi w juhu hornjołužiskeho
wokrjesa Budyšin. Słušeja wot lěta 1936 ke gmejnje Zemicy-Tumicy a leža 245
metrow nad mórskej hładźinu w dole Slěbornički. Dla přihódneho połoženja při
křižowanišću šoseje z Budyšina do Biskopic z pućom z Hornjeho Wujězda do Zemic a
při starej krajnej hranicy mjez Hornjej Łužicu a Stołpinskim hamtom Mišnjanskeho
biskopstwa mějachu wšelake knjejstwa we wokolinje zajim na wjesce. Z teje
přičiny wobstejachu Wjelkowy hač do lěta 1936 z třoch wjesnych dźělow:
Hornjołužiskeje strony w gmejnje Čerwjene Noslicy, Mišnjanskeje strony w gmejnje
Počaplicy a Mišnjanskeje strony w gmejnje Špikawy.

Susodne wjeski su Stachow na sewjeru, Počaplicy a Čerwjene Noslicy na
sewjerowuchodźe, Zemicy-Tumicy na juhu, Kinič na juhozapadźe a Palow na
sewjerozapadźe.

Wjes naspomni so k prěnjemu razej w lěće 1318 jako sydło knjeza Henninga von
Wolkow. 1588 naspomni so wudwor w Počapličanskim podźělu. Podźěl wjeski słušeše
Biskopičanskej radźe, druhi k Počapličanskemu ryćerkubłu a hornjołužiski podźěl
k Čerwjenonosličanskemu knjejstwu.

W lěće 1884 měješe wjes po Mukowej statistice 162 wobydlerjow, z nich hišće 42
Serbow (26 %) a bě tuž najbóle němska wjes Hodźijskeje wosady. Hižo tehdy so pak
we Wjelkowskej šuli jenož hišće němsce rěčeše. Po hamtskej statistice lěta 1890
bydleše w Špikawskim podźělu 104, w Počapličanskim 51 a na hornjołužiskej
stronje 29 wobydlerjow.



https://hsb.wikipedia.org/wiki/Wilhelm_J%C3%B3zef_Bogus%C5%82awski

Wilhelm Józef Bogusławski (* 1825 w Lachowicach; † 12. decembra 1901 w
Žitoměrje) bě pólski prawiznik, stawiznar a pólski přećel Serbow. Wón je
hromadźe z Michałom Hórnikom prěni zarys cyłkownych serbskich stawiznow napisał.

Wilhelm Bogusławski narodźi so w Lachowicach blisko Žitomira na Wołynskej. Mjez
1837 do 1846 wopyta wón gymnazij w Žitomiru a studowaše po tym spočatnje
medicinu a pozdźišo prawnistwo w Pětrohrodźe. W Kazanju přizamknje dodatny
studij mjezynarodneho prawa. W statnej słužbje docpě w Pětrohrodźe schodźenk
woprawdźiteho statneho radźićela. W lěće 1896 so Bogusławski na wuměnk podawši
do swojeje domizny w Žitoměrskim kraju wróći.

Nimo swojeho powołanja wěnowaše so Wilhelm Bogusławski stawizniskemu slědźenju,
wosebje stawiznam zapadnych Słowjanow. Pohnuty přez nastawki Maciejowskeho,
Zmorskeho, Srjeznjewskeho a Hilferdinga zbliži so tež Serbam a wopyta Łužicu w
lětomaj 1858 a 1884. W lěće 1861 wuda w Pětrohrodźe prěni stawizniski zarys
serbskich stawiznow, kotryž spisa w pólskej rěči. Hromadźe z Michałom Hórnikom
wobdźěła tutu twórbu, kotruž wudaštaj 1884 jako knihu Historija serbskeho
naroda. We Waršawje poda 1885 biografiju Jana Arnošta Smolerja.

W lěće 1884 zaskoči Wilhelm Bogusławski na wufinancowanje wysokeje Pětrohródskej
hypoteki na Maćičnu ležownosć a wuchowa tuž Maćicu Serbsku před chutnej
pjenježnej nuzu.



https://hsb.wikipedia.org/wiki/Wilhelm_Bogus%C5%82awski

Wilhelm Józef Bogusławski (* 1825 w Lachowicach; † 12. decembra 1901 w
Žitoměrje) bě pólski prawiznik, stawiznar a pólski přećel Serbow. Wón je
hromadźe z Michałom Hórnikom prěni zarys cyłkownych serbskich stawiznow napisał.

Wilhelm Bogusławski narodźi so w Lachowicach blisko Žitomira na Wołynskej. Mjez
1837 do 1846 wopyta wón gymnazij w Žitomiru a studowaše po tym spočatnje
medicinu a pozdźišo prawnistwo w Pětrohrodźe. W Kazanju přizamknje dodatny
studij mjezynarodneho prawa. W statnej słužbje docpě w Pětrohrodźe schodźenk
woprawdźiteho statneho radźićela. W lěće 1896 so Bogusławski na wuměnk podawši
do swojeje domizny w Žitoměrskim kraju wróći.

Nimo swojeho powołanja wěnowaše so Wilhelm Bogusławski stawizniskemu slědźenju,
wosebje stawiznam zapadnych Słowjanow. Pohnuty přez nastawki Maciejowskeho,
Zmorskeho, Srjeznjewskeho a Hilferdinga zbliži so tež Serbam a wopyta Łužicu w
lětomaj 1858 a 1884. W lěće 1861 wuda w Pětrohrodźe prěni stawizniski zarys
serbskich stawiznow, kotryž spisa w pólskej rěči. Hromadźe z Michałom Hórnikom
wobdźěła tutu twórbu, kotruž wudaštaj 1884 jako knihu Historija serbskeho
naroda. We Waršawje poda 1885 biografiju Jana Arnošta Smolerja.

W lěće 1884 zaskoči Wilhelm Bogusławski na wufinancowanje wysokeje Pětrohródskej
hypoteki na Maćičnu ležownosć a wuchowa tuž Maćicu Serbsku před chutnej
pjenježnej nuzu.



https://hsb.wikipedia.org/wiki/Wichowy

Wichowy (němsce Weicha) su hornjołužiska wjes ze 113 wobydlerjemi na wuchodźe
Budyskeho wokrjesa, kotraž słuša z lěta 1994 k městu Wóspork.

Leža nad Hrodźišćanskej skału rěki Lubaty jenož połdra kilometra zdalene wot
Wósporskeho stareho města. Susodne wsy su Wuježk za starej železniskej čaru na
sewjerowuchodźe, Kotecy na juhu a Hrodźišćo na zapadźe.

Na hórce při zapadnej kromje Wichow namaka so pohrjebnišćo z bronzoweje a
zažneje železoweje doby, kotrež bu w lěće 1873 namakane. Wjes sama naspomni so
prěni raz hižo w lěće 1241 jako sydło knjeza Reinhardus de Wichowe. Hač do 19.
lětstotka měješe Wichowske ryćerkubło, kotrež słušeše mjez druhim rodomaj
Gersdorff a Heynitz, ležownostne knjejstwo. W lěće 1854 wupućowachu wjacori
Wichowscy Serbja z Janom Kilianom do Texasa. W knježim domje z 18. lětstotka so
po 1945 starownja zarjadowa, kotraž hač do lěta 2003 eksistowaše. 1937 namakachu
88 čěskich, sakskich, šwicarskich a nižozemskich pjenjezow ze 16. a 17.
lětstotkow.

Po Mukowej statistice mějachu Wichowy we 1880tych lětach 175 wobydlerjow, mjez
nimi 159 Serbow (91 %) a 16 Němcow. W lěće 1925 rěčeše po hamtskej statistice
jenož hišće 28 wot 170 wobydlerjow serbsce.

W lěće 1925 bě mjez 170 wobydlerjemi 165 ewangelskich a tři katolscy. Ewangelscy
wěriwi přisłušeja znajmjeńša ze 16. lětstotka Hrodźišćanskej wosadźe.



https://hsb.wikipedia.org/wiki/Wagadugu

[[Kategorija:Sydlišćo {{Info ISO-3166-2:Předłoha:Info
ISO-3166-2:BF-KAD|lokatiw}}]]

Ouagadougou (tež Wagadugu) je stolica a z wjace hač 1,3 milionami wobydlerjemi
zdobom najwjetše město zapadoafriskeho kraja Burkina Faso kaž tež jeho
zarjadniske, hospodarske a kulturne srjedźišćo a sydło Zapadoafriskeje
centralneje banki.

We Ouaga, kaž so město we wobchadnej rěči husto mjenuje, reziduje bjezmócny
kejžor luda Mossi.

Město leži při rěce Kadiogo w srjedźišću kraja na Centralnym platowje we
wysokosći wot 300 metrow. Přerězna temperatura leži při 28,8° C. Kaž po cyłym
kraju knježi w měsće tropiska klima z dešćowym časom wot meje do septembra.

Při južnej kromje metropole natwari so nowa knježerstwowa štwórć Ouaga 2000 z
prezidentowym palastom a parlamentom.

Sydlišćo wobsteješe hižo w 15. lětstotku, po někotrych žórłach bu hižo w 11.
lětstotku pod mjenom Kombemtinga („město wojakow“) załožene. 1441 sta so jako
Wogdgo ze stolicu kralestwa ze samsnym mjenom. Dla nomadiskeho žiwjenskeho
wašnja Mossijow wosta jich knježerstwowe sydlišćo wšak hač do 18. lětstotka bóle
wjes hač město. 1887 njeměješe po slědźerju Louis-Gustave Binger wjace hač 5000
wobydlerjow a wobsteješe ze sydom wsow. Hakle z přichadom francoskeho
kolonialneho wójska zahaji so wutwar města. W 1920tych lětach připrawichu šěroke
puće a natwarichu zarjadniske twarjenja, šule, palast guwernera a chorownju.
Kołowokoło noweje katedrale natwarichu nowe měšćanske štwórće z modernymi
dwuposchodowymi domami. Z toho časa bě Ouagadougou sydło francoskeho
kolonialneho guwernera a pozdźišo knježerstwa njewotwisneho stata Hornja Volta,
kotryž rěka wot lěta 1984 „Burkina Faso“.

Ouagadougou ma mjezynarodne lětanišćo wosrjedź město a je přez železnisku čaru z
přistawom Abidjan při Słonowinowym pobrjoze zwjazane.



https://hsb.wikipedia.org/wiki/Viktor_Orb%C3%A1n

Viktor Mihály Orbán (* 31. meje 1963 w Székesfehérváru) je madźarski politikar,
předsyda strony Fidesz – Madźarski zwjazk byrgarjow a wot lěta 2010 ministerski
prezident Madźarskeje. Do toho bě hižo wot 1998 do 2002 w tutym zastojnstwje. Na
mjezynarodnej runinje je wot 2002 z wiceprezidentom Europskeje ludoweje strony.

Wón studowaše wot 1982 do 1987 prawnistwo na uniwersiće Loránd Eötvös w
Budapesće. 1988 bě jedyn ze załožerjow Zwjazka młodych demokratow (Fiatal
Demokraták Szövetsége, Fidesz). Po přewróće bě wot 1993 do 2000 a znowa wot 2003
předsyda tuteje strony. Wot 1990 je zapósłanc madźarskeho sejma. Pod jeho
wjednistwom sta so Fidesz z wodźacej konserwatiwnej stronu w Madźarskej. Po
dobyću Fidesza při wólbach dnja 11. apryla 2010 wuzwoli sejm jeho dnja 29. meje
za ministerskeho prezidenta. 10. meje 2014 bu znowa wuzwoleny.

K Orbánowej retorice słušeja krute awtoritarne a nacionalistiske stejišća. W
běhu migraciskeje krizy lěta 2015 wótřeše wón swój profil jako pozdatny škitar
před islamom, mjez druhim přez natwar namjezneho płota při serbiskej hranicy.



https://hsb.wikipedia.org/wiki/Trolleybus_we_Wojerecach

Trolleybus Wojerecy bě wobchadny zawod z trolleybusami w sakskim měsće Wojerecy.
Připrawy eksistowachu w lětach 1989 - 1994. Wojerowski zawod bě hač dotal
posledni nowy zawod w Němskej. Nimo městow Greiza, Kralowca a Ludwigsburga su
Wojerecy jedne z mało městow, kotrež wobsedźachu trolleybusowy system bjez toho,
zo bychu do toho tramwajku měli. Spočatnje słušeše Wojerowski trolleybus
ludowemu wozydłownistwu Čorna Pumpa, dźěl wobchadneho kombinata Choćebuz. Po
přewróće přewza wozydłownistwo Carna Plumpa t.z.w.r. trolleybus we Wojerecach. Z
tutoho zawoda nasta dźensniša wobchadna towaršnosć Sprjewja-Halštrow (VSE).

We wosomdźesatych lětach 20. lětstotka spytaše NDR, pod wliwom stupacych
płaćiznow za zemski wolij, importowanje wolija wobmjezować a za to brunicu z NDR
wužiwać. Pódla městow Neubrandenburg, Stralsund, Suhl a Wismar bu tež we
Wojerecach zawjedźenje trolleybusoweho systema wobzamknjene. Jenož we Wojerecach
wobchadźachu trolleybusy, w Suhlu buchu twarske dźěła krótko do dotwara
přetorhnjene, w druhich městach eksistowachu jenož planowanja.

W lěće 1992 so hišće čara linije B do Kinajchta elektrifikuje, při železniskim
zastanišću Wojerecy-Nowe město so druhe zawrótnišćo natwari. Wobě čarje so pak
nihdy za planowany wobchad njewužiwachu. Z tym je syć we Wojerecach najwjetšu
wulkosć docpěła: 10,83 km. Hižo wot lěta 1993 wobchadźowachu na liniji 11 jenož
hišće dieselowe busy, tak zo njebě přestup wjace trěbny. 26. apryla 1994
wobzamkny město zbytne trolleybusowe linije zastajić. 30. decembra 1994 jědźeše
posledni trolleybus we Wojerecach. Zdźěla so horni milinowód do Eberswaldy
předachu, hdźež so dźensa hišće wužiwaja. Při něhdyšim zastanišću "Am Ehrenhain"
dopomni pomnik z napismom "Hoyerswerda - Obus 1989" hišće na trolleybus we
Wojerecach.

We Wojerecach wužiwachu so jenož dwudźělne trolleybusy madźarskeho fabrikata
Ikarus z mjenom typa 280.93. Cyłkownje wobsedźeše Wojerowski system 12 wozow, 6
z nich buchu hižo 1993 wotzjewjene a pozdźiśo do Tallinna předate. Zbytne 6 busy
buchu po zastajenju trolleybusoweho systema do ruskeho Čeljabinska předate, tam
so wone hišće dźensa zasadźeja.



https://hsb.wikipedia.org/wiki/Towarstwo_swj._Cyrila_a_Metoda

Towarstwo swj. Cyrila a Metoda z.t. (TCM) je zjednoćenstwo serbskich křesćanow.
TCM ma swoje sydło w Budyšinje a zastupuje w cyłku zajimy katolskich Serbow.

Towarstwo Cyrila a Metoda ma wosobinske a kooperatiwne sobustawy. Kooperacije
su:

Towarstwo Cyrila a Metoda bu 13. decembra 1862 wot serbskeho měšnika Michała
Hórnika w zmysle słowjanskeju japoštołow Cyrila a Metoda załožene. Hižo w
januaru lěta 1863 wuńdźe prěni Katolski Posoł. W běhu lětow publikowachu so
dalše knihi, kaž na př. lětopis Krajan.

Za čas nacionalsocializma bu TCM zakazane. Katolski Posoł so jako posledni
serbskorěčny spis w lěće 1939 zakaza. Po druhej swětowej wójnje so we wuchodnej
němskej wozrodźenje towarstwa znjemóžni. Najebać toho katolske měšnicy w zmysle
towarstwa jednachu. Tak móžeše so wot 1950 Katolski Posoł znowa wudawać, w
prěnich lětach jenož jónu, po tym dwójce wob měsac. Tola podležeše kóžde wudaće
masiwnej statnej censury. Wot 1992 wuchadźa Katolski Posoł zaso tydźensce. Je
pola Serbow přeco hišće jara woblubowany. Wón ma najwyši nakład wšěch serbskich,
ćišćanych medijow (tuchwilu něhdźe 2.600 eksemplarow).

Lětdźesatki dołho běše serbska měšnikowa konferenca za wudaće tuteho a druhich
nabožnych spisow zamołwita. 1985 załoži so Zjednoćenstwo Cyrila a Metoda jako
biskopske zjednoćenstwo Drježdźansko-Mišnjanskeho biskopstwa. Bě to hižo w
NDRskim času pospyt lajkow sylnišo do pastoralneho dźěła zawjazać. Z přewrótom
zasadźi znowa žiwe towarstwowe žiwjenje. Tak so 28. januar 1991 Towarstwo Cyrila
a Metoda z.t. znowazałoži.



https://hsb.wikipedia.org/wiki/Ti%C5%A1nov

Tišnov (němsce Tischnowitz) je městačko z něhdźe dźewjeć tysac wobydlerjemi pod
Čěskomorawskej wysočinu južneje Čěskeje republiki na srjedźnej Morawje. Leži na
železniskej čarje mjez Brnom a Žďárom nad Sázavou.

Tišnov je jedne z najstaršich městow srjedźneje Morawy a leži na starej
wikowanskej dróze wot Morawy do Čech. Sydlišćo nasta něhdźe w lěće 1240 we
wobwodźe abatisow z klóštra Porta Coeli jako wobhrodźena wikowanska stacija. W
lěće 1428 bu Tišnov wot Husitow wobsadźeny a přez wulki měšćanski woheń zničeny.
W Třicećilětnej wójnje so město wospjet wot wšelakich wójskow wobsadźi a zhubi
wuznam.

Klóšter Porta coeli (hornjoserbsce Njebjeske wrota, němsce Kloster
Himmelspforte, čěsce Brána nebes) je cistercienski klóšter w Tišnovje w Morawje.
Je so w lěće 1230 wot kralowny Constancie z Wuherskeje załožił. Klóšter Marijiny
doł we Łužicy kupi klóšter Porta Coeli w lěće 1861 za 180.000 złotych, w lěće
1950 je so zawrěł a w lěće 1990 zaso wobnowił.

Dalša sostra tutoho konwenta běše Serbowka. Tež poslednja abatisa Annuntiata
Bělkenc bě serbskeho pochada, wumrě w lěće 2003. Konwent založi 1915 klóštersku
šulu za domjacnosć, kotra bě jenička w Rakusko-Wuherskej, tež serbskim dźowkam –
kubłarkam přistupna.

W Tišnovje/Brnje ma nakładnistwo Sursum swoje sydło, hdźež su hižo někotre
publikacije wo Serbach zdźěla w českej a zdźěla w serbskej a němskej rěči wušli.



https://hsb.wikipedia.org/wiki/Thomas_de_Maizi%C3%A8re

Karl Ernst Thomas de Maizière (* 21. januara 1954 w Bonnje) je němski politikar
Křesćansko-demokratiskeje unije Němskeje (CDU) a wot 17. decembra 2013 zwjazkowy
minister nutřkowneho w kabineće Merkel III.

Wón bě wot 1994 do 1998 nawoda statneje kenclije w Mecklenburgsko-Předpomorskej
pod ministerskim prezidentom Bernd Seite. Wot 1999 do 2001 měješe samsnu
funkciju w Sakskej pod Kurtom Biedenkopfom. Wot 2001 do 2002 bě sakski statny
minister financow, wot 2002 do 2004 statny minister justicy a 2004/05 statny
minister nutřkowneho. Po dobyću CDU při wólbach 2005 dźěše do zwjazkoweje
politiki a bě w prěnim kabineće Merkel ze šefom kanclerskeho zarjada. W druhim
kabineće Merkel bě wot 2009 do 2011 minister nutřkowneho a wot 2011 do 2013
zwjazkowy minister zakitowanja. 2013 so do nutřkowneho ministerstwa wróći.

Thomas de Maizière bydli w Drježdźanach a je ewangelski, woženjeny a nan třoch
dźěći. Nimo toho je kuzenk poslednjeho ministerskeho prezidenta Němskeje
demokratiskeje republiki, Lothara de Maizière.

Při wólbach za Sakski krajny sejm w lěće 2004 dósta jako direktny kandidat we
wólbnym wokrjesu Budyšin I 47,9 % hłosow. Jeho wólbny wokrjes za zwjazkowy sejm
je wot lěta 2005 Mišno.



https://hsb.wikipedia.org/wiki/Taxodium_distichum

Wšědny ćisowc (Taxodium distichum) je rostlina ze podswójby (Taxodioideae)
znutřka cypresowych rostlinow (Cupressaceae). Dalše serbske mjeno je bahnowa
cypresa.

Po staršich žórłach so do swójskeje swójby ćisowcowych rostlinow (Taxodiaceae)
přirjaduje.

Wšědny ćisowc je w lěću zeleny, spěšnje rosćacy štom, kotryž docpěje wysokosć
wot 20 hač do 35 (40) m. Króna je prawidłowna a na spočatku kehelojta, pozdźišo
šěrše a bóle wotewrjena. Zdónk je deleka šěroki a so skoku pomjeńšuje. Načerwjeń
bruna skora je hłuboko brózdźena a nitkojta.

Korjenje wutworja tučne "kolena", jeli štom steji we wodźe. Wone najskerje słuža
k přewětrjenju korjenjow.

Płone, jasnozelene jehły su linealiske, kónčkojte a docpěja dołhosć wot 8 hač do
15 mm (2 cm). Na krótkich wurostkach steja dwulinkowje wjerškate, mjeztym zo na
dołhich wurostkach steja po jednym. Jehły z krótkimi wurostkami w nazymje po
čerwjenojtym barbjenju wotpadnu.

Kćěje wot měrca hač do apryla. Štom je jednodomna. Muske kćenja su žołtojte abo
purpurowe a wisaja w 5 hač 12 cm dołhich dwójnych kićach. Žónske kćenja su
móličke, zelene a njenapadne. Kulowate hable docpěja wulkosć wot 2 hač do 3 cm.
Při zrałosći za čas oktobra hač decembra su brune.

Štom je w juhowuchodnej sewjernej Americe, wot Floridy hač do Delaware, na zapad
hač do Misisipijowych stronach a wuchodneho Texasa domjacy.



https://hsb.wikipedia.org/wiki/Sucha_ml%C3%B3%C4%8De%C5%84

Sucha mlóčeń (Euphorbia cyparissias) je rostlina ze swójby mlóčenjowych
rostlinow (Euphorbiaceae).

Sucha mlóčeń je wjacelětna rostlina (trajne zelo), kotraž docpěje wysokosć wot
15 hač do 30 (40 abo 50) cm. Rostlina je naha, wobsahuje běłu brěčku a ma
podzemske wotnožki. Stołpiki su deleka wodrjewjene, njesu hač do 20
njekćějacych, husto łopjenatych a hač do 10 kćějacych bóčnych hałuzow.

Měnjate łopjena su wuske, jasnozelene, linealiske hač nimale nitkojte,
cyłokromne a docpěja dołhosć wot 1,5 hač do 3 (4) cm a šěrokosć wot 2 hač do 3
mm. Njekćějace wurostki su husto łopjenate.

Kćěje wot apryla hač do julija (awgusta). Kćenja steja w njeprawych wokołkach z
10 hač 20 promjenjemi. Přikrywne łopješka kwětnistwow su njezrosćene,
šěroko-třiróžkate a najprjedy žołte ale pozdźišo čerwjenojte. Žołte žałzy
kćenjoweho keluška ma formu połměsačka a njesu 2 róžkaj.

Rostlina je w srjedźnej a južnej Europje rozšěrjena, při čimž w Němskej w
sewjerozapadnej nižinje faluje.

Rostlina je často wot wotmjatkow podeńdźena, při čimž je nachwilny hosćićel
hrochoweho womjatka (Uromyces pisi). To skutkuje typiske patwory rostliny,
kotraž nimo toho njekćěje. Potom je jasnozelena, šwižna a njerozhałuzowana. Nimo
toho njese na delnim boku skrótšenych łopjenow oranžowe pucherki.



https://hsb.wikipedia.org/wiki/Srebrenica

Srebrenica (kyrilisce Сребреница, slěborne město) je małe město we wuchodźe
Bosniskeje, blisko serbiskeje hranicy. Wot Daytonskeho zrěčenja sem wono
přisłuša Republice Srpskej. Wulkogmejna Srebrenica ma wokoło 11.000 wobydlerjow.

Město namaka so we wuskej kótlinje wosrjedź husće zalěsnjenych wuchodobosniskich
horow, kiž su tam něhdźe 1000 metrow wysoke. Na juhu je rěka Drina přirodna
hranica gmejny přećiwo Serbiskej, w sewjernej runinje namaka so susodne městačko
Bratunac.

Prěnje naspomnjenje města jako Srebrenik pochadźa z lěta 1376. Wulki wuznam so
załožowaše na wunošne łožišća slěbra we wokolinje. W 19. lětstotku wuwiwaše so
Srebrenica mineralnych žórłow dla k sławnemu lěkowanišću.

W Bosniskej wójnje běše hłownje wot muslimskich Bosniakow wobydlene město wot
1992 hač 1995 woblěhowane přez wójsko bosniskich Serbow pod komandom generala
Ratka Mladića a je dźensa wosebje znate dla Masakra wot Srebrenicy, kotryž so
wotměwa w juliju 1995.



https://hsb.wikipedia.org/wiki/Smjerd%C5%BAaca_pyskawa

Smjerdźaca pyskawa (Geranium robertianum) je rostlina ze swójby pyskowničkowych
rostlinow (Geraniaceae). Druhe serbske mjeno je smjerdźace baćonki.

Botaniske mjeno Geranium wotwodźuje so wot grjekskeho słowa γερνιον. Słowo je
diminutiw słowa γρανος. Woznjamjenja telko kaž žoraw a poćahowa na podobu płoda.

Smjerdźaca pyskawa je jednolětna, njepřijomnje ćehnjaca, rozpjeršenje kosmata
rostlina, kotraž docpěwa wysokosć wot 20 hač do 40 cm.

Stołpik docpěwa wysokosć wot 20 hač do 60 cm. Často stołpik a łopjena je
karminčerwjeny. Łopjena maja 3 hač 7 stołpikatych wotrězkow.

Smjerdźaca pyskawa kćěje wot meje hač do oktobra. Róžojte abo purpurne kćenja su
najčasćišo po porach a krótkostołpikate. Kćenjowe stołpiki a keluchi maja
žałzate a nježałzate włosy. Keluškowe łopješka docpěwaja dołhosć mjezy 6 a 8 mm
a maja stajeny kónčk. Kćenjowe łopješka docpěwaja dołhosć mjezy 9 a 12 mm a su
prědku skulojćene. Próšniki su oranžojte.

Płody docpěwaja dołhosć mjezy 1,5 a 2,5 cm a maja kosmowe postronki, z kotrymiž
při dalezmjetanju na murjach, skorach atd. so njepušća.

Smjerdźaca pyskawa je w nimale cyłej Europje rozšěrjena. Rozšěrjenje saha
wuchodźe hač do Japanskeje a na juhu hač do centralneje Afriku. Nimo toho
rostlina rosće w dźělach sewjerneje Ameriki.



https://hsb.wikipedia.org/wiki/Sm%C4%9Blna

Smělna (němsce Schmölln) je hornjołužiska wosadna wjes z 1.093 wobydlerjemi,
kotraž słuša ke gmejnje Smělna-Póckowy. Nadeńdźe so štyri kilometry wuchodnje
Biskopic při hornim běhu Čornicy na samym juhu Budyskeho wokrjesa.

Wjes je typiski hornjołužiski łanowc a nadeńdźe so na sewjerozapadnej kromje
Hornjołužiskich hór pod Klóšterskej horu (394 m) mjez Zemicami-Tumicami na
sewjeru a Póckowami na juhu. Susodna wjes na wuchodźe je Trjechow. W Smělnje
namaka so zastanišćo železniskeje čary Drježdźany–Žitawa.

Wjes naspomni so prěni raz w lěće 1359 jako Smollen a 1412 jako knježe sydło
Smolin. Serbska wjes na sewjeru dźensnišeje Smělneje wobsteješe pak
prawdźepodobnje hižo we 8. lětstotku. Mjeno pochadźa wot smoły, štož so tež we
wjesnym woponju wotbłyšćuje, hdźež je horjeka nalěwo smolernja widźeć. Smělna
měješe hižo w 14. lětstotku wosadnu cyrkej a w 19. lětstotku samo dwě ryćerkuble
– Hornjo- a Delnjosmělnjanske. Prěnja šula so 1735 zahaji.

Smělna je srjedźišćo ewangelskeje wosady, w kotrejž so hač do spěšneje
industrializacije w druhej połojcy 19. lětstotka tež serbsce rěčeše. Posledni
serbski farar w Smělnej bě Jan Awgust Sykora, kiž skutkowaše tam wot 1863 do
1899. Poslednje serbske Bože słužby běchu pak hižo 1880.

Po Mukowej statistice běchu wot 935 wobydlerjow Smělneje w lěće 1884 hišće 35
Serbow (4 %). Po hamtskim ličenju měješe wjes w lěće 1925 hižo 1934 wobydlerjow,
z nich 1796 ewangelskich a 110 katolskich. W samsnym lěće twarichu we wsy mału
katolsku cyrkej.



https://hsb.wikipedia.org/wiki/Skalny_klon

Skalny klon (Acer monspessulanum) je štom ze swójby mydłowcowych rostlin
(Sapindaceae).

Po druhich žórłach zarjaduje so do swójskeje swójby klonowych rostlinow
(Aceraceae).

Skalny klon je za čas lěta zeleny štom, kotryž docpěwa wysokosć wot 5 hač 11 m
(3-10 m). Rosće často jenož jako kerk. Rostlina je zmjerzkokruta a suchotu
toleruje.

Zdónk je šwižny a rědko zruna rosće. Skora je ćeńka, po dołhosći rozpukana
połata.

Přećiwostejne łopjena su třilapate, hrube, prědku tupe, relatiwnje tołste a
zwjetša docpěwaja jenož dołhosć wot 5 cm (3-6 cm) a šěrokosć wot 4 hač do 7 cm.
Wone su na hornim boku ćmowozelene, nahe a błyšćace a na delnim boku šěrozelene,
na spočatku mjechko kosmate. Jich stołpiki su čerwjenojte a docpěwaja dołhosć
wot 2 hač 6 cm. Łopjency su na bazy tróšku wutrobojte a docpěwaja dołhosć wot
hač do 6 cm.

Kćěje wot apryla hač do meje. Žołtozelene, njenahladne kćenja so z łopjenami
jewja, su na nektar bohate a sedźa w wotstejacych, krótkostołpikatych
wokołkojtych, wisacych pakićach. Jich stołpiki docpěwaja dołhosć wot 1 hač do 4
cm. Přikryw je dwójny. Žołtozelenej keluch a króna stej nimale jenakej a
docpěwatej dołhosć wot 4 hač do 6 mm. W kwětnistwje steja dwusplažne ale tež
jednosplažne kćenja. Próškowe łopješka su wósom. Płódnik je hornostejny.

Płody su křidłate worjechi. Jich křidlešce stej paralelnej a na słónčnych
stejnišćach čerwjenej. Dźelne płody docpěwaja dołhosć wot 2,5 cm a šěrokosć wot
5 hač do 9 mm. Płody w septembrje zezrawja.

Rostlina je w jenož na srjedźnym Rynje, Moseli, Mohanje, w šwicarskej jura a
južnej Europje rozšěrjena. Ale tež w małej Aziji, sewjernej Persiskej a
Turkestanje wustupuje.



https://hsb.wikipedia.org/wiki/Sezamowe_rostliny

Sezamowe rostliny (Pedaliaceae) je swójba symjencowych rostlinow
(Spermatophytina). K swójbje słuša wažna wužitna rostlina indiski sezam (Sesamum
indicum).

Družiny su jednolětne abo wjacelětne zela, rědko kerki. Cyłokromne hač našćěpane
łopjena su přećiwostejne, ale na hornim dźělu rostliny měnjate.

Kćenja su pjećličbne a dwubóčnje-symetriske. Płódniki su z dwěju płodoweju
łopješkow zestajene a wobsahuja 2-4 fachi. Z tych so kapsla abo twjerde zawěrace
płody wuwiwaja, kotrež často njesu kałače, kwački abo podobne.

Swójba Pedaliaceae bu w lěće 1810 wot Robert Brown w Prodromus Florae Novae
Hollandiae, 519 nastajeny . Typusowy ród je Pedalium D.Royen ex L.. Synonymy za
Pedaliaceae R.Br. su: Sesamaceae Horan., Trapellaceae Honda & Sakis.

W swójbje sezamowych rostlinow (Pedaliaceae) je něhdźe 14 rodow z něhdźe 62 hač
85 družinami:

Prjedy do tutoho zarjadowane rody Craniolaria L., Holoregmia Nees, Ibicella Van
Eselt., Martynia L. a Proboscidea Schmidel słušeja dźensa k swójbje
Martyniaceae.



https://hsb.wikipedia.org/wiki/Sequoiadendron_giganteum

Hoberski žerowc (Sequoiadendron giganteum) je štom ze swójby cypresowych
rostlinow (Cupressaceae). Dalše serbske mjeno je mamutowy štom.

Po někotrych žórłach so do swójby ćisowcowych rostlinow (Taxodiaceae)
přirjaduje.

Hoberski žerowc je štom, kotryž docpěje wysokosć wot 30 hač do 50 m (wjace hač
80 m). Króna je kehelojta, ale w starobje je šěroko čumpata. Zdónk je tołsty a
zrunany. Tołsta skora je čerwjenobruna hač šěrobruna, hubicojta-nitkojta, při
čimž w podołhostnych smužkach njese hłuboke rozpukliny. Z tołstosću wot hač do
50 cm je dobry škit přećiwo lěsnemu wohnjej.

Šupiznojte jehły su ćmowozelene hač módrozelene, prědku kónčkojte a docpěja
dołhosć wot něhdźe 5 mm a na hłownych wurostkach hač do 12 mm. Wone na hałuzach
dele běžace rostu a su w třoch rjadach šrubikojće rjadowane. Wone při
rozrybowanju po anisu wonjeja.

Kćěje wot měrca hač do apryla (w meji). Rostlina je jednodomna. Kwětnistwa su
njenapadne. Muske kćenja steja po jednym na kónčkach wurostkow. Žónske kćenja
steja po jednym abo po dwěmaj.

Hable docpěja šěrokosć wot hač do 4 cm a dołhosć wot 6 cm. Zrałe hable su
čerwjenobrune, jejkojte a docpěja dołhosć wot 5 hač do 8 cm. Jich šupizny njesu
wurazny ćernjojty wurostk. Wone wot julija hač do awgusta dozrawja.

Štom je pacifiskich dźělach sewjerneje Ameriki domjaca, a to zapadne zwisy
Sierra Newada w Kaliforniskej. Tam móže samo wysokosće wot hač do 100 m docpěć.
Jeho zdónk móže přeměr wot hač do 8 m docpěć, na bazy samo wot hač do 12 m. Při
tym móže starobu wot něhdźe 3000 lět docpěć.

Štom so w srjedźnej Europje při składnosći jako lěsny štom plahuje, hewak w
parkach a arboretach.

Tuta družina bu w lěće 1853 pod mjenom (Basionym) Wellingtonia gigantea wot John
Lindley in The Gardeners' Chronicle & Agricultural Gazette, zwjazk 10, S. 823
najprjedy wopisana. John Theodore Buchholz nastaješe w lěće 1939 w American
Journal of Botany, Volume 26, Issue7, S. 536 za tutu družinu ród Sequoiadendron.
Dalše synonymy za Sequoiadendron giganteum (Lindl.) J.Buchholz su: Americus
gigantea Anon. 1854, Sequoia gigantea Decne. 1854, Taxodium washingtonianum
Winsl. 1855, Washingtonia californica Winsl. 1854 abo 1855, Sequoia wellingtonia
Seem. 1855, Taxodium giganteum Kellog et Behr 1855, Americus giganteus Anon.
1858, Washingtonia americana Hort. A. ex Gord. 1862, Gigantabies wellingtonia
J.Nels. 1866, Sequoia washingtoniana Sudw. 1897, Steinhauera gigantea Kuntze
1909.



https://hsb.wikipedia.org/wiki/Sebnitz_(r%C4%9Bka)

Zebnica (němsce Sebnitz) je lěwa žórłowa rěka Lachsbacha a běži w Čěskej a w
Sakskej přez Saksku Šwicu. Na čěskim teritoriju rěka wona Vilémovský potok
(němsce Wölmsdörfer Bach).

Zebnica resp. Vilémovský potok wužórli so w čěskej Šluknowskej pahórčinje (čěsce
Šluknovská pahorkatina) w šěrokim dole mjez 608 m wysokej horu Hrazený (Pirsken)
a 593 m wysokej Plešný (Plissenberg), kilometraj sewjerozapadnje wsy Brtníky
(Zeidler). Rěčka běži do sewjerozapadneho směra hač do Velkeho Šenova (Groß
Schönau), hdźež, běžo podłu doły rěčki Šenovský potok, swój běh měnja a přez
Vilémov (Wölmsdorf) a Mikulášovice (Nixdorf) běži.

Spody tutych sydlišćow sta so Vilémovský potok mjez horu Spálený vrch
(Hillebrand) (443 m) a Wolfstein (392,9 m) pola Doliny (Franzthal) z namjeznej
rěčku mjez Čěskej a němskim wuběžkim Zebničanskeho lěsa, kotryž do čěskeho
teritorija nutř saha. Wot tutoho wotrězka mjenuje so Zebnica abo Zebničanska
rěčka. Za namjeznym přechodom Zebnica–Dolní Poustevna běži hišće něšto stow
metrow jako namjezna rěčka a běži potom přez Zebnicu a molowniski Zebničanski
doł, zo by so po 30,8 kilometrach z rěku Pólnicu pola Porschdorfa k Lachsbachej
zjednoćiła. Delni dźěl Zebničanskeho doła je předewšěm přez železnisku čaru
Sebnitztalbahn z jeje 7 tunlemi znaty.

Wot lěta 1995 eksistuje krajnopřesahowy projekt Łobjowy łosos, kotrehož zaměr je
znowawobsydlenje Łobja a někotrych přitokow, mj. dr. Zebnicy, z łososami. Tutón
projekt je wuspěšny a je k tomu wjedł, zo je so łosos w Zebnicy zaso zdomjacnił.



https://hsb.wikipedia.org/wiki/Schwarzheide

Čorny Gózd (němsce Schwarzheide, do 1998 Schwarzheide/N.L.) je industrijne město
z něhdźe 5.700 wobydlerjemi na juhu Braniborskeje. Nadeńdźe so we wokrjesu
Hornje Błóta-Łužica na juhozapadźe Delnjeje Łužicy, něhdźe 50 kilometrow
sewjernje Drježdźan.

Město Čorny Gózd je so dnja 1. oktobra 1936 z gmejnow Zschornegosda (Čorny Gózd)
a Naundorf wutworiło, při čimž so stare mjeno serbskeho pochada w němčinje
zhubi. Wjeska Čorny Gózd bě so k prěnjemu razej w lěće 1449 jako Cschörnegast
naspomniła, Naundorf hižo 1421 jako Nuwendorff. Wot 1635 do 1815 słušeštej wobě
wjesce do Sakskeje.

Industrijne wuwiće stejišća zahaji so pod nacionalsocialistiskim knjejstwom w
lěće 1935 ze załoženjom zawoda Hydrierwerk Schwarzheide firmy BRABAG, w kotrymž
dobywachu naftu z łužiskeje brunicy. Po přewróće přewza w lěće 1990 BASF
Čornogózdski zawod.

Čorny Gózd leži při awtodróze 13 (Berlin–Drježdźany) a při železniskimaj čaromaj
Falkenberg–Choćebuz a Wulki Hojn–Choćebuz.



https://hsb.wikipedia.org/wiki/Salix_pentandra

Pjećmužna wjerba abo ławrjencowa wjerba (Salix pentandra) je rostlina ze swójby
wjerbowych rostlinow (Salicaceae).

Pjećmužna wjerba (Ławrjencowa wjerba) je kerk abo štom, kotryž docpěwa wysokosć
wot hač do 12 (wot 3 hač do 15) m. Hałuzy su błyšćace, oliwozelene hač
čerwjenobrune. Skora je šěra a podołhostnje rozpukana.

Łopjena su šěroko-lancetojte, dołho-kónčkojte, sćeńka rězane a docpěwaja dołhosć
wot 5 hač do 15 cm. Na hornim boku su ćmowozelene błyšćace, při čimž srjedźna
žiłka je žołta. Młode łopjena lěpjaty sekret wudźěluja, kotryž aromatisce wonja.

Kćěje wot meje hač do junija. Micki so z łopjenami jewja. Žónske micki su
čumpatokćenjowe. Nošne łopješka su jednobarbne žołtozelene. Próškowe łopješka
zwjetša su pjeć.

Rostlina je w srjedźnej a sewjernej Europje a Aziji rozšěrjena. Při tym na juhu
hač do Pyrenejow, sewjerneje Italskeje a balkanskeje połkupy wustupuje. W Aziji
wustupuje w Turkowskej, w Kawkazu, w Sibirskej, w Kazachstanje, w Mongolskej a
Chinskej.



https://hsb.wikipedia.org/wiki/Saar

Saar (francosce la Sarre) je srjedźoeuropska rěka, kotraž běži přez francoskej
regionaj Elsasku a Lothringsku kaž tež přez němskej zwjazkowej krajej Posaarsku
a Porynsko-Pfalcu. Wona je z 235 kilometrami najdlěši přitok Mosele a ma
přitočnišćo wot 7431 km², wot toho 3.826 km² we Francoskej a 3.605 km² w
Němskej.

Wona nastawa južnje města Sarrebourg we francoskej Lothringskej z Čerwjeneje a
Běłeje Saary (la Sarre rouge a la Sarre blanche) a běži najprjedy na něhdźe 121
kilometrach přez francoski teritorij. Mjez městačkomaj Saargemünd a
Saarbrücken-Güdingen twori na jednaće kilometrach němsko-francosku mjezu, běži
dale 68 kilometrow přez Posaarsku a wuliwa so po dalšich 31 kilometrach w
Porynsko-Pfalcy blisko Konza do Mosele. W Porynskich šćěpjelowych horinach běži
rěka we wuskim, hłubokim dole a twori charakteristiske meandery.

Wot Saargemünd sem je rěka pławna. Přez Saarski kanal je z francoskim kanalowym
systemom zwjazana. Najwjetše město při jeje brjohach je Saarbrücken, krajna
stolica Posaarskeje. Přitočnišćo Saary je sławne za plahowanje wina.



https://hsb.wikipedia.org/wiki/S%C5%82ona_Bor%C5%A1%C4%87

Słona Boršć (němsce Salzenforst) je wjeska we wuchodosakskim wokrjesu Budyšin,
kotraž słuša wot lěta 1999 k wulkemu wokrjesnemu městu Budyšin a płaći wot 2007
oficielnje jako měšćanski dźěl. Wona leži w serbskim sydlenskim rumje w Hornjej
Łužicy.

Wjeska leži něhdźe štyri kilometrow sewjerozapadnje Budyskeho centruma při
skłoninje hory Tchór, kotryž je w blišej wokolinje Budyšina najwyše wuhorbjenje
(266 m). Wjeska leži 239 do 266 m nad mórskej hładźinu a je tak najwyši
měšćanski dźěl Budyšina.

Susodne sydlišća su Zajdowk a Mały Wjelkow w sewjerowuchodźe, Ćemjercy we
wuchodźe, Tři Hwězdy w juhu a Horni Wunjow a Bolborcy w zapadźe.

Ladko Słoneje Boršće, kotraž je sydlerskostawiznisce přidróžny nawsowc, leži při
dźensnišej dróze Handrija Zejlerja. Wjeska sama so prěni króć w lěće 1359 jako
Salczforst naspomni. Dołho přisłuša ležownostne knjejstwo Budyskemu tachanstwu.
Hižo wot srjedźowěka přeběži njedaloko wjeski nadregionalnje wuznamna Wysoka
dróha, kotraž tu ze Židowa dale do Kamjenca wjedźeše.

Serbske a němske mjeno sydlišća matej samsny woznam a poćahowatej so na sól,
kotryž so tež po Wysokej dróze transportowaše. Z tym hodźeše so Słona Boršć wot
druhich sydlišćow we wokolinje, kotrež so tež Boršć mjenowachu rozeznawać.
Serbske mjeno je při tym přełožk němskeho mjena.

Na zakładźe wuhlada na Słonoboršćanskim Tchórju wudźěła Napoleon 19. meje 1813,
dźeń do bitwy pola Budyšina, plan bitwišća. W lěće 1865 staji so na horje Tchór
měrjenski stołp kralowsko-sakskeje triangulacije.

Hač do lěta 1969 běše Słona Boršć samostatna gmejna z wjesnymi dźělemi
Smochćicy, Horni Wunjow a Lešawa (wot 1948) a Ćemjercy (wot 1950). W lěće 1969
zjednoćeštej so Słona Boršć a Bolborcy ke gmejnje Słona Boršć-Bolborcy, kotraž
so 1994 Małemu Wjelkowej a 1999 zhromadnje Budyšinej přizamkny.

W lěće 1834 měješe Słona Boršć 161 wobydlerjow, mjez nimi 71 katolikow (44%). W
přichodnych lětdźesatkach stupaše ličba wobydlerjow wot 198 (1871) a 210 (1890)
hač na 221 (1925). W lěće 1925 naličichu so při tym 197 ewangelskich (89%) a 24
katolskich wěriwych (11%). W jeho statistice naliči Arnošt Muka 1883/84 213
wobydlerjow, mjez kotrymiž běchu 180 Serbja (85%) a 33 Němcy. Po Druhej swětowej
wójnje zwyši so wobydlerstwo dla přesydlenja z wuchoda krótkodobnje. Arnošt
Černik zwěsći 1956 serbski podźěl wobydlerstwa wot hišće 44 %. Dźensa je ličba
wobydlerstwa stabilna.

Wopomnišćo při wuchodnej skłoninje Tchórja dopomni wot lěta 1948 na 43
židowskich žonow z Němskeje, Madźarskeje, Pólskeje, Francoskeje, Belgiskeje,
Nižozemskeje, Čěskeje a Słowakskeje, kotřiž běchu so přez SS-komando 12.
februara 1945 tu w pěskowej jamje zamordowali.



https://hsb.wikipedia.org/wiki/Rytawowe_zelo

Łučna žerchwica (Cardamine pratensis) je družina z roda žerchwicow a słuša k
swójbje křižnokwětnych rostlinow (Brassicaceae). Dominuje ze swojimi běłymi do
cunjo róžojtymi kćenjemi wot kónca apryla do srjedź meje wobraz płódnych
włóžnych łukow.

Botaniske pomjenowanje Cardámine praténsis zestaji so z grjekskeho κάρδαμων
(kardamon) = žerchej a łaćonskeho pratensis, štož hodźi so přełožić z „na łukach
rosćace“. Jako jara rozšěrjena a napadna kwětka wobsedźi łučna žerchwica
regionalnje wšelake mjena, na př.: rytowane zelo, rytawka (Rězak).

Łopjena su njeporowje pjerite. Spódnje łopjena tworja nisku rozetu, z kotrejež
wurosće 15 do 60 cm wysoka, kulojtna, prózdna tyčka (žerdka). Łopješka spódnich
łopjenow su kulojte-jejkojte, mjeztym nakónčne łopješka su powjetšene.
Stołpikowe łopjena z wuskich, linealnych wotrězkow (łopješka) wobsteja.

Łučna žerchwica kćěje wot apryla do junija. Kćenja su dwusplažne a wobsteja ze
štyrjoch, 8-14 mm dołhich krónowych łopješkow a šěsć žołtych próšnych łopješkow,
kotrež su něhdźe tři króć tak dołhe kaž štyri zelene, 3-5 mm dołhe keluškowe
łopješka. Krónowe łopješka su běłe, słabje róžojte abo blědźe lila a maja ćmowe
žiłki. Kćenja docpěwaja šěrokosć wot 1 hač 2 cm a w nakónčnych, čumpatych kićach
steja, kotrež na spočatku su wokołkojte.

Płody su truki ze skupiny kapslowych płodow. Wone maja štabikowu formu z
přeměrom wot jednoho milimetra a su 2 do 5,5 centimetrow dołhe.

Łučna žerchwica jewi so we wšelakorych biotopach wot Europy hač do arktiskeho,
klimoweho pasma w sewjernej Aziji a Americe. Słuša k srjedźoeuropskim rostlinam,
kiž so jara husto jewja.

Tohorunja liči pjeć do šěsć milimetrow dołha wšelako barbna žerchwjawa pěnowka
(Philaenus spumarius) k insektam, kiž su na łučnej žerchwicy žiwe.

Žerchwjawe pěnowki su na zelišćowych rostlinach žiwe, kotrychž brěčku wone
cycaja. Wotpołoža na swojich hosćićelskich rostlinach tež swoje jeja, z kotrychž
so w aprylu a w meji larwy lahnu, kiž tohorunja rostlinowu brěčku cycaja. Larwy
wotedaja z anusa bělkowiny wobsahowacu židkosć. Do židkosće klumpaja woni powětr
a tak nastanje pěna (ješć). Pěna škita larwy, kotrež w njej sedźa, před
njepřećelemi a spožči trěbnu ćopłotu a włóžnotu za dalewuwiće. Tute napadne
ješćowe hnězda su přičina za němske pomjenowanje rostliny Wiesenschaumkraut.



https://hsb.wikipedia.org/wiki/Rudolph_M%C3%B6hn

Rudolf Mjeń (němsce August Theodor Rudolph Möhn; * 28. januara 1767 w
Njeswačidle, † 1. januara 1841 w Lubiju) bě serbski farar a basnik.

Narodźi so jako syn Njeswačanskeho ewangelskeho fararja Jurja Mjenja a wopyta
wot 1780 do 1785 gymnazij w Budyšinje. Po zakónčenju šule a nanowej smjerći poda
so w lěće 1785 na studij teologije do Wittenberga, hdźež bě z čłonom Serbskeho
prědarskeho towarstwa. Po nawróće do Łužicy w lěće 1788 dźěłaše najprjedy jako
pomocny prědar w Budestecach a wot 1793 do 1808 jako farar w Kotecach. Mjez 1808
a 1832 bě archidiakon w Lubiju a zdobom farar w Lěwałdźe, wot 1832 do 1835
zastupjer wyšeho fararja a po tym hač do jeho smjerće z Lubijskim wyšim
fararjom.

W lěće 1806 wuda Rěčerski kěrluš swojeho nana k prěnjemu razej w ćišću a přida
swoje přebasnjenje do němčiny kaž tež pokazku Jurja Mjenoweho přełožka
Klopstockoweho „Messiasa“. Za čas jeho žiwjenja bě w Serbach sławjeny basnik,
kotryž pěstowaše na jednym boku hišće barokne basnistwo, pěsnješe pak tež hižo w
stilu ludoweho spěwa, čehoždla płaći z bjezposrědnim předchadnikom Handrija
Zejlerja.



https://hsb.wikipedia.org/wiki/Riesa

Ryzawa (němsce Riesa; serbsce tež Rěža) je sakske wulke wokrjesne město w
Mišnjanskim wokrjesu. Leži při Łobju na sewjeru swobodneho stata, blisko
braniborskeje hranicy. Město namaka so w rěčnym wobłuku Łobja při wuliwje rěčki
Dolnica, něhdźe 45 km sewjerozapadnje Drježdźan a 60 km wuchodnje Lipska.

Prěnjotnje słowjanske sydlišćo při rěce naspomni so k prěnjemu razej w lěće 1119
jako Reszoa (słowjansce Rězowe) w pismje bamža Calixta II. składnostnje
poswjećenja prěnjeho klóštra Mišnjanskeho markhrabjanstwa. Dźensniša forma
městnostneho mjena bu najprjedy w lěće 1451 wužiwana. 1623 dósta Ryzawa
měšćanske prawa, kotrež so pak bórze zaso zhubja. Hač do natwarjenja
železniskeje čary w 19. lětstotku a z tym zwjazaneho spěšneho wuwiwanja wosta
Ryzawa relatiwnje njewuznamne wikowe sydlišćo, potom dóstanje w lěće 1859 znowa
status města - wot lěta 1952 samo wokrjesneho města. Do dźensnišeho leži město
při železniskimaj čaromaj Berlin-Kamjenica a Drježdźany-Lipsk.

Nadregionalnje znate je město tež dla tam produkowanych nudlow (Riesaer
Teigwaren) a šwabličkow. W časach NDR bě Ryzawa sydło najwjetšeho metalurgiskeho
kombinata republiki, kotryž měješe wokoło 13.000 sobudźěłaćerjow.



https://hsb.wikipedia.org/wiki/Richard_Andree

Richard Andree (* 26. februara 1835 w Brunšwiku; † 22. junija 1912 w Mnichowje)
bě němski geograf a etnograf.

Richard Andree studowaše w Brunšwiku a Lipsku přirodowědy, wosebje geologiju. W
Lipsku zastupi 1857 do tamnišeho studentskeho korpsa Lusatia, kotryž so 1807
załoži. Studentski korps spožči jemu pozdźišo tež čestne sobustawstwo. Kaž tež
hižo jeho nan Karl Andree (1808–1875) slědźi Andree hłownje na polu geografije,
a bu přez jeho etnografiske slědźenja tež daloko znaty.

W lětach 1859 do 1863 bě Andree zastojnik w čěskim hórnistwje w knjejstwje
Křivoklát wjercha Maxa Egona von Fürstenberga. W Lipsku, hdźež nawjedowaše mjez
1873 do 1890 kartografiski wustaw nakładnistwa Velhagen & Klasing, zaběra so
Andree zdobom z kartografiju a měješe wulki podźěl při wudźěłanju a wudawanju
šulskich atlantow a Physikalisch-Statistischen Atlas des Deutschen Reichs. Nimo
toho běše redaktor wědomostneho časopisa Globus. Twórby Richarda Andreeja
wobwliwowachu tež Arnošta Mukowe slědźenja wo serbskim kulturnym žiwjenju. Wot
1903 bě Andree z ludowědnicu Marie Andree-Eysn (1847–1929) z Awstriskej
zmandźeleny. 1886 woli so wón na sobustawa akademije wučenych Leopoldiny a 1909
bu čestny sobustaw Berlinskeje towaršnosće za antropologiju, etnologiju a
prastawizny (Berliner Gesellschaft für Anthropologie, Ethnologie und
Urgeschichte).

Richard Andree zemrě w běhu jězby z ćahom wot Mnichowa do Nürnberga w starobje
76 lět.



https://hsb.wikipedia.org/wiki/Ribes_speciosum

Fuchsijokwětny januškowc (Ribes speciosum, němsce Fuchsienblütige Johannisbeere)
je kerk ze swójby kosmačkowych rostlinow (Grossulariaceae).

Fuchsijokwětny januškowc je w lěću zeleny, ćernjojty kerk, kotryž docpěje
wysokosć a šěrokosć wot hač do 2 m. Młode wurostki su čerwjene. Rostlina je
přećiwo zmjerzkej čućiwa. Kałače docpěja dołhosć wot 10 hač do 20 mm.

Owalne łopjena su třilapate hač pjećlapate, błyšćace zelene a docpěja wulkosć
wot 1 hač 3,5 cm. Při tym škałoby mjezy lapami su wuske. Jich stołpiki docpěja
dołhosć wot 0,5 hač do 2 cm. Jich baza je klinojta. Kroma njese małko płonych
zubkow. Kónčki su skulojćene.

Kćěje w pózdnjej zymje. Wuske, dele wisace kćenja su čerwjene, šěrše hač dołhe a
steja po jednym abo po dweju hač po štyrjoch w 2 hač 7 cm dołhich pakićach. Jich
dołhe próškołopješka su čerwjene a dwójce hač štyri króć tak dołhe kaž krónowe
łopješka. 4 čerwjene keluškowe łopješka su zrunane a docpěja wulkosć wot 6 hač
do 10 mm. 4 čerwjene krónowe łopješka su zrunane a dołhojte, maja nutř
žołmičkatu kromu a docpěja wulkosć wot 6 hač do 10 mm. Nahe próškowe nitki su
linealne a docpěja dołhosć wot 12 hač do 40 mm. Owalne próšniki su wioletne abo
čerwjene, njesu skulojćeny kónčk a docpěja wulkosć wot 2 mm.

Kulowate płody su čerwjene, husto žałzojće seršćikate a docpěja wulkosć wot 10
hač 12 mm.



https://hsb.wikipedia.org/wiki/Ribes_dioicum

Hórski januškowc (Ribes alpinum) je kerk ze swójby kosmačkowych rostlinow
(Grossulariaceae).

Hórski januškowc je w lěće zeleny, husto rozhałuzowany kerk, kotryž docpěje
wysokosć wot 0,8 hač 1,5 (2) m. Rostlina je zwjetša jednosplažna.

Wurostki su hładke a swětłozelene abo swětłošěre. Hałuzy njenjesu ćernje. Skora
so wot staršich dźělow w smužkach pušći.

Měnjate łopjena su stołpikate, třilapate hač pjećlapate a hrubje zubate. Wone
steja na krótkich wurostkach w hustych promjenjach a docpěja dołhosć wot 2 hač 4
cm. Łopjency maja třiróžkaty hač kulojty wobrys a docpěja šěrokosć wot 3 hač do
5 cm, su na hornim boku blědźe zelene, na delnim boku tróšku błyšćace. Jich
stołpiki su žałzojće kosmičkate.

Kćěje wot apryla hač meje. Štyriličbne abo pjećličbne kćenja su zelenojće-žołte
a docpěja wulkosć wot 5 hač 9 mm. Muske kćenja steja po dźesaćoch hač po
třicećoch w zrunanych, 2-3 cm dołhich kićach, mjeztym zo žónske kćenja steja po
dwěmaj hač po pjećoch w zrunanych, krótšich kićach. Krónowe łopješka su krótše
hač keluškowe łopješka.

Jahody su kulowate, přeswěćujo čerwjene a njesłódnje słodźa. Płody so wokoło
dnja swjateho Jana začerwjenja.

Rostlina je w sewjernej a srjedźnej Europje, ale tež w sewjernej a wuchodnej
Aziji rozšěrjena, při čimž w Alpach we wysokosćach wot 2000 m, na juh hač k
sewjerošpaniskim horinam, Apenninam a horinam Balkanskeje połkupy wustupuje.



https://hsb.wikipedia.org/wiki/Radlubin

Mikławš Bjedrich-Radlubin (němsce Nikolaus Bedrich, pseudonym Pěskowski; * 29.
septembra 1859 w Smjerdźacej, † 3. julija 1930 we Worklecach) bě serbski farar,
humoristiski spisowaćel a wuznamny stilist.

Narodźi so jako syn šewca-chěžkarja a młódši bratr Michała Bjedricha w
Smjerdźacej a wopyta Tachantsku šulu w Budyšinje. Wot 1873 do 1883 bě z
chowancom Serbskeho seminara w Praze, hdźež chodźeše wot 1873–79 na němskorěčny
Małostronski gymnazij. Wot 1880 do 1883 studowaše w čěskej stolicy katolsku
teologiju.

Po nawróće do Łužicy nastupi kapłanske městno w Ralbicach, kotrež hač do lěta
1889 wukonja. Po krótkim intermecu w Njebjelčicach skutkowaše wot 1890 do 1908
jako farar w Ralbicach. W lěće 1908 dźe w starobje wot jenož 49 lět na dočasny
wuměnk a přebywa přichodne lěta w sanatoriju Weißensee pola Berlina. 1920 so do
Worklec přesydli.

Swoje prěnje basnje a nastawki, ludowe bajki a humoreski podawaše do Kwětkow
Serbowki. Pozdźišo wozjewješe we wšěch wažnych serbskich nowinach a časopisach,
tak w Lipje Serbskej, Łužicy, Łužiskim Serbje, Serbskich Nowinach, Katolskim
Posole a Krajanje. Za čas přebywanja w sanatoriju dopisa anonymnje. Mjez něhdźe
150 wjetšimi a mjeńšimi prozowymi dźěłami su humoristiske powědančka, powěsće po
ludowych motiwach a legendy ze žiwjenja swjatych. Druhdy złožuje so
Bjedrich-Radlubin na motiwy Petera Roseggera, Selmy Lagerlöfoweje a druhich,
zwjetša pak su jeho dźěła originalne.

Předmjet powědančkow je hłownje wjesne, druhdy tež małoměšćanske žiwjenje, tak
zo hodźi so zarjadować jako ludowy powědar. Tež rěč je ludowa, wobohaćena přez
mišterske wužiwanje stilistiskich srědkow serbšćiny a nałožowanje synonymow,
prajidmow a přisłowow.

Mikławš Bjedrich-Radlubin bě wot 1882 ze sobustawom Maćicy Serbskeje. W ródnej
Smjerdźacej je so dróha po Radlubinje pomjenowała.



https://hsb.wikipedia.org/wiki/Pyri%C4%8Dka

Čerwjeny januškowc abo běły januškowc (Ribes rubrum) je kerk ze swójby
kosmačkowych rostlinow.

Dalše serbske mjena su pyrička, čerwjeny janski jahodowc. Jeho płód je janowka,
čerwjena janska jahodka a swjatojanske jahodki.

Čerwjeny januškowc je zrunany, kerčinaty, w lěće zeleny nanophanerophyt bjez
kałačow, kotryž wysokosć wot 1 hač do 2 metrow docpěje. Młode wurostki su lochko
kosmate a ze žałzami wobsadźene. Skora staršich hałuzow je čerwjeno-bruna hač
šěro-čorna. Pupki su jejoformowe a maja čumpate pupkowe šupizny.

Měnjate lišćowe łopjena su po wobrysy kulojte, dołho stołpikate, 4 hač 10
centimetrow dołhe a hač do 7 (8) centimetrow šěroke. Wone su tři- hač pjećlapate
a na spódku wutrobojte abo přikušene. Łopjenowe lapy su tupe a na kromje zhruba
rězane. Łopjenowy delni bok je w młodosći krótko-móškaće kosmaty, pozdźišo nahi.
Łopjenowy stołpik je něhdźe tak dołhi kaž łopjeno a runje tak čistozeleny.

Kćěje wot apryla hač meje. Kćenja su dwusplažne, nazeleń žołte abo tež
čerwjenojte barbjene a po štyrich hač wosmych w na spočatku zrunanych, pozdźišo
jako wobłuk dele wisacych kićach rjadowane. Keluchowy bónčk je kołoformowje
rozšěrjeny. W jeho nutřkownym je pjećróžkata, wuhorbjena rynka. Keluškowe
łopješka su hołe, zelenkojte abo nabruń čerwjene barbjene, zdźěla čerwjenje
dypkate, łopatkowe a někak dwójce tak dołhe kaž žołtojte krónowe łopješka.
Próšnikowe połojcy su přez podlěšenu prochowu nitku dźělene a lochko rozpěrane.

Jahody maja přeměr wot 6 hač 7 milimetrow, su kulojte, čerwjene abo běłe, druhdy
tež róžojte, transparentne a wobsahuje mnoholičbne symjenja. Płód je jědźny,
brěčkaty a ma aromatiski, kisałkojty słód. Wone wot junija dozrawja.

Zrałe płody čerwjeneho januškowca so za wujuškowanje a přihotowanje marmelady a
pudinga wužiwaja abo syrje jědźa.



https://hsb.wikipedia.org/wiki/Py%C5%A1ny_indigo

Pyšny indigo je zrunany kerk, kotryž docpěje wysokosć wot 1 hač do 3 m. Jeho
młode wurostki su mjechko kosmate, pozdźišo so pak wobnažuja.

Měnjate łopjena su 9ličbnje hač 25ličbnje njeporowje pjerite a docpěja dołhosć
wot hač do 30 cm. Jich stołpik docpěje dołhosć wot 2 hač do 4 cm. Łopješka su
dołhojće-owalne hač eliptiske, njesu prědku krótki kałačowy kónčk a docpěja
dołhosć wot 1,5 hač do 4 cm. Jich kroma je hładka. Na delnim boku na spočatku su
swětłošěrje kosmate, ale so skoro wobnažuja.

Kćěje wot junija hač do awgusta, rědko hač do septembra. Kćenja su małke a steja
w 7 hač 15 cm dołhich, zrunanych, nakónčnych kićach abo dwójnych kićach. Jenož
šěroka chorhojčka eksistuje wot typiskich krónowych łopješkow, mjeztym zo
pódlanskej křidlešce a čołmik faluja. Wona je purpurmódra hač módrowioletna.
Próšniki su žołte.

Płody njejsu typiske łušćiny, ale jednosymjenjowe, nabok wopłonjene, zmoršćene
worješki. Jich sćěna je hruba.

Pochadźa originalnje z kontinentalnych regionow sewjerneje Ameriki, wot Kanady
hač do Floridy a Mexika.



https://hsb.wikipedia.org/wiki/Pta%C4%8Di_kwas

Ptači kwas (delnjoserbsce Ptaškowa swajźba, němsce Vogelhochzeit) je kóždolětny
nałožk, kotryž je znaty we wšelakorych europskich regionach, předewšěm pak w
serbskej Łužicy.

Na předwječoru 25. januara staja dźěći prózdny taler na wokno abo před durje.
Rano namakaja na nim słódkosće w formje ptačkow abo hněžkow. Typisce su ćěstowe
ptački ze cokorowej glazuru, tak mjenowane sroki. Po legendźe dźakuja so ptački
dźěćom ze słódkosćami za picowanje w zymje.

Woprawdźity ptači kwas swjeća dźěći předrasćeni na ptački w pěstowarni abo w
šuli ze spěwami, rejemi abo samo ze swjedźenskim ćahom, kaž na přikład w
Chrósćicach. Znajmjeńša kwasny por zwjetša w serbskej kwasnej drasće chodźi. W
Serbach je tradicionalnje hawron nawoženja a sroka njewjesta, přećiwo čemuž staj
w němskich pěstowarnjach kaž tež w němskorěčnej wersiji ludoweho spěwa wo ptačim
kwasu kós a drózna njewjesćinski por.

Wažny wobstatk łužiskeho nałožka je tež ptačokwasny program Serbskeho ludoweho
ansambla, z kotrymž pućuja přez cyłu Łužicu.



https://hsb.wikipedia.org/wiki/Prowensalska_nar%C4%9B%C4%8D

Okcitanšćina (okcitansce occitan abo lenga d'òc ) je romanska rěč, kotruž
rěčitej někak 2 milionaj ludźi w Okcitanskej, to rěka w južnej třećinje
Francoskeje, w Italskej (w dolinach Valadas Occitanas a w kalabriskej gmejnje La
Gàrdia), w Katalanskej (Val d'Aran) a w Monaku. Okcitanšćina dźěli so do wjace
narěčow, najwuznamniše su lengadokska narěč (lo lengadocian), prowensalska narěč
(lo provençal abo lo provençau) a gaskonska narěč (lo gascon). Okcitanšćina je
jara bliska katalanšćinje.

Dźensa nałožujetej so za okcitanšćinu jenož dwě mjenje, mjenujcy occitan
(husćišo wužiwane) a lenga d'òc. Tutej mjenje pojawištej so kónc 13. lětstotka,
wonej stej wotwodźenej wot słowa òc (okcitansce haj), kotrež pak je wot
łaćonskeho hoc wotwodźene. W srjedźowěku rozeznawachu so lenga d'òc abo
okcitanšćina, lenga de si abo italšćina a lenga d'oïl abo francošćina (oïl je
archaiska forma dźensnišeho francoskeho oui).

W zańdźenosći, wosebje pak we 18.-20. lětstotkach, wužiwaše so za okcitanšćinu
tež mjeno prowensalšćina, někak wot lěta 1960 tuto słowo jenož prowensalsku
narěč woznamjeni. Okcitanšćinu mjenowachu tež lemosinšćina (w 13. lětstotku) a
gaskonšćina (w 16.-18. lětstotkach). Dźensa wužiwatej so tutej mjenje jenož za
wodpowědowacej narěči okcitanšćiny.

W srjedźowěku židowscy wobydlerjo Okcitanskeje wučiwachu wosebitu rěč, kiž bě so
z okcitanšćiny wuwiła. Tuta rěč rěka šuadit (שואדית) abo tež "židowska
prowensalšćina", najstarše teksty w njej napisane pochadźeja z 11. lětstotka.
Posledni znaty rěčnik šuadit běše francoski spisowaćel Armand Lunel (1892-1977).

Okcitanšćina wuwi so z ludoweje łaćonšćiny, kotruž běchu do wonych kónčin romske
wójska w lětach 118-52 př. Chr. n. přinjesli. Proces romanizacije wjace
lětstotkow traješe, Prowensalska a delni Lengadoc buštej zromanizowanej hižo w
1. lětstotku po Chr. n., někotre hórske kraje přiswojichu sej romansku rěč hakle
w 8. abo 9. lětstotkomaj po Chr. n. Dźěl baskiskeho rěčneho teritorija do
dźensnišeho zromanizowany njebu.

Prěnje okcitanizmy namakamy w łaćonsce pisanych dokumentach z 9. lětstotka,
prěnje ryzy okcitanske teksty pochadźeja z kónca 10. lětstotka. W srjedźowěku
ocitanšćina jako dwórska rěč a tež rěč wědomostnikow a wuměłcow měješe jara
wysoki prestiž. We wukraju prestiž okcitanšćiny zwyšowaše twórba a skutkowanje
troubadourow (okcitansce trobadors) w 12. a 13. lětstotkomaj. Jich rěč bě tež
wulki italski basnik Dante Alighieri w něšto wjeršach sławneje Božeje komedije
wužił: "Tan m'abellis vostre cortes deman, / qu'ieu no me puesc ni voill a vos
cobrire. / Ieu sui Arnaut, que plor e vau cantan; / consiros vei la passada
folor, / e vei jausen lo joi qu'esper, denan. / Ara vos prec, per aquella valor
/ que vos guida al som de l'escalina, / sovenha vos a temps de ma dolor!"
(Dante, La divina Commedia, Purgatorio XXVI, 140-147).

Okcitansce prědowachu tež duchowni tak mjenowaneje katharskeje cyrkwje, kotruž
romska katolska cyrkej za kecarsku sektu měješe. W lěće 1208 rozsudźi so bamž
Innocenc III. přećiwo katharam křižerjow posłać. Sćěhowaše dołha wójna, kotraž
za wuslědk měješe, zo w połójcy 13. lětstotka okcitanske teritorije Francoska
wobknježi. Kónc 15. lětstotka (w sewjernych kónčinach mjenowanych Creissent hižo
w 13. lětstotku) započa so w Okcitanskej francošćina jako rěč politiskeje a
kulturneje elity rozšěrować. To bě započatk diglosije w Okcitanskej. W 16.
lětstotku buštej tu jenož francošćina a italšćina jako hamtskej rěči
připóznatej. W kraju Bearn pak wužiwaše so okcitanšćina w oficialnych
dokumentach hač do časa Francoskeje rewolucije. Njedźiwajo na politisku
situaciju wjetšina wobydlerjow dale okcitansce rěčeše, wosebje ludoweje woršty,
ale těž wyše klasy tutu rěč zdźěla nałožowachu. Okcitanska literatura dale
kćěješe.

Na sćěhowacych linkach podamy krótki, jara jednory zarys gramatiki načasneje
okcitanšćiny na zakładźe lengadokskeje narěče.

Kaž we wjetšinje romanskich rěčow (z wuwzaćom rumunšćiny a jej bliskich
balkanskich romanskich rěčow), ma tež okcitanski substantiw dwaj genusaj
(maskulinum a femininum) a dwaj numerusaj (singular a plural). Plural
substantiwow twori so z pomocu kóncowki –s, na př. paire – paires.

W singularje před wokalemi definitny artikl so eliduje: l’amic (m.), l’amiga
(f.).

Na rozdźěl wot srjedźowěkeje okcitanšćiny načasna rěč njeznaje kategoriju pada,
wona jenož prepozicije (předłóžki) wužiwa: lo paire, del (= de + lo) paire, al
(= a + lo) paire, pel (= per + lo) paire; w plurale pak los paires, dels (= de +
los) paires, als (= a + los) paires, pels (= per + los) paires.

(Feminimum: escura, mai escura, la mai escura; plural: maskulinum: escurs, mai
escurs, los mai escurs, femininum: escuras, mai escuras, las mai escuras)

Přikłady: Lo mieu fraire. (Mój bratr.) Gojat mieu! (Mój hólče!) Aquò’s mieu. (To
je moje.)

Okcitanske werby dźěla so do třoch konjugacijow, werby 1. konjugacije maja w
infinitiwje kóncowku –ar, werby 2. konjugacije kóncowku –ir a werby 3.
konjugacije kóncowku –re, -er abo –e. Okcitanski werb ma štyri modusy
(indikatiw, imperatiw, kondicional a konjunktiw) a wósom tempusow (prezens,
passé composé/zestajeny preteritum, imperfekt, pluskwamperfekt, passé
simple/jednory perfekt, passé antérieur, futur a futur antérieur).

Kaž druhe romanske rěče tež okcitanšćina ma wjele njeregularnych werbow.
Njeregularne su napřikład werby aver (měć), èstre/èsser (być), far/faire (činić)
a dr.

Samsny wědomostnik pak hišće nadnarěčne (supradialektalne) dźělenje okcitanskich
narěčow namjetuje:



https://hsb.wikipedia.org/wiki/Polska

Pólska (pólsce Polska) je srjedźoeuropski stat mjez Baltiskim morjom a
Karpatami. Stolica a najwjetše město je Waršawa.

Oficielna rěč w Pólskej je pólšćina, su pak tež někotre mjeńšinowe rěče
oficielnje připóznate, kaž na přikład kašubšćina, němčina a běłorušćina.

Mjezuje z Němskej na zapadźe, z Čěskej a ze Słowakskej na juhu, z Ukrainu na
juhowuchodźe, z Běłoruskej na sewjerowuchodźe, z Ruskej, Litawskej a Baltiskim
morjom na sewjeru.

Najwyša hora je Rysy w horach Tatry (2499 m nad normalnej nulu), a najniše
městno su Żuławy Wiślane (1,8 m pod normalnej nulu).

Wot kónca Druheje swětoweje wójny słušeja tež wuchodne kónčiny Łužicy k Pólskej.

Andrzej Duda je wot 7. awgusta 2015 jako naslědnik Bronisława Komorowskeho z
prezidentom Pólskeje. Komorowski bě naslědnik Lecha Kaczińskeho (Prawo i
Sprawiedliwość), kotryž 10. apryla 2010 přez spad lětadła smjertnje znjezboži.
Wot lěta 2007 tworješe liberalno-konserwatiwna strona PO a jeje koaliciski
partner, pólska ludowa strona PSL knježerstwo. Spočatnje pod ministerskim
prezidentom Donaldom Tuskom a wot 2014 z ministerskej prezidentku Ewa Kopacz. Po
wólbach w oktobrje 2015 přewza PiS z načolnej kandidatku Beatu Szydło tež pólske
knježerstwo.

Spočatki Pólskeje namakaja so w času knježerstwa Mieszka I.. W lěće 966 je so
Pólska z křesćanskim krajom stała. Prěni kral Pólskej běše w lěće 1025 Bolesław
Chrobły.

Wot 1385 tworješe Pólska hromadźe z Litawskej uniju, kotraž mjenowaše so tež
Rzeczpospolita Obojga Narodów („Republika dweju narodow“).

W lěće 1795 rozdźěli so Pólska mjez Pruskej, Ruskej a Rakusko-Wuherskej a
eksistenca jako njewotwisny stat přesta za wjace hač 120 lět. Hakle po prěnjej
swětowej wójnje a rozpadźe Rakusko-Wuherskeje a ruskeho carstwa dósta swoju
njewotwisnosć wróćo.

Za čas druheje swětoweje wójny zhubi Pólska wjace hač 5,6 milionow wobydlerjow,
štož wotpowěduje 16 % dowójnskeho wobydlerstwa. Wot 1945 do 1989 bě pod wliwom
Sowjetskeho zwjazka z komunistiskej Ludowej republiku (Polska Rzeczpospolita
Ludowa, PRL).



https://hsb.wikipedia.org/wiki/Polnica

Polnica (čěsce Polnice, němsce Polenz) je prawy a dlěši přitok Lachsbacha w
sewjernym dźělu Połobskich pěskowčin w Sakskej.

Wona nastanje pola Langburkersdorfa při němsko-čěskej hranicy juhozapadnje hory
Roubený (461 m) z dźewjeć žórlicow, kotrež so we wysokosći wot 363 metrow
zjednoća. Horni běh Polnicy twori přirodnu hranicu mjez Hohwaldom na sewjeru a
Sakskej Šwicu na juhu. Při běhu rěčki do zapadneho směra leža Langburkersdorf,
město Neustadt w Sakskej a wjeska Polenz. Za wjesku twori Polnica wusku, hłuboku
wudrjeńcu z wjele seklemi. Blisko Cunnersdorfa namaka so we łučinje Polnicy
jedna z najwjetšich łukow z běłymi zwónčkami w cyłej Němskej, kotraž je wosebje
w nalěću woblubowane wulětnišćo.

Blisko městačka Hohnstein wopušći rěčka pasmo łužiskeho zornowca a docpě
Połobski pěskowc. Podoba doliny so naraz přeměni wot za zornowcowe krajiny
typiskeje formy V do na kanjon podobneje wudrjeńcy z runopadnymi skalnymi
sćěnami.

Po 31,3 kilometrach so Polnica blisko Porschdorfa ze Zebnicu do Lachsbacha
zjednoći, kotryž so po dalšich třoch kilometrach do Łobja wuliwa.

Horni dźěl doliny steji jako Polenztal pod krajinowym škitom, mjeztym zo słuša
delni běh z wudrjeńcu do Narodneho parka Sakska Šwica.



https://hsb.wikipedia.org/wiki/Po%C4%8Deplina

Kitkata wišnja (Prunus padus) je štom abo kerk ze swójby róžowych rostlinow
(Rosaceae).

Dalše ludowe mjena su: počepina, šmergula, smoržowe zelo, pórpoćina, purpoćizna,
pórčoplina, počaplina, počeplina, počipina, póćipina, póćipizna, počapla,
počepica, poćerpin, purpućina, purpoćina.

Kitkata wišnja je kerk abo štom, kotryž docpěwa wysokosć wot 3 hač do 12 (15) m.

Łopjena su jejkojte abo eliptiske a docpěwaja dołhosć wot 5 hač 10 cm (6-12 cm)
a su sćeńka zubate, na hornim boku tróšku zmoršćene. Jich stołpiki njesu 2
žałzy. Jich nazymske barbjenje často je oranžowe.

Kćěje wot apryla hač meje. Najprjedy zrunane, prózdnišo wisace kiće docpěwaja
dołhosć wot 15 hač 20 cm a wobsteja z 10 hač 25 wonjacych, maksimalnje 1,5 cm
šěrokich kćenjow. Běłe krónowe łopješka docpěwaja dołhosć wot 5 hač 10 mm.
Keluškowe łopješka njesu trodle a su žałzojte.

Kulowaty póčkaty płód nima zbytk kelucha, hórce słodźi a docpěwa wysokosć
hróšatka. Jich póčka je jamkojće brózdźena. Zrałe płody su čorne.

W Ruskej korbyplećerjo zhibujomne, oliwne abo čerwjenobrune hałuzy jako
plećenski material wužiwaja.



https://hsb.wikipedia.org/wiki/Po%C4%8Depica

Kitkata wišnja (Prunus padus) je štom abo kerk ze swójby róžowych rostlinow
(Rosaceae).

Dalše ludowe mjena su: počepina, šmergula, smoržowe zelo, pórpoćina, purpoćizna,
pórčoplina, počaplina, počeplina, počipina, póćipina, póćipizna, počapla,
počepica, poćerpin, purpućina, purpoćina.

Kitkata wišnja je kerk abo štom, kotryž docpěwa wysokosć wot 3 hač do 12 (15) m.

Łopjena su jejkojte abo eliptiske a docpěwaja dołhosć wot 5 hač 10 cm (6-12 cm)
a su sćeńka zubate, na hornim boku tróšku zmoršćene. Jich stołpiki njesu 2
žałzy. Jich nazymske barbjenje často je oranžowe.

Kćěje wot apryla hač meje. Najprjedy zrunane, prózdnišo wisace kiće docpěwaja
dołhosć wot 15 hač 20 cm a wobsteja z 10 hač 25 wonjacych, maksimalnje 1,5 cm
šěrokich kćenjow. Běłe krónowe łopješka docpěwaja dołhosć wot 5 hač 10 mm.
Keluškowe łopješka njesu trodle a su žałzojte.

Kulowaty póčkaty płód nima zbytk kelucha, hórce słodźi a docpěwa wysokosć
hróšatka. Jich póčka je jamkojće brózdźena. Zrałe płody su čorne.

W Ruskej korbyplećerjo zhibujomne, oliwne abo čerwjenobrune hałuzy jako
plećenski material wužiwaja.



https://hsb.wikipedia.org/wiki/Po%C4%8Daplina

Kitkata wišnja (Prunus padus) je štom abo kerk ze swójby róžowych rostlinow
(Rosaceae).

Dalše ludowe mjena su: počepina, šmergula, smoržowe zelo, pórpoćina, purpoćizna,
pórčoplina, počaplina, počeplina, počipina, póćipina, póćipizna, počapla,
počepica, poćerpin, purpućina, purpoćina.

Kitkata wišnja je kerk abo štom, kotryž docpěwa wysokosć wot 3 hač do 12 (15) m.

Łopjena su jejkojte abo eliptiske a docpěwaja dołhosć wot 5 hač 10 cm (6-12 cm)
a su sćeńka zubate, na hornim boku tróšku zmoršćene. Jich stołpiki njesu 2
žałzy. Jich nazymske barbjenje často je oranžowe.

Kćěje wot apryla hač meje. Najprjedy zrunane, prózdnišo wisace kiće docpěwaja
dołhosć wot 15 hač 20 cm a wobsteja z 10 hač 25 wonjacych, maksimalnje 1,5 cm
šěrokich kćenjow. Běłe krónowe łopješka docpěwaja dołhosć wot 5 hač 10 mm.
Keluškowe łopješka njesu trodle a su žałzojte.

Kulowaty póčkaty płód nima zbytk kelucha, hórce słodźi a docpěwa wysokosć
hróšatka. Jich póčka je jamkojće brózdźena. Zrałe płody su čorne.

W Ruskej korbyplećerjo zhibujomne, oliwne abo čerwjenobrune hałuzy jako
plećenski material wužiwaja.



https://hsb.wikipedia.org/wiki/Pennsylvania

Pennsylvania ( [ˌpɛnsɪlˈveɪ̯nɪə̯]a a) je US-ameriski zwjazkowy stat, kotryž leži
na sewjerowuchodźe kraja, mjez New Yorkom a Wulkimi jězorami. Ma něhdźe 13
milionow wobydlerjow na 119.000 km² a je tuž po ludnosći šesty najwjetši
zwjazkowy stat a po přestrjeni kusk wjetša hač Bołharska. Stolica je Harrisburg
z 50.000 wobydlerjemi, z wulkim wotstawkom najwjetše město pak Philadelphia
(1.500.000 wob.).

Stat mjezuje z New Yorkom na sewjeru, New Jerseyjom na wuchodźe, z Delawarom a
Marylandom na juhu, z West Virginiju na juhozapadźe a z Ohiom na zapadźe. Na
sewjerozapadźe nadeńdźe so město Erie při Erieskim jězoru, kiž twori kanadisku
hranicu. Najwjetša rěka je Susquehanna River. Najwyše hory nadeńdu so w
Appalachach.

Pennsylvania ratificěrowa dnja 12. decembra 1787 wustawu Zjednoćenych statow a
słuša k třinaće załožerskim statam.

W lěće 2007 mějachu 90,1 % wobydlerstwa jendźelšćinu za maćeršćinu a 4,1 %
španišćinu. Němsce rěčachu 0,57 %, Pennsylvanisku němčinu (Pennsylvania Dutch)
0,4 %. Oficielnje nima Pennsylvania žanu hamtsku rěč. 25 % wobydlerstwa maja
němskich prjedownikow, 16 % irskich, 12 % italskich a jenož 7 % jendźelskich.



https://hsb.wikipedia.org/wiki/Parcow

Parcow (němsce Groß Partwitz) bě srjedźołužiska holanska wjeska sewjerozapadnje
Wojerec a wuchodnje Złeho Komorowa, na teritoriju dźensnišeje gmejny Halštrowska
Hola. W lětomaj 1969/1970 bu za brunicowu jamu Škodow wotbagrowana. Dźensa
nadeńdźe so na městnje něhdyšeje wsy Parcowski jězor.

Wjes, kotraž bu w formje nawsowca natwarjena, naspomni so prěni raz w lěće 1401
jako Particz a słušeše k Wojerowskemu stawowemu knjejstwu. Wjesne mjeno pochadźa
najskerje wot staroserbskeho słowa para („błóto“). Hižo wokoło 1500 steješe tu
cyrkej, kotraž bě hač do lěta 1542 z filialnej cyrkwju Wojerowskeje wosady a
potom – po reformaciji – sama z wosadnej cyrkwju.

Při přesydlenju w lětomaj 1969/70 wopušćichu cyłkownje 415 wobydlerjow swoju
domiznu, 15 z nich do noweho wjesneho dźěla Nowy Parcow pola Bjezdowow.

Po statistice Arnošta Muki rěčachu w lěće 1884 wot cyłkownje 535 wobydlerjow
Parcowskeje gmejny 522 serbsce (98 %). Parcowske žony chodźachu tehdy hač na dwě
wuwzaći wšě w serbskej drasće, kiž słušeše k Wojerowskemu drastowemu regionej. W
1930tych lětach wotpołožichu holcy poněčim serbsku drastu a chodźachu po
„měšćanskim wašnju“. Arnošt Černik zwěsći 1956 serbskorěčny podźěl wobydlerstwa
wot jenož hišće 33,1 %.



https://hsb.wikipedia.org/wiki/Palau

Palau (palausce Belau) je kupowy stat w zapadnym Ćichim oceanje, kotryž je z
lěta 1994 njewotwisny. Leži sewjernje kupy Nowa Gineja a wuchodnje Filipinow a
słuša k Mikroneziji. Wobsteji z Palauskich kupow, kiž słušeja k Zapadnym
Karolinam a z někotrych wotležanych kupow na juhozapadźe. Cyłkownje 356 kupow,
wot kotrychž su jenož jědnaće wobsydlene, słušeja k šěsć skupinam. Stolica je
wot lěta 2006 Melekeok na najwjetšej kupje Babelthuap, mjeztym zo wostanje stare
hłowne město Koror z 12.000 wobydlerjemi najwažniše hospodarske srjedźišćo.

Wot 1574 słušeše Palau k Španiskej. Po poražce w Španisko-ameriskej wójnje lěta
1899 předachu Španičenjo kupy Němskemu kejžorstwu. Tak słušachu hač do lěta 1914
k němskej koloniji Němska Nowa Gineja. W Prěnjej swětowej wójnje wobsadźi
Japanska Palau a zarjadowaše je hač do Druheje swětoweje wójny. Po wójnje
stejachu pod zarjadnistwom Zjednoćenych statow. W lěće 1978 rozsudźichu so
wobydlerjo přećiwo přizamknjenju k Mikroneziskej a hłosowachu za njewotwisnosć.
Po dołhej přechodnej dobje sta so Palau dnja 1. oktobra 1994 z njewotwisnym
statom a w decembrje z čłonom Zjednoćenych narodow.



https://hsb.wikipedia.org/wiki/Pad_%28gramatika%29

Pad (tež kazus) je w gramatice fleksiska kategorija nomena (=deklinacija). Z nim
pokaza nomen swoju funkciju znutřka zmysłoweho zwiska sady. W morfologiji je
kazus morfologiska kategorija, kotraž je přez system na sebi napřećo stejacych
formowych rjadow woznamjenjowany, při tym tute formy poćah předmjeta k druhim
předmjetam w dokładnej situaciji wróći. Typisce njese słowo jenož jeničke
kazusowe markěrowanje, w někotrych rěčach tola eksistuja tež słowa z dwěmaj a
wjace kazusowymi markěrowanjemi .

Pomjenowanje kazus etymologisce wot grjekskeho gramatikarja Dionysios Thrax
wróćo chodźe. Wón je nomeny jako wot werba wotpadowacy (němsce 'abfallend'
('abhängig')) wopisował a woznamjenjował tutón proces jako ptosis (πτῶσις)
'pad'. Přejimanje zapřijeća łaćonšćiny je hač dźensniša wobchowało.

Ličba kazusow je zdźěla rozdźělna we słowjanskich rěčach, dokelž Bołharšćina a
Makedonšćina wjace nimatej kazusy při nomenach, ale małe kazusy při pronomenach.
Wšě druhe rěče maja šěsć abo sydom kazusow.

Zapadosłowjanske a wuchodosłowjanske rěče maja rozdźěl mjezy mjechkej a twjerdej
deklinaciju, ale w južnosłowjanskich rěčach tutón rozdźěl wjace njeeksistuje.

Z toho nastawane rěče (baltiske, słowjanske rěče, ale tež Łaćonšćina abo Stara
grjekšćina) su tute dospołnje abo jenož zdźěla wobchowowałe (zdźěla z druhimi
mjenami). Tež němčina měješe před 1.000 lětami hišće instrumental.

Njeindoeuropske rěče (na př. finougriske) znaja zdźěla jasnje wjace kazusow. W
finšćinje su na přikład pjatnaće, w madźaršćinje wósomnaće.

Tola je prawje ćežke dać zapřijeću powšitkownopłaćacu definiciju. Někotre
fachowcy dwělować na čim, zo wón so na wšě rěče (na př. Jendźelšćina abo
madźaršćina) nałožować hodźi.



https://hsb.wikipedia.org/wiki/P%C5%82%C3%B3nc

Pěskowa babyduška (Thymus serpyllum) je rostlina ze swójby cycawkowych rostlinow
(Lamiaceae). Dalše serbske mjena su płónc, pólna babyduška a kulowske zelo.

Pěskowa babyduška je zymokruty kerk, kotryž docpěje wysokosć wot 2 hač do 10
(25) cm, šěrokosć wot 45 cm a ma hłuboko w pódu sahacy centralny korjeń a so wot
toho wuńducy z ležacymi stołpikami rozšěrjuje. Jednotliwa rostlina wuwiwa na
tutym wašnju zwisowacy přestrjenc, kotryž móže docpěje wulkosć wot jedneho
kwadratoweho metra.

Wonjace łopjena rostliny su małe, błyšćace, eliptiske hač lancetojte a docpěja
dołhosć wot 10 mm a šěrokosć wot 4 mm. Ze stołpiki zapušćuja w kóždym lětu wulke
mnóstwo kćenowych wurostkow, kotrež docpěja wysokosć wot dźesać hač do pjatnaće
centimetrow.

Kćěje wot meje hač do septembra (wot junija hač do awgusta). Róžojte abo
módrowioletne, małe, rołkojte, dwuhubkate kćenja steja po třoch hač po šěsćoch w
łopjenowych rozporach w pozdatnej kłosy, kotrež docpěja dołhosć wot hač do 4
milimetrow (wot 6 hač do 7 mm).

Rostlina produkuje w tutym času nektar za wopróšowace insekty. Za pčołarstwo je
pěskowa babyduška tohodla wažna pčołkaca pastwa.

Pěskowa babyduška je typiski wobydler wot chójnowych stepowych lěsow z suchimi,
małowapnatymi pěskowymi pódami. Wón so tam často podłu pućow abo na lěsnych
swětlinach namaka. Typiska přewodna rostlina na tutym stejnišćo ja jatřobnik.



https://hsb.wikipedia.org/wiki/P%C4%9Btr_Du%C4%8Dman

Pětr Dučman (němsce Peter Deutschmann; * 13. měrca 1839 w Bozankecach; † 6.
februara 1907 w Budyšinje) bě lěkar a serbski narodny prócowar.

Pětr Dučman, bratr Handrija Dučmana, narodźi so 1839 jako syn bura w
Bozankecach. Wón wopyta Tachantsku šulu w Budyšinje a zastupi 1852 do tamnišeje
preparandy Katolskeho wučerskeho seminara. Po tym wopytowaše Dučman, jako
chowanc Serbskeho seminara w Praze a sobustaw Serbowki, němski Małostronski
gymmnazij. W lěće 1858 wón seminar wopušći a započinaše po tym, zo 1860
maturitne pruwowanje wobsteješe, studij mediciny w Praze. Zakónčiwši swój studij
1865 z promociju, bu Dučman asistent při powšitkownej chorowni w Praze. 1866
přewodźeše wón sakske wójsko jako ciwilny lěkar do Rakuskeje a bu wot 1867 lěkar
w Budyšinje. Při tym běše wot 1873 druhi a wot 1885 prěni lěkar při Budyskej
měšćanskej chorowni. Dokelž zhubi widźenje, dyrbješe so w lěće 1898 na wuměnk
podać. Wón zemrě 6. februara 1907 w Budyšinje a bu 9. februara na Mikławšku
pochowany.

W Praze zdoby Michał Hórnik, tehdyši nawoda Serbowki, Pětra Dučmana za
skutkowanje w towarstwje. Mjez druhim na iniciatiwu Dučmana so prěnje serbske
dźiwadłowe předstajenje předstaji. Za to přełoži z Janom Ćěslu čěsku wjeselohru
Rohowin Štyrirohač Václava Klimenta Klicpery (originalny titul „Rohovín
Čtverrohý”) z lěta 1821. Tuta twórba předstaji so wot sobustawow towarstwa
Budyska Bjesada, mjez druhim tež wot Jana Arnošta Smolerja, a zahaji 2. oktobra
1862 w Budyskim hosćencu K złotej krónje tradiciju serbskeho dźiwadźelenja.
Dučman sam přednjese do předstajenja swjedźenski prolog, w kotrymž so programej
a zaměrej serbskeho dźiwadła wěnowaše. Prolog bu 1862 we Łužičanje (čo. 11)
wotćišćany. Nimo toho dopisowaše wón do tež do Časopisa Maćicy Serbskeje, do
Katolskeho Posoła, Łužicy a Łužičana. Při tym wužiwaše často pseudonym Lipinski.

W lěće 1867 přizamknyštaj so Pětr Dučman a Jan Arnošt Smoler na Słowjanskim
zjězdźe w Moskwje, na kotrymž so tež čěskej politikarjej Palacký a Rieger
wobdźělištaj. W Carskojim Sele, lětnej rezidency ruskeho kejžora, běštaj tež
Serbaj w delegaciji, kotrejž kejžor Aleksander II. awdiencu skićeše. W Moskwje
wopytachu wobdźělnicy zjězda potom Wšorusku etnografisku wustajeńcu.

Jako lěkar wěnowaše so Dučman tež fotografiji, z kotrejž so tež na wustajeńcomaj
1896 w Berlinje a 1897 w Lipsku wobdźěleše. Wón wuznamjenješe so tam za swoje
wědomostne fotografije kóžnych chorosćow.

Hižo wot 1861 podpěrowaše wón dźěło w přirodospytnym wotrjedźe Maćicy Serbskeje,
kotrejež čłon bu w lěće 1863. Wot 1862 běše wón sobustaw Budyskeje Bjesady a
1867 tež Towarstwa swj. Cyrila a Metoda. W lěće 1899 spožči so jemu titul
„Sanitetny rada“.



https://hsb.wikipedia.org/wiki/P%C3%B3r%C4%8Doplina

Kitkata wišnja (Prunus padus) je štom abo kerk ze swójby róžowych rostlinow
(Rosaceae).

Dalše ludowe mjena su: počepina, šmergula, smoržowe zelo, pórpoćina, purpoćizna,
pórčoplina, počaplina, počeplina, počipina, póćipina, póćipizna, počapla,
počepica, poćerpin, purpućina, purpoćina.

Kitkata wišnja je kerk abo štom, kotryž docpěwa wysokosć wot 3 hač do 12 (15) m.

Łopjena su jejkojte abo eliptiske a docpěwaja dołhosć wot 5 hač 10 cm (6-12 cm)
a su sćeńka zubate, na hornim boku tróšku zmoršćene. Jich stołpiki njesu 2
žałzy. Jich nazymske barbjenje často je oranžowe.

Kćěje wot apryla hač meje. Najprjedy zrunane, prózdnišo wisace kiće docpěwaja
dołhosć wot 15 hač 20 cm a wobsteja z 10 hač 25 wonjacych, maksimalnje 1,5 cm
šěrokich kćenjow. Běłe krónowe łopješka docpěwaja dołhosć wot 5 hač 10 mm.
Keluškowe łopješka njesu trodle a su žałzojte.

Kulowaty póčkaty płód nima zbytk kelucha, hórce słodźi a docpěwa wysokosć
hróšatka. Jich póčka je jamkojće brózdźena. Zrałe płody su čorne.

W Ruskej korbyplećerjo zhibujomne, oliwne abo čerwjenobrune hałuzy jako
plećenski material wužiwaja.



https://hsb.wikipedia.org/wiki/Oset%C5%A1%C4%87ina

Osetišćina (osetisce ирон æвзаг [iRON avŽAG]) so hłownje w Sewjernej Osetiskej a
Južnej Osetiskej rěči (hdźež je připóznata oficialna rěč). Wuznamne diaspory
eksistuja tež w Moskwje, Pětrohrodźe, Toronće a někotrych druhich wulkich
městach w swěće. Cyłkownje je něhdźe 600 tysac rěčnikow (po druhich
powobličenjach, je snadź nic wjace hač 400 tysac dobrych rěčnikow ).

Rěč słuša k iranskej skupinje indoeuropskich rěčow (wuchodo-iranska skupina, ke
kotrejž słušeja tež paštušćina w Afghanistanje, jagnobišćina w Tadźikistanje a
někotre dalše). Wjele iranistow wužiwa osetišćinu, zo by dešifrěrowało mjena
eminentiskich Skitow, kotrež su w antiknych wopisach regiona zwostali. Eksistuja
spušćomne etymologiske a historiske dopokazy něhdyšich kontaktow osetiskich
rěčnikow ze słowjanskimi, finno-ugriskimi a turkiskimi ludami. Mnoho je hižo z
kawkaskeje wokoliny do rěče dóšło.

Za napisanje osetiskeje rěče hodźa so alfabety na zakładźe georgiskeho abo
łaćonskeho alfabeta wužiwać. Wot lěta 1937 so oficielnje alfabet wužiwa, kotryž
na ruskej graždance bazěruje:

Charakteristiski pismik w alfabeće osetišćiny je æ, kotryž w žanym hinašim
kyriliskim alfabeće njewustupuje.

Nimo toho pismikaj Š a Ž so běštej wužiwajali zo by transkribowali ruske słowa.
"Słabej" wokalaj æ [ɐ] a ы [ɨ] stej jara powšitkownej w rěči, kajkosć kotraž je
zhromadnosć z Persišćinu.

Osetiski zwukowy system, słowoskład a samo gramatika buchu sylnje wot
ibero-kawkaskich a turkiskich rěčow wobwliwowane. Tak je w rěči 9 padow (najebać
powšitkowneje tendency iraniskich rěčow deklinaciju zjednorjować), słowje къух
(někak "kuch") a къах ("kach") za ruku (něm. Arm) a nohu (něm. Bein) paralelnje
k indoeuropskimaj арм (ruka, něm. Hand) a фæд (noha, něm. Fuß). W zwukowym
systemje su so specifiske kawkaske glotalne okluziwne konsonanty zjewili, přez
kotrež su trójki "spěwny-njespěwny-glotalny": d - t - t', b - p - p', d - t -
t', dz - c - c' nastali atd. Podobnje spodźiwny za indoeuropsku rěč je uwularny
zwuk [q], kotryž so mjez druhim w arabskimaj słowomaj qalbī ("moja wutroba") a
Qaddafi namaka, we wjele turkiskich rěčach (nic w turkowšćinje samej) a w
ajmaršćinje.

W literarnej warianće osetiskeje rěče je 35 fonemow: 7 wokalow, 2 połwokalow a
26 konsonantow.

Akcent je dynamiski; je přeco na prěnjej złóžce, nimo padow, hdyž w njej je
"słaby" wokal (æ abo ы) — w tym padźe akcent je na druhej złóžce. Słowa tworja
syntagmy w osetišćinje, a akcent kóžda syntagma ma, nic wšak kóžde słowo.
Digorski dialekt (hlej "Dialekty") maja bóle komplikowane akcentowanje.

Osetišćina ma zbytki gramatiskich přiznamjenja, zo bychu definitnosć
markěrowali: w digorskim dialekće je wobchował definitny artikl i (němsce "der",
"die", "das"), mjeztym zo w ironskim dialekće akcent móže na prěnju złóžku ze
słabym wokalom dóńć (kaž by hišće dalša słaba złóžka před njej, kotraž je něhdy
artikl była), jeli dźe wo definitny objekt, wo kotrymž rěčnicy wědźa.

Ironski ma tři poddialekty: sewjerny (mjeńšina rěčnikow), kudarski (mjeńšina
wobydlerjow Južneje Osetiskeje, tež njeosetojo) a ksaniski abo čisanski
(rozšěrjeny pódla brjoha rěki Ksani, ale cofa nětk kudarskemu).

Digorojo su zwjetša třirěčni — woni derje rěča swój dialekt, rušćinu a literarnu
osetišćinu.

Literarna osetiska rěč (rěč w radiju, telewiziji, wučbje atd.) je na zakładźe
ironskeho dialekta (z někotrymi leksikaliskimi požčonkami z digorskeho dialekta)
nastała.

Hač dotal wostanje njerozrisany problem z ortoepiju (wurjekowanske prawidła)
literarneje osetiskeje rěče: do toho připóznate prawidła bazuja na nětko
faktisce njepopularnej wurjekowanskej normje, kotruž pak w Južnej Osetiskej dale
wužiwaja a wuča. W Sewjernej Osetiskej so literarna rěč faktisce na najbóle
rozšěrjenym (najbóle wužiwanym) wašnje. Su na přikład tele prawidłowne rozdźěle
kaž w słowje цæдис ("jednota"), kotrež hodźi so wurjekować:

Hačrunjež w literarnej rěči dwaj dźenikaj wuchadźetej, ("Rastdzinad" w sewjerje
a "Churzarin" w juhu, hačrunjež so knihi wudawaja a rěč so w srjedźnych šulach
wuči, sociologiske slědźenja pokazuja wysoki stopjeń analfabetizma mjez
rěčnikami osetišćiny (nic wjace hač 20% rěčnikow osetišćiny móže rěč po
prawidłach pisać). To bu přez rozšěrjenje rušćiny zawinowane, mjez druhim w
zdźěłanju. Nětko so zasozawjedźenje dwurěčneje wučby přihotuje, dźiwajo na fakt,
zo za młodych Osetow we Wladikawkazu je hižo rušćina prěnja rěč, kotruž lěpje
rěča. W eksperimenće wuknu rjadownje po nowym programje, z wobšěrnišim
wuknjenjom osetišćiny a studowanjom wosebitych studijnych objektow w
osetišćinje.

Na př. w tadźikiskej rěči „wysoka hora“ je кӯҳи баланд — substantiw před
adjektiwom, substantiw je markěrowany přez izafet (kóncowka -i). W osetiskej
rěči ta samsna zestajenka słowow je „бæрзонд хох“: adjektiw přeco steji pře
substantiwom, wonej njewjazatej někajke specifiske kóncowki. Tola forma
adjektiwow nimale sej wotpowěduje: бæрзонддæр хох — кӯҳи баландтар „wyša hora“.

Załožer osetiskeje literarneje tradicije je talentowany poet Konstantin
(K'osta/Къоста) Chetagurov (Xetagkaty). Mjez dźěłami K'osty je wjele ludowych
bajkow a legendow, kotrež je w rymach zasopowědał. Nimale w samsnym času z
Chetagurovom, na spočatku 20-a lětstotka su někotři dalši osetiskorěčni
spisowaćeljo (Arsen Kocojev, Seka Gadijev a dr.) swoje twórby spisali, kotrychž
dźěła su dźensa klasiske.

Wuslědźenje osetišćiny je swój zakład we 18. lětstotku dóstało, hdyž pućowacy
napisachu swoje zaćišće wo wopytach w Osetiskej. Mjez nimi běchu N. Vitsen, I.
A. Guldenstedt, J. Reineggs. Najwažniši přinošk bě dźěło němskeho orientalisty
von Klaprot „Pućowanje w Kawkaziskej a Georgiskej“ (wudate w lěće 1812). Von
Klaprot bě prěni, kotryž tukanje wo genealogiskim poćahu mjez osetišćinu a
alanšćinu wupraji a digorski idiom jako dialekt osetišćiny zwěsći, ale nic jako
wosebitu rěč.



https://hsb.wikipedia.org/wiki/Nulowy_meridian

Nulowy meridian je tón meridian (połkruh, kotryž padorunje k zemskemu ekwatorej
steji a wot sewjerneho k južnemu čopej dźe), wot kotrehož so geografiska dołhosć
k wuchodej a k zapadej liči.

Jeho postajenje je poprawom připadne, ale je so přez mjezynarodne dojednanje
(Mjezynarodna meridianowa konferenca 1884) do meridianoweje runiny Londonskeje
hwězdarnje Greenwich połožił a pomjenuje so tohodla často Greenwichski meridian
(Meridian domu Flamsteed House hwězdarnje Royal Greenwich Observatory). Hač do
toho su so rozdźělne nulowe meridiany wužili.

Po standardźe so geografiska dołhosć wot nuloweho meridiana pozitiwnje k
wuchodej liči (0° hač do 360°), ale město toho je tež wuchodna dołhosć (0-180°
wuchod) a zapadna dołhosć (0-180° zapad) rozšěrjena. Jako skrótšence so W abo E
za „wuchod“ a Z abo W za „zapad“ wužiwatej. Symbol E (jendźelsce za „East“,
francosce „Est“) je zdźěla w němčinje z wašnjom, zo by zaměnjenju z nulu
zadźěwało. Na zapadnej hemisferje (předewšěm w USA) je přećiwo mjezynarodnej
normje tež zapadne ličenje wot 0-360° z wašnjom.

Dźensniši standard, nulowy meridian poćahoweho systema WGS84 a ETRS89/GRS80,
njeje na zemski powjerch wjazany, ale na modelowany geodetiski datum, dokelž
meridiany w dokładnišim ličenju na krutych městnach powjercha njejsu
(kontinentalne přesunjenje, mocy chodźenja morja). Dźe přez Greenwichski park,
přez 100 metrow na wuchod wot historiskeje Greenwichskeje „turistiskeje linije“
stareje hwězdarnje Greenwich.

Dołhosć nuloweho meridiana je poł zemskeho wobjima mjezynarodneho zemskeho
elipsoida, kotryž so přez čopaj měri, potajkim 20.003,9 km. Ze swojim
napřećiwnym meridianom, kotryž na přikład Wrangelowu kupu při 180° (bjez přidaća
E abo W) prěči, wudospołnjuje so nulowy meridian k wulkemu kruhej na zemi.
Datumowa mjeza dźe zdźěla (blisko čopow a na sewjer wot ekwatora) dokładnje na
180° Greenwich (wotchilenja resp. wuwzaća wot 180° geografiskeje šěrokosće: w
Beringowym přeliwje, při Aleutach (Alaska), w Kiribati, při Fidźiskich kupach,
při Tuvalu, při Tonze a při nowoseelandskimaj kupomaj Kermadec a Chatham).

Z přiběracym mjezynarodnym pućowanskim wobchadom - předewšěm přez železnicu - je
zjednotnjenja eksistowacych systemow trjeba było. Nimo toho je dale a wažniše
było, dokładny mjezynarodny čas (swětowy čas) k dispoziciji měć. Wón je jako
městny čas nuloweho meridiana definowany.

Na Mjezynarodnej meridianowej konferency 14. oktobra 1884 we Washingtonje, D.C.
z reprezentantami z 25 narodow je so meridian, kotryž dźe přez Greenwich, jako
zakład mjezynarodneho koordinatoweho systema zawjedł.

Srjedźny słónčny čas při nulowym meridianje je rozsudny za swětowy čas (GMT,
Greenwich Mean Time) był, kotryž je so hakle 1972 přez koordinowany swětowy čas
(UTC) wotměnił. Tutón hižo njeorientuje so dźensa na městnym času, ale – tohodla
tež mjeno – koordinuje kontinuowany atomowy čas z Universal Time, kotryž so
astronomisce měri a njeprawidłownosće zemskeje rotacije a słónčne stawy
wotbłyšćuje. Přirunanje stawa so přez přestupne sekundy. Při nulowym meridianje
diferenca mjez srjedźnym městnym časom a UTC dźensa dokładnje nul njeje.

Koordinaty: 0° WGS84-rozpuć w Greenwichskim parku51.4776780Koordinaty:
51° 28′ 40″ S, 0° 0′ 0″ W, Flamsteed House 0° 0′ 6″
W51.477838-0.0015909999999906



https://hsb.wikipedia.org/wiki/Nordhausen

Nordhausen je němske město na samym sewjeru Durinskeje a zarjadniske sydło
Nordhausenskeho wokrjesa. Je z něhdźe 42.000 wobydlerjemi sedme najwjetše město
zwjazkoweho kraja a nadeńdźe so 60 kilometrow sewjernje Jarobroda pod Smolinami
blisko saksko-anhaltskeje a delnjosakskej hranicy. Přez Nordhausen běži rěčka
Zorge.

W zažnym 8. lětstotku bydlachu we wokolinje dźensnišeho města serbske kmjeny.
Město naspomni so k prěnjemu razej dnja 13. meje 927 pod mjenom Nordhuse jako
stejišćo hižo we 8. lětstotku załoženeje kraloweje pfalcy. Wot 1220 do 1802 bě
Nordhausen nimo Mühlhausena jedne z dweju swobodneju mócnarstwoweju městow w
Durinskej. Wot 1943 do 1945 namakaše so blisko města koncentraciske lěhwo
Mittelbau, w kotrymž so raketa V2 twarješe. Do kónca Druheje swětoweje wójny bu
město při lětadłowych nadpadach ćežko wobškodźene.

Nordhausen je ródne město poslednjeho ministerskeho prezidenta Němskeje
demokratiskeje republiki, Lothar de Maizière (* 1940).



https://hsb.wikipedia.org/wiki/Njed%C5%BAichow

Njedźichow (němsce Bernsdorf) je małe město w sakskej Hornjej Łužicy w
sewjerozapadźe wokrjesa Budyšin. Město leži w hatnej krajinje, wobdateje wot
přewažnje chójnowych lěsow. K městu słušeja tež wjesne dźěle Waldhof (z lěta
1950), Ćisow (Zeißholz, z lěta 1994), Hrabowa (Großgrabe, z lěta 1997), Nadrózna
Hrabowka (Straßgräbchen, z lěta 2007) a Wětnica (Wiednitz, z lěta 2012).

Prěnje pisomne naspomnjenje městnosće běše w lěće 1438 (Bernsdorff), słowjanske
sydlišćo same nasta hižo něhdźe 1100. Němske pomjenowanje wotwodźuje so wot
Berharda, něhdyšeho knjeza z Kamjenca. Serbske pomjenowanje wotwodźuje so ze
serbskich wosobowych mjenow Nezdech abo Nezdich. Přez lětstotki bě Njedźichow
mała burska wjeska. Hakle kónc 19. lětstotka wuwije so městnosć k přemysłowej
městnosći a z tym ličba wobydlerjow přiběraše. W lěće 1884 měješe wjes po
Mukowej statistice jenož 270 wobydlerjow, mjez nimi 150 Serbow (56 %). Arnošt
Černik zwěsći 1956 serbski podźěl wobydlerstwa wot jenož hišće 0,1 %.



https://hsb.wikipedia.org/wiki/Nevada

Nevada je US-ameriski zwjazkowy stat, kotryž leži na zapadźe kraja, we Wulkej
žłobinje wuchodnje horin Sierra Nevada. Ma něhdźe 2,9 milionow wobydlerjow na
286.000 km² a je tuž jara rědko wobsydleny (10 wob./km²). Stolica je Carson City
z 55.000 wobydlerjemi, najwjetše město pak Las Vegas z wjace hač 550.000
wobydlerjemi. Někak tři štwórćiny wobydlerstwa bydla we wokolinje tutoho města.
Mjeno „Nevada“ pochadźa wot španiskeho pomjenowanja horin Sierra Nevada
(„zasněžene horiny“).

Stat mjezuje z Oregonom a Idahom na sewjeru, Utah na wuchodźe, Arizonu na
juhowuchodźe a Kaliforniskej na zapadźe. Teritorij wobsteji hłownje z pusćiny
kaž tež z wysokich hórskich rjećazow. Najwyša hora Nevady je Boundary Peak (4005
m) w horinach White Mountains („Běłe horiny“). Při hranicy z Arizonu běži
Colorado River, najwjetša rěka Nevady.

Nevada přiwza so dnja 31. oktobra 1864 jako 36. stat do unije a ma přimjeno The
Silver State („slěborny stat“). Do toho słušeše k Utah Territory. Něhdźe 160
kilometrow sewjernje města Las Vegas nadeńdźe so Nevada Test Site, jedna z
najwjetšich testowanskich přestrjenjow za atomowe bomby na swěće.

Něhdźe 21 % wobydlerstwa je mexiskeho pochada, 13 % němskeho a 10 % maja irskich
prjedownikow.



https://hsb.wikipedia.org/wiki/Neuruppin

Neuruppin je němske město na sewjeru Braniborskeje a zarjadniske sydło wokrjesa
Ostprignitz-Ruppin. Ma něhdźe 30.000 wobydlerjow a nadeńdźe so při Ruppinskim
jězoru rěki Rhin něhdźe 60 kilometrow sewjerowuchodnje Berlina. Neuruppin je po
přestrjeni jedne z najwjetšich městow w Němskej.

Do 10. lětstotka běše Ruppinske hrodźišćo ze srjedźišćom słowjanskich kmjenow
tuteje kónčiny. Po němskim dobyću załoži so na tutym městnje hród němskich
zemjanow. Sydlišćo Neuruppin naspomni so k prěnjemu razej w lěće 1238 a dósta
1256 měšćanske prawa.

Město leži njedaloko awtodróhi A 24 (Berlin–Hamburg) a je přez železnisku čaru
Kremmen–Meyenburg z Berlinom zwjazane. Blisko města leži wojerske zwučowanišćo
Wittstock.

Najsławniši syn města je spisowaćel Theodor Fontane, kiž je so 1819 w
Neuruppinje narodźił. Dalše wosobiny z Neuruppina su pruski twarski mišter Karl
Friedrich Schinkel (1781–1841), lyrikar Erich Arendt (1903–1984) a spisowaćelka
Eva Strittmatter (1930–2011).



https://hsb.wikipedia.org/wiki/Neretva

Neretva (kyrilisce Неретва, italsce Narenta) je najwuznamniša rěka Hercegowiny.
Wot cyłkownje 225 kilometrow běži wona 203 kilometry přez Bosnisku a Hercegowinu
a 23 kilometrow přez Chorwatsku.

Rěka so wužórli južnje horin Zelengora w bliskosći narodneho parka Sutjeska a
čornohórskeje hranicy na teritoriju gmejny Gacko a běži najprjedy zwjetša do
sewjerozapadneho směra. Na woběmaj bokomaj rěki nadeńdu so horiny, kiž su zdźěla
wyše hač 2100 metrow. Za městom Konjic nadeńdźe so we wudrjeńcy Neretvy
Jablanički spjaty jězor. Blisko Jablanicy wobroći so rěka do juha a docpěje
Mostar, stolicu Hercegowiny. Blisko chorwatskeho městačka Ploče wuliwa so z
płódnej rěčnej deltu do Jadranskeho morja. Neretva je jenička wulka rěka
Bosniskeje a Hercegowiny, kotraž běži bjezposrědnje do morja, mjeztym zo wotběža
tamne rěki přez Sawu a Dunaj do Čorneho morja. Wona je zdobom jenička wjetša
rěka, kiž předrěwa Dinariske horiny ze sewjera do juha.

Wudrjeńca Neretvy słuži hižo ze starodawna jako wažny wobchadny koridor mjez
Jadranskim pobrjohom a Sarajewom.



https://hsb.wikipedia.org/wiki/N%C4%9Bmsko-Serbske_ludowe_d%C5%BAiwad%C5%82o

Němsko-Serbske ludowe dźiwadło, krótko NSLDź (němsce Deutsch-Sorbisches
Volkstheater) w Budyšinje je jeničke dwurěčne powołanske dźiwadło w Němskej a
zdobom wažna institucija serbskeje, němskeje a serbsko-němskeje kultury.

Tuchwilny intendant dźiwadła je Lutz Hillmann. Jeho zastupjerka a społnomócnjena
za serbske dźiwadło je Madleńka Šołćic.

Hižo za čas srjedźowěka so w Budyšinje dźiwadźeleše, na čož njezbožo z lěta 1413
pokaza. Njedźelu 5. februara 1413 so, kaž hižo prawidłownje do dnja swj.
Dorotheje, nabožna stawizna wo swj. Dorotheji na Budyskim torhošću hraješe.
Njekedźbnosć přihladowarja pak wuskutkuje, zo so jedna murja złama a wjace hač
30 ludźi w publikumje zabije.

Hač do lěta 1796 so dźiwadłowe předstajenja hłownje na łubi Budyskeje kupnicy
pokazachu, dokelž hač do lěta 1796 w Budyšinje žane dźiwadło njeeksistowaše.
Budyski senator Carl Wilhelm August Hering (1749–1802) załoži w lěće 1795
akcijne towarstwo, kotrež dyrbješe twar dźiwadła financować. Tak so w lětomaj
1795/96 bašta při nutřkownej měšćanskej muri, mjez Lawskimi hrjebjemi a Žitnymi
wikami, přez Budyskeho mulerskeho mištra Johann Gottlieb Staude a Drježdźanskeho
molerja prof. Johann Benedikt Theil (1745–97) na dźiwadło přetwari. Dnja 26.
oktobra 1796 so w bašće prěnje Budyske činohrajne dźiwadło załoži. Za čas Bitwy
pola Budyšina so dźiwadło 1813 jako lacaret a kaserna wužiwa a nimale zniči.

Pod stupacymi płaćiznami za wudźerženje dźiwadła dyrbjachu akcionarojo dźiwadło
1852 konditorej Tranzschelej předać. Při wšěm jemu pak tež njebě móžno z
dźiwadłom wunošnje hospodarić, tak zo dyrbješe město Budyšin dźiwadło
pohóršliweho stawa dla 1865 přewzać. Z tym stanje so dźiwadło z Budyskim
Měšćanskim dźiwadłom. Na zakładźe iniciatiwy přez měšćanostu Löhra (1813–90) so
dźiwadło mjez 1868 do 1871 po planach twarskeho direktora města Friedricha
Mörbitza přetwari a rozšěri. Dźiwadło skići 480 přihladowarjam městno k sedźenju
a 130 městna k staću. Wyši měšćanosta dr. Kaeubler (1849–1924) zasadźi so 1902
pola sakskeho kralowskeho dwora za přepodaće Rietschelowych swislow do Budyšina,
kotrež so do dokónčaceho přetwara dźiwadła 1905/06 eksplicitnje zapřijachu.
Tute, wot Ernsta Rietschela (1804–1861) za Drježdźanske dwórske dźiwadło
(dźensniša Semperowa opera) stworjene swisle, so po jeje wotpalenju 1869 wjace
do tamnišeho noweho dźiwadłoweho twarjenja njezapřijachu. Za čas
Nacionalsocializma so Měšćanske dźiwadło w Budyšinje na propagandistiske
dźiwadło (t. mj. „Grenzlandtheater“) přetwori. Dźiwadło dyrbi z tym wosebje
němske wuměłstwo hajić.

Z činohru „Rohowin Štyrirohač” wotmě so 2. oktobra 1862 prěnje serbske
dźiwadłowe předstajenje w Budyskim hosćencu K złotej krónje. Čěsku wjeselohru
Václava Klimenta Klicpery (originalny titul „Rohovín Čtverrohý”) z lěta 1821,
kotruž přełoži Jan Ćěsla hromadźe z Pětrom Dučmanom, předstajichu sobustawojo
towarstwa Budyska Bjesada. Mjez nimi běše tež Jan Arnošt Smoler, kotryž hraješe
rólu rychtarja. Serbscy studenća přewjedźechu 2. septembra 1877 prěnje serbske
dźiwadłowe předstajenje na wsy. Na žurli hosćencarja Hauptmanna w Lejnje
hrajachu z němčiny přełoženej wjeselohrě „Susodow skóržba” (Jan Kral po
Roderichu Benedixu (1811–1873)) a „Kak Pětr lěkari” (Korla Awgust Fiedler). Z
dochodami předstajenja podpěrachu studenća ćišć Zejlerjowych zhromadźenych
spisow, kotrež Arnošt Muka wot lěta 1883 wuda. We Wjerbnje hraje so składnostnje
85tych narodnin kejžora Wilhelma I. w lěće 1882 prěnje delnjoserbske dźiwadłowe
předstajenje „Božemje serbskich wojakow”, kotrež spisa Mato Kosyk. W přichodnych
lětach slěduja dalše lajkowe předstajenja.

Jako wuskutk serbskeho zakonja z lěta 1948 je so w oktobrje 1948 prěnje serbske
powołanske dźiwadło, Serbske ludowe dźiwadło (Sldź) załožiło. Institucija,
kotraž běše zdobom prěnje serbske wuznamne kulturne zarjadnišćo po wójnje,
załoži so na iniciatiwu dźiwadźelnika Jana Krawca. Tute pućowanske dźiwadło
měješe w Budyšinje pak jenož twar za zwučowanja a zarjadnišćo – swoje wustupy
hraješe wosebje w hosćencach na serbskich wjeskach. Ze spožčenjom statusa
statneho dźiwadła w lěće 1952, móžeše sebi dźiwadło tež serbski wuměłski dorost
same wukubłać. W lěće 1956 wuznamjeni so Serbske ludowe dźiwadło z Mytom
Ćišinskeho. Serbskemu ludowemu dźiwadłu so spočatk lěta 1961 dwurěčne klankowe
dźiwadło jako nowa šparta přidruži. Tute wuńdźe z priwatneho dźiwadła Berta
Ryćerjec swójby, kotrež hižo wot 1946 w Hornjej a Delnjej Łužicy hraješe.

Dnja 2. awgusta 1963 zjednoćištaj so Měšćanske dźiwadło a Serbske ludowe
dźiwadło do Němsko-Serbskeho ludoweho dźiwadła z čimž so tež status dźiwadła,
wot měšćanskeho na wokrjesne dźiwadło zwyši. Dźiwadło wobsteješe nětko z třoch
špartow a klankodźiwadła. Z dźiwadłowej hru Marje Kubašec Wichor a słónčna pruha
załoži so 1965 nimo toho Serbske pioněrske dźiwadło (po 1990 Serbske dźěćace
dźiwadło). Po tym zo zwěsćichu so mnoho funkcionelnych brachow při dźiwadłowym
twarjenju, so 1969 Rietschelowe swisle wottwarichu a w přichodnych lětach na
měnjacych městnach składowachu. Wjetše dźiwadłowe předstajenja so w tutym času
do žurle hotela „Króny“ přeměsća. Modernizowanje dźiwadła na starym městnje so
najebać koncepta pak njerealizuje. Dokelž wobwod po měnjenju wokrjesa nowotwar
njedosahace podpěrowaše, spyta wokrjes sebi přez rozbuchnjenje wulkich dźělow
dźiwadła 30. decembra 1968 pomoc wobwoda wunućić.

Twarska politika w NDR spěchuje w tutym času wosebje twar bydlenjow a wuskutkuje
tuž twarski stop kulturnych institucijow. Tak so nowe dźiwadło při Schillerowych
zelenišćach w lětach 1973–75 jenož jako rozšěrjenske twarjenje tam hižo
wobstejaceho dźiwadłoweho zarjada a studijoweho jewišća natwarić hodźi. W tutym
wobmjezowanym twarje pak so mjez druhim, njehladajo na eksistowace naćiski,
jewišćowa wěža a integrowanje Ritschelowych swislow njewobkedźbowaštaj.

Z rozpušćenjom hudźbneho dźiwadła a baleta w lěće 1992 leži hłowna kedźbnosć
dźiwadła na činohrě. W lěće 1992 nasta při NSLDź Młodźinske dźiwadło jako
projektowa skupina Serbskeho gymnazija. Wo dalše spěchowanje serbskeho dorosta
stara so 1994 załožene činohrajne studijo. Wot 1996 předstaji so kóždolětnje pod
hołym njebjom na dworje Budyskeho hrodu Ortenburg Budyske lěćne dźiwadło.

Budyski wokrjesny sejmik wobzamknje w septembrje 2000 nowotwar dźiwadła na
hrodźe Ortenburg, hdźež so po něčim tež rozsudźi Rietschelowe swisle přichodnje
pokazać. Dnja 12. septembra 2003 so Dźiwadło na hrodźe z figurami Rietschelowych
swislow jako hłowne hrajnišćo klankodźiwadła a sydło Młodźinskeho dźiwadła
wotewrě.

Plany dźiwadła w Budyšinje, Žitawje a Zhorjelcu kaž tež Nowu Łužisku
filharmoniju w zwisku ze zniženjom zjawnych srědkow 2002/03 zjednoćić zwrěšća
runje tak, kaž pospyty zjednoćenja ze Serbskim ludowym ansamblom w lěće 2003.



https://hsb.wikipedia.org/wiki/N%C4%9Bmske_Pazlicy

Němske Pazlicy (němsce Deutschbaselitz, 1937–46 Großbaselitz) su hornjołužiska
wjes ze 448 wobydlerjemi w srjedźišću Budyskeho wokrjesa, kotraž słuša wot lěta
1999 k městu Kamjencej.

Wjes leži sewjerowuchodnje Kamjenskeho stareho města na prawym boku Jawory a
njedaloko Čorneho Halštrowa wosrjedź rybjacych hatow. Wjesne hona maja přestrjeń
wot 5,74 km².

Susodne wsy su Jitro (gmejna Wóslink) w sewjeru, Pěskecy we wuchodźe,
Njebjelčicy w juhu a Jěžow w zapadźe. Za Halštrowom sewjerowuchodnje Němskich
Pazlic so Kamjenske lětanišćo namaka.

Wjes naspomni so k prěnjemu razej w lěće 1225 jako Pazeliz, při čimž dospołnje
jasne njeje, wo kotre Pazlicy so jedna. Přidawk „němske“ jewi so hakle w
registru klóštra Marijina hwězda, hdźež bě 1374/82 sydlišćo Pazelicz Theothunico
zapisane.

Po Arnošta Mukowej statistice mějachu Němske Pazlicy we 1880tych lětach 310
wobydlerjow, mjez nimi 185 Serbow (60 %) a 125 Němcow. Arnošt Černik zwěsći 1956
serbskorěčny podźěl wobydlerstwa wot jenož hišće 0,6 %.

W lěće 1925 bě mjez 378 wobydlerjemi 358 ewangelskich a 18 katolskich.
Ewangelscy wěriwi přisłušeja znajmjeńša ze 16. lětstotka ke Kamjenskej wosadźe.



https://hsb.wikipedia.org/wiki/Myto_Zejlerja

Z Mytom Zejlerja wuznamjeni Sakske statne ministerstwo za wědomosć a wuměłstwo
wusahowace wukony „na polu přiswojenja, nałožowanja a posrědkowanja serbskeje
rěče,“ wosebje hornjoserbšćiny. Wěnowane je myto basnikej, publicisće a
duchownym Handrijej Zejlerjej (1804–1872), kotryž jako załožer moderneje
serbskeje literatury płaći a kotrehož twórby hač do dźensnišeho wuznam za
serbsku rěč maja. Myto Zejlerja je z 5.000 eurami dotěrowane a so wot lěta 2014
dwulětnje w serbskim sydlenskim rumje Swobodneho stata Sakskeje wosobinje abo
skupinje wosobow jónkrótnje spožči.

Z prěnim Mytom Zejlerja počesći Sakska statna ministerka za wědomosć a wuměłstwo
Sabine von Schorlemer 20. junija 2014 w Kamjenskej klóšterskej cyrkwi swj. Hany
fararja a něhdyšeho redaktora Katolskeho Posoła Gerata Wornarja (* 1942), za
jeho „dołholětne wobstajne skutkowanje na dobro spěchowanja a šěrjenja dobreje
spisowneje serbšćiny jako čestnohamtski šefredaktor a publicist.“

Knjeni dr. Irenje Šěrakowej (* 1942) spožči so myto za serbsku rěč 2016 za
„spušćomne, wutrajne a wobšěrne skutkowanje na dobro praweho nałožowanja
serbskeje rěče w najwšelakorišich wobłukach pismowstwa.“ Lawreata počesći dr.
Eva-Maria Stange 16. Septembra 2016 w Kamjencu.



https://hsb.wikipedia.org/wiki/Minnesota

Minnesota ( [ˌmɪnɪˈsoʊ̯ɾə]a a) je US-ameriski zwjazkowy stat, kotryž leži na
sewjeru kraja při kanadiskej hranicy, wuchodnje Wulkich jězorow. Ma něhdźe 5,3
miliony wobydlerjow na 225.000 km² a je tuž jara rědko wobsydleny. Stolica je
Saint Paul z 285.000 wobydlerjemi, najwjetše město pak Minneapolis (382.000
wob.). Něhdźe dwě třećinje wobydlerstwa stej w metropolowym teritoriju wokoło
tuteju městow žiwej. Mjeno Minnesota pochadźa wot słowa Mnísota w rěči Dakota,
kotrež ma woznam „jasna woda“.

Stat mjezuje z kanadiskimaj prowincomaj Manitoba a Ontario na sewjeru, z
Wisconsinom na wuchodźe, z Iowu na juhu kaž tež z Južnej a Sewjernej Dakotu na
zapadźe. Na juhowuchodźe twori Horni jězor přirodnu hranicu. Při jeho brjohach
nadeńdźe so přistawne město Duluth.

Minnesota přiwza so dnja 11. meje 1858 jako 32. stat do unije a ma přimjeno Land
of 10.000 Lakes („Kraj 10.000 jězorow“).

Něhdźe 38 % wobydlerstwa je němskeho pochada, 32 % z nordiskich krajow
(Norwegska, Šwedska, Danska), 12 % z Irskeje a jenož 6 % z Jendźelskeje.



https://hsb.wikipedia.org/wiki/Minaka%C5%82

Minakał (němsce Milkel) je wjes w sewjerowuchodźe Budyskeho wokrjesa w Sakskej.
Wona słuša k Hornjej Łužicy a wot 1. januara 1999 ke gmejnje Radwor. Minakał
leži w serbskim sydlenskim rumje a ma 366 wobydlerjow.

Wjeska leži 15 kilometrow sewjernje Budyšina w krajinje hornjołužiskeje hole a
hatow we wysokosći 136 metrow nad normalnej nulu. Wokolina je poměrnje płona a
charakteristiska přez rěki a přirodne a rybjace haty. We wsy wuliwa so rěčka
Łomšćanka do Małeje Sprjewje, promjenja Sprjewje.

Wjeska so k prěnjemu razej 1322 jako Milekal naspomni a ryćerkubło k prěnjemu
razej w lěće 1430. W lětomaj 1556 a 1752 so cyła wjes nimo cyrkwje wotpali.

W lětomaj 1884/85 zliči Arnošt Muka w Minakale 436 wobydlerjow, z kotrychž běchu
389 Serbow (štož wotpowědowaše 89 %). Arnošt Černik zwěsći 1956 serbski podźěl
wobydlerstwa wot hišće 57,1 %.

Po ludličenju w lěće 2011 bydlachu we wsy 366 wobydlerjow w přerěznej starobje
wot 47,2 lět (Sakska: 46,4).

Do Minakałskeje ewangelskeje wosady – dźensa dźěl wosady Minakał-Łupoj – słušeja
wsy Droby, Chróst, Kamjenej, Łomsk, Lipič, Psowje a Wjesel.



https://hsb.wikipedia.org/wiki/Mikow

Mikow (němsce Mücka; 1937–46 Stockteich) je wjes a gmejna w sakskim wokrjesu
Zhorjelc. Leži 142 m nad mórskej hładźinu a ma wokoło 1.100 wobydlerjow.

Gmejna leži při Čornym Šepcu w Hornjołužiskej holanskej a hatowej krajinje,
něhdźe dźesać kilometrow zapadnje Niskeje a 25 kilometrow sewjerowuchodnje
Budyšina. Susodne gmejny su Chrjebja-Nowa Wjes na sewjeru, Kwětanecy při jězoru
na wuchodźe, Wysoka Dubrawa na juhozapadźe a Hamor na sewjerozapadźe.

Wjes naspomni so k prěnjemu razej w lěće 1408 jako Mickow. Ležownostne knjejstwo
měješe znajmjeńša wot lěta 1614 tamniše ryćerkubło. Pod nacionalsocialistiskim
knježerstwom přeněmči so słowjanske městnostne mjeno w lěće 1937 na Stockteich.
Přemjenowanje so po wójnje zběhny.

Po statistice Arnošta Muki měješe wjes w lěće 1884 cyłkownje 432 wobydlerjow, z
nich 352 Serbow (81 %) a 80 Němcow. Arnošt Černik zwěsći 1956 serbskorěčny
podźěl wobydlerstwa wot hišće 29,7 %.

Po ludličenju w lěće 2011 bydlachu we wsy 661 wobydlerjow w přerěznej starobje
wot 47,4 lět (Sakska: 46,4).



https://hsb.wikipedia.org/wiki/Mik%C5%82aw%C5%A1_Zarjenk

Mikławš Zarjenk (němsce Nikolaus Saring, pseudonym Zahorski; * 5. julija 1865 w
Dźěžnikecach, † 5. decembra 1916 w Kamjencu) bě serbski katolski farar, basnik a
spisowaćel.

Narodźi so jako syn žiwnosćerja w Dźěžnikecach a poda so po ludowej šuli w lěćě
1881 na Małostronski gymnazij w Praze, hdźež bě zdobom hač do lěta 1890 chowanc
Serbskeho seminara. Wot 1887 do 1890 studowaše teologiju w Praze, dokónči studij
pak w Kölnje. Po tym so do Łužicy nawróći, hdźež nastupi 1891 městno katecheta a
tachantskeho wikara w Budyšinje. Wot 1893 do 1895 bě kapłan w Kamjenicy,
1895–1900 farar w Zebnicy, 1900 w Freibergu a 1901 kapłan při Drježdźanskej
Dwórskej cyrkwi. Wot 1902 do 1905 bě z fararjom w Ryzawje a wot 1905 do 1912 w
Mišnje. W lěće 1912 poda so w starobje jenož 47 lět na wuměnk.

Jako student w Praze pisaše basnje, fejetony a powědančka do „Kwětkow“,
rukopisneho časopisa towarstwa Serbowka. Zdobom wozjewi 1885 a 1886 někotre
basnje w studentskim časopisu Łužiski Serb. Mjez 1888 a 1890 wozjewješe we
„Łužicy“ historiske powědančka, mjez druhim Janec Jurij. Wobraz z Napoleonskich
wójnow (1890). Nimo toho pisaše někotre zabawne dźiwadłowe hry.



https://hsb.wikipedia.org/wiki/Michigan

Michigan ( [ˈmɪʃɪgən]a a) je US-ameriski zwjazkowy stat, kotryž leži na sewjeru
kraja při Wulkich jězorach a kanadiskej hranicy. Ma něhdźe dźesać milionow
wobydlerjow na 147.000 km² krajnej přestrjeni. Dalše 103.000 km² su wodowa
přestrjeń. Stolica je Lansing z 115.000 wobydlerjemi, najwjetše město pak
Detroit z něhdźe 700.000 wobydlerjemi. Mjeno Michigan pochadźa z rěče Ojibwe a
woznamjenja „wulki jězor“. Michigan je historiske srjedźišćo ameriskeje
awtomobiloweje industrije.

Stat wobsteji z dweju dźělow. Sewjerny dźěl nadeńdźe so na tak mjenowanej
Hornjej połkupje mjez Hornim jězorom na sewjeru a Michiganskim jězorom na juhu a
mjezuje na zapadźe z Wisconsinom a na wuchodźe – při rěce Saint Marys River – z
kanadiskej prowincu Ontario. Južny a wjetši dźěl Michigana wobsteji z Delnjeje
połkupy mjez Michiganskim jězorom na zapadźe a Huronskim jězorom na wuchodźe.
Wón mjezuje na juhu z Ohiom a Indianu a ma pola Detroita mały podźěl na pobrjoze
Erieskeho jězora. Tuž je Michigan jenički stat, kotryž leži při štyrjoch wot
pjeć Wulkich jězorow. Móst přez 8 kilometrow šěroki Mackinacowy přeliw zwjazuje
wobaj dźělej ze sobu.

Michigan přiwza so dnja 26. januara 1837 jako 26. stat do unije a ma přimjeno
Great Lakes State („Kraj Wulkich jězorow“). Do toho bě teritorij dźensnišeho
stata wot 17. lětstotka hač do lěta 1762 w francoskim wobsydstwje.

Něhdźe 21 % wobydlerstwa je němskeho pochada, 11 % irskeho, 9 % jendźelskeho a
8 % pólskeho.



https://hsb.wikipedia.org/wiki/Micha%C5%82_Awgust_Brojer

Michał Awgust Brojer (němsce Michael August Bräuer, tež Piwarc; * 23. awgusta
1801 w Radworju, † 5. julija 1871 w Budyšinje) bě serbski wučer a kulturny
stawiznar.

Narodźi so jako syn wučerja a prawnuk z Čěskeje pochadźaceho Jana Wencla Brojera
w Radworju. Po ludowej šuli wopytowaše wot 1817 do 1821 Krajnostawski wučerski
seminar w Budyšinje a nastupi w lěće 1821 w Chrósćicach swoje prěnje wučerske
městno. 1827 bu wot patronki šule, klóšterskeje knjenje, wupowědźeny, dokelž
chcyše so woženić, tak zo bě do 1829 bjez dźěła. Wot 1829 do 1831 dźěłaše jako
domjacy wučer w Jaseńcy. W tym času so dwójce podarmo wo wučerske městno w
Chrósćicach prócowaše. 1831–33 bě z pomocnym wučerjom na Ralbičanskej šuli a
1833–36 z wučerjom na Budyskej Tachantskej šuli. W lěće 1836 nastupi wučerske
zastojnstwo we Wotrowje, hdźež hač do wuměnka w lěće 1859 wosta. Po wuměnku so
do Budyšina přesydli, hdźež bě wot 1860 do 1870 z organistom Serbskeje cyrkwje.

Michał Awgust Brojer napisa 1838 nastawk Das Kirchdorf Ostro do zwjazka Die
Oberlausitz als besondere Abteilung von Sachsens Kirchen-Galerie a w lětomaj
1848/49 wjacore małe přinoški do Jutnitžki.



https://hsb.wikipedia.org/wiki/Merseburg

Mjezybor (němsce Merseburg) je tachantske a wysokošulske město při Solawje w
južnej Saksko-Anhaltskej. Město je zarjadniske sydło Solawskeho wokrjesa a słuša
k najstaršim městam srjedźneje Němskeje a běše w srjedźowěku nadregionalnje
wuznamne nabožne a kulturne srjedźišćo.

Wokolina Mjezyborja bě hižo w młodokamjentnej dobje wobsydlena. Prěnje
naspomnjenje města jako mersiburc civitas pochadźa z lěta 880 respektiwnje 899.
Pod Hendrichom I. wutwari so hród wosrjedź wot Serbow wobsydleneje wokoliny ke
kejžorskej pfalcy. Po dobyću přećiwo Madźaram w bitwje na Lechowym polu slubi
kejžor Ota II. załoženje noweho biskopstwa w Mjezyborju, štož so w lěće 968
stanje. Tute biskopstwo so hižo 981 rozpušći, bu wšak w lěće 1004 přez kejžora
Hendricha II. wobnowjene.

Hižo w 12. lětstotku měješe Mjezybor tajki wuznam, zo so w nimale 500 km
zdalenym zapadopruskim Chełmnom měšćanske wrota po měsće nad Solawu pomjenowaše
(Brama Merseburska). W lěće 1428 přistupi město samo wikowanskemu zwjazkej
Hansy, kotremuž znajmjeńša do lěta 1604 přisłušeše.

Do časa reformacije wosta Mjezybor biskopske sydło a wažny nabožny centrum při
wuchodnych mjezach Němskeje. Biskopstwo bě drje jedne z najmjeńšich w Němskej,
wobjimowaše wšak na přikład wuznamne wikowanske město Lipsk a bě z wuchadźišćom
misiona w pohanskich serbskich kónčinach dźensnišeje Sakskeje,
Saksko-Anhaltskeje a Braniborskeje.

W běhu reformacije a Burskich wójnow dóńdźe w Mjezyborju k zběžkej. Na to
dyrbješe biskop Adolf w lěće 1525 z Mjezyborja do Lipska ćeknyć. 1545 prědowaše
Martin Luther w Mjezyborskej katedrali. Po smjerći poslednjeho katolskeho
biskopa w lěće 1561 so reformacija přesadźuje. Teritorij Mjezyborskeho wustawa
so sekularizowaše a dóńdźe pod knjejstwo sakskich kurwjerchow. Mjez 1656 a 1738
běše město z rezidencu saksko-mjezyborskich wójwodow.

Po Wienskim kongresu sta so Mjezybor z hłownym městom pruskeho knježerstwoweho
wobwoda Mjezybor w prowincy Sakska.

Z wotewrjenjom železniskeje čary Hala−Naumburg a Mjezyborskeho dwórnišća bu
město na železnisku syć přiwjazane. Spočatk 20. lětstotka etablěrowachu so
wjacore industrijne předewzaća, kaž na přikład amoniakowy zawod (předchadnik
Leuna-zawodow) a Buna-zawody. Dla jeho wuznama jako industrijne a garnizonske
stejnišćo bombarděrowachu Mjezybor w Druhej swětowej wójnje wjacekróć. Při tym
wobškodźichu so wuchodne křidło hroda a wulki dźěl nutřkowneho města.

Po wójnje sta so Mjezybor z wokrjesnym městom noweho krajneho wokrjesa Mjezybor.
1954 załožichu technisku wysokošulu Leuna-Mjezybor, předchadnicu dźensnišeje
wysokošule Mjezybor.

Wot 1994 do 2007 běše město zarjadniske sydło wokrjesa Mjezybor-Querfurt a wot
2007 sydło noweho Solawskeho wokrjesa.

W Mjezyborju skutkowachu mjez druhim biologa Ernst Haeckel (1834–1919), teologa
Friedrich Schorlemmer (* 1944) a politikarka Johanna Wanka (* 1951).



https://hsb.wikipedia.org/wiki/Mecklenburg-Vorpommern

Mecklenburgsko-Předpomorska (němsce Mecklenburg-Vorpommern, delnjoněmsce
Mekelnborg-Vörpommern) je zwjazkowy kraj při Baltiskim morju na sewjerowuchodźe
Němskeje. Jeho hłowne město je Zwěrin.

W Mecklenburgsko-Předpomorskej ležitej z Moricu a Rujanami najwjetši jězor a
najwjetša kupa Němskeje.

Přez Mecklenburgsko-Předpomorsku běži wulka rěka Łobjo, ale tež mjeńše rěki kaž
Elde, Habola, Warnow a Peene. Elde a Habola do Łobja běžitej, ale Warnow a Peene
do Baltiskeho morja. Łobjo běži přez zwjazkowy kraj Schleswigsko-Holsteinska,
přez Hamburg a potom zaso přez Schleswigsko-Holsteinsku a skónčnje do Sewjerneho
morja.

Mecklenburgsko-Předpomorska so w lěće 1990 znowa załoži. Kraj wobsteješe hižo
raz mjez 1945 a 1952 a bu potom kaž wšě kraje na wuchodźe Němskeje rozpušćeny.
Na teritoriju kraja nastachu wobwody Roztok, Zwěrin a Neubrandenburg.

Dźěl mjena Mecklenburg wobsahuje dźěl słowa "Mecklen-" wot staronižoněmskeho
słowa mikil ("wulki"), a dźěl słowa "Burg" z woznamom „hród“. Dźěl mjena
Předpomorska wobsahuje słowjanske słowa po- a morjo, dokelž tutón zwjazkowy kraj
při Baltiskim morju leži.

W Mecklenburgsko-Předpomorskej eksistuje wjele mjenow, kotrež ze słowjanskeje
rěče pochadźa. Tuta słowjanska rěč wjace njeeksistuje, ale wona bě přiwuzna z
Kašubšćinu, Pólšćinu, ale tež z Hornjoserbšćinu, Delnjoserbšćinu, Čěšćinu a
Słowakšćinu. Wona słuša k lechiskej skupinje zapadosłowjanskich rěčow. Pak tež
mjena z němskeho pochada eksistuja tam.



https://hsb.wikipedia.org/wiki/Martin_Haspelmath

Haspelmath studowaše 1983–1985 na Uniwersiće Wiena a 1985–1987 na Uniwersiće
Kölna indogermanistiku, powšitkowny rěčespyt a slawistiku. 1988 sčiniše na
University at Buffalo swój magistrowy eksamen w rěčespyće, 1989 swój magistrowy
eksamen w slawistiku na uniwersiće Kölna. Po wukrajnym lěću na
Lomonossow-uniwersiće w Moskwje dźěłaše 1990–1996 na swobodnej uniwersiće
Berlina, hdźež 1993 promowowaše a 1996 tež habilitowaše.

Wot lěta 1998 je Haspelmath na Max-Planck-instituće za ewolucionarnu
antropologiju w Lipsku přistajeny ale tež jako honorarowy profesor za rěčespyt
na uniwersiće Lipska činity.

Slědźenske ćežišća Haspelmatha su syntaksowa teorija, morphologija, rěčny
kontakt a rěčna přezměna ale tež rěčna typologija. Wažny projekt pod jeho
wodźenju bě wudźěłanje wot World Atlas of Language Structures (WALS), kotryž so
2005 publikowaše a nětko tež online je přistupny. Nimo toho je Haspelmath
Iniciator rěčespytneje online-encyklopedije Glottopedia.



https://hsb.wikipedia.org/wiki/Marja_M%C5%82ynkowa

Marja Młynkowa rodź. Brězanec (* 1. februara 1934 w Tomisławje (dźensa w pólskej
Łužicy); † 27. februara 1971 w Budyšinje) bě hornjoserbska spisowaćelka,
literarna kritikarka a literarna historikarka. W lětach 1955 do 1960 bě
najprjedy redaktorka w nakładnistwomaj Volk und Wissen a Nowa doba, po tym
lektorka w Ludowym nakładnistwje Domowina. Tworješe mnoholičbne powědančka
lyriskeho charaktera, zběrane w zwjazkomaj Kostrjanc a čerwjeny mak (1965) a Za
płotom (1977, posmjertnje). Najwuběrniši w jej twórbje je literariski roman Dny
w dalinje (1967) wo dramatiskich dóńtach serbskeje swójby w časach hitlerizma.
Marja Młynkowa tworješe tež recensije literariskich wutworow w serbskich a
němskich literariskich časopisach (wuběr kritiskoliterariskich tekstow awtorki
wobsahuju antologija Z wótrym wóčkom, 1973) kaž tež wutwory za dźěći.

Marja Młynkowa bě mandźelska literaturowědnika, basnika a kulturneho aktiwista
Jurja Młynka a mać spisowaćelki Měrki Mětoweje. Wona zemrě po ćežkej chorosći w
starobje jenož 37 lět a bu na Budyskim Mikławšku pochowana.



https://hsb.wikipedia.org/wiki/Mamutowy_%C5%A1tom

Hoberski žerowc (Sequoiadendron giganteum) je štom ze swójby cypresowych
rostlinow (Cupressaceae). Dalše serbske mjeno je mamutowy štom.

Po někotrych žórłach so do swójby ćisowcowych rostlinow (Taxodiaceae)
přirjaduje.

Hoberski žerowc je štom, kotryž docpěje wysokosć wot 30 hač do 50 m (wjace hač
80 m). Króna je kehelojta, ale w starobje je šěroko čumpata. Zdónk je tołsty a
zrunany. Tołsta skora je čerwjenobruna hač šěrobruna, hubicojta-nitkojta, při
čimž w podołhostnych smužkach njese hłuboke rozpukliny. Z tołstosću wot hač do
50 cm je dobry škit přećiwo lěsnemu wohnjej.

Šupiznojte jehły su ćmowozelene hač módrozelene, prědku kónčkojte a docpěja
dołhosć wot něhdźe 5 mm a na hłownych wurostkach hač do 12 mm. Wone na hałuzach
dele běžace rostu a su w třoch rjadach šrubikojće rjadowane. Wone při
rozrybowanju po anisu wonjeja.

Kćěje wot měrca hač do apryla (w meji). Rostlina je jednodomna. Kwětnistwa su
njenapadne. Muske kćenja steja po jednym na kónčkach wurostkow. Žónske kćenja
steja po jednym abo po dwěmaj.

Hable docpěja šěrokosć wot hač do 4 cm a dołhosć wot 6 cm. Zrałe hable su
čerwjenobrune, jejkojte a docpěja dołhosć wot 5 hač do 8 cm. Jich šupizny njesu
wurazny ćernjojty wurostk. Wone wot julija hač do awgusta dozrawja.

Štom je pacifiskich dźělach sewjerneje Ameriki domjaca, a to zapadne zwisy
Sierra Newada w Kaliforniskej. Tam móže samo wysokosće wot hač do 100 m docpěć.
Jeho zdónk móže přeměr wot hač do 8 m docpěć, na bazy samo wot hač do 12 m. Při
tym móže starobu wot něhdźe 3000 lět docpěć.

Štom so w srjedźnej Europje při składnosći jako lěsny štom plahuje, hewak w
parkach a arboretach.

Tuta družina bu w lěće 1853 pod mjenom (Basionym) Wellingtonia gigantea wot John
Lindley in The Gardeners' Chronicle & Agricultural Gazette, zwjazk 10, S. 823
najprjedy wopisana. John Theodore Buchholz nastaješe w lěće 1939 w American
Journal of Botany, Volume 26, Issue7, S. 536 za tutu družinu ród Sequoiadendron.
Dalše synonymy za Sequoiadendron giganteum (Lindl.) J.Buchholz su: Americus
gigantea Anon. 1854, Sequoia gigantea Decne. 1854, Taxodium washingtonianum
Winsl. 1855, Washingtonia californica Winsl. 1854 abo 1855, Sequoia wellingtonia
Seem. 1855, Taxodium giganteum Kellog et Behr 1855, Americus giganteus Anon.
1858, Washingtonia americana Hort. A. ex Gord. 1862, Gigantabies wellingtonia
J.Nels. 1866, Sequoia washingtoniana Sudw. 1897, Steinhauera gigantea Kuntze
1909.



https://hsb.wikipedia.org/wiki/Maltezi%C5%A1%C4%87ina

Maltašćina (maltasce malti, jendźelsce pak Maltese) je semitska rěč maltaskeho
naroda. Maltašćinu rěči wokoło 400.000 wobydlerjow Malty a přibližnje samsna
ličba Maltačanow, kotřiž su w emigraciji we wukraju (USA, Kanada, Awstralska,
Wulka Britaniska atd.) žiwi. Maltašćina je dźensa hamtska rěč na Malće (wot lěta
1936, hdyž je hromadźe z jendźelšćinu italšćinu) narunała a w Europskej Uniji
(wot 1. róžownika 2004).

Za čas arabskeho zdobyća a nowowobsydlowanje wot lěta 870 je maltašćina z
arabšćiny nastawała. Z přejimanju knjejstwa přez katolski rjad Johanitow w lěće
1530 so je italšćina k dominantnej rěči wuwiwała. Wot lěta 1814 bě Malta
britiska krónkolonija a jendźelšćina wuwiwaše so k hamtskej rěči, tak zo jenož
hornja woršta dale italsce rěčeše. W lěće 1914 su Jendźelčenjo łaćonski alfabet
za maltašćinu zawjedli, w lěće 1924 wudawachu prěnje prawopisne prawidła. W lěće
1934 sta so maltašćina oficielnje z druhej hamtskej rěu nimo jendźelšćiny,
mjeztym zo zhubi italšćina swoje předprawa po wustawje.

Gramatikalisce jónkróćna je maltašćina přez přenošowanje gramatiskich prawidłow
ze semitiskeho do romaniskeho/germaniskeho słowoskłada. Je na přikład
konjugacija „ja rěču/ty rěčiš/wón rěči/wona rěči“ w maltašćinje
„nitkellem/titkellem/jitkellem/titkellem“, tak bu tutón princip tež na
konjugaciju “ja rezerwuju/ty rezerwuješ/wón rezerwuje/wona rezerwuje“
přenošowany, kotraž so z jendźelskeho werba (to) book (serbsce „knihować“)
wotwodźuje: „nibukja/tibukja/jibukja/tibukja“.



https://hsb.wikipedia.org/wiki/Mali_(stat)

Mali je nutřkokrajny stat w zapadnej Africe. Je njewotwisny wot Francoskeje wot
lěta 1960, tak mjenowaneho Afriskeho lěta.

Po wojerskim puču w stolicy Bamako a jednobóčnej deklaraciji wo njewotwisnosći
sewjera kraja (Azawad) steji kraj w lěće 2013 snano před šćěpjenjom. 11. januara
2013 je so Opération Serval, zasadźenje francoskich wobrónjenych mocow za
podpěranje wójska Maliskeho knježerstwa započała.

Mali je nutřkokrajny stat w zapadnej Africe z přestrjenju 1.240.192 kwadratnych
kilometrow, z kotrychž 20.002 km² na wody přińdźe. Leži we wulkokrajinje Sudan
kaž tež w Sahelu a dźěli so swoju 7243 kilometrow dołhu krajnu hranicu ze sydom
susodnymi statami; na sewjerowuchodźe a na sewjer z Algeriskej (1376 kilometrow
dołhosće), na sewjerozapadźe z Mawretanskej (2237 kilometrow), na wuchod z
Nigerom (821 km) a na juhowuchodźe z Burkina Faso (1000 kilometrow). Z Malijom
hranicuja nimo toho Senegal (419 kilometrow) na zapad, Gineja (858 kilometrow)
na juhozapadźe a Słonowinowy pobrjóh (Côte d'Ivoire, 532 kilometrow) na juh.
Wyše Nigeroweho koła leži pusćina Sahara, kotraž dwě třećinje krajneje
přestrjenje pokrywa.

Maliska ludnosć zestaja so z něhdźe 30 rozdźělnych ludstwow. Maja rozdźělne rěče
a kultury a su zhromadnje žiwe do dalokeje měry woměrje.

Hłowne ludstwo su Bambara, kotřiž tworja nimale třećinu (32 %) wobydlerjow.
Politisce nawodni su Malinke, hačrunje tworja jenož 6 procentow ludnosće.
Tohorunja kruće zasydleni rólnicy su Senufo z 12 procentow, Soninke z
9 procentow, Songhai z 7 procentow a Dogon. Jako nomadźa abo połnomadźa su žiwi
wosrjedź kraja předewšěm Fulbe, kotřiž 14 procentow ludnosće kraja tworja, nimo
toho Tuareg a Mawrojo. Dalše skupiny su Minianka, Bozo, Khassonké, Bobo a
Dioula. W bywšej francoskej koloniji je hišće dźensa něhdźe 6000 Francozow žiwe.

Hišće před hamtskej rěču francošćina, kotraž so jako druha rěč wot wokoło 10 %
ludnosće wužiwa, je Bambara (40 procentow rěčnikow) najbóle rozšěrjena rěč.
Hačrunjež něhdźe 80 procentow wobydlerjow, inkluziwnje tych, kotřiž ju jako
druhu rěč wužiwaja, Bambaru wobknježa, je francošćina jenička hamtska a wučbna
rěč. Na Bambarje krajne mjeno Mali „wodosłon“ woznamjenja. Dalše rěče su
dogonowe rěče, Fulfulde, Songhai-rěče, Soninke, Senufo-rěče a Tamašek. Arabšćina
ma předewšěm w nabožnym konteksće wulki wuznam. Wot wjele Maličanow so wjacore z
tutych rěčow rozumja.

Sunitiski islam malikitiskeje prawniskeje šule je z něhdźe 90 procentami najbóle
rozšěrjena nabožina ludnosće w Maliju. Muslimojo su předewšěm na sewjeru žiwi;
sufistiske bratrowstwa wulki wliw wukonjeja.

Na juh praktikuje něhdźe jedyn procent ludnosće animistiske nabožiny. K tutym
nabožinam so najwjace přisłušnikow narodow Bobo, Senufo a Dogon wuznawa.
Katolikojo a protestanća maja jenož dwaj procentaj podźěl. Bywša kolonialna móc
Francoska měješe katolski raz.

Mali mějachu hač do wojerskeho puča w měrcu 2012 za mjenje bóle poradźeny
přikład demokratizacije w Africe, je wšak jedyn z najchudźišich a najmjenje
wuwitych krajow swěta. Statna forma kraja je semiprezidialna republika we formje
semiprezidentoweho knježerstwoweho systema. Kóžde pjeć lět wolena narodna
zhromadźizna wopřimuje 147 zapósłancow a knježi ze stolicy Bamako. Sejmowy
prezident je wot lěta 2007 Dioncounda Traoré. Z přez 100 opoziciskich stronow je
14 w sejmje zastupjene.

21. měrca 2012 so w Maliju wojerski puč wotmě. Rěčnik pučistow Amadou Konaré
wopodstatni statny přewrót z njekmanosću prezidenta, wot srjedź januara 2012
trajacy zběžk Tuareg-rebelow Narodneho hibanja za wuswobodźenje Azawada (MNLA) w
regionje Azawada na sewjer kraja pod kontrolu dóstać. Za nawjedowarja pučistow
maja stotnika wobrónjenych mocow Malija Amadou Sanogo. Po zdobywanju
prezidentoweho palasta w Bamaku deklarowachu pučisća knježerstwo za powalene.
Wustawu su za njepłaćiwu deklarowali, za apryl planowanu prezidentstwowu wólbu
su šmórnyli a wšě dotalne statne institucije zawrěli. Wjacorych ministrow su
zajeli. Prezidenta Amadou Toumani Touré su za wotsadźeneho deklarowali; jemu
poradźi so hromadźe z lojalnymi wojakami ćěkańca.

Rada bjezstrašnosće UN, Afriska unija a zwonkowna spółnomócnjena EU Catherine
Ashton zatamachu statny přewrót a napołožichu wojerskej junće sankcije;
EU-komisija připowědźi, swoju wuwićowu pomoc za Mali na chwilu zastajić. 1.
apryla 2012 připowědźi Sanogo, zo by wustawa zaso płaćiwa była a zo bychu so
„swobodne, wotewrjene a demokratiske wólby“ zmóžnili. 6. apryla 2012 zwoli
Sanogo do wobłukoweho dojednanja ze Zapadoafriskim hospodarskim zjednoćenstwom
(ECOWAS) za přepodaće mocy ciwilnemu knježerstwu. Maliski sejmowy prezident
Dioncounda Traoré měł přechodne prezidentstwo přewzać a w běhu 40 dnjow nowe
wólby organizować, ECOWAS pak kónči swoje sankcije. Zo by tutón krok zmóžnił,
wozjewi tež prjedawši prezident Touré 8. apryla swój wotstup.

Mjeztym wobsadźichu Tuareg-zběžkarjo MNLA wšě města regiona Azawad na sewjer
kraja a deklarowachu 6. apryla 2012 jednobóčnu njewotwisnosć Azawada.

Hačrunjež pučisća su knježerstwowe naležnosće přepodali, je jich dalša róla
njejasna. 16. apryla zajachu wojacy prjedawšeho ministerskeho prezidenta Modibo
Sidibé, 17. apryla předsydu a wuhlady mějaceho prezidentstwoweho kandidata
strony Union pour la république et la démocratie (URD) Soumaila Cissé.

17. apryla zdźěli statna telewizija, Cheick Modibo Diarra budźe přechodne
knježerstwo jako ministerski prezident nawjedować. Diarra dźěłaše hač do kónca
2011 za Microsoft jako předsyda za wobchodny wobwod Afrika. Měješe wotpohlad, za
prezidentstwowu wólbu kandidować, kotraž poprawom bě planowany za 29. apryla
2012.

Mjez januarom a julijom 2012 ćekny přez 250.000 Maličanow dla politiskeje
njestabilnosće, njewěsteje situacije a hubjeneho přistupa k žiwidłam a wodźe do
susodnych krajow Burkina Faso, Mawretanska a Niger. Nimo toho bě w samsnej dobje
wokoło 105.000 nutřkownych ćěkancow na sewjer a wokoło 69.000 nutřkownych
ćěkancow na juh Malija.

Spočatk oktobra 2012 pomjenowa UNO něhdyšeho italskeho ministerskeho prezidenta
Romano Prodi za społnomócnjenca za sahel. Rada bjezstrašnosće UN přiwza 12.
oktobra 2012 rezoluciju, w kotrejž sej wobchowanje statneje jednoty Malija žada.
Wojerski bój ECOWAS poča so jewić. ECOWAS chcyše 3.300 ludźi zasahnjenskich
jednotkow pósłać, Europska unija planowaše zasadźenje 200 wuwučowarjow z
wobdźělenjom Zwjazkoweje wobory. Po zajeću přez militerow 10. decembra 2012
deklarowaše Modibo Diarra 11. decembra rano w připowědźenju w statnej telewiziji
swój wotstup a wotstup swojeho cyłkowneho kabineta. Samsny dźeń je prezident
Traoré Django Sissoko za interimneho premjerneho ministra pomjenował. Rada
bjezstrašnosće UN podpěra w swojej rezoluciji 20. decembra 2012 wojerski bój
susodnych statow. Tutón bój njemóžeše so snadź do septembra 2013 započeć.
Mjeztym postupowachu wójska sewjera k juhej.

11. januara 2013 započa wojerska operacija maliskeho wójska z mjenom Opération
Serval, podpěrana wot francoskich jednotkow, přećiwo islamistiskim rebelam,
kotřiž ze sewjera postupowachu.

Mali běše wot 11. lětstotka hač do wokoło 1600 islamske wulkomócnarstwo, kotrež
je so pozdźišo wot ludow Mossi a Fulbe dobyło a rozdźěliło. 1893 sta so z
dobyćom města Timbuktu pod mjenom Francoski Sudan z koloniju Francoskeje. 4.
apryla 1959 zjednoćištej Francoski Sudan a Senegal znutřka Communauté française
k Mali-federaciji, kotraž docpě 20. junija 1960 swoju njewotwisnosć wot
Francoskeje. Dla diferencow mjez nawodnymaj politikarjomaj wobeju dźělow kraju,
Modibo Keïta a Léopold Sédar Senghor, złama federacija hižo 20. awgusta samsneho
lěta, a 22. septembra 1960 deklarowaše bywša kolonija Francoski Sudan pod mjenom
Republika Mali formelnje swoju samostatnosć. Tutón dźeń płaći w Maliju wot toho
jako narodny swjaty dźeń.

Po njewotwisnosći bě mali jednostronski stat, w lěće 1968 pučowaše so general
Moussa Traoré k mocy, 1991 přińdźe po njeměrach k demokratiskim reformam a k
přiwzaću wustawy. 1992 bu Alpha Oumar Konaré za prezidenta wuzwoleny.

Kraj ma wot lěta 1992 demokratisku wustawu. Hłowa stata bě wot 8. junija 2002
statny prezident Amadou Toumani Touré, ale wólbne wobdźělenje bě z wokoło
30 procentami jara małe. Statny prezident je so po wustawje najprjedy na pjeć
lět direktnje wot luda wuzwolił a 29. apryla 2007 znowa wuzwolił. Po wotstupje
ministerskeho prezidenta Modibo Sidibé 30. měrca 2011 sta so z bjezstronskej
Cissé Mariam Kaïdama Sidibé prěni raz žona ze šefowku knježerstwa w Maliju.

Na sewjer Malija přińdźe w zańdźenosći husćišo ke konfliktam z tam domoródnymi
nomadami, Tuaregami, kotrež po wobydlerskej wójnje w Libyskej znowa wudyrichu.
Po puču w Maliju w měrcu 2012 dobychu wobrónjene jednotki Tuaregow hač do
spočatka apryla wšě města w regionje Azawad a proklamowachu samostatny stat.

Hišće w lěće 2003 wučini podźěl ludnosće z mjenje hač jednym US-dolarom dochodow
na dźeń 73 procentow. Po druhich podaćach bě w lěće 2005 na 36 procentow
ludnosće pod hranicu chudoby žiwe. Korupcija je daloko rozšěrjena.

Najwažnišej eksportowej krajej stej Chinska, kotraž třećinu wuwozow Malija
woteběra, a Pakistan (wok. 10 procentow). Najwažnišej importowej krajej stej
Francoska (wok. 15 procentow) a Senegal (wok. 10 procentow). Zemski wolij je
najwažiniša importowa twora. Najwažniše eksportowe twory su wudźěłki hórnistwa
(wok. 75 %), bałma (10 %) a žiwe zwěrjata (5 %).

Wulka mošeja w Djenné je jedne z najwjetšich hlinjanych twarjenjow swěta a liči
k najsławnišim twarjenjam Afriki. W lěće 1998 je so zhromadnje ze starym městom
Djenné wot UNESCO za swětowe kulturne herbstwo deklarowała. Přistup je
njemuslimam zakazany. Kónć junija 2012 su čłonojo islamistiskeje skupiny Ansar
Dine mjez druhim mawsolej sufistiskeho swjateho Sidi Mahmud zapusćili, kotryž k
swětowemu herbstwu UNESCO słuša. Wobrónjenych konfliktow dla je komitej
swětoweho herbstwa UNESCO pusćinowe město Timbuktu z jeho hlinjanymi mošejemi
kaž tež narowny pomnik Askia do toho na čerwjenu lisćinu wohroženeho swětoweho
herbstwa stajił.



https://hsb.wikipedia.org/wiki/Male%C5%A1anska_cyrkej

Malešanska cyrkej je ewangelsko-lutherski Boži dom na Nawsy w Malešecach, kotryž
je so w lěće 1716 natwarił.

Na Malešanskej Nawsy steješe hižo do 1600 mjeńša tykowana a ze šindźelemi kryta
cyrkej. Tuta so z faru, šulu a wjele chěžemi dnja 12. apryla 1715 wotpali. Nowy
cyrkwinski twar z drjewjanej wěžu bu w lěće 1716 na samsnym městnje natwarjeny a
hišće 11. nowembra samsneho lěta poswjećeny. Nowonatwar spěchowaše so wot knjeza
Christopha Ernsta von Gersdorfa z Plusnikec a dalšich wosadnych. Dnja 24.
awgusta 1717 so wot Budyskeho zwonylijerja Christiana Copinusa zhotowjenej wulki
a mały zwón připrawištej. Dalši srjedźny zwón z dźěłarnički Michaela Weinholdta
z Drježdźan slědowaše hakle 21. septembra 1730. Cyrkej wobhrodźaca murja natwari
so w lěće 1732.

Po bitwje pola Bukec w Sydomlětnej wójnje běchu pruscy wojacy w cyrkwi
zaměstnjeni. W běhu bitwy pola Budyšina w meji 1813 bu Boži dom drje wot
někotrych kanonowych kulow trjecheny, ale jenož snadnje wobškodźeny.

Dokelž bě podstaw zwonow prochniwy, so spočatk 20. lětstotka drjewjana wěža z
kamjentnej naruna. Zakładny kamjeń za wot Drježdźanskeho architekta Woldemara
Kandlera planowany nowotwar połoži so 2. meje 1913.

Renowacije běchu w lětach 1836 (wěža), 1868 (cyłkowne wobnowjenje) a 1905. W
lětomaj 1989/90 wobnowichu so kózły.

Wołtarnišćo leži schodźenk wyše hač dołha łódź. Srjedźišćo Božeho domu je hač do
wjercha sahacy běło-złoty wołtar z klětku, kotryž bu w lěće 1709 wot Budyskeho
rězbarja Theodora Pauseweina zhotowjeny. Na durjach ke klětce je Bóh Wótc ze
swětowej kulu w rukomaj zwobraznjeny. Nad zwukowej třěšku trónuje na mróčelemi
Jězus Chrystus a nad nim Swjaty duch w podobje hołbja wosrjedź pruhoweho wěnca.

Naprawo wołtarja wisatej wopomnjenskej tafli, wěnowanej woporam swětoweju wójnow
z Malešanskeje wosady. Z doby natwara cyrkwje pochadźa cynowa dupa, na kotrejž
je napisane Anno 1717, tři hrona a mjeno Hanſs Benad von Jeſsniz. W přizemju
wěže namaka so narowny pomnik fararja Hadama Zachariasa Šěracha.

Zwony z lěta 1949 běchu po poł lětstotku pod dźěratej třěchu cyrkwineje wěže tak
wobškodźene, zo hodźeštej so jenož hišće dwaj wužiwać. Tuž załoži so w nowembrje
2010 towarstwo k zběranju darow za wobstaranje nowych zwonow. Zhotowjenje,
transport a montaža płaćachu cyłkownje 145.000 eurow. Dnja 3. nowembra 2013
zwonichu nowe zwony z němsko-serbskimi napismami k prěnjemu razej.

Spočatk 17. lětstotka słušachu k Malešanskej wosadźe wjeski Plusnikecy,
Dobrošecy, Brězynka a wudwor Mała Dubrawa z cyłkownje někak 1.400 wosadnymi.
Pozdźišo přizamknychu so Ješicy, Chwaćicy a Křiwa Boršć. Poprawom ke katolskej
wosadźe swj. Mikławša w Budyšinje słušacy Delnjohórčenjo, kiž wot reformacije do
Malešec kemši chodźachu, buchu hakle 1839 oficielnje zafarowani. Po natwarje
Chwaćičanskeje cyrkwje přerjadowachu so Ješicy, Křiwa Boršć a Wulka Dubrawa do
noweje susodneje wosady.

Hač do prěnjeje połojcy 20. lětstotka prědowaše so w Malešecach serbsce a
němsce. W lěće 1900 mějachu we wosadźe 1803 komunikantow, z nich 1645 serbskich
a 149 němskich.

Znaći Malešanscy fararjo běchu mjez druhimi Hadam Zacharias Šěrach (1729–58),
Pětr Ponich (1759–85) a Samuel Bohuwěr Ponich (1786–98).



https://hsb.wikipedia.org/wiki/Ma%C5%82y_kruh

Pod małym kruhom rozumja so te kruhi na kulowym powjerchu, kotrychž runiny
srjedźišćo kule njewobsahuja.

Mjeno „małe kruhi“ je so jako napřećiwk k „wulkim kruham“ wutworiło, kotrychž
runiny kulowy centrum wobsahuja a kotrež wšě tak wulke kaž móžno kruhi na
kulowym powjerchu wopřimuja.

Ale njehodźa so za trigonometriske wobličenja. Za jich formle dyrbja so bjez
wuwzaća wulke kruhi wužiwać – na přikład meridiany abo „ortodromy (najkrótše
zwjazowace linije mjez kulowymi dypkami)“. Třiróžk z tajkich wulkich kruhow rěka
po swojich najwažnišich nałoženjach astronomiski abo nawtiski třiróžk, mjenuje
so pak tež po swojich róžkowych dypkach třiróžk čop-cenit-hwězda.

Sferiska trigonometrija wužiwa małe kruhi jenož za postajenje měrjenskich
wulkosćow a kutowych wotstawkow. Wone su geometriske městna jenakich zdalenosćow
wot jednoho wuchadneho dypka – na přikład při analyzy žołmow zemjerženjow, w
nawigaciji abo za měrjenje wysokostneho kuta hwězdow. Na přikład leža wšitke
dypki zemskeho powjercha, na kotrychž so hwězda w samsnej wysokosći h jewi, na
małym kruhu wokoło „wobrazoweho dypka“ hwězdy (hdźež w ceniće steji). Mały kruh,
kotryž k tutej měrjenskej wulkosći h słuša ma radius 90° − h, štož tež cenitowej
distancy wotpowěduje. Tuta wulkosć wustupuje jako bok (w stopnjach podata
distanca) w nawtiskim třiróžku, a to mjez hwězdu a cenitom (městno
wobkedźbowarja).



https://hsb.wikipedia.org/wiki/Ma%C5%82y_Wjelkow

Mały Wjelkow (němsce Kleinwelka) je hornjołužiska wjes ze 762 wobydlerjemi,
kotraž je wot lěta 1999 z měšćanskim dźělom Budyšina.

Mały Wjelkow leži na sewjeru wulkeho wokrjesneho města, na sewjerowuchod wot
měšćanskeho dźěla Słona Boršć-Bolborcy a na sewjerozapad wot Ćichońcy.

Prěnje historiske naspomnjenje Małeho Wjelkowa jako Welkaw opetz bě w lěće 1419.

Wot lěta 1890 měješe wjes zastanišćo při železniskej čarje Budyšin–Rakecy,
kotraž wjedźeše wot 1908 hač do Wojerec. W lěće 1999 bu wosobowy wobchad
zastajeny a 2001 so čara zawrě.

Hač do lěta 1999 bě Mały Wjelkow samostatna gmejna z wjesnymi dźělemi Wulki
Wjelkow, Lubochow, Zajdow, Ćemjercy (wot 1936), Chelno a Miłkecy (wot 1973).

Po Mukowej statistice z lětow 1884/85 rěčachu tehdy 96 wot cyłkownje 105
Małowjelkowčanow w starej wsy serbsce (91 %). W Ochranowskej koloniji běchu to
jenož sto wot 500 wobydlerjow (20 %). Arnošt Černik zwěsći w lěće 1956 w
Małowjelkowskej gmejnje serbskorěčny podźěl wobydlerstwa wot hišće 31,1 %.



https://hsb.wikipedia.org/wiki/M%C4%9Br%C4%87in_Ren%C4%8D

Korla Měrćin Renč (tež Marćin Renč, němsce Martin Rentsch, * 11. nowembra 1853 w
Ketlicach; † 28. oktobra 1911 we Wjelećinje) bě farar, dr. phil., serbski
stawizniski slědźer a kulturny prócowar.

Měrćin Renč, bratr Jana Renča, narodźi so 11. nowembra 1853 jako syn tehdyšeho
Ketličanskeho diakona a pozdźišeho fararja Jana Karola Renča a jeho mandźelskeje
Hany Thusneldy rodź. Fuhrmanec z Wóslinka a bu 1. decembra samsneho lěta
wukřćeny.

Po tym zo Ketličansku wjesnu šulu wopytowaše, a zdobom šuler kantora Korle
Awgusta Kocora běše, poda so wón jutry 1866 na gymnazij do Budyšina a jutry 1869
na wjerchowsku šulu swj. Afry do Mišna. Hižo tu bu Renč, přewažnje wot
historikarja Heinricha Theodora Flathea (1827–1900), profesora při gymnaziju, za
stawizniske studije zahorjeny. Jako gymnaziast dopisowaše hižo literarne pospyty
(přełožki) do Łužičana. Wot lěta 1874 studowaše Renč teologiju w Lipsku a
wopytowaše tež stawizniske a slawistiske čitanja pola Leskiena. W Lipsku běše z
čłonom Łužiskeho prědarskeho towarstwa a dlěši čas podstarši jeje serbskeho
wotrjada.

Po wobstaću teologiskeho pruwowanju w awgusće 1877 wobdźěli so wón na wot Imiša
nawjedowanym serbskim prědarskim seminarje w Hodźiju. Po tym bu Renč krótki čas
pomocnik swojeho nana w Ketlicach, doniž powołanje za fararja do Klětnoho
njedósta. Za tute zastojnstwo w Pruskej měješe wón pak najprjedy wědomostne
statne pruwowanje za teologow w filozofiji, stawiznach a literaturje wotpołožić,
štož so 26. februara 1878 we Wrócławju sta. 27. měrca přińdźe wón za farskeho
wikara do Klětnoho a sta so po wuswjećenju na duchowneho 15. decembra 1878 z
tamnišim fararjom. W lěće 1881, dnja 3. awgusta, bu Renč w Jenje z disertaciju
Pedagogika Augusta Hermanna Francki we swojich zasadach wědomostnje rozpisana
promowowany. Po něhdźe štyrjoch lětach sta so Měrćin Renč 23. apryla 1882 z
fararjom we Wjelećinje, hdźež postara so zdobom wo nowotwar cyrkwje 1901/02 a
polěpšenje šulow a šulskeje wučby.

Dnja 5. septembra 1882 so wón z Theklu Domškec z Klětnoho woženi. Jenička dźowka
Renča wobdźěli so 1906 při hołdowanju Serbow sakskemu kralej před Budyskim
Serbskim domom w Klětnjanskej narodnej drasće. K tomu běše Renč nan třoch synow.
Měrćin Renč je z awtorom nastawka Volkssitte, Brauch und Aberglaube bei den
Wenden w knize Sächsische Volkskunde, kotruž Robert Wuttke 1901 w wuda, pisaše
tež za Brockhausowy konwersaciski leksikon a časopis Neues Lausitzisches
Magazin. Na wutrobu schorjeny Renč zemrě 28. oktobra 1911 we Wjelećinje a bu 31.
oktobra z wulkim wobdźělenjom wosadnych a duchownstwa (mjez druhimi Jan Křižan z
Hodźija a monsignore Skala z Budyšina) pochowany.

Wot lěta 1877 bě Měrćin Renč čłon Maćicy Serbskeje a bě dołhi čas zdobom jeje
wuběrkownik. Sakski kral wuznamjeni jeho jako ryćer sakskeho Albrechtskeho rjadu
prěnjeje rjadownje.



https://hsb.wikipedia.org/wiki/Lubina_Rawpowa-Holanec

Lubina Holanec Rawpowa (němsce Lubina Raupp-Hollan; * 23. meje 1927 w Budyšinku,
† 2. meje 1964 w Drježdźanach) bě serbska koncertna organistka.

Narodźi so jako dźowka Budyšinskeho wučerja Arnošta Holana a wopytowaše 1938–46
realny gymnazij w Budyšinje. Pola cyrkwinskeho hudźbneho direktora Horsta
Schneidera da so na pišćele wukubłać a studowaše wot 1947 na Lipšćanskej Wysokej
šuli za hudźbu, 1948 pokročowaše na Praskim konserwatoriju pola Jiřija
Reinbergera, kotryž přiwza ju w lěće 1949 do swojeje pišćeloweje rjadownje při
Akademiji hudźbnych wuměłcow. Wot 1954 do 1956 běše z aspirantku pola
Thomasoweho kantora Günthera Ramina w Lipska, zdobom wudospołni so pola Roberta
Köhlera na cembalu a pola Amadeusa Webersinke na klawěrje. 1956 so do Budyšina
wróći.

Wona běše mandźelska serbskeho komponista Jana Rawpa, z kotrymž měješe
zhromadneho syna.

Lubina Holanec-Rawpowa so na wuznamnych koncertnych zarjadowanjach,
mjezynarodnych wurisanjach a hudźbnych festiwalach wobdźěli. 1951 doby prěnje
myto w hudźbnym wubědźowanju čěskosłowakskich hudźbnych akademijow, 1955
slěbornu medalju na mjezynarodnym wubědźowanju w Genfje, 1958 bě lawreatka
mjezynarodneho pišćeloweho wubědźowanja w Praze. W lěće 1962, hižo schorjena,
přewjedźe turneju přez Sowjetski zwjazk a hraje w Moskwje, Leningradźe, Rize a
Tallinnje.

Do jeho repertoira šłušachu mjez druhim twórby Johanna Sebastiana Bacha, Maxa
Regera, Paula Hindemitha a Johannesa Brahmsa.



https://hsb.wikipedia.org/wiki/Lubijski_dialekt

Lubijska narěč je mjeztym wotemrěta juhowuchodna narěč hornjoserbšćiny, kotraž
je so hač do srjedźe 20. lětstotka w serbskich wsach wokoło hornjołužiskeho
města Lubij rěčała. Typiske za Lubijsku narěč běchu někotre fonetiske a zdźěla
gramatiske archaizmy, dla kotrychž běše narěč starosłowjanšćinje bliša hač
hornjoserbska standardna rěč. Wuchadźa so wot toho, zo zemrěchu posledni
maćernorěčnicy Lubijskeje narěče w 1960tych abo 1970tych lětach.

Hišće kónc 19. lětstotka běchu někotre wjeski zapadnje a sewjerozapadnje Lubija
zwjetša serbske, kaž na přikład Dažin, Wolešnica a Wujezd, mjeztym zo bě
wobydlerstwo města sameho hižo ze starodawna zwjetša němskorěčne. We wsach dale
na wuchod, kaž w Ketlicach, Hłušinje abo Bělecach, bě serbšćina w tym času hižo
mjeńšinowa rěč a wužiwaše so zwjetša jenož hišće wot staršich wobydlerjow.
Serbja tutych kónčin z wjetšeho dźěła žane wukubłanje w maćernej rěči
njemějachu, tak zo wobknježachu jenož wjesnu narěč, kotraž so wot na Budyskej
narěči bazěrowaceje standardneje rěče we wěstych dypkach rozeznawaše.

Jan Arnošt Smoler wopisa w přiwěšku swojeho hromadźe z Leopoldom Hauptom
wudateho spisa Volkslieder der Wenden in Ober- und Niederlausitz někotre
markantne rozdźěle. Tak njerealizowaše so adwerbialna kóncowka kaž w standardnej
serbšćinje ze sufiksom -je, ale z -i, na přikład stajni město stajnje. Kóncowka
na -i jewješe so tež w nominatiwje někotrych substantiwow, na přikład dawani
město dawanje abo mysli město mysle.

Standardny prefiks wu- realizowaše so w Lubijskej narěči zwjetša jako wy- (n.př.
wydać město wudać, wymjo město wumjo). Smoler skedźbni na to, zo bě wurjekowanje
jako wy- bóle njeskažene hač standardne wu-. Pozdźišo přiměrichu so tež w
standardnej rěče zaso někotre słowa staršemu etymologiskemu prawopisej (wusoki →
wysoki).

Hinak hač na přikład w serbskochorwatšćinje moderna serbska standardna rěč
nastupajo wurjekowanja rozeznawanje pismikow č a ć hižo njeznaje. Druhi pismik
je so ze starosłowjanskeho -ть (něhdźe -tj) wuwiło a jewi so na přikład jako
infinitiwna kóncowka werbow. W rušćinje je so tuta kóncowka hač do dźensnišeho w
samsnej formje wobchowała; w druhich słowjanskich rěčach so wot toho wotchila.
Mjeztym zo je regularna infinitiwna kóncowka w modernej hornjoserbšćinje kaž tež
w susodnej pólšćinje na -ć, bě so w Lubijskej narěči wurjekowanje jako -tj abo
samo -cj wobchowało, potajkim ze starosłowjanšćiny znaty rozdźěl mjez č a ć
(n.př. pytacj město pytać; z miłostje město z miłosće atd.)

Datiwowa kóncowka na -ej pola muskich žiwych substantiwow, kotraž je w tej
formje w hornjoserbskim standardźe z wašnjom, realizowaše so w Lubijskej narěči
zwjetša jako -owi, kaž w susodnej čěšćinje (n.př. synowi město synej, kralowi
město kralej).

W Lubijskej narěči so lědma pisaše. Přispomnjenja hódne, přetož chětro zažne,
wuwzaće bě přełožk Lutheroweho katechizma Wjacława Warichiusa z lěta 1595,
kotryž bě so – pochadej přełožowarja wotpowědowace – w Lubijskej narěči napisał.
Tež přełožk sedmich pokutnych psalmow wot Hrjehorja Martini bě lubijski. Tutej
zažnej spisaj słušatej k docyła najstaršim znatym serbskim spisam a nastaštej
tuž w tym času, hdyž njebě serbšćina hišće standardizowana. Naslědowacy awtorojo
a rěčespytnicy orientowachu so z wjetšeho dźěla na hižo eksistowacym
pismowstwje, tak zo stawaše so Lubijska narěč najebać nakromneho połoženja
hromadźe z Budyskej narěču ze zakładom hornjoserbskeje spisowneje rěče.



https://hsb.wikipedia.org/wiki/Louisiana

Louisiana ( [luˌ.iː.ziˈæ.nə]a a) je US-ameriski zwjazkowy stat, kotryž leži na
juhu kraja, při wuliwje Mississippija do Mexiskeho golfa. Ma něhdźe pjeć
milionow wobydlerjow na 134.000 km². Stolica je Baton Rouge z 230.000
wobydlerjemi, najwjetše město pak New Orleans (340.000 wob.) w Mississippijowej
delće.

Stat mjezuje z Arkansasom na sewjeru, Mississippijom na wuchodźe a z Texasom na
zapadźe. Na juhu nadeńdźe so pobrjóh Mexiskeho golfa. Dla swojeho geografiskeho
połoženja je Louisiana husto potrjechena wot hurrikanow z Karibiki.

Louisiana přiwza so dnja 30. apryla 1812 jako 18. stat do unije a ma přimjeno
„Bayou State“ (bayou = „bahno“). Do toho běše přez 18. lětstotk hač do lěta 1762
z koloniju Francoskeje. Po tym słušeše zapadny dźěl k Španiskej, wuchodny pak k
Zjednoćenemu kralestwu. Wot 1803 je cyły dźensniši teritorij dźěl Zjednoćenych
statow.

W lěće 2007 mějachu 86 % wobydlerstwa jendźelšćinu za maćeršćinu, 8 %
francošćinu a 4 % španišćinu. Oficielnje nima Louisiana hamtsku rěč.



https://hsb.wikipedia.org/wiki/Loituma

Loituma je finski kwartet, kotryž finsku spěwansku tradiciju ze zynkom kantele
kombinuje. Loituma bu w lěće 1997 při „Kaustinen Folkmusic Festival“ k „Band of
the Year“ wuzwolena.

Loituma bu w nazymje lěta 1989 jako septet Jäykkä Leipä (‘prosty chlěb’) na
Sibelius Academy Folk Music Department załožena. K originalnym čłonam stej
słušałej tež spěwarce Sanna Kurki-Suonio a Tellu Paulasto; wobě stej šłoj
pozdźišo pak do Šwedskeje a stej Hedningarna přistupiłej. Anita Lehtola bě hač
do lěta 2000 tež čłon wot Hedningarna. Za čas někotrych lětow sćěhowaše band
kontinuowana jeje swójski muzikaliski puć a rozšěrjowaše jeje hudźbu wo
rozdźělne muzikaliske wliwy wšelakeho wuchadźišća. Jedyn róžkowych kamjenjow
finskeje folkoweje hudźby je spěwanje. Stawizny a začuća buchu najlěpje přez
tutón instrument transportowane. Spěwy wot Loituma, podpěrane w pozadku wot
Martti Pokela a Toivo Alaspää, posrědkuja finsku tradiciju. Druhi njesacy
element hudźby wot Loituma je kantela.

Spěw Ievan Polkka (Polka Ewy) bu prěnjotnje w lěće 1937 wot Eino Kettunen
pisany. Znata bu Loituma z jeje wersiju Ievan Polkka, we wuchodofinskej narěču
spěwana, kotraž wone přez intermezzo dopjelnjeli, kotraž w cyłku ze zwukow bjez
zmysła wobsteji a hłós jeničce jako dalši hudźbny instrument nałožuje.
Intermezzo so při kóždym předstajenju swobodnje improwizuje. Z tutej
interpretaciju bě Loituma tohorunja w finskich chartach a pozdźišo, w aprylu
2007, samo w němskich top-50-charts reprezentowana.

Ke kultej awansowaše Ievan Polkka předewšěm w internetowych forumach a weblogach
přez flashvideo. W tutym wjerćeše Orihime Inoue, charakter z anime-realizacije
wot Bleach, porejowu žerdku w krótkej a so stajnje wospjetowacej sekwency. W
samsnym času je zaklinčała w bjezkónčnej sekli intermezzo Ievan Polkka.



https://hsb.wikipedia.org/wiki/Lipi%C4%8D

Lipič (němsce Lippitsch) je wjes ze 185 wobydlerjemi we wuchodźe hornjołužiskeho
wokrjesa Budyšin. Słuša wot lěta 1999 ke gmejnje Radwor a leži 136 m nad mórskej
hładźinu wosrjedź krajiny hornjołužiskeje hole a hatow sewjernje Minakała při
Sprjewicy.

Susodne wjeski su Wjesel na wuchodźe, Hat a Minakał na juhowuchodźe, Psowje na
juhozapadźe a Hermanecy na sewjerozapadźe. Sewjernje Lipiča namaka so jedna z
najwjetšich lěsnych kónčinow Hornjeje Łužicy.

Sydlerskostawiznisce je Lipič nawsowc. Prěnje historiske naspomnjenje jako
Lyppitcz je z lěta 1350. Znajmjeńša ze 16. lětstotka bě wjes tež knježe sydło.

Po Wienskim kongresu lěta 1815 přińdźe cyły sewjer Hornjeje Łužicy k Pruskej,
Lipič wosta pak sakski. Hranica běžeše hač do lěta 1945 mjez Lipičom a
Hermanecami přez Mału Sprjewju.

W lěće 1884 měješe wjes po Mukowej statistice 219 wobydlerjow, mjez nimi 206
Serbow (94 %). Arnošt Černik zwěsći 1956 serbski podźěl wobydlerstwa wot hišće
63,7 %.

Po ludličenju w lěće 2011 bydlachu we wsy 185 wobydlerjow w přerěznej starobje
wot 45,9 lět (Sakska: 46,4).



https://hsb.wikipedia.org/wiki/Libjaca_kw%C4%9Btka

Bahnowy łuknadź (Caltha palustris) je rostlina ze swójby maslenkowych rostlinow
(Ranunculaceae). Dalše serbske mjena su łokoćina, błótuch a libjaca kwětka.

Łuknadź je trajne zelo, kotrež docpěwa wysokosć wot 50 cm (wot 15 hač 30 cm).
Rostlina je słabje jědojta.

Stołpik je nižoležacy hač do wobłukaće postupowace abo zrunane, nahi a dudławy.
W hornim dźělu stołpiki su rozhałuzkowane.

Łopjena su schódne, wutrobojte, kruhojty abo jěrchenkojte a ćmowozelene. Spódnje
łopjena su dołhostołpikate, docpěwaja šěrokosć wot 15 cm, su prědku tupe, na
kromje karbikojte abo zubate. Hornje łopjena su sedźace.

Wón kćěje wot měrca hač do junija. Kćenja su čworkožołte, docpěwa šěrokosć wot
2,5 hač 5 cm, sedźa na kóncach bóčnych hałuzow a nimaja keluch, ale maja wjele
próškowych łopješkow. Wona maja 5 šěroko-owalnych, tučnje błyšćacych kćenjowych
łopjenow.

Kćenja buchu wot insektow wopróšene, při čimž wone přez sylnu žołtu barbu, ale
tež přez UV-reflektowace brěčkowe znamješka namakaja puć k nektarej.

Bahnowy łuknadź je w Europje, w Alpach we wysokosćach wot hač do 2400 m,
sewjernej Aziji a Americe rozšěrjeny.



https://hsb.wikipedia.org/wiki/Lethe

Lethe (z grjekskeho λήθη: zabyće) je po grjekskej mytologiji jedna z rěkow
podswěta.

Mjeno pochadźa ze starogrjekskeje rěče a woznamjenja posłownje zabyćiwosć abo
schowanosć. Grjekske słowo za wěrnosć je a-lethe-ia, štož woznamjenja
njezabyćiwosć abo njeschowanosć: Wěrjachu, zo zabudźe, štóž z Lethe pije, swoje
dopomnjenja. Někotři wěrjachu samo do toho, zo dyrbjachu duše z wonej rěki pić,
prjedy hač so znowa narodźa, zo njebychu so na předchadne žiwjenje dopmnjeli.

W bójskej komediji naspomni so rěka Lethe. Jeje horni běh nadeńdźe so w zemskim
paradizu na wjeršku hory wučisćenja a ćeče wottam dele k srjedźišću zemje. Rjek
bójskeje komedije, Dante Alighieri, dyrbi so w rěce Lethe myć, prjedy hač smě do
raja zastupić.

W Goethowej dramje Faust II (I. Akt, Powabna krajina) namołwi Ariel duchow, zo
bychu Fausta „im Tau von Lethers Flut“ wukupali, zo by móhł swoje dopomnjenki na
pakt z čertom a swoje winy z Fausta I zabyć.

Dalše naspomnjenja rěki Lethe namakaja so pola Hölderlina w Hyperionje, pola
Bertolda Brechta w dramje Baal a pola wjele druhich spisowaćelow.



https://hsb.wikipedia.org/wiki/Lengadokska_nar%C4%9B%C4%8D

Okcitanšćina (okcitansce occitan abo lenga d'òc ) je romanska rěč, kotruž
rěčitej někak 2 milionaj ludźi w Okcitanskej, to rěka w južnej třećinje
Francoskeje, w Italskej (w dolinach Valadas Occitanas a w kalabriskej gmejnje La
Gàrdia), w Katalanskej (Val d'Aran) a w Monaku. Okcitanšćina dźěli so do wjace
narěčow, najwuznamniše su lengadokska narěč (lo lengadocian), prowensalska narěč
(lo provençal abo lo provençau) a gaskonska narěč (lo gascon). Okcitanšćina je
jara bliska katalanšćinje.

Dźensa nałožujetej so za okcitanšćinu jenož dwě mjenje, mjenujcy occitan
(husćišo wužiwane) a lenga d'òc. Tutej mjenje pojawištej so kónc 13. lětstotka,
wonej stej wotwodźenej wot słowa òc (okcitansce haj), kotrež pak je wot
łaćonskeho hoc wotwodźene. W srjedźowěku rozeznawachu so lenga d'òc abo
okcitanšćina, lenga de si abo italšćina a lenga d'oïl abo francošćina (oïl je
archaiska forma dźensnišeho francoskeho oui).

W zańdźenosći, wosebje pak we 18.-20. lětstotkach, wužiwaše so za okcitanšćinu
tež mjeno prowensalšćina, někak wot lěta 1960 tuto słowo jenož prowensalsku
narěč woznamjeni. Okcitanšćinu mjenowachu tež lemosinšćina (w 13. lětstotku) a
gaskonšćina (w 16.-18. lětstotkach). Dźensa wužiwatej so tutej mjenje jenož za
wodpowědowacej narěči okcitanšćiny.

W srjedźowěku židowscy wobydlerjo Okcitanskeje wučiwachu wosebitu rěč, kiž bě so
z okcitanšćiny wuwiła. Tuta rěč rěka šuadit (שואדית) abo tež "židowska
prowensalšćina", najstarše teksty w njej napisane pochadźeja z 11. lětstotka.
Posledni znaty rěčnik šuadit běše francoski spisowaćel Armand Lunel (1892-1977).

Okcitanšćina wuwi so z ludoweje łaćonšćiny, kotruž běchu do wonych kónčin romske
wójska w lětach 118-52 př. Chr. n. přinjesli. Proces romanizacije wjace
lětstotkow traješe, Prowensalska a delni Lengadoc buštej zromanizowanej hižo w
1. lětstotku po Chr. n., někotre hórske kraje přiswojichu sej romansku rěč hakle
w 8. abo 9. lětstotkomaj po Chr. n. Dźěl baskiskeho rěčneho teritorija do
dźensnišeho zromanizowany njebu.

Prěnje okcitanizmy namakamy w łaćonsce pisanych dokumentach z 9. lětstotka,
prěnje ryzy okcitanske teksty pochadźeja z kónca 10. lětstotka. W srjedźowěku
ocitanšćina jako dwórska rěč a tež rěč wědomostnikow a wuměłcow měješe jara
wysoki prestiž. We wukraju prestiž okcitanšćiny zwyšowaše twórba a skutkowanje
troubadourow (okcitansce trobadors) w 12. a 13. lětstotkomaj. Jich rěč bě tež
wulki italski basnik Dante Alighieri w něšto wjeršach sławneje Božeje komedije
wužił: "Tan m'abellis vostre cortes deman, / qu'ieu no me puesc ni voill a vos
cobrire. / Ieu sui Arnaut, que plor e vau cantan; / consiros vei la passada
folor, / e vei jausen lo joi qu'esper, denan. / Ara vos prec, per aquella valor
/ que vos guida al som de l'escalina, / sovenha vos a temps de ma dolor!"
(Dante, La divina Commedia, Purgatorio XXVI, 140-147).

Okcitansce prědowachu tež duchowni tak mjenowaneje katharskeje cyrkwje, kotruž
romska katolska cyrkej za kecarsku sektu měješe. W lěće 1208 rozsudźi so bamž
Innocenc III. přećiwo katharam křižerjow posłać. Sćěhowaše dołha wójna, kotraž
za wuslědk měješe, zo w połójcy 13. lětstotka okcitanske teritorije Francoska
wobknježi. Kónc 15. lětstotka (w sewjernych kónčinach mjenowanych Creissent hižo
w 13. lětstotku) započa so w Okcitanskej francošćina jako rěč politiskeje a
kulturneje elity rozšěrować. To bě započatk diglosije w Okcitanskej. W 16.
lětstotku buštej tu jenož francošćina a italšćina jako hamtskej rěči
připóznatej. W kraju Bearn pak wužiwaše so okcitanšćina w oficialnych
dokumentach hač do časa Francoskeje rewolucije. Njedźiwajo na politisku
situaciju wjetšina wobydlerjow dale okcitansce rěčeše, wosebje ludoweje woršty,
ale těž wyše klasy tutu rěč zdźěla nałožowachu. Okcitanska literatura dale
kćěješe.

Na sćěhowacych linkach podamy krótki, jara jednory zarys gramatiki načasneje
okcitanšćiny na zakładźe lengadokskeje narěče.

Kaž we wjetšinje romanskich rěčow (z wuwzaćom rumunšćiny a jej bliskich
balkanskich romanskich rěčow), ma tež okcitanski substantiw dwaj genusaj
(maskulinum a femininum) a dwaj numerusaj (singular a plural). Plural
substantiwow twori so z pomocu kóncowki –s, na př. paire – paires.

W singularje před wokalemi definitny artikl so eliduje: l’amic (m.), l’amiga
(f.).

Na rozdźěl wot srjedźowěkeje okcitanšćiny načasna rěč njeznaje kategoriju pada,
wona jenož prepozicije (předłóžki) wužiwa: lo paire, del (= de + lo) paire, al
(= a + lo) paire, pel (= per + lo) paire; w plurale pak los paires, dels (= de +
los) paires, als (= a + los) paires, pels (= per + los) paires.

(Feminimum: escura, mai escura, la mai escura; plural: maskulinum: escurs, mai
escurs, los mai escurs, femininum: escuras, mai escuras, las mai escuras)

Přikłady: Lo mieu fraire. (Mój bratr.) Gojat mieu! (Mój hólče!) Aquò’s mieu. (To
je moje.)

Okcitanske werby dźěla so do třoch konjugacijow, werby 1. konjugacije maja w
infinitiwje kóncowku –ar, werby 2. konjugacije kóncowku –ir a werby 3.
konjugacije kóncowku –re, -er abo –e. Okcitanski werb ma štyri modusy
(indikatiw, imperatiw, kondicional a konjunktiw) a wósom tempusow (prezens,
passé composé/zestajeny preteritum, imperfekt, pluskwamperfekt, passé
simple/jednory perfekt, passé antérieur, futur a futur antérieur).

Kaž druhe romanske rěče tež okcitanšćina ma wjele njeregularnych werbow.
Njeregularne su napřikład werby aver (měć), èstre/èsser (być), far/faire (činić)
a dr.

Samsny wědomostnik pak hišće nadnarěčne (supradialektalne) dźělenje okcitanskich
narěčow namjetuje:



https://hsb.wikipedia.org/wiki/Lamium_album

Běła cycawka (Lamium album) je rostlina z roda cycawkow a swójby cycawkowych
rostlinow.

Łopjena su napřećostejne, stołpikate, třiróžkate-owalne, na spódku słabje
wutrobojte, na kromje hrubje rězate, dołho kónčkojte a docpěja dołhosć mjezy 3 a
7 cm.

Rostlina kćěje wot apryla hač do awgusta (oktobra). Kćenja su běłe, sedźace w
mutličkojtych, 6- hač do 16-kćenjowych dźělokwětnistwach w rozporach hornich
stołpikate łopjenow a docpěja dołhosć mjezy 20 a 25 mm (2-3cm). Keluch je
likojty z njerunymi wótrymi zubkami. Króna docpěje dołhosć mjezy 2 a 2,5 cm a ma
horje zhibowanu rołku, je 2-hubowa z wjelbowanej hornjej hubu a 3-lapatej dele
fałdowanej delnjej hubu a je dlěša hač keluch. Hornja huba ma dołhe kosmy. Bóčne
wotrězki delnjeje huby maja po 1 šwižnolancetojtym zubje. Srjedźne lapy su nutř
rězane a 2-kónčkate. 4 stameny maja brune, běłošešerjaće brodate, husto pod
hornjej hubu ležace próšniki.

Běła cycawka je we wulkich dźělach Europy, sewjernej a wuchodnej Aziji
rozšěrjeny.



https://hsb.wikipedia.org/wiki/L%C4%9Bsny_hw%C4%9Bzdnik

Lěsny hwězdnik (Stellaria holostea) je rostlina ze swójby nalikowych rostlinow
(Caryophyllaceae).

Lěsny hwězdnik je trajne zelo, kotrež docpěje wysokosć wot 15 hač do 30 cm (wot
10 hač do 45 cm).

Štyrihranite stołpiki su łamliwe, postupowace, deleka nahe a horjeka rozpjeršene
kosmate.

Proste, přećiwostejne, sedźace łopjena su wusko-lancetojte a docpěja dołhosć wot
wjace hač 5 cm. Wone njesu dołhi kónčk a su na kromje hrube.

Kćěje wot apryla hač do meje. Kćenja su dołho stopikate a docpěja wulkosć wot
1,5 hač do 2 cm a steja po 6 hač po 15 (60) w widličkojce rozhałuzowacych
kwětnistwach. Běłe krónowe łopješka su něhdźe hač do srjedźišća dwustołpowe a
dwójce tak dołhe kaž 6-8 mm dołhe, bjeznerwne keluškowe łopješka. Pěsty su tři.
Nošne łopješka su zelišćowe.

Hłowna wóska zahe rosćenje zastanje. Dwě pódlanskej hałuzy rosćenje
pokročujetej, při čimž so tutej pozdźišo zaso wot pódlanskeju hałuzow
přewjercholitej. Tajke kwětnistwo rěka dichazij.

Rostlina je w nimale cyłej Europje rozšěrjena, při čimž na sewjer hač do južneje
Skandinawiskeje wustupuje.



https://hsb.wikipedia.org/wiki/L%C4%9Bsna_njezapomni%C4%8Dka

Lěsna njezapomnička (Myosotis sylvatica) je družina swójby wódrakowych rostlinow
(Boraginaceae).

Lěsna njezapomnička je dwulětna rostlina z lisćowym stołpikom, kotraž docpěwa
wysokosć wot 40 cm (14-45 cm).

Łopjena su cyłokromne, eliptiske hač do lancetowe a mjenje bóle kosmate. Delnje
łopjena su rozetojće zarjadowane, stołpikate, mjeztym zo hornje łopjena su
přećiwostejne a sedźace.

Wona kćěja wot meje hač do julija. Kwětnistwa su najprjedy zakulene. Kćenja ma
žołtu rynčku a docpěja wysokosć wot 6 hač do 10 mm. Kćenjowe łopjena su módre,
ma najmjeńšu šěrokosć wot 5 mm. Króna je płona, wupřestrěna, najprjedy
čerwjenojta a pozdźišo njebjomódra a docpěwa šěrokosć wot 6 hač 10 mm. Krónowe
kónčki su płonje rozpřesćěrane. Keluch ma po kćěću dołhosć wot 5mm z
wotstajacymi hokokosmami, je po 2/3 zrosćeny a njesu linealiske kónčki.

Lěsna njezapomnička je w Europje, sewjernje hač južneje Šwedskeje, na wuchod hač
do Ruskeje, na juh hač do Apenninow a Balkanskeje połkupy rozšěrjena.



https://hsb.wikipedia.org/wiki/L%C4%9Bsna_mjetlica

Lěsna mjetelica (Aruncus dioicus, syn. Aruncus sylvestris, Aruncus sylvester,
Aruncus vulgaris) je rostlina ze swójby róžowych rostlinow. Stara forma mjena je
lěsna mjetlica (druhi dźěl po słownika Krala).

Łopjena docpěja dołhosć wot 1 m, su stołpikowe a dwójce abo trójce pjerite.
Dźělne łopješka su šwižnje owalne, wótrje dwójce rězane.

Wona kćěje wot junija hač do julija. Kwětnistwa su pakićojte, wulke, z jara
wjele małymi kćenjemi a docpěja dołhosć wot 50 cm. Keluškowe łopješka su
kónčkojte a docpěja dołhosć wot 0,5 mm. Kćenjowe łopješka su owalne a docpěja
dołhosć mjezy 1 a 2 mm. Rostlina je dwudomna. Kćenja muskich rostlinow maja
wjace hač 20, krónu daloko wurjadnych stamenow a maja čisće běłe krónowe
łopješka. Kćenja žónskich rostlinow maja 3 płodowe łopješka a krótke,
rudimentarne stameny a maja nažołć běłe krónowe łopješka.

Lěsna mjetelica je w nimale cyłej Europje, sewjernej a wuchodneje Aziji a
sewjernej Americe rozšěrjena.



https://hsb.wikipedia.org/wiki/Krejojta_pyskawa

Krejojta pyskawa (Geranium sanguineum) je rostlina ze swójby pyskowničkowych
rostlinow (Geraniaceae).

Botaniske mjeno Geranium wotwodźuje so wot grjekskeho słowa γερνιον. Słowo je
diminutiw słowa γρανος. Woznjamjenja telko kaž žoraw a poćahowa na podobu płoda.

Pjenk so znutřka čerwjenje zbarbi, na čož mjeno rostliny wróćo dźe. Wón
wobsahuje třěski a je prjedy k stajenju kreje słužił.

Stołpik je ležacy abo postupowacy, wotstejo kosmaty a so w nazymje čerwjenje
přebarbi. Zwjetša so rozhałuzuje.

Łopjena su nimale hač bazy rukojće šěsć-dźělne hač sydom-dźělne a so w nazymje
čerwjenje přebarbja. Jich wotrězki su do 2-3 linealnje-lancetojtych,
cyłokromnych kónčkow šćěpjene.

Wona kćěje wot meje (junija) hač do septembra (awgusta). Swěćo kaminočerwjene
kćenja docpěwaj šěrokosć wot 3 hač 4 cm a steja po jednym w hornich łopjenowych
rozporach. Krónowe łopješka su prědku skulojćene abo njeprawidłownje zkromjene a
docpěwaja dołhosć wot 15 hač 20 mm.

Krejojta pyskawa je w nimale cyłej Europje, w Kawkazu a Małoaziji rozšěrjena.
Wona w sewjernych Alpach jenož w dołach ze ćopłym wětrom wustupuje.



https://hsb.wikipedia.org/wiki/Krej%C4%8Derwjeny_janu%C5%A1kowc

Krejčerwjeny januškowc (Ribes sanguineum) je kerk ze swójby kosmačkowych
rostlinow (Grossulariaceae).

Krejčerwjeny januškowc rosće jako 1 hač 4 metry wysoki lisćo mjetucy, zlochka
hałuzaty, w lěće zeleny kerčk. Njenjese ćernje.

Měnjate łopjena maja owalny wobrys, su třilapate hač pjećlapate , na bazy
wutrobojte, na hornim boku tróšku zmoršćene, na delnim boku husto šěropjelsćojte
a něhdźe runje tak šěroke kaž dołhe (, 5-10 cm). Čerstwe łopjenowe zazelenjenje
w nalěću wonja žiwicowje.

Dwusplažne, napadne kćenja su sylnje róžojte a so pokaza w samsnym času z
łopjenami w aprylu hač meji. Wone steja po 5 hač 30 w 3−7 cm dołhich, zrunanych
abo přewisowacych kulojtych kićach. Jednotliwe kćenja su 5 hač 10 mm wulke a
maja pjeć sylnje čerwjene hač pinkojte krónowe łopješka. Kćenjowe stołpiki su
žałzojte.

Płody su ćěmnopurpurne, módrje šědźiwiznojte jahody, kotrež w junija hač juliju
zrawja. Jahody su něhdźe 1 cm wulke; wone su jědźne, maja pak małko aromy.

Krejčerwjeny januškowc pochadźa ze zapada Sewjerneje Ameriki a wustupuje tam wot
Britiskeje Kolumbiskeje hač do Sewjerneje Kaliforniskeje.

Dla jaskrawje čerwjeneho kćena bu krejčerwjeny januškowc wot lěta 1826 často
jako pyšny kerk w zahrodźe sadźena.



https://hsb.wikipedia.org/wiki/Kralowna

Kral (abo kralowna) je pomjenowanje najwyšeho monarchiskeho dostojnika w
suwerenym kralestwje. Nad kralom steji jenož hišće kejžor, jedna-li so wo
kralestwo we wobłuku kejžorstwa. W Europje pózdnjeho srjedźowěka a zažneho
nowowěka – do załoženja modernych republikow – bě kral zwjetša najwyši suweren
swojeho kraja: hłowa knježerstwa (eksekutiwa), najwyši sudnik (judikatiwa),
zakonjedawar (legislatiwa) a zwjetša tež wjeršny rozkazowar wójska w jednej
wosobje. K tomu běše w někotrych statach, kaž na přikład w Jendźelskej, tež
duchowna hłowa kraja. Swoju móc dósta po sebjezrozumjenju bjezposrědnje wot
Boha.

W načasnych europskich monarchijach je kral zwjetša reprezentatiwny hłowa stata
z ceremonielnymi nadawkami, mjeztym zo leži politiska móc pola parlamenta.

Prěnjotne słowjanske słowo za krala bě knjez, pozdźišo wotwodźi so titul wot
mjena tehdy najmócnišeho knježićela Korle Wulkeho, podobnje kaž titul car,
kotryž bu wot mjena Cesara wotwodźeny. Druhe słowjanske rěče wužiwaja warianty
král (čěsce), król (pólsce), kralj (słowjensce, chorwatsce, bosnisce,
južnoserbsce) a кopoль/korol (rusce). Tež madźarske słowo király wotwodźi so ze
słowjanskeho zapřijeća.



https://hsb.wikipedia.org/wiki/Krajny_wokrjes_S%C3%A4chsische_Schweiz

Krajny wokrjes Sakska Šwica (němsce Landkreis Sächsische Schweiz) běše wot 1994
do 2008 krajny wokrjes w Sakskej. Wot 1. awgusta 2008 twori hromadźe z něhdyšim
krajnym wokrjesom Weißeritzkreis nowy wokrjes Sakska Šwica-Wuchodne Rudne hory.

Krajny wokrjes Sakska Šwica ležeše juhowuchodnje krajneje stolicy Drježdźany.
Susodne teritorije běchu Čěska na wuchod a na juh, wokrjes Weißeritzkreis na
zapad, Drježdźany w sewjerozapadźe a na sewjer krajnej wokrjesaj Kamjenc a
Budyšin. Jadrowy teritorij wokrjesa wobsahuje Saksku Šwicu, w sewjerowuchodźe
wšak tež wuběžki Łužiskich hór a na zapad předběžki Rudnych hór. Prěki přez
wokrjes běži Łobjo. Najniše městno wokrjesa je při Łobjowym brjoze na mjezy z
Drježdźanami z 109 m, najwyše městno je wyšina Oelsener Höhe z 644 m pola
Oelsena w juhozapadźe wokrjesa we wuchodnych Rudnych horach.

Prjedy bě we łobjowym dole wokoło Heidenau a Pirny wjele industrije, na př.
celulozowe zawody a wobručowa industrija. Tute zawody hižo njeeksistuja,
přestrjenje su so saněrowali a do wobwody małopřemysłow přetworili. Pola
Königsteina wukonješe SDAG Wismut uranowe hórnistwo. Tute je tohorunja zawrjene
a wotpowědne podkopki so saněruja.

Dźensa je turizm wažna hospodarska hałuza z wjacorymi lěkowanišćemi, w Zebnicy
je zhotowjenje kumštnych kwětkow kaž tež zhotowjer modelowych železničkow.

Region wupłodźi předewšěm w lěće 2004 přez nadpřerěznje wysoke wuslědki (hač k
25 %) prawicarskoekstremneje NPD pola sakskich komunalnych a krajnosejmowych
wólbow negatiwne powěsće. Kameradstwo skinheadow „Skinheads Sächsische Schweiz“
(SSS) je so tu w lěće 1997 załožiło. Jeho mócnosć bu w lěće 2000 na 100 čłonow
trochowana. Jeho namócneho razu dla je je sakski nutřkowny minister w aprylu
2001 zakazał. Neonacije su wšak přeco hišće aktiwni w regionje. Jeničce mjez
2002 a 2004 bě 930 prawicarskoekstremnych přesahow, předewšěm napřećo lěwim
młodźencam a wukrajnikam a něhdźe 600 wozjewjenkow pola zarjadow.

A 17 mjez Drježdźanami a němsko-čěskej mjezu je wot decembra 2006 přezcyłnje
wobjězdźomna. Na sewjer tanguje B 6 wokrjes, podłu Łobja přeběži B 172. Namjezny
přechody do Češkeje su w Bahratalu do Petrovic, Schmilka pola Žandowa do Hřenska
a w Zebnicy do Dolního Poustevny. Nimo toho je wulka ličba mjezu překročacych
turistiskich pućow a mjezu překročacy přewoz z Schöny do Hřenska. Podłu Łobja
wjedźe so hłowna čara železnicy (z Drježdźan do Prahi) a pódlanska čara z
Žandowa přez Zebnicu dale do Neustadta a Müglitztalbahn z Heidenau do
Altenberga. Wobě čarje wuznamjenjetej přez wuske křiwicy, nastupy, tunle a
wiadukty, čara Žandow–Zebnica–Neustadt dósta tohodla tež mjeno Sakska
Semmeringowa železnica, byrnjež so tute mjeno poprawom Windbergowej železnicy
pola Freitala/Drježdźan přiličiło. Byrnjež dołha tradicija za wužiwanje mjena
Sakska Semmeringowa železnica za čaru Žandow–Zebnica–Neustadt była, je sudnistwo
rozsudźił, zo tuta čara hižo njesmě tute mjeno njesć.

Wot 1. awgusta 2008 płaći nowa wokrjesna reforma, po kotrejž dotalnej wokrjesaj
Sakska Šwica a Weißeritzkreis stej ke krajnemu wokrjesej Sakska Šwica-Wuchodne
Rudne hory fuzionowałoj. Nowe wokrjesne sydło je Pěrno.

K zajimawosćam liči Narodny park Sakska Šwica z horami, hrodami a wjele
wočerstwjenskimi móžnosćemi.

Dalše wulětne cile su Barokna zahroda a barokny hród w Großsedlitzu, hród
Stołpin, prawěkowy park w Zebnicy, hród Kuckuckstein w Liebstadće, hród
Weesenstein a dalše.



https://hsb.wikipedia.org/wiki/Kosmata_jahoda

Kosmačkowc (Ribes uva-crispa, syn. Ribes grossularia) je kerk ze swójby
kosmačkowych rostlinow. Dalše serbske mjena su kosmata jahoda, kałata jahoda.
Jeho jahoda rěka kosmačk a kosmačka.

Kosmačkowc je w lěću zeleny, zrunany kerk, kotryž docpěje wysokosć wot 0,6 hač
1,5 m. Rostlina njese sylne, w třoch rjadach stejace, hač do 1 cm dołhe ćernje.
Wurostki su husto kosmate.

Měnjate łopjena su třilapate hač pjećlapate, móškojće kosmate, njesu tupe zubki
a docpěja šěrokosć wot 1 hač 6 cm. Wone su na delnim boku mjechko kosmate a
steja zwjetša w rozporach dołhich ćernjow, často w małkich promjenjach. Jich
wobrys je kulojty a baza je wutrobojta.

Kćěje wot apryla hač meje. Kćenja su přewažnje dwusplažne, druhdy jednosplažne a
steja po jednym hač po třoch w łopjenowych rozporach a docpěja wulkosć wot 0,5
hač 1,5 cm. Běłe krónowe łopješka su njenahladne. Keluškowe łopješka su
čerwjenojte abo zelenojte a husto kosmate a dwójce hač trójce tak dołhe kaž
krónowe łopješka.

Wisace jahody su zelene, žołtozelene abo čerwjenojte, dołhojte hač kulowate,
hładke abo kosmate a docpěja dołhosć wot 1 hač 2 cm. Wona njese prědku zbytk
kelucha a mjechke seršćiki. Wone wot julija dozrawja.

Rostlina je w nimale cyłej Europje, w sewjernej Africe a wot Prědnjeje Azije hač
do sewjerowuchodneje Chiny rozšěrjena, při čimž w juhu Europy w horinach we
wysokosćach hač do něhdźe 1400 m wustupuje a w sewjernej Skandinawiskej faluje.

Rostlina wot 16. lětstotka so jako jahodki kultiwuje. Něhdźe 1000 sortow ma
nimale samsne wjetše płody, při čimž někotre sorty su přez zakřižowanje
ameriskich sortow nastali. Jahody wobsahuja wjele witamina C, mineralne maćizny
a płodowe kisaliny.

Kulturowe sorty přez zakřižowanje rozdźělnych ameriskich Ribes-družinow
nastawachu, při čimž tute sorty so druhdy pod swójskim wědomostnym mjenom R.
grossularia wodźa.



https://hsb.wikipedia.org/wiki/Komorow_%28Rakecy%29

Komorow (němsce Commerau) je wjes z 273 wobydlerjemi w hornjołužiskim wokrjesu
Budyšin. Słuša ke gmejnje Rakecy a leži 133 m nad mórskej hładźinu. Hač do lěta
1957 bě samostatna gmejna z wjesnym dźělom Trupin (wot 1936).

Susodne wjeski su Stróža na sewjerowuchodźe, Kamjenej na juhowuchodźe, Kača
Korčma zady hatow na juhu, Trupin na juhozapadźe a Rachlow na sewjerozapadźe.

1822 natwarichu w něhdyšej piwarni knježeho dwora prěnju šulu. 1869 poswjećichu
nowotwar při rozpuću Komorow–Trupin. Hač do zawrjenja kubłanišća běchu tam
bjezwuwzaćnje serbscy wučerjo zasadźeni, mjez druhim Jurij Wjela (wot 1919 do
1927). Po zawrjenju bě w něhdyšej šuli 25 lět Komorowska pěstowarnja
zaměstnjena.

Wot lěta 1908 měješe wjes zastanišćo při starym běhu železniskeje čary
Budyšin–Wojerecy. Po wotewrjenju noweje čary přez Hórnikecy bu wosobowy wobchad
na starej w lěće 1968 zastajeny a čara 1973 zawrjena.

W lěće 1884 měješe wjes po Mukowej statistice 388 wobydlerjow, kiž běchu bjez
wuwzaća Serbja. Arnošt Černik zwěsći 1956 serbski podźěl wobydlerstwa wot hišće
67 %. Ewangelscy Komorowčenjo přisłušeja z lěta 1872 Rakečanskej wosadźe.

Po ludličenju w lěće 2011 bydlachu we wsy 273 wobydlerjow w přerěznej starobje
wot 44,9 lět (Sakska: 46,4).



https://hsb.wikipedia.org/wiki/Ko%C5%84skowola

Końskowola je wjes a sydło krajneje gmejny z jenakim mjenom w juhowuchodźe
Pólskeje, w Powiaće Puławskim w Lublińskej wojewódstwje a leži nad rěku Kurówka.

Wot 8. junija 1532 hač do lěta 1870 měješe status města. Wjes bu po swojim
załožerju Jan Koninski mjenowana a bu prěni raz w lěće 1442 přispomnjena.

W lěće 1532 Końskowola měšćanske prawo dósta. Sta so srjedźišćom překupstwa ze
žiwidłemi a měješe někotre tekstilne fabriki. Ludźo z cyłeje Pólskeje a tež ze
Sakskeje so tu zasydlichu.

Za čas třećeho pólskeho rozdźělenja přińdźe městno w lěće 1795 pod rakuske
knjejstwo. W lěće 1809 sta so z dźělom wójwodstwa Waršawy. Po januarskim zběžku
zhubi Końskowola w lěće 1870 měšćanske prawo. Wot lěta 1918 słuša zaso k
Pólskej.

Na spočatku druheje swětoweje wójny, 15. septembra 1939, bu Końskowola wot
Němskeje okupowana. Tam bu lěhwo za wójnskich jatych załožowane, kotrež pak
jenož krótke wobstaće měješe. Tu załožowane koncentraciske lěhwo eksistowaše hač
do lěta 1943.

W lokalnym ghetće, buchu městni Židźa, ale tež Židźa ze Słowakskeje zasydleni.
8. meje 1942 bu wjele Židow do zaničowanskeho lěhwa Sobibor deportowane. W
oktobrje 1942 bu gheto přez bataljon 101 rezerwneje policije zlikwidowane. Při
tym je něhdźe 1000 ludźi zemrěło.

Najznaćiša zajimawostka wot Końskowole je katolska cyrkej z Opalinskich a
Lubomirskich swójbnym rownišćom a narownymi kamjenjemi, kotrež buchu wot Tylman
van Gameren planowane. Dalša cyrkej we wsy je w stilu "Lubline Renaissance" w
lěće 1613 natwarjena. Tež eksistuje ewangelske pohrjebnišćo.

W Końskowoli stej pólskaj basnikaj Franciszek Dionizy Kniaźnin a Franciszek
Zabłocki wumrěłoj.



https://hsb.wikipedia.org/wiki/Kl%C4%9B%C5%A1nik

Klěšnik (němsce Wolkenberg) bě delnjołužiska holanska wjeska a gmejna
juhowuchodnje Drjowka a sewjerozapadnje Grodka, kotraž bu w lětomaj 1991/92
wotbagrowana za brunicowu jamu Wjelcej-juh. Teritorij gmejny słuša wot 1.
januara 1991 ke Grodkej. Dźensa nadeńdźe so na městnje něhdyšeje wsy kumštna
winica.

Wjeska namakaše so w hórkatej krajinje při kromje Łužiskeje wuhrody a bu
prěnjotnje załožena wosrjedź bahnow. Hižo w 13. lětstotku steješe tu prěnja
cyrkej, nimo toho nadeńdźechu při wurywanjach powostanki ze słowjanskeje doby a
srjedźowěka. Někotre z nich su dźensa w słowjanskim hrodźe w Radušu widźeć.
Klěšnik bě kulowc, ke kotremuž słušachu wot 18. lětstotka tež wudwor Gribona a
wutwaraj Dolań a Michojc. Prěnje historiske naspomnjenje pochadźa z lěta 1353.

Cyrkej, kotraž steješe na hórce wosrjedź Klěšnika, bě twarjenje z 15. lětstotka.
Wona bu hromadźe z wjesku wokoło 1990 wottorhana. Jeničce jeje drjewjana wěža
zaměstni so do Pricyna.

Po statistice Arnošta Muki rěčachu w lěće 1884 wot cyłkownje 329 wobydlerjow
Klěšnika 318 delnjoserbsce. Arnošt Černik zwěsći w lěće 1956 jenož hišće třoch
serbskorěčnych wobydlerjow.

Hač do prěnjeje połojcy nošachu žony z Klěšnika serbsku drastu. Wjes słušeše k
Grodkowsko-Złykomorowskej drastowej kónčinje. Po Druhej swětowej wójnje dóńdźe k
wožiwjenju serbskeje drasty, tak zo předstajichu Klěšničenju w lěće 1983
składnostnje 700-lětneho wobstaća Wjelceje serbski kwasny ćah. Po přesydlenju
załožichu drastowe towarstwo Grodkowski serbski kwasny ćah z.t., kiž dale
serbske tradicije haji.



https://hsb.wikipedia.org/wiki/Kiwijowc

Kiwijowcy su lisćo mjetuce liany. Łopjena su cyłokromowe abo zubate. Rostliny su
dwudomne abo dwusplažne. Kćenja steja w pažostejnych cymach, rědko po jednym.
Pupkowa krytwa wot keluchowych ale tež krónowych łopješkow je křidlicojta
(łaćonsce imbricat). Pjeć keluchowych łopješkow je na spódku zarosćene. Krónowe
łopjena je pjeć, zwjetša su běłe. Staminy su wjele. Anthere so z škałbičkami
pukaja. Płodowy suk je wjelewjechlojty. Na nim sedźa tak wjele pěstkow kaž
wjechle eksistuja. Płody su jahody z mnoholičbnymi symjenjemi.

Domjacy je ród we wuchodnej Aziji. Areal saha wot Sachalina přez wuchodnu
Sibirsku, Japansku, Korejsku a Chinu hač k Himalaji a Malajziji.

Ród Actinidia bu w lěće 1836 wot John Lindley (Botaniker) w A Natural System of
Botany, druhi nakład, S. 439 z typusowej družinu Actinidia callosa Lindl.
nastajeny. Synonymy za Actinidia Lindl. su: Heptaca Lour., Kalomikta Regel,
Trochostigma Sieb. & Zucc. .

Ród Actinidia so do štyrjoch sekcijow a serijow rozrjaduje a wobsahuje cyłkownje
55 a 60 družinow (wuběrk):



https://hsb.wikipedia.org/wiki/Kej%C5%BEorska_pawlownija

Kejžorska pawlownija (Paulownia tomentosa, syn.: P. imperialis, němsce
Blauglockenbaum, Kaiserbaum, Kaiserpaulownie) je štom ze swójby pawlownijowych
rostlinow (Paulowniaceae). Prjedy bu do swójby trudownikowych rostlinow
zaličany.

Kejžorska pawlownija je w lěću zeleny štom abo kerk, kotryž docpěje wysokosć wot
10 hač do 15 (20) m.

Přećiwostejne łopjena maja hač do 40 cm dołhe stołpiki. Łopjency su šěroko
wutrobojte abo słabje lapate, na woběmaj bokomaj kosmate a docpěja dołhosć wot
15 hač do 30 cm.

Kćenjowe pupki su napadnje cymtbrune, za zymu čućiwe. W miłych zymach hižo w
zymje na štomje wisaja. Kćěje wot apryla hač do meje. Kćenja su zwonojte abo
likojte a wisaja w zrunanych kićach z maksimalnej wysokosću wot 30 cm. Wone
sylnje wonja a so před łopjenami jewja. Króna je swětłowioletna hač
módrowioletna, rołkojta a docpěje dołhosć wot 4 hač do 6 cm. Nutřka su žołte
smužki.

Pochadźa z srjedźneje a sewjerneje Chiny. Hižo je we wuchodnej sewjernej Ameriki
zadomjeny.

Štom so w Europje jako parkowy štom plahuje, předewšěm w klimatisce přihódnych
regionach. Z jeho drjewa so črijowe póduše a sandale zhotuja.



https://hsb.wikipedia.org/wiki/Kazus

Pad (tež kazus) je w gramatice fleksiska kategorija nomena (=deklinacija). Z nim
pokaza nomen swoju funkciju znutřka zmysłoweho zwiska sady. W morfologiji je
kazus morfologiska kategorija, kotraž je přez system na sebi napřećo stejacych
formowych rjadow woznamjenjowany, při tym tute formy poćah předmjeta k druhim
předmjetam w dokładnej situaciji wróći. Typisce njese słowo jenož jeničke
kazusowe markěrowanje, w někotrych rěčach tola eksistuja tež słowa z dwěmaj a
wjace kazusowymi markěrowanjemi .

Pomjenowanje kazus etymologisce wot grjekskeho gramatikarja Dionysios Thrax
wróćo chodźe. Wón je nomeny jako wot werba wotpadowacy (němsce 'abfallend'
('abhängig')) wopisował a woznamjenjował tutón proces jako ptosis (πτῶσις)
'pad'. Přejimanje zapřijeća łaćonšćiny je hač dźensniša wobchowało.

Ličba kazusow je zdźěla rozdźělna we słowjanskich rěčach, dokelž Bołharšćina a
Makedonšćina wjace nimatej kazusy při nomenach, ale małe kazusy při pronomenach.
Wšě druhe rěče maja šěsć abo sydom kazusow.

Zapadosłowjanske a wuchodosłowjanske rěče maja rozdźěl mjezy mjechkej a twjerdej
deklinaciju, ale w južnosłowjanskich rěčach tutón rozdźěl wjace njeeksistuje.

Z toho nastawane rěče (baltiske, słowjanske rěče, ale tež Łaćonšćina abo Stara
grjekšćina) su tute dospołnje abo jenož zdźěla wobchowowałe (zdźěla z druhimi
mjenami). Tež němčina měješe před 1.000 lětami hišće instrumental.

Njeindoeuropske rěče (na př. finougriske) znaja zdźěla jasnje wjace kazusow. W
finšćinje su na přikład pjatnaće, w madźaršćinje wósomnaće.

Tola je prawje ćežke dać zapřijeću powšitkownopłaćacu definiciju. Někotre
fachowcy dwělować na čim, zo wón so na wšě rěče (na př. Jendźelšćina abo
madźaršćina) nałožować hodźi.



https://hsb.wikipedia.org/wiki/Karl_Gottlob_von_Anton

Karl Gottlob von Anton (* 23. julija 1751 w Lubanju; † 17. nowembra 1818 w
Zhorjelcu) běše jurist, filolog, historikar a załožer Hornjołužiskeje
towaršnosće wědomosćow w Zhorjelcu.

Karl Gottlob Anton narodźi so 1751 jako syn překupca Gottloba Antona (1705–1758)
w Lubanju. Wuchodźiwši tamniši gymnazij studowaše Anton mjez 1770 do 1774
filozofiju, filologiju, stawizny a prawnistwo w Lipsku, hdźež běše wot 1772
wurjadny čłon Serbskeho prědarskeho towarstwa. Po studiju běše Anton adwokat při
wyšim hamće w Zhorjelcu a wot 1797 tamniši senator. W lěće 1782 kupi wón
namrěwske ryćerkubło w Oberneundorf blisko Zhorjelca. Wón běše sobustaw ložy
swobodnych murjerjow „Zur gekrönten Schlange“. W lěće 1802 bu Anton do
zemjanstwa pozběhnjeny. Wědomostne dźěło Antona koncentrowaše so wosebje na
filologiju, stawiznopis a agrarne prašenja.

Karl Gottlob Anton pěstowaše zwiski k wuznamnym słowjanskim, ale tež serbskim
wučencam. Tak steješe na přikład we wuskim kontakće z Janom Hórčanskim a
přiswoji sej dobre znajomosće serbšćiny. Hromadźe z nim poda wón 1797
sorabistiski zarys hornjoserbskich dialektow (Etwas über die Oberlausizische
Wendische Sprache). Nimo toho jeho pak tež delnjoserbšćina zajimowaše a kupi
zawostajenstwo Georga Körnera.

Dnja 21. apryla 1779 załožištaj Karl Gottlob Anton a přirodowědnik Adolph
Traugott von Gersdorf (1744–1807) w Zhorjelcu Hornjołužisku towaršnosć
wědomosćow. Sobustawojo tuteje towaršnosće běchu wot idejow rozswětlerstwa,
kotrež čłowjeski rozum do srjedźišća staješe, pohonjowani a slědźachu we wšěch
wědomostnych disciplinach. Jako sekretar tuteje, za němsku kaž tež słowjansku
kulturu a wědomosć wuznamneje towaršosće přepoda jej Anton 1801 swoje wědomostne
dźěła a něhdźe 10.000 knihow. W lěće 1804 kupi wón dom w Zhorjelskej Neißstraße
30, kotryž 1807 towaršnosći dari a hišće dźensa sydło towaršnosće je.



https://hsb.wikipedia.org/wiki/Kaponjace_drjewo

Europski kapralc (Euonymus europaeus) je rostlina ze swójby kapralcowych
rostlinow (Celastraceae). Dalše serbske mjena su kaponki, čerwjene kłobučki,
kaponjace drjewo, honačik, kapłanki, kokorači kerk.

W někotrych žórłach ma wědomostne mjeno Euonymus europaea. Ale nětko mjeno roda
Euonymus je muski. Tohodla jenož Euonymus europaeus je płaćiwy.

Europski kapralc je kerk abo małki štom, kotrež docpěje wysokosć wot 1,5 hač 3 m
(wot 3 hač do 6 m).

Łopjena docpěja dołhosć wot 4 hač 10 cm a su jejkojte, wótre, na kromje
karbikojće rězane a přećiwostejne.

Kćěje wot meje hač junija. Nazeleń žołte hač běłojte kćenja su njenapadne a
steja po dwěmaj hač po sydmjoch we wokołkowych pakićach, docpěja wulkosć wot 0,6
hač 1 cm a su štyriličbne. Krónowe łopješka steja swobodnje a su
jasnozelene-běłojte. Stameny steja před keluškowymi łopješkami.

Brěčkaty kapslowy płód je róžojta, karminčerwjena abo purpurowa, štyrihranity,
so štyridźělnje puka a docpěje šěrokosć wot 1,5 cm. Běłe symjenja maja
oranžočerwjeny přikryw (Arillus) a su jědojte. Płody so wot ptačkow rozšěrjuja.

Rostlina je w nimale cyłej Europje z wuwzaćom najbóle sewjerneje Europy a dźělow
regiona Srjedźneho morja rozšěrjena.



https://hsb.wikipedia.org/wiki/Ka%C5%82ata_jahoda

Kosmačkowc (Ribes uva-crispa, syn. Ribes grossularia) je kerk ze swójby
kosmačkowych rostlinow. Dalše serbske mjena su kosmata jahoda, kałata jahoda.
Jeho jahoda rěka kosmačk a kosmačka.

Kosmačkowc je w lěću zeleny, zrunany kerk, kotryž docpěje wysokosć wot 0,6 hač
1,5 m. Rostlina njese sylne, w třoch rjadach stejace, hač do 1 cm dołhe ćernje.
Wurostki su husto kosmate.

Měnjate łopjena su třilapate hač pjećlapate, móškojće kosmate, njesu tupe zubki
a docpěja šěrokosć wot 1 hač 6 cm. Wone su na delnim boku mjechko kosmate a
steja zwjetša w rozporach dołhich ćernjow, často w małkich promjenjach. Jich
wobrys je kulojty a baza je wutrobojta.

Kćěje wot apryla hač meje. Kćenja su přewažnje dwusplažne, druhdy jednosplažne a
steja po jednym hač po třoch w łopjenowych rozporach a docpěja wulkosć wot 0,5
hač 1,5 cm. Běłe krónowe łopješka su njenahladne. Keluškowe łopješka su
čerwjenojte abo zelenojte a husto kosmate a dwójce hač trójce tak dołhe kaž
krónowe łopješka.

Wisace jahody su zelene, žołtozelene abo čerwjenojte, dołhojte hač kulowate,
hładke abo kosmate a docpěja dołhosć wot 1 hač 2 cm. Wona njese prědku zbytk
kelucha a mjechke seršćiki. Wone wot julija dozrawja.

Rostlina je w nimale cyłej Europje, w sewjernej Africe a wot Prědnjeje Azije hač
do sewjerowuchodneje Chiny rozšěrjena, při čimž w juhu Europy w horinach we
wysokosćach hač do něhdźe 1400 m wustupuje a w sewjernej Skandinawiskej faluje.

Rostlina wot 16. lětstotka so jako jahodki kultiwuje. Něhdźe 1000 sortow ma
nimale samsne wjetše płody, při čimž někotre sorty su přez zakřižowanje
ameriskich sortow nastali. Jahody wobsahuja wjele witamina C, mineralne maćizny
a płodowe kisaliny.

Kulturowe sorty přez zakřižowanje rozdźělnych ameriskich Ribes-družinow
nastawachu, při čimž tute sorty so druhdy pod swójskim wědomostnym mjenom R.
grossularia wodźa.



https://hsb.wikipedia.org/wiki/K%C4%87enjowa_jase%C5%84

Młode hałuzy su wopłonjene abo žłobikowane, małko zhibujomne, oliwozelene hač
šěre.

Přećiwostejne łopjena wobsteji z pjeć hač dźewjeć owalnych, mutnozelenych
łopješkow. Wone su njeporowje pjerite, na hornim boku nahe, delnim boku móškojće
kosmate a docpěwaja dołhosć wot 15 hač do 25 cm. Łopjenowe stołpiki docpěwaja
dołhosć wot 5 hač do 7 cm. Łopješka su lancetojte a docpěwaja dołhosć wot hač do
7 cm a šěrokosć wot 2,5 cm, při čimž jich kónčki su dołho wućehnjene. Kroma
łopjenow je tupje rězana.

Kćěje w pózdnim nalěću (w aprylu). Wonjace, napadnjace, běłojte, pjerite kćenja
su běłe a steja w nakónčnych pakićach. Wone so z łopjenami jewja. Keluch je
hłuboko štyridźělny, docpěwa dołhosć wot 1 mm a na płodźe zawostanje. Króna
wobsteji z dweju abo štyri na spódku porowje zrosćenych, wuskich łopješkow,
kotrež docpěwaja dołhosć wot 7 hač do 15 mm. Dwě próškowej łopješce stej zwjetša
tak dołhej kaž króna.

Płody su małke, wuske a křidłate. Wone docpěwaja dołhosć wot 3 hač do 4 cm a
šěrokosć wot 7 hač do 10 mm a w septembrje a oktobrje dozrawja.



https://hsb.wikipedia.org/wiki/Jurij_%C5%A0o%C5%82ta_(1886)

Jurij Šołta (němsce Georg Scholze, pseudonym Luboměr; * 18. nowembra 1886 w
Radworju, † 1. septembra 1971 w Budyšinje) bě serbski wučer, kantor a kulturny
prócowar.

Narodźi so jako syn Radworskeho wučerja Bena Pětra Šołty a wopytowaše preparandu
a Katolski wučerski seminar w Budyšinje. Wot 1907 do 1912 bě z wučerjom w
Radworju a Zdźěri, wot 1912 skutkowaše na Budyskej Tachantskej šuli, najprjedy
do 1931 jako wučer a wot 1931 do 1938 jako šulski direktor. W lěće 1938 bu z
politiskich přičin wotsadźeny, móžeše pak we Łužicy wostać a w Budyšinje a
Poršicach jako dale wuwučować. Po kóncu nacionalsocializma bě wot 1945 do 1948 z
wučerjom a internatnym nawodu Serbskeho gymnazija w čěskich Warnoćicach.
Poslednje powołanske lěta dźěłaše jako korektor w Budyskej serbskej ćišćerni.
Nimo toho dźěła bě wot 1953 do 1956 tež z wučerjom serbšćiny na Ludowej
uniwersiće a wobchodnej šuli w Budyšinje.

Jurij Šołta přinošowaše aktiwnje k serbskim kulturnym, wosebje hudźbnym
žiwjenju. Běše nimale połsta lět z kantorom Serbskeje cyrkwje a nawjedowaše w
dwacetych lětach jako dirigent chóraj Budyskeju towarstwow Nadźija a Jednota.
Nimo toho bě hromadźe z Bjarnatom Krawcom a Jurjom Wjelu sobuzałožer Zwjazka
serbskich spěwnych towarstwow. Wot 1911 bě sobustaw Maćicy Serbskeje.

Napisa wjele nastawkow wo kulturnych temach do Serbskich Nowin, do Krajana a po
wójnje tež do Noweje doby. Jako pokładnik a zarjadnik domu a ćišćernje towarstwa
swj. Cyrila a Metoda wobdźěleše so na wudawanju katolskeho pismowstwa kaž tež
wědomostnych spisow. W lěće 1920 wuda w swójskim nakładźe němsko-serbski
rozmołwnik, kotrež serbski přełožk w lěće 1937 wuńdźe.



https://hsb.wikipedia.org/wiki/Julius_Eduard_Wjelan

Julius Eduard Wjelan (němsce Julius Eduard Wehlan; * 1. februara 1817 w Slepom;
† 7. apryla 1892 runje tam) bě serbski ewangelski farar, spisowaćel, basnik,
grafikar a zakitowar serbstwa.

Narodźi so jako syn fararja Jana Wjelana (1773–1852), kiž skutkowaše wot 1810 w
Slepjanskej wosadźe. Wjelan wopytowaše wot 1831 do 1836 gymnazij w Budyšinje a
wobdźěleše so tam 1832 na serbskich zwučowanjach. Wot 1836 do 1841 studowaše we
Wrócławju ewangelsku teologiju a słowjanske rěče a w Berlinje orientaliske rěče.
Wot 1842 do 1850 dźěłaše jako domjacy wučer, najprjedy w Krakowje a potom pola
hrabje von Pücklerja w Mužakowje. Wot 1850 do 1852 bě substitut a wot 1852 hač
do swojeje smjerće w lěće 1892 z fararjom w ródnym Slepom.

Wjelan wobdźěli so aktiwnje na studentskim hibanju. We Wrócławju bě čłon
Smolerjoweho Akademiskeho towarstwa za łužiske stawizny a rěče a starši
serbskeje sekcije. Jako grafikar zhotowi barbojte wobrazy serbskich drastow za
Smolerjowe Pěsnički Hornich a Delnich Łužiskich Serbow; sam wozjewi 1850/51 w
Tydźenskich Nowinach cyklus 32 satiriskich wobrazow Knjez Wjesela na swojim
kuble abo radosć wonkowneho žiwjenja w stilu předměrcowskeje karikatury a Hans
Depla a Mots Tunka w Serbskich Nowinach. Jako portretist zwobrazowa znateho
Chwačanskeho brašku Jana Kmocha. Na hudźbnym polu skomponowa Wjelan někotre
kěrluše a baladu Mortwy doł (ČMS 1876).

Wjelan wozjewješe wosebje w Serbskich Nowinach, Łužičanu a Časopisu Maćicy
Serbskeje basnje wobskoržaceho charaktera přećiwo germanizatoriskej politice
Pruskeje kaž tež wšelake kěrluše. Wón bě awtor baladow, někotrych powědančkow
kaž tež wobšěrneje reportaže Wulět do Belgrada (Łužičan 1868). Šěroko zajimowany
Wjelan zaběraše so mjez druhim z najstaršej indoeuropskej rěču, pisaše wo wohnju
w indiskej mytologiji a wo pospytach z mašinami w powětře lětać. Nimo toho
měješe wulki zajim za juhoserbsku narodnu epiku a pućowaše do Serbiskeje, hdźež
přełoži někotre pěsnje ze zběrki ludowych spěwow Vuka Karadžića, mjez druhim
Južnoserbske narodne pěsnje (ČMS 1848). Jako znajer pólšćiny přełožowaše kěrluše
pólskeho prědarja Samuela Dambrowskeho (Lěkarjenje za dušu w chorosći, Budyšin
1886) a Psalterz Dawida basnika Jana Kochanowskeho.

Wot 1850 wustupowaše w nowinach a časopisach za wužiwanje serbskeje rěče w
zjawnym žiwjenju a kritizowaše antiserbsku politiku pruskeho stata (Tyranstwo
19. stotka w Delnych Łužicach, Łužičan 1866; Z pruskich Serbow, Łužičan 1879).
Při tym běše z dobrym přikładom, tak bě hnydom po nastupje farskeho městna w
Slepom (znowa) zawjedł serbske bože słužby, njehladajo na protesty němskich
wobydlerjow a bjez dowolnosće wyšnosće. Zapoda někotre peticije na statne
instancy – na přikład 1881 z 1.195 podpismami – w kotrychž protestowaše doraznje
přećiwo wutłóčenju serbskeje rěče ze šule a cyrkwje. Přez tute postupowanje
docpě małe koncesije, abo antiserbske wukazy so nachwilnje zběhnychu. Dla
swojeho zjawneho wustupowanja bu pod policajski dohlad stajeny a měješe ze stron
wyšnosćow wšelakore restrikcije znjesć.

Nimo toho zaběraše so tež z ludowědu, antropologiju a stawiznami serbskeje rěče,
wosebje Slepjanskeje narěče.

Wjelan bě wot 1847 čłon Maćicy Serbskeje a sobustaw Berlinskeho archeologiskeho
towarstwa. Nimo toho bě sobustaw Towarstwa pomocy za studowacych Serbow,
Serbskeho lutherskeho knihoweho towarstwa a Zjednoćenstwa serbskeje studowaceje
młodźiny k wudawanju Zejlerjowych spisow. Ze swojimi pjenjezami podpěraše
nadarjene dźěći a serbskich studentow.



https://hsb.wikipedia.org/wiki/Ju%C5%BEna_Tirolska

Južny Tirol (němsce Südtirol, italsce Alto Adige, Sudtirolo, hamtsce Autonome
Provinz Bozen – Südtirol) je najsewjerniša prowinca Italskeje a twori hromadźe z
prowincu Trient awtonomny region Trentino-Južny Tirol. Wot lěta 1972 ma Južny
Tirol daloko sahace prawa samozarjadnistwa. W Alpach ležacy kraj ma něhdźe
520.000 wobydlerjow; hłowne město je Bozen (Bolzano). Hač do lěta 1920 słušeše
Južny Tirol jako južna połojca tirolskeho hrabjanstwa k Rakuskej.

Wobydlerstwo zestaji so z 62 % němskorěčnych a 23 % italskorěčnych
Južnotirolčanow. Něhdźe 4 % wobydlerjow su Ladinojo – hłownje w Dolomitach.
Južny Tirol ma přestrjeń 7.400 kwadratnych kilometrow, štož wotpowěduje poł
přestrjeni Łužicy.

Južny Tirol słuša k najbohatšim regionam Italskeje a cyłeje Europskeje unije.
Přez kraj wjedźe europska transitowa ruta přez Brennerowy přesmyk, jedyn z
najwažnišich přechodow přez Alpy, kotryž zwjazuje Němsku a Awstrisku z Italskej.

Južny Tirol wobsteji ze 116 gmejnow, z kotrychž maja wósom status města. Jeničke
wulkoměsto je Bozen. Po ličbje wobydlerstwa najwjetše gmejny su:



https://hsb.wikipedia.org/wiki/Jiwa

Wšědna wjerba (Salix caprea) je rostlina ze swójby wjerbowych rostlinow
(Salicaceae). Dalšej serbskej ludowej mjenje stej bjelma a jiwa.

Wšědna wjerba je w lěću zeleny, husto rosćacy kerk, kotryž docpěwa wysokosć wot
3 m. Jako štom docpěwa wysokosć hač do 9 (7, 10) m.

Króna je šěroka. Šěročorna skora je podołhostnje brózdźena. Čerwjenobrune, při
žónskich rostlinach zwjetša zelene hałuzy na spočatku su jasnje kosmate, ale
pozdźišo su nahe. Nimo toho su jara zhibujomne. Pupkowe šupizny su brune
błyšćace a so zahe puknu.

Měnjate, stołpikate łopjena su (šěroko-)eliptiske hač wopak jejkojte, na spódku
kulojte, prědku wótre, na kromje žołmate hač njeprawidłownje zubate. Na hornim
boku su srjedźozelene, na delnim boku šěrje kosmate a docpěwaja dołhosć wot 5
(3) hač do 10 (wot 4 hač do 12) cm a šěrokosć wot hač do 6 cm. Pódlanske
łopješka su małke.

Kćěje wot měrca hač apryla. Micki so w nalěću před łopjenami jewja. Při muskich
rostlinach su wulke, owalne, njesu žołte próškowe łopješka a docpěwaja dołhosć
wot hač do 3 (4,5) cm. Próšniki su žołte. Při žónskich rostlinach su židźane a
slěbrošěre. Płódnik je kosmaty. Nošne łopješka su dwubarbne a njesu dołhe, běłe
kosmy.



https://hsb.wikipedia.org/wiki/Jednokw%C4%9Btna_kokori%C4%8Dka

Jednokwětna kokorička (Polygonatum odoratum) je rostlina ze swójby całtkowych
rostlinow (Convallariaceae) kotraž je nětko dźěl podswójby ruskusowych rostlinow
(Nolinoideae) znutřka swójby hromakowych rostlinow (Asparagaceae). Dalše serbske
mjeno je běły korjeń.

Měnjate łopjena docpěwaja dołhosć wot 3 hač 14 cm a su šěroko-eliptiske, na
delnim boku šěrozelene.

Kćěje wot meje hač junija. Wonjace, wisace kćenja docpěwaja šěrokosć wot 5 hač 7
mm a steja po jednym abo po dwěmaj. Šěsć kćenjowych łopješkow je k rołce
zrosćene a běłe a na swobodnych kónčnych zelenojte a nahe. Jich rołka docpěwa
dołhosć wot 12 hač 30 mm, při čimž je w srjedźišću tróšku brjuchata.

Synonymy wot Polygonatum odoratum (Mill.) Druce su: Convallaria odorata Mill.,
C. polygonatum L., Polygonatum hondoense Nakai ex Koidzumi, P. japonicum
C.Morren & Decaisne, P. langyaense D.C.Zhang & J.Z.Shao, P. maximowiczii
F.Schmidt, P. odoratum f. ovalifolium Y.C.Chu et al., P. officinale Allioni, P.
officinale var. papillosum Franchet, P. planifilum Kitagawa & Hir. Takahashi, P.
quelpaertense Ohwi, P. simizui Kitagawa, P. thunbergii C.Morren & Decaisne, P.
vulgare Desf..



https://hsb.wikipedia.org/wiki/Jat%C5%99ob

Jatřob (němsce Jetscheba) je wjeska we wuchodźe sakskeho wokrjesa Budyšin, wot
1994 ke gmejnje Wulka Dubrawa słušaca. Wjeska leži w Hornjej Łužicy a serbskim
sydlenskim rumje.

Jatřob leži w krajinje hornjołužiskeje hole a hatow něhdźe 14 kilometrow
sewjernje Budyšina w přirěčnej łučinje Małeje Sprjewje. W sewjeru wupřestrěwaja
so mjez Jatřobom a wjeskomaj Rudej a Manjow lěsnišćo. Susodnej wjesce stej Kupoj
w juhowuchodźe a Minakał w zapadźe.

Sydlišćo so w lěće 1419 jako Jetzrebie k prěnjemu razej naspomni. Hižo ze
starodawna bě Jatřob wjesny dźěl Kupoje, tak so w lěće 1621 jako wudwor
Kupojskeho ryćerkubło registruje. Wobě wjesce so 1936 do Komorowa a 1994 do
Wulkeje Dubrawy zagmejnujetej. Za čas nacionalsocializma so wjesne mjeno 1938 na
Habichtau germanizowaše, ale w lěće 1949 zaso wróćo přemjenuje.

Arnošt Muka zliči za swoju statistiku Serbow we 1880tych lětach 285 wobydlerjow
za Kupoj a Jatřob, mjez kotrymiž běchu 257 Serbja (90 %). W lěće 2011 bydleše w
Jatřobje 91 wobydlerjow.

Ewangelscy Jatřobjenjo přisłušeja znajmjeńša z lěta 1614 ke Klukšanskej wosadźe.



https://hsb.wikipedia.org/wiki/Jan_P%C4%9Btr_Jordan

Jan Pětr Jordan (* 15. februara 1818 w Čěškecach pola Hodźija; † 20. meje 1891
we Wienje) bě serbski slawist, publicist a wobchodnik. Jeho pseudonymy běštej
Čěščanski a Wićazec Pětr. Jordan bě jenički wuznamny zastupjer katolskich Serbow
w Serbskim narodnym hibanju před 1848.

Narodźi so do burskeje swójby w Čěškecach jako syn katolskeje maćerje a
ewangelskeho nana. Wot 1831 do 1838 bě chowanc Serbskeho seminara w Praze. W
młodych lětach hač do rewolucije 1848 wěnowaše so hłownje serbstwu a
słowjanstwu, studowaše slawistiku pola Václava Hanki, zběraše ludowe pěsnički,
załoži nowiny „Jutnička“ a běše w rewoluciskim lěće sekretar Praskeho
Słowjanskeho zjězda.

Dla swojeho nabožinsce měšaneho pochada bě Jordan predestinowany za přewinjenje
tehdyšeje šćěpjeńcy hornjoserbskeje rěče do konfesionelneju wariantow, štož wón
– před Smolerjom – ze swojej gramatiku Grammatik der wendischserbischen Sprache
in der Oberlausitz z lěta 1841 tež spyta. W samsnym lěće přesydli so do Lipska,
hdźež skutkowaše wot 1842 do 1848 jako lektor za słowjanske rěče a literatury
při Lipšćanskej uniwersiće. W lěće 1843 promowowaše wo hornjoserbskej gramatice.
W Lipsku załoži a wudawaše prěni němskorěčny slawistiski časopis, Jahrbücher für
slavische Literatur, Kunst und Wissenschaft.



https://hsb.wikipedia.org/wiki/Jan_Karl_Bohuw%C4%9Br_Pjech

Jan Karl Bohuwěr Pjech (němsce Johann Traugott Pech, * 23. junija 1838 we
Wuricach; † 28. januara 1913 w Lipsku) bě serbski knihikupc, přełožowar,
publicist, słowjanski prócowar a spěchowar němsko-słowjanskeje wzajomnosće. Wón
pisa tež pod pseudonymom Jan z Lipy.

Jan Bohuwěr Pjech narodźi so 23. junija 1838 jako syn serbskeho kublerja we
Wuricach. Wón wopytowaše wot 1851 do 1858 gymnazij w Budyšinje a poda so po
jutrach 1858 na studij mediciny do Lipska, kotrehož so ze strowotnych a
swójbnych přičin pak wzda. Zaso wustrowjeny so wón w oktobru 1859 wučbje
knihikupstwa w Drježdźanach přiwobroći a hač do srjedź lěta 1863 pola K.
Höcknera wuknješe a jako pomocnik dźěłaše. W oktobru 1863 załoži Pjech
zhromadnje z Janom Arnoštom Smolerjom serbsko-słowjanske knihikupstwo Schmaler
und Pech w Budyšinje. Tu wudawaše a prócowaše so wón předewšěm wo rozšěrjenje
Smolerjoweho časopisa Zeitschrift für slavische Literatur, Kunst und
Wissenschaft (1862–64) a naslědowaceju časopisaj Slavisches Centralblatt
(1865–66) Centralblatt für slavische Literatur und Bibliographie (1867–68) w
słowjanskich krajach.

Za knihownju centralnišeho połoženja dla přesydli so Pjech 1870 do Lipska.
Nawjazujo na ideje Srjeznjewskeho a Jordana, chcyše wón tu centralne słowjanske
knihikupstwo załožić, kotrež měješe organizaciju knižneho wikowanja słowjanskeje
literatury polěpšić a mjezsobnej informaciji při zbliženju a podpěry
słowjanskich ludow přinošować (hlej tež Die Buchhandlung Schmaler und Pech in
Leipzig. Ihre Wirksamkeit und Stellung im slawischen Buchhandel. Leipzig 1873).
Při wšěm pak njenamaka za jeho zaměry wotpowědny wothłós a financielnu podpěru.
Wot lěta 1870 do 1913 skutkowaše Pjech tuž jako lektor a słowjanski korespondent
w nakładnistwje Friedricha Arnolda Brockhausa. Mjez druhim wobdźěłaše wón hesła
wo Słowjanach za 12. nakład Brockhaus-Konversationslexikona. Nimo toho bě Pjech
stajny sobudźěłaćer časopisa Börsenblatt für den deutschen Buchhandel.

Z dwuzwjazkowej twórbu Geschichte der slavischen Literaturen (Leipzig 1883/84)
přełoži Pjech w nakładnistwje Brockhausa stawizny słowjanskeho pismowstwa Pypina
a Spasowicza z rušćiny do němčiny a rozšěri je z wosebitym wotdźělom k serbskej
literaturje pod titulom Das serbisch-wendische Schrifttum in der Ober- und
Niederlausitz von A. N. Pypin. Aus dem Russischen übertragen sowie mit
Berichtigungen und Ergänzungen versehen von Traugott Pech (Leipzig 1884). Z tym
poda wón prěnje stawizny serbskeho pismowstwa. W swojich młódšich lětach
dopisowaše Jan Bohuwěr Pjech tež do Serbskich Nowin, Łužičana a Łužicy, hdźež
poda rozprawy wo němskej a swětowej literaturje a wšelake přełožki. Mjez
poslednimi běchu nowelki Turgenjewa, z kotrymž zdobom w korespondency steješe,
kaž tež dźěle dramow Shakespeara. Wot tuteho wozjewi wón 1875 přełožk Šěsć
zněłkow Shakespeara w Časopisu Maćicy Serbskeje a wuda dramu Julius Caesar
(Budyšin 1914).

Do kruha přećelow Pjecha ličachu mjez druhimi Leskien, Popow, Jagić, Pypin a ze
Serbow Smoler, Hórnik, Jenč a Muka. Wón zezna so 1876 z Tomášom Garrigueom
Masarykom, pola kotrehož pozbudźi zajim za Serbow. W swójskim nakładźe wuda
Pjech někotre disertacije młodych slawistow a spisy Surowina.

Wot lěta 1863 bě Pjech čłon Maćicy Serbskeje, wobdźěli so prawidłownje na
Serbskim blidźe a zetkanjach serbskich studentow w Lipsku.



https://hsb.wikipedia.org/wiki/Jan_Jakub_Pjeta%C5%A1

Jan Jakub Pjetaš (němsce Johann Jacob Petasch, pseudonym Britwej; * 15. januara
1815 w Njebjelčicach; † 29. awgusta 1885 w Chrósćicach) bě serbski wučer a
kulturny prócowar.

Narodźi so jako syn wučerja a wopyta preparandu w Chrósćicach (1829/30) a
Budyšinje (1830–32). Wot 1832 do 1836 wuknješe na Krajnostawskim wučerskim
seminarje. Prěnje městno jako zastupniski wučer nastupi 1836 w Budyšinje. Mjez
1837 a 1840 dźěłaše jako wučer w Róžeńće. 1840 bu nachwilnje ze słužby pušćeny,
kotruž hakle 1845 znowa nastupi, a to najprjedy w Špitlu a 1846/47 we
Worklecach. Wot 1847 hač do wuměnka w lěće 1883 bě z wučerjom w Chrósćicach.

Synojo Pjetašec swójby su nimale 200 lět dołho w Njebjelčicach wučili. Tam bě
Jana Jakuba Pjetašowy prjedownik Gregor wokoło 1640 z Dobrošic přišoł.

Jan Jakub Pjetaš słušeše w lěće 1848 k sobuzałožerjam Chrósčanskeho serbskeho
burskeho towarstwa a bě jeho pismawjedźer. 1872 wobnowi tamniše spěwne towarstwo
„Jednota“ a sta so z jeho dirigentom. W lětomaj 1849 a 1850 dopisowaše basnje a
mjeńše politiske nastawki do Jutnitžki.



https://hsb.wikipedia.org/wiki/Jan_Hansky

Jan Hanski (němsce Johannes Hansky; * 24. nowembra 1925 w Njebjelčicach; † 15.
julija 2004 w Eisenhüttenstadće) bě serbski moler a grafikar.

Wuchodźiwši ludowu šulu nawukny Hanski powołanje dekoraciskeho molerja. 1943
dyrbješe do wójska. 1947 wróći so z wójnskeje jatby a dźěłaše jako molerski
pomocnik. 1952–1955 studowaše na fachowej šuli za nałožowane wuměłstwo w
Podstupimje pola prof. Waltera Nerlicha. 1956–1962 bě nawoda wotrjada za barbowe
a nutřkowne wuhotowanje pola zawoda VEB Ausbau-Union w Eisenhüttenstadće. Pódla
swojeho dźěła studowaše w lětach 1961 hač do 1962 fotografiju w Berlinje.

Wot 1963 dźěłaše Hanski jako swobodnje skutkowacy wuměłc. W samsnym lěće
přistupi Zwjazkej tworjacych wuměłcow NDR. Wot 1973 hač do 1988 bě předsyda
wobwodneho zwjazka Frankfurt nad Wódru. Hanski bě tež čłon Koła serbskich
tworjacych wuměłcow.

K 70. narodnemu dnjej w nazymje 1995 wěnowaše jemu Choćebuski Serbski muzej
wobšěrnu wustajeńcu .



https://hsb.wikipedia.org/wiki/Jan_Awgust_Zoba

Jan Awgust Zoba (němsce Johann August Sobe, * 29. oktobra 1869 w Čornjowje; † 7.
januara 1911 tež tam) bě serbski bur a wot 1901 do 1911 zapósłanc Sakskeho
krajneho sejma.

Jan Awgust Zoba narodźi so jako syn serbskeju burskeju staršeju 29. oktobra 1869
w Čornjowje pola Pomorc. Wón wopytowaše wjesnu šulu we Wujezdźe a přińdźe 1884
na gymnazij do Budyšina. Chorosće dla dyrbješe gymnazialne wukubłanje přetorhnyć
a so w staršiskim domje wulěkować. Na to wzda so Zoba wotmysleneho studija
teologije a přewza pozdźišo nanowe burske kubło.

Wot Čornjowskeje wjesneje gmejny bu Zoba bórze na gmejnskeho předstejićerja
postajeny, w lěće 1901 ze serbskeje strony jako kandidat 5. sakskeho wólbneho
wokrjesa postajeny a za zapósłanca za II. komoru Sakskeho krajneho sejma
wuzwoleny. Jako tajki zasadźi so wospjet za wužiwanje serbšćiny na zjawnych
zhromadźiznach a w šuli.

Jan Awgust Zoba běše wot lěta 1903 čłon Maćicy Serbskeje a nawjedowaše z
Michałom Koklu wot 1903 Wjesne wólbne towarstwo. Na žołdk a wutrobu schorjeny
zemrě Zoba 7. februara 1911 w Čornjowje a bu 10. februara na Bukečanskim
pohrjebnišću pochowany.



https://hsb.wikipedia.org/wiki/Jan_Awgust_Pohon%C4%8D

Jan Awgust Pohonč (němsce Johann August Pohontsch; * 13. julija 1841 w Nowej
Wsy/Sprjewja; † 16. junija 1909 w Lipsku) bě wučer, hłowny zastupjer Gothaskeje
žiwjenjezawěsćaceje banki w Lipsku a serbski spisowaćel.

Jan Awgust Pohonč narodźi so 13. julija 1841 jako syn žiwnosćerja w Nowej Wsy
pola Malešec. Wot 1858 do 1861 wukubła so wón na Krajnostawskim wučerskim
seminarje w Budyšinje. Seminar wuchodźiwši bu Pohonč najprjedy domjacy wučer na
wšelakich městnach a wot 1864 wučer w Malešecach, hdźež so zdobom z Emmu
Fahnauerec z Bobolc woženi. W lěće 1867 powoła so wón za wučerja do ródneje wsy,
hdźež hač do 1870 skutkowaše. Po tym běše pjeć lět wučer ewangelskeje šule w
Liberecu a bu 1876 na direktora měšćanskeje šule do Tharandta powołany. W lěće
1882 złoži swoje zastojnstwo, zo by w Lipsku hłowne zastupjerstwo Gothaskeje
žiwjenjezawěsćaceje banki přijał. W lěće 1904 poda so Pohonč na wuměnk; wot
božej ručki zajaty zemrě wón 16. junija 1909 w Lipsku.

Žiwjenje Pohonča steji dospołnje pod wliwom pedagogiskeje ideje. Wón załoži sej
hižo jako młody wučer nahladnu pedagogisku knihownju a wobdźěli so aktiwnje na
wučerskich zhromadźiznach. Wot lěta 1861 běše Pohonč aktiwny čłon Maćicy
Serbskeje, wuda z jeje nakładom 1864 ludowy spis Napoleon I. a jeho wójna a
porěča jako zastupjer Lipšćanskich Serbow při połoženju zakładneho kamjenja
Serbskeho domu. W powučacym zmysle dopisowaše tež do Łužičana, Předźenaka a
Serbskich Nowin. Pohonč běše podpěraćel serbskich studentow w Lipsku, spěchowar
a z jeho přećelom fararjom Dučmanom najswěrniši sobustaw tamnišeho serbskeho
blida.



https://hsb.wikipedia.org/wiki/Jan_%C4%86%C4%9Bsla

Jan Ćěsla, tež Jan Handrik-Ćěsla (* 16. decembra 1840 w Nowych Boranecach; † 11.
oktobra 1915 w Neveklovje w Čěskej) bě lěkar, MUDr.[A 1] a serbski basnik a
přełožowar. Złožujo so na ródnu wjesku, wozjewi Jan Ćěsla literariske twórby
často pod pseudonymom Borančanski.

Jan Ćěsla, bratr Michała Handrika-Ćěsle, narodźi so jako syn chěžkarja w Nowych
Boranecach. Wot lěta 1846 do 1849 wopyta wón Radworsku farsku šulu a po tym zo
so swójba w lěće 1850 do Budyšina přesydli, hač do 1854 tamnišu Tachantsku šulu.
Jutry 1854 zastupi Jan Ćěsla so preparandy Katolskeho wučerskeho seminara w
Budyšinje a wot lěta 1855 do 1862 běše wón chowanc Serbskeho seminara w Praze,
hdźež wopyta němski Małostronski gymnazij. Po tym přizamknje studij mediciny při
Praskej uniwersiće. W tutym času wučerješe w Praskich swójbach a wopyta pak tež
zhromadnje ze studentom Pětrom Dučmanom přednoški Purkynje. W lěće 1870 spisa
swoju promociju a běše praktikant w chorowni w Praze. Wot lěta 1870 hač do 1915
skutkowaše jako lěkar w čěskim Neveklovje.

W šěsćdźesatych lětach 19. lětstotka wuwi so Ćěsla pódla Handrija Zejlerja k
wusahowacemu serbskemu basnikej romantiki. Jeho twórby wozjewi mjez 1862 do 1871
přewažnje we Łužičanje, ale tež w čěskimaj časopisomaj Lumír a Hlas. W swojim
najwobšěrnišim lyrisko-episkim dźěle Kral Přibysław z lěta 1868 wobjednawa
wojowanja połobskich Słowjanow wo samostatnosć. Jan Ćěsla zeserbšći mjez 1861 a
1862 jako prěni knihu Wowka Boženy Němcoveje – jeho manuskript, kotryž přepoda
1863 Maćicy Serbskej, pak so pozdźišo zhubi. Nimo toho přełoži Jan Ćěsla čěsku
wjeselohru Rohowin Štyrirohač Václava Klimenta Klicpery (originalny titul
„Rohovín Čtverrohý”) z lěta 1821. Z tutej twórbu, kotraž předstaji so wot
sobustawow towarstwa Budyska Bjesada a mjez druhim tež wot Jana Arnošta
Smolerja, zahaji so 2. oktobra 1862 w Budyskim hosćencu K złotej krónje
tradicija serbskeho dźiwadźelenja. W lěće 1864 přełoži wjesne powědančko
Františeka Pravdy Nawoženja ze štyrjomi stami z čěšćiny do serbšćiny, kotrež
jako kniha pola Donnerhaka w Budyšinje wuńdźe.



https://hsb.wikipedia.org/wiki/Jamal

Jamalska połkupa (tež Samojediska połkupa, rusce Ямал) nadeńdźe so w
sewjerozapadnej Sibirskej při brjoze Arktiskeho oceana, mjez Karaskim morjom na
zapadźe a Obskim zaliwom – wuliwom rěki Ob do morja – na wuchodźe. Wona leži
jako wuběžk Zapadosibirskeje nižiny sewjerowuchodnje sewjerneho kónca Uralskich
horin a słuša tuž do Azije. Administratiwnje słuša do Awtonomneho wokrjesa
Jamalskich Nencow w Ruskej federaciji. Połkupa je znata jako jedne z
najwažnišich łožišćow a wudobywanišćow zemskeho płuna w cyłej Euraziji a
wobstaruje Europu z płunom.

Jamalska połkupa je něhdźe 115.000 km² wulka, štož wotpowěduje wulkosći
wuchodneje Němskeje, ma pak jenož 15.000 wobydlerjow, dokelž wobsteji zwjetša z
bahnojteje tundry. Awtochtone wobydlerstwo słuša do ludu Nencow, kiž je hłownje
wot plahowanja sobow žiwy. Jich wašnje žiwjenja je pak přez rozšěrjenje
zemskopłunoweje industrije a změnu klimy wohrožene. Najwjetše sydlišćo je
Jar-Sale při južnym pobrjoze ze 6.500 wobydlerjemi. Wot lěta 2011 wobsteji
železniska čara přez južnu połojcu połkupy.



https://hsb.wikipedia.org/wiki/Jakutska

Sacha (tež Jakutska; jakutsce Саха Сирэ; rusce Якутия) je awtonomna republika w
aziskim dźělu Ruskeje, najwjetši federaciski subjekt wšeho kraja a zdobom
najwjetša njestatna zarjadniska jednotka cyłeho swěta. Jara rědko wobsydleny
teritorij republiki namaka so w Sibirskej a je dźewjeć króć wjetši hač Němska.

Wobsteji w juhu zwjetša z horatych lěsnych krajinow (tajga) a w sewjeru z
tundry. Přirodnu hranicu twori Sewjerny polarny ocean. Jeje stolica a jeničke
wulkoměsto je Jakutsk při Lenje, kotraž je najwažniša rěka w Jakutskej. K
republice słušeja tež Nowosibirske kupy. Swětodaloko znaty je tak mjenowany
zymnotny čop Ojmjakon we wuchodźe Jakutskeje, hdźež je so w lěće 1933 z –67,8° C
dotal najniša temperatura we wobsydlenych kónčinach swěta měriła. W lěću docpěja
pak temperatury wot wjace hač +30° C.

W lěće 2010 měješe Sacha 958.528 wobydlerjow, z nich běchu 49 % turkowskorěčni
Jakutojo a 37 % Rusojo. Nimo toho je w Jakutskej wjele mjeńšich sibirskich ludow
žiwych, kaž na přikład Ewenkojo (2,2 %) a Ewenojo (1,6 %).

Jakutska je bohata na zemskich pokładach kaž na přikład na diamantach, złoće,
wuhlu, nafće a zemskim płunje.



https://hsb.wikipedia.org/wiki/Jakub_Xaver_Ticin_SJ

Jakub Xaver Ticin SJ[A 1] (łaćonsce tež Jacobus Xaverius Ticinus; * 1. awgusta
1656 w Kulowje; † 17. apryla 1693 před Běłohrodom) bě jezuitski rjadnik, serbski
gramatikar, sobuzałožer spisowneje rěče a nabožneho pismowstwa katolskich
Serbow. Wón wuda 1679 prěnju ćišćanu hornjoserbsku gramatiku.

Jakub Xaver Ticin narodźi so 1656 jako syn kopornika w Kulowje. Po wukubłanju na
šuli Budyskeho tachantstwa, poda so Ticin do Čěskeje a zastupi 1673 w Praze do
rjadu Jezuitow. W lětomaj 1678 a 1679 studowaše wón filozofiju w Nysy w Šleskej
a wot 1679 do 1682 w Praze. Po tym skutkowaše wón jako wučer w Nysy (1682–84),
Praze (wot 1684) a Chomutovje (wot 1691), poda so pak zdobom tež na wšelake
pućowanja do Łužicy a Róžanta (1689) abo do klóštra w Oseku. Ticin zemrě za čas
Turkowskich wójnow, na kotrychž so jako pólny kapłan we wójsku prynca Eugena
(1663–1736) wobdźěli, před Běłohrodom na sćěhach chorosće.

Ze spisom Principia Linguae Wendicae wuda Ticin 1679 prěnju hornjoserbsku
ćišćanu gramatiku w Praze, w kotrejž so přiwuznosće dla přewažnje na čěsku
ortografiju zepěra a so z tym mjez druhim na ideje Mateja Dubrawa (1653–1684) z
Kulowa poćahowaše. Wón přełoži katechizm Kanizija do serbšćiny (Praha 1685) a
wuda 1692 z Epitome Historiae Rosenthalensis stawizny hnadowneho města Róžanta,
z kotrychž nimo awtobiografiskeho tež wobšěrne listowanje z druhimi serbskimi
duchownymi kaž Francom Jurjom Zyndu (1652–1706) a Hodanom Hawštynomm Hałšom
(1640–1703) wuchadźa. Ze spisom spěchowaše Ticin putnikowanje k tamnišej
postawje swjateje Marije, k Našej lubej knjeni z lipy, štož bě za čas nabožneho
konstituowanja wažna kótwica katolskeje a serbskeje identity w přewažnje
protestantiskej Hornjej Łužicy.



https://hsb.wikipedia.org/wiki/Jakub_Xaver_Ticin

Jakub Xaver Ticin SJ[A 1] (łaćonsce tež Jacobus Xaverius Ticinus; * 1. awgusta
1656 w Kulowje; † 17. apryla 1693 před Běłohrodom) bě jezuitski rjadnik, serbski
gramatikar, sobuzałožer spisowneje rěče a nabožneho pismowstwa katolskich
Serbow. Wón wuda 1679 prěnju ćišćanu hornjoserbsku gramatiku.

Jakub Xaver Ticin narodźi so 1656 jako syn kopornika w Kulowje. Po wukubłanju na
šuli Budyskeho tachantstwa, poda so Ticin do Čěskeje a zastupi 1673 w Praze do
rjadu Jezuitow. W lětomaj 1678 a 1679 studowaše wón filozofiju w Nysy w Šleskej
a wot 1679 do 1682 w Praze. Po tym skutkowaše wón jako wučer w Nysy (1682–84),
Praze (wot 1684) a Chomutovje (wot 1691), poda so pak zdobom tež na wšelake
pućowanja do Łužicy a Róžanta (1689) abo do klóštra w Oseku. Ticin zemrě za čas
Turkowskich wójnow, na kotrychž so jako pólny kapłan we wójsku prynca Eugena
(1663–1736) wobdźěli, před Běłohrodom na sćěhach chorosće.

Ze spisom Principia Linguae Wendicae wuda Ticin 1679 prěnju hornjoserbsku
ćišćanu gramatiku w Praze, w kotrejž so přiwuznosće dla přewažnje na čěsku
ortografiju zepěra a so z tym mjez druhim na ideje Mateja Dubrawa (1653–1684) z
Kulowa poćahowaše. Wón přełoži katechizm Kanizija do serbšćiny (Praha 1685) a
wuda 1692 z Epitome Historiae Rosenthalensis stawizny hnadowneho města Róžanta,
z kotrychž nimo awtobiografiskeho tež wobšěrne listowanje z druhimi serbskimi
duchownymi kaž Francom Jurjom Zyndu (1652–1706) a Hodanom Hawštynomm Hałšom
(1640–1703) wuchadźa. Ze spisom spěchowaše Ticin putnikowanje k tamnišej
postawje swjateje Marije, k Našej lubej knjeni z lipy, štož bě za čas nabožneho
konstituowanja wažna kótwica katolskeje a serbskeje identity w přewažnje
protestantiskej Hornjej Łužicy.



https://hsb.wikipedia.org/wiki/Jakub_Nowak

Jakub Nowak (němsce Jacob Noack; * 3. awgusta 1821 we Wotrowje, † 20. junija
1875 w Radworju) bě serbski farar a kulturny prócowar.

Narodźi so jako syn Wotrowskeho bura a běše wot 1834 do 1846 chowanc Serbskeho
seminara w Praze, hdźež wopytowaše němskorěčny Małostronski gymnazij (1834–42)
před tym zo studowaše wot 1842 do 1846 filozofiju a teologiju.

Po nawróće do Łužicy skutkowaše wot 1846 do 1858 při Budyskej Serbskej cyrkwi, a
to do 1855 jako druhi a potom jako prěni kapłan a wobstaraćel božich słužbow w
Zdźěri. Wot 1858 hač do swojeje smjerće w lěće 1875 bě z fararjom w Radworju.

W rewoluciskej dobje lětow 1848/49 wozjewi w Jutnitžce rjad politiskich powěsćow
a namołwješe k hajenju serbšćiny. Nimo kapłanskeho dźěła skutkowaše wot 1854 do
1858 jako wučer serbšćiny na Katolskim wučerskim seminarje w Budyšinje.

Nowak bě wot 1847 čłon Maćicy Serbskeje a wot 1850 do 1858 sobustaw jeje
wuběrka. Tohorunja bě z čłonom Budyskeje Bjesady a Towarstwa swj. Cyrila a
Metoda.



https://hsb.wikipedia.org/wiki/Jakub_Ku%C4%87ank

Jakub Kućank (* 26. julija 1818 w Nuknicy; † 28. junija 1898 w Budyšinje) bě
serbski duchowny, kulturny prócowar a spisaćel.

Jakub Kućank, bratrowc Mateja Kućanka narodźi so w Nuknicy jako syn kublerja
Jakuba Kućanka a Hany rodź. Bruskec z Chrósćic. Jako chowanc Serbskeho seminara
w Praze wuwuči so wón wot 1830 do 1837 na němskim Małostronskim gymnaziju a
studowaše po tym hač do 1842 na uniwersiće filozofiju a teologiju. Dnja 21.
oktobra 1842 bu Jakub Kućank w Drježdźanach na měšnika wuswjećeny a běše wot 1.
decembra 1842 druhi kapłan při serbskej cyrkwi w Budyšinje. Wot lěta 1844 běše
wón katechet a tachantowy ceremoniar, poby na to poł lěta jako administrator w
Mišnje a běše wot 1846 dźewjeć lět prěni serbski kapłan w Budyšinje. Wot meje
1855 do 1869 skutkowaše wón jako farar serbskeje wosady Našeje lubeje knjenje a
powoła so po tym na kanonika do tachantskeho kapitla swj. Pětra. Wot 1879 do
1898 běše wón kantor a senior kapitla a smědźeše tuž dekana w někotrych
nastupanjach zastupować. Tři dny po jeho smjerći pochowa so Kućank 1. julija
1898 na Budyskim Mikławšku.

Jakub Kućank běše w štyrcetych lětach 18teho lětstotka mjez wodźacymi wosobami
serbskeho zjawneho žiwjenja a słušeše w lěće 1847 k sobuzałožerjam Maćicy
Serbskeje. Mjez 1847 do 1849 běše wón prěni, mjez 1850 do 1856 druhi a wot 1857
do 1860 zaso prěni sekretar towarstwa. Mjez druhimi so wón na pjećdźesatym
jubileju Maćicy na čestneho sobustawa pomjenuje. Hižo njedołho po załoženju
Towarstwa swjateju Cyrilla a Methoda přez Michała Hórnika běše Kućank wot 1862
35 lět jeje předsyda. Wón běše wuběrny rěčnik a wopyta wšelake serbske
zhromadźizny a swjedźenje serbskich towarstwow, wjacekróć na přikład w
Chrósćicach, Swinjarni, Baćonju a Jaseńcy. W Drježdźanach zawjedźe wón, kaž hižo
Ernst Bohuwěr Jakub za ewangelskich Serbow, z přizwolenjom wyšnosće serbske
katolske kemše a tute dołho sam wobstara.

Literarna dźěławosć Kućanka wobmjezuje so na jeho młódše lěta. Hromadźe z
Ernstom Bohuwěrom Jakubom spisa wón w lěće 1848 prěnju přez Maćicu Serbsku
wudatu knihu Serbske Hornje Łužicy abo statistiski zapisk wšitkich serbskich
ewangelskich a katolskich wosadow a jich duchownych a wučerjow. Wón załoži a
wuda wot nowembra 1848 do decembra 1850 tydźenik Jutnitžku (tež Jutrnička),
nowina kotraž běše wosebje na katolskich Serbow wusměrjena. Kućank přełoži a
spisa tež wšelake zabawne a nabožne twórby, kaž na přikład Schmidowe powědančko
Jutrowne jejka (Budyšin 1848) abo modlerske Dobre symjo (Budyšin 1852).

Před kralom a knježerstwom zastupowaše Kućank prawidłownje zajimy Serbow a
přisłušeše často serbskim deputacijam, kotrež kralej a kralowskemu dworej při
wosebitych přiležnosćach swěru Serbow wuprajichu. Tak wozjewi kralej Bjedrichej
Awgustej II., Janej a Albertej kaž tež pryncej Bjedrichej Awgustej poddanstwo
Serbow.

Sakski kral Albert spožči Jakubej Kućankej ryćerski křiž prěnjeje rjadownje
sakskeho zasłužbneho rjada a bamž Leo XIII. křiž „Pro Ecclesia et Pontifice“.
Při składnosći pjećdźesatlětneho měšniskeho jubileja pomjenowa jeho bamž Leo
XIII. za swojeho čestneho komornika, z čimž so Kućankej tež titul Monsignore
přizwoli.



https://hsb.wikipedia.org/wiki/Jakub_Jan_J%C3%B3zef_W%C3%B3sky_z_B%C3%A4renstamma

Jakub Jan Józef Wóski z Baerenstamma (němsce Jakob Johann Joseph Wosky von
Bärenstamm; * 26. julija 1692 w Chrósćicach; † 3. decembra 1771 w Budyšinje)
běše wot 1743 hač do jeho smjerće dekan tachantskeho kapitla swj. Pětra w
Budyšinje a japoštołski prefekt Drježdźansko-Mišnjanskeho biskopstwa we
Łužicomaj. Wóski běše přeni Budyski dekan, kiž biskopsku swjećiznu dósta.

Jakub Wóski narodźi so do serbskeje swójby zamóžiteho, katolskeho bura Jurja
Wóskeho w Chrósćicach. Wón wopyta wjesnu šulu w Chrósćicach a šulu tachantskeho
kapitla w Budyšinje. Wóski wukubła so wot 1707 do 1714 na gymnaziju w Chomutovje
a studowaše po tym teologiju na uniwersiće w Praze, hdźež běše chowanc Serbskeho
seminara. Dnja 25. julija 1718 bu wón w Praze k měšnikej swjećeny. Po tym
skutkowaše najprjedy jako kapłan a domjacy wučer w Čěskej. Tehdyši dekan
Budyšina Jan Freišlag ze Šmidentala wotwoła Wóskeho 1724 zaso do wótčiny, hdźež
sta so z wikarom w Budyšinje a 1725 z druhim kapłanom w Chrósćicach. Tam měješe
po Šimonowej załožbje zastaranje Róžanta. Po tym, zo zemrě 1726 farar w
Pfaffendorfje so Wóski tam powoła. W lěće 1730 přesadźi so Wóski do Lubanja,
hdźež běše prěni wicepropst a spowědnik knježnow. W lěće 1734 wuzwoli so Wóski
na čestneho kanonika Budyskeho tachantstwa, skutkuje pak hišće w Lubanju. Hakle
1738 wróći so jako šolastikus do Budyšina, hdźež běše potom tež pokładnik
tachantstwa a kantor.

Dnja 4. apryla 1743 wuzwolichu jeho kapitularojo na doporučenje Bjedricha
Awgusta III. (1696–1763) jako naslědnika zemrěteho Jana Freišlaga ze Šmidentala
na dekana Budyskeho tachanstwa swj. Pětra. Kejžor Swjateho romskeho mócnarstwa
němskeho naroda Korla VII. pozběhny Jakuba Wóskeho 1744 z přimjenom „de
Baerenstamm“ do zemjanstwa. Na nastork Wóskeho, kotryž měješe z Bjedrichom
Awgustom III. tež spěchowarja, spožči jemu bamž Benedikt XIV. dwě lěće pozdźišo
pontifikalije, tak zo smědźeše nětko infulu nosyć a firmowanja abo měšnisku
swjećiznu wudźělić. Tute prawo zwosta tež wšitkim naslědnikam Budyskeho
tachantstwa.

W zwisku z natwarom Drježdźanskeje Dwórskeje cyrkwje swjeći Wóski 1751 pobóčnej
wołtarjej a měješe prěnju božu mšu w cyrkwi. Wóski bu na titularneho biskopa
Pergamuma pomjenowany, štož poćahuje so na zhubjene biskopstwo antikskeho města
Pergamon w tehdyšej cyrkwinskej prowincy Efezu a wuswjeći so 19. meje 1753 w
Praze na biskopa.[A 1] Wóskeho zaja 3. decembra 1771 boža ručka w Budyšinje.

Wóski wutwari, zdźěla tež z pomocu katolskeje kurwjerchowskeje swójby,
dušepastyrstwo w Budyskim dekanaće a spěchuje intensiwnje česćownosć k swj.
Benej. W lětach 1768 do 1772 natwari ze swojeho zamóženja farsku cyrkej we
Wotrowje, kotraž so swj. Benej wuswjeći. Nimo toho da Wóski cyrkwje w
Šěrachowje, Njebjelčicach, Chrósćicach, Radworju a Ralbicach, kotrehož wosadu
1754 tež załoži, natwarić abo přetwarić.



https://hsb.wikipedia.org/wiki/Jakub_%C5%A0ew%C4%8Dik

Jakub Šewčik (němsce Jacob Schewtschik; * 6. septembra 1867 w Baćonju, † 3.
awgusta 1935 w Chrósćicach) bě serbski farar, kulturny stawiznar, basnik a wot
1927 do 1930 druhi předsyda Domowiny.

Jakub Šewčik – bratr Jurja a Michała Šewčika – narodźi so jako syn kublerja w
Baćonju. Po wopyće Čornečanskeje wjesnje šule, wón, přihotowawši so na studij
duchownstwa, tachantsku šulu a preparandu katolskeho seminara w Budyšinje
wopyta. Jako 15lětny poda so Jakub Šewčik do Prahi, hdźež so jako chowanc
Serbskeho seminara wot 1882 do 1889 na němskim Małostronskim gymnaziju wuwuči a
na němskej uniwersiće hač do 1892 teologiju studowaše. W Praze bě Šewčik wot
1882 čłon a mjez 1889 do 1892 tež starši tamnišeho towarstwa Serbowka, spisa
lyriku a prozu přewažnje patrotiskeho charaktera do „Kwětkow“ a do „Łužicy“.
Składnostnje pjećdźesaćlětneho jubileja Serbowki wudachu so Jubilejne spisy
Serbowki w kotrychž Šewčik 1899 třeći zešiwk Baje a basnički redigowaše.

Nawróćiwši so do Łužicy běše spočatnje katechet při tachantskej šuli w Budyšinje
a sta so 1893 z prěnim katolskim duchownym w Lubiju wot časa reformacije.
Kipreje strowoty dla so wón w lěće 1895 do Worklec přesydli, hdźež běše
hrodowski kapłan hrabinki Moniki ze Stollberg-Stollberg a so zdobom wulěkuje. W
lěće 1896 powoła so wón na tachantskeho prědarja do Budyšina. Tu redigowaše wot
1896 spočatnje jenož politiski rozhlad Katolskeho Posoła a mjez 1906 do 1908 tež
cyły časopis. Jakub Šewčik bě wot lěta 1890 čłon Maćicy Serbskeje, pozdźišo jeje
sekretar a mjez 1900 a 1908 zdobom prěni kustos Serbskeho muzeja, kotryž so po
Drježdźanskej wustajeńcy w Serbskim domje při Lawskich hrjebjach w Budyšinje
załoži. Wón spisa pojednanje Prěnički křesćanstwa mjez Serbami, kotrež so 1902 w
Časopisu Maćicy Serbskeje wuda a rjad dalšich nabožinskich spisow. Tutych
nadawkow pak měješe so wón w lěće 1908 wzdać, dokelž jeho Budyske tachantstwo
jako fararja do Kamjenicy přesadźi.

Dnja 1. meje 1922 so Šewčik jako farar do Chróšćanskeje wosady nawróći. Jako
konzerwatiwnje orientowany zastupjer Serbow bu wón 20. februara 1927 za předsydu
Zwjazka Łužiskich Serbow a naslědnika Arnošta Barta woleny. W lěće 1933, Šewčik
so na wuměnk podawši, swoje zastojnstwo złoži.



https://hsb.wikipedia.org/wiki/Jakob_Johann_Joseph_Wosky_von_B%C3%A4renstamm

Jakub Jan Józef Wóski z Baerenstamma (němsce Jakob Johann Joseph Wosky von
Bärenstamm; * 26. julija 1692 w Chrósćicach; † 3. decembra 1771 w Budyšinje)
běše wot 1743 hač do jeho smjerće dekan tachantskeho kapitla swj. Pětra w
Budyšinje a japoštołski prefekt Drježdźansko-Mišnjanskeho biskopstwa we
Łužicomaj. Wóski běše přeni Budyski dekan, kiž biskopsku swjećiznu dósta.

Jakub Wóski narodźi so do serbskeje swójby zamóžiteho, katolskeho bura Jurja
Wóskeho w Chrósćicach. Wón wopyta wjesnu šulu w Chrósćicach a šulu tachantskeho
kapitla w Budyšinje. Wóski wukubła so wot 1707 do 1714 na gymnaziju w Chomutovje
a studowaše po tym teologiju na uniwersiće w Praze, hdźež běše chowanc Serbskeho
seminara. Dnja 25. julija 1718 bu wón w Praze k měšnikej swjećeny. Po tym
skutkowaše najprjedy jako kapłan a domjacy wučer w Čěskej. Tehdyši dekan
Budyšina Jan Freišlag ze Šmidentala wotwoła Wóskeho 1724 zaso do wótčiny, hdźež
sta so z wikarom w Budyšinje a 1725 z druhim kapłanom w Chrósćicach. Tam měješe
po Šimonowej załožbje zastaranje Róžanta. Po tym, zo zemrě 1726 farar w
Pfaffendorfje so Wóski tam powoła. W lěće 1730 přesadźi so Wóski do Lubanja,
hdźež běše prěni wicepropst a spowědnik knježnow. W lěće 1734 wuzwoli so Wóski
na čestneho kanonika Budyskeho tachantstwa, skutkuje pak hišće w Lubanju. Hakle
1738 wróći so jako šolastikus do Budyšina, hdźež běše potom tež pokładnik
tachantstwa a kantor.

Dnja 4. apryla 1743 wuzwolichu jeho kapitularojo na doporučenje Bjedricha
Awgusta III. (1696–1763) jako naslědnika zemrěteho Jana Freišlaga ze Šmidentala
na dekana Budyskeho tachanstwa swj. Pětra. Kejžor Swjateho romskeho mócnarstwa
němskeho naroda Korla VII. pozběhny Jakuba Wóskeho 1744 z přimjenom „de
Baerenstamm“ do zemjanstwa. Na nastork Wóskeho, kotryž měješe z Bjedrichom
Awgustom III. tež spěchowarja, spožči jemu bamž Benedikt XIV. dwě lěće pozdźišo
pontifikalije, tak zo smědźeše nětko infulu nosyć a firmowanja abo měšnisku
swjećiznu wudźělić. Tute prawo zwosta tež wšitkim naslědnikam Budyskeho
tachantstwa.

W zwisku z natwarom Drježdźanskeje Dwórskeje cyrkwje swjeći Wóski 1751 pobóčnej
wołtarjej a měješe prěnju božu mšu w cyrkwi. Wóski bu na titularneho biskopa
Pergamuma pomjenowany, štož poćahuje so na zhubjene biskopstwo antikskeho města
Pergamon w tehdyšej cyrkwinskej prowincy Efezu a wuswjeći so 19. meje 1753 w
Praze na biskopa.[A 1] Wóskeho zaja 3. decembra 1771 boža ručka w Budyšinje.

Wóski wutwari, zdźěla tež z pomocu katolskeje kurwjerchowskeje swójby,
dušepastyrstwo w Budyskim dekanaće a spěchuje intensiwnje česćownosć k swj.
Benej. W lětach 1768 do 1772 natwari ze swojeho zamóženja farsku cyrkej we
Wotrowje, kotraž so swj. Benej wuswjeći. Nimo toho da Wóski cyrkwje w
Šěrachowje, Njebjelčicach, Chrósćicach, Radworju a Ralbicach, kotrehož wosadu
1754 tež załoži, natwarić abo přetwarić.



https://hsb.wikipedia.org/wiki/Jadrowe_zelo

Wonjaty sydrik (Galium odoratum) je rostlina ze swójby čerwjenkowych rostlinow
(Rubiaceae). Dalše serbske mjena su wonjata serlica, žerlica, jadrowe zelo a
wumara.

Wonjaty sydrik je wjacelětna zelišćowa rostlina, kotraž docpěje wysokosć wot 15
hač do 30 (60) cm. Ma lězacy ricom a jednore, štyrihranite, hładke stołpiki.
Rostlina je słabje jědojta.

Spočatnje swětłozelene, pozdźišo ćmowozelene, lancetojte hač eliptiske, na
kromje z fajnymi seršćičkami wobsadźowane łopjena docpěja dołhosć wot 2 hač do 4
cm a steja po šěsćoch, horjeka po wósmjoch abo dźewjećoch we pozdatnych
mutličkach (něm. de:Scheinquirl). Wonjeja intensiwnje při wjadnjenju.

Wón kćenje wot meje hač do junija (wot apryla hač do meje). Sněhběłe,
zwonojte-hwězdoformowe kćenja docpěja šěrokosć wot 4 hač do 6 mm a steja we
njeprawych wokołkach na trójce wjerćanych kiješkach. Króna je likojta, njese 4
wótre kónčki a docpěje šěrokosć wot hač do 5 mm.

Při wjadnjenju a schnjenju kumarin nastanje, kotryž zawinuje typiski wóń a aroma
mejoweje bowle. Přewulke mnóstwo pak zawinuje hłowybolenje a pohłušenosć.



https://hsb.wikipedia.org/wiki/Jacobus_Xaverius_Ticinus

Jakub Xaver Ticin SJ[A 1] (łaćonsce tež Jacobus Xaverius Ticinus; * 1. awgusta
1656 w Kulowje; † 17. apryla 1693 před Běłohrodom) bě jezuitski rjadnik, serbski
gramatikar, sobuzałožer spisowneje rěče a nabožneho pismowstwa katolskich
Serbow. Wón wuda 1679 prěnju ćišćanu hornjoserbsku gramatiku.

Jakub Xaver Ticin narodźi so 1656 jako syn kopornika w Kulowje. Po wukubłanju na
šuli Budyskeho tachantstwa, poda so Ticin do Čěskeje a zastupi 1673 w Praze do
rjadu Jezuitow. W lětomaj 1678 a 1679 studowaše wón filozofiju w Nysy w Šleskej
a wot 1679 do 1682 w Praze. Po tym skutkowaše wón jako wučer w Nysy (1682–84),
Praze (wot 1684) a Chomutovje (wot 1691), poda so pak zdobom tež na wšelake
pućowanja do Łužicy a Róžanta (1689) abo do klóštra w Oseku. Ticin zemrě za čas
Turkowskich wójnow, na kotrychž so jako pólny kapłan we wójsku prynca Eugena
(1663–1736) wobdźěli, před Běłohrodom na sćěhach chorosće.

Ze spisom Principia Linguae Wendicae wuda Ticin 1679 prěnju hornjoserbsku
ćišćanu gramatiku w Praze, w kotrejž so přiwuznosće dla přewažnje na čěsku
ortografiju zepěra a so z tym mjez druhim na ideje Mateja Dubrawa (1653–1684) z
Kulowa poćahowaše. Wón přełoži katechizm Kanizija do serbšćiny (Praha 1685) a
wuda 1692 z Epitome Historiae Rosenthalensis stawizny hnadowneho města Róžanta,
z kotrychž nimo awtobiografiskeho tež wobšěrne listowanje z druhimi serbskimi
duchownymi kaž Francom Jurjom Zyndu (1652–1706) a Hodanom Hawštynomm Hałšom
(1640–1703) wuchadźa. Ze spisom spěchowaše Ticin putnikowanje k tamnišej
postawje swjateje Marije, k Našej lubej knjeni z lipy, štož bě za čas nabožneho
konstituowanja wažna kótwica katolskeje a serbskeje identity w přewažnje
protestantiskej Hornjej Łužicy.



https://hsb.wikipedia.org/wiki/Jacobo_Ticino

Jakub Xaver Ticin SJ[A 1] (łaćonsce tež Jacobus Xaverius Ticinus; * 1. awgusta
1656 w Kulowje; † 17. apryla 1693 před Běłohrodom) bě jezuitski rjadnik, serbski
gramatikar, sobuzałožer spisowneje rěče a nabožneho pismowstwa katolskich
Serbow. Wón wuda 1679 prěnju ćišćanu hornjoserbsku gramatiku.

Jakub Xaver Ticin narodźi so 1656 jako syn kopornika w Kulowje. Po wukubłanju na
šuli Budyskeho tachantstwa, poda so Ticin do Čěskeje a zastupi 1673 w Praze do
rjadu Jezuitow. W lětomaj 1678 a 1679 studowaše wón filozofiju w Nysy w Šleskej
a wot 1679 do 1682 w Praze. Po tym skutkowaše wón jako wučer w Nysy (1682–84),
Praze (wot 1684) a Chomutovje (wot 1691), poda so pak zdobom tež na wšelake
pućowanja do Łužicy a Róžanta (1689) abo do klóštra w Oseku. Ticin zemrě za čas
Turkowskich wójnow, na kotrychž so jako pólny kapłan we wójsku prynca Eugena
(1663–1736) wobdźěli, před Běłohrodom na sćěhach chorosće.

Ze spisom Principia Linguae Wendicae wuda Ticin 1679 prěnju hornjoserbsku
ćišćanu gramatiku w Praze, w kotrejž so přiwuznosće dla přewažnje na čěsku
ortografiju zepěra a so z tym mjez druhim na ideje Mateja Dubrawa (1653–1684) z
Kulowa poćahowaše. Wón přełoži katechizm Kanizija do serbšćiny (Praha 1685) a
wuda 1692 z Epitome Historiae Rosenthalensis stawizny hnadowneho města Róžanta,
z kotrychž nimo awtobiografiskeho tež wobšěrne listowanje z druhimi serbskimi
duchownymi kaž Francom Jurjom Zyndu (1652–1706) a Hodanom Hawštynomm Hałšom
(1640–1703) wuchadźa. Ze spisom spěchowaše Ticin putnikowanje k tamnišej
postawje swjateje Marije, k Našej lubej knjeni z lipy, štož bě za čas nabožneho
konstituowanja wažna kótwica katolskeje a serbskeje identity w přewažnje
protestantiskej Hornjej Łužicy.



https://hsb.wikipedia.org/wiki/Jacob_Schewtschik

Jakub Šewčik (němsce Jacob Schewtschik; * 6. septembra 1867 w Baćonju, † 3.
awgusta 1935 w Chrósćicach) bě serbski farar, kulturny stawiznar, basnik a wot
1927 do 1930 druhi předsyda Domowiny.

Jakub Šewčik – bratr Jurja a Michała Šewčika – narodźi so jako syn kublerja w
Baćonju. Po wopyće Čornečanskeje wjesnje šule, wón, přihotowawši so na studij
duchownstwa, tachantsku šulu a preparandu katolskeho seminara w Budyšinje
wopyta. Jako 15lětny poda so Jakub Šewčik do Prahi, hdźež so jako chowanc
Serbskeho seminara wot 1882 do 1889 na němskim Małostronskim gymnaziju wuwuči a
na němskej uniwersiće hač do 1892 teologiju studowaše. W Praze bě Šewčik wot
1882 čłon a mjez 1889 do 1892 tež starši tamnišeho towarstwa Serbowka, spisa
lyriku a prozu přewažnje patrotiskeho charaktera do „Kwětkow“ a do „Łužicy“.
Składnostnje pjećdźesaćlětneho jubileja Serbowki wudachu so Jubilejne spisy
Serbowki w kotrychž Šewčik 1899 třeći zešiwk Baje a basnički redigowaše.

Nawróćiwši so do Łužicy běše spočatnje katechet při tachantskej šuli w Budyšinje
a sta so 1893 z prěnim katolskim duchownym w Lubiju wot časa reformacije.
Kipreje strowoty dla so wón w lěće 1895 do Worklec přesydli, hdźež běše
hrodowski kapłan hrabinki Moniki ze Stollberg-Stollberg a so zdobom wulěkuje. W
lěće 1896 powoła so wón na tachantskeho prědarja do Budyšina. Tu redigowaše wot
1896 spočatnje jenož politiski rozhlad Katolskeho Posoła a mjez 1906 do 1908 tež
cyły časopis. Jakub Šewčik bě wot lěta 1890 čłon Maćicy Serbskeje, pozdźišo jeje
sekretar a mjez 1900 a 1908 zdobom prěni kustos Serbskeho muzeja, kotryž so po
Drježdźanskej wustajeńcy w Serbskim domje při Lawskich hrjebjach w Budyšinje
załoži. Wón spisa pojednanje Prěnički křesćanstwa mjez Serbami, kotrež so 1902 w
Časopisu Maćicy Serbskeje wuda a rjad dalšich nabožinskich spisow. Tutych
nadawkow pak měješe so wón w lěće 1908 wzdać, dokelž jeho Budyske tachantstwo
jako fararja do Kamjenicy přesadźi.

Dnja 1. meje 1922 so Šewčik jako farar do Chróšćanskeje wosady nawróći. Jako
konzerwatiwnje orientowany zastupjer Serbow bu wón 20. februara 1927 za předsydu
Zwjazka Łužiskich Serbow a naslědnika Arnošta Barta woleny. W lěće 1933, Šewčik
so na wuměnk podawši, swoje zastojnstwo złoži.



https://hsb.wikipedia.org/wiki/Jab%C5%82o%C5%84

Jabłučina (tež jabłoń, Malus) je ród ze swójby róžowych rostlinow (Rosaceae).
Ród wobsahuje něhdźe 40 hač do 55 družinow lisćomjetacych štomow a kerkow z
lěsow a husćinow sewjerneje měrneje cony w Europje, Aziji a sewjernej Americe, z
kotrychž tež wulka ličba je na často ćežko so rozeznawacych hybridow nastawała.

Swětodaloko z wotstawkom najznaćiše a hospodarsce jara wuznamna družina je
kultiwowana jabłučina (Malus × domestica). Nimo toho buchu někotre z wuchodneje
Azije pochadźane družiny z jenož něhdźe wišničkowulkimi płodami, kaž na při.
Japanska jabłučina (Malus floribunda), wišnjojta jabłučina (Malus baccata) a
Malus × zumi w měrnych klimowych regionach kaž pyšne kerki a štomy nasadźane.
Nic zaměnjować z jabłučinami su nic bliže přiwuzne granatowcy (Punica granatum).

Ród Malus słuša k subtribusej Pyrinae tribusa Pyreae w podswojbje Spiraeoideae
znutřka swójby Rosaceae. Mjeno roda Malus bu w lěće 1754 wot Philip Miller w
Gard. Dict. Abr., 4. nakład, S. 835, najprjedy wozjewjene. Synonymy za Malus
Mill. su Docyniopsis (C.K.Schneid.) Koidz., Eriolobus (DC.) M.Roem.

Eksistuje něhdźe 42 hač 55 Malus-družinow; tu listowanje z informacijemi wo
domiznje. W Chinskej so hodźa něhdźe 25 družinow namakać z kotrychž 15 jenož
tam. Ród Malus so do (šěsć hač) wósom sekcijow (2006 a 2008 dwaj k tomu přišłoj)
rozrjaduje:

Eksistuje tež rodowe křižowanki znutřka podtribusa Pyrinae, na přikład Sorbus ×
Malus a samo trójne křižowanki: (Cydonia × Pyrus) × Malus.

Wo znatych sortami płody dawacych jabłučinow hlej zahrodna jabłučina a sorty
jabłučinow.



https://hsb.wikipedia.org/wiki/Interface

Jako interfejs (jendź.: interface) jedneho komputeroweho systema woznamjenja so
powšitkownje wšitke wot wonka trěbne a wšitke wot wonka wotwołace wulkosće, kaž
tež powšitkowne informacije wo wužiwanju systema. W kóždym systemje eksistuja
wšelake interfejsy mjez wšelakimi dźělnymi systemami a funkciskimi jednotami.
Jednotliwje dźěłace funkciske jednoty (kaž na př. składowak, tastatura, procesor
atd.) su z pomocu hardwarowych interfejsow mjezsobu zwjazani. Při tym jedna so
wo fyzikaliske tykački (kable) abo wo škričkowe zwiski. Hardwarowy interfejs
wopisa so často přez swoju kajkosć přenošowanskeje čary (kabl, tykačka atd.) a
přez wašnje a woznam na elektroniskim wodźe přenošowanych signalow.

Pod hardwaro-softwarowym-interfejsom zrozumi so postajenje, kajke funkcije
ličaka so wot hardwary a kajke wot softwary přewozmu, kak so tute funkcije
wužiwać a wotwołać hodźa.

Softwarowe interfejsy definuja so mjez programami a w programěrowanju mjez
programowymi dźělemi (modulami). K tomu so wšitke nadawki, kotrež modul spjelni,
wšitke trěbne atributy, funkcije a parametry, wotwołanske móžnosće datow a jich
wzajomne poćahi, rjad jich wužiwanja, předwuměnjenja atd. sformuluja. Interfejs
zapřija wšitke wot zwonka widźomne informacije wo modulu. Specifikacija tajkich
interfejsow zmóžnja při naćisku softwary njewotwisne implementowanje
programowych dźělow, woloži wužiwanje a pytanje za zmylkami a je wuměnjenje za
aktualizowanje programowych systemow (softwarowa technika).

Čłowjekow-mašinowy-interfejs, tež wužiwarski interfejs mjenowany, zapřija rěče,
softwaru a hardwaru, kotrež wužiwarjej při dźěle ze komputerowym systemom k
dispoziciji steja. Tute móža so za wšelakich wužiwarjow w wšelakim rozměrje
postajić: tak ma na př. administrator jedneho systema wjace funkcije k wuběrkej
hać normalne wužiwarjo. To rěka, zo definuje wužiwarski interfejs wužiwarski wid
na system.



https://hsb.wikipedia.org/wiki/Insekto%C5%BEra%C4%8Dki

Insektožrački (Eulipotyphla, prjedy Lipotyphla abo Insectivora) su rjad w
rjadowni cycakow. Jedna so wo na družiny bohatu skupinu poměrnje małkich
zwěrjatow z na rubježne žiwjenske wašnje přiměrjenym kusadłom. Systematika
skupiny bu často diskutowana, po tuhdyšej systematice słušeja do njeje pjeć
swójbow, a to jěže (Erinaceidae), troski (Soricidae), knoty (Talpidae),
Solenodontidae a wotemrěte Karibiske troski (Nesophontidae). Přisłušnosć jěžikow
do skupiny je zwadna.

Zwěrjata su wot 3 do 45 cm dołhe a waža mjez 2 g a 2 kg. Wosebje troski su małe,
Etruski trosk je najmjeńši cycak na swěće. Do najwjetšich družin słušatej
Wulkomyšowy jěž a Solenodon. Najwažnišu rólu při pytanju cyroby hraje pola
wšitkich družinow derje wuwity čuch.

Žiwjenski rum insektožračkow wobjimuje Euraziju, Afriku a Sewjernu kaž tež
Srjedźnu Ameriku. W Južnej Americe zwjetša pobrachuja, hač na małowušaty trosk,
kotryž je na sewjerozapadźe kontinenta žiwy. W Awstraliji jich njeje. Wjetšina
družinow su zemske žiwochi.



https://hsb.wikipedia.org/wiki/Icedove

Mozilla Thunderbird [moˈzɪla ˈθʌndəɹˌbɜːɹd] je swobodny program za e-mejl a
diskusijne skupiny załožby Mozilla Foundation.

Tutón program bazěruje na žórłowym teksće suity Mozilla a steji mj. dr. za
Windows, Linux, Mac OS X, BSD, Solaris a OS/2 (tež eComStation) k dispoziciji.

Program wobsedźi wuknjenjakmany čaporowy filter na zakładźe bayesowskeho filtra,
tak zo so po krótkej dobje čapor hižo spózna a za čas dalšeho wužiwanja
filtrowanske wuslědki dźeń a lěpje bywaja.

Mozilla Thunderbird podpěruje wěstotne komponenty kaž elektronisku signaturu,
Zaklučowanje powěsćow a certifikaty po standardźe S/MIME.

Nimo toho steji rozšěrjenje Enigmail z GnuPG/PGP Enigmail k dispozicij, z
kotrymž dadźa so e-mejle tež z kličemi PGP zaklučować a digitalnje signować.

Wužiwar móže mjez třomi modusami za zwobraznjenje HTML e-mejlow wuzwolić. Prěni
modus zwobraznja originalny HTML. Druhi modus wobmjezuje wudáce HTML, filtruje
wšě potencielnje strašne elementy HTML won. Posledni modus HTML dospołnje
wupina, t. r. jenož "luty tekst" wotpowědneje powěsće so zwobraznja. Standardny
modus je – originalny HTML.

Mozilla Thunderbird podpěruje dźělene zrjadowanje wjacorych kontow POP3 a IMAP.
Po dobrozdaću dadźa so wšě konta POP3 w "globalnym kašćiku" zjednoćić.

Wužiwarski powjerch Thunderbirda da so přez šaty (jendź. themes) datym
potrjebnosćam přiměrić. Čitak RSS je tohorunja wobstatk programa. Z funkciju
spěšne pytanje (Quick Search) steji wjace móžnosćow k dispoziciji, zo by e-mejle
z hłowneho wokna won namakało.

Z pomocu rozšěrjenjow, tak mjenowanych Extensions, je móžno, programej dalše
funkcije přidać. Załožba Mozilla Foundation sama platformu za to k dispoziciji
staja, hdźe wuwiwarjo swoje rozšěrjenja za sćehnjenje poskićeja, ale najwjace
tam poskićenych rozšěrjenjow je jendźelskorěčnych. Do němčiny přełožene
rozšěrjenja so na němskim njewotwisnym portalu za rozšěrjenja poskićeja.

Rozšěrjenjow w hornjoserbšćinje je jenož jara mało. Zda so dotal, zo za to
potrjeba njeje. Njejsu wšak ani spušćomne ličby, kelko ludźi hornjoserbske
programy wužiwa. Za Thunderbird kaž tež za OpenOffice, Seamonkey a Mozilla
Firefox je hornjoserbska prawopisna kontrola. Do spočatka 2006 bu kalendrowe
rozšěrjenje wuwite, kotrež pak je zestarjene a je prašomnje, hač hišće funguje.
Město toho so specielnje kalendrowe rozšěrjenje Lightning wuwiwa, kotrež wšak
dotal hornjoserbsce njeje.

Hač do njedawna njeběše hornjoserbska prawopisna kontrola za wšě programy
Mozilla, tohodla njeběše móžno ani rozšěrjenje za to instalować. Nětko wšak w
předchadnym wotrězku naspomjene rozšěrjenje k dispoziciji steji. Je planowane
tute rozšěrjenje z hornjoserbskim pakćikom resp. hornjoserbskej archiwnej
wersiju zip sobu dodać, tak zo budźe njetrěbne tutee rozšěrjenje ekstra sćahnyć.

Distribucija Linux Debian swoju wersiju tutoho e-mejloweho programa dla
mjenoweje zwady z Mozilla Icedove přemjenuje.



https://hsb.wikipedia.org/wiki/Horst_%C5%A0losar

Kurt Horst Šlosar (němsce Horst Schlossar, * 23. septembra 1903 w Drježdźanach;
† 10. měrca 1964 tež tam) běše serbski moler a grafikar.

Horst Šlosar narodźi so w Drježdźanach jako syn pórclinoweho molerja Gustava
Šlosarja (1875 –1961) z čěskeho Žebráka a serbskeje maćerje Liny rodźeneje
Šwabic (1877–1951) z Delnjeje Kislicy pola Bjenadźic. Němske staćanstwo dósta
swójba hakle w lěće 1923. Wuchodźiwši ludowu šulu w Drježdźanach 1910–1918,
dźěłaše Horst Šlosar najprjedy jako metalownik a po tym jako pórclinowy moler.
Zdobom dźěłaše jako tajki tež w madźarskej pórclinowej manufakturje blisko
Budapesta.

Wot lěta 1927 do 1934 studowaše Horst Šlosar na Drježdźanskej Akademiji za
tworjace wuměłstwo, hdźež běše mjez druhim mišterski šuler pola molerja Otto
Dixa. Po studiju dźěłaše wón jako swobodny skutkowacy wuměłc w Drježdźanach.
Šlosarjowy zwisk k Dixej, kotryž so jako jedyn z prěnich profesorow wuměłstwa
hižo 1933 pušći, wobćeži jeho wuměłske tworjenje za čas Nacionalsocializma.
Najebać toho so twórby Šlosarja mjez 1933 do 1942 w Drježdźanach dale wustajeja.
Kónc lěta 1942 respektiwnje spočatk 1943 dyrbi wón do wójska a wulki dźěl jeho
twórbow so při bombardowanju Drježdźan 13. februara 1945 spali. Kónc druheje
swětoweje wójny přińdźe wón 5. meje 1945 do ameriskeje jatby w Krems při Dunaju,
wot tam do lěhwow w Vöcklabruck a Mauerkirchen w Awstriskej a so 30. meje 1945
zaso z jatby pušći.

Šlosar wěnowaše so nětko předewšěm motiwam znowanatwara a pohibuje so w přeco
wjetšej měrje tež w serbskich kružkach. Tak běše wón wot lěta 1949 čłon a
pozdźišo naměstnik Koła serbskich tworjacych wuměłcow, kotrež Conrad Felixmüller
wot 1948 nawjedowaše. Tute spožči jemu 1949 stipendij, zo by 12 dnjow w Slepom
molował. W Radworskim hrodźe, hdźež běše so 1946 Serbski wučerski wustaw
załožił, je Šlosar 1949 jeho jenički nasćěnowy wobraz molował, zapopadny pak tež
wopyt statneho prezidenta NDR Wilhelma Piecka 1950 w Budyšinje abo
industrializaciju w serbskej holi. W poslednej fazy žiwjenja předstaja Šlosar
sylnišo motiwy Narodneje ludoweje armeje.



https://hsb.wikipedia.org/wiki/Horis%C5%82aw

Jan Bohuwěr Mučink (němsce Johann Traugott Mutschink; * 12. decembra 1821 w
Njechanju, † 24. januara 1904 w Zemicach) bě serbski ludowy spisowaćel, wučer a
domiznowědnik. Słušaše srjedź 19. lětstotka k załožerjam swětneje serbskeje
wuměłstwoweje prozy a pisaše pod pseudonymom „Horisław“.

Narodźi so w Njechanju pola Lubija jako syn chěžkarja a nadrózneho dźěłaćerja
Jana Mučinka a jeho žony Hańže, rodźeneje Eiseltec. Po ludowej šuli w Dažinje,
hdźež bě Korla Awgust Mosak-Kłosopólski jeho sobušuler, móžeše so z chudych
wobstejnosćach pochadźacy Mučink z podpěru sakskeho knježerstwa při
Krajnostawskim wučerskim seminarje w Budyšinje wukubłać dać. Tam bě w samsnej
šulerskej generaciji kaž na přikład Korla Awgust Kocor, Michał Domaška, Jan
Wjela-Radyserb, Michał Rostok a Jan Bartko. Po zakónčenju seminara dósta wot
lěta 1842 najprjedy městna jako pomocny wučer w Klukšu, Barće, Bolborcach a
Njeswačidle. 1845 sta so z wučerjom noweje šule w Zemicach. Po 45-lětnej
dźěławosći jako Zemičanski wučer poda so 1890 na wuměnk.

Roman Herta Bohumile Šretroveje z lěta 1965 tematizuje mjez druhim wuske
přećelstwo mjez Janom Bohuwěrom Mučinkom a Hertu Wićazec.

Mučink słuša k aktiwnym młodym serbskim wučerjam doby narodneho wozrodźenja. W
lěće 1843 jima so Mučink k prěnjemu razej słowo w nowinach a podpěraše w
nastawku serbske narodne hibanje, kotremuž porokowachu němscy liberalisća
pozdatne panslawistiske prócowanja k lěpšemu Ruskeje. W swojej replice mjenowaše
město toho zbudźenje serbskeje kultury jako zaměr hibanja. W lěće 1847 słušeše k
załoženskim čłonam Maćicy Serbskeje. W rewoluciskimaj lětomaj 1848 a 1849
skutkowaše jako zapisowar burskeju towarstwow w Njezdašecach a Stachowje. Dla
swojeho 1849 wozjewjeneho pisma „Ribowčenjo abo politiske powědančko z nětčišich
časow“ steješe pod wobkedźbowanjom sakskich zarjadow dla „sylnych demokratiskich
tendencow“. 1850 wozjewi so dalše powědančko „Hród na Zhorjelskej horje
Landskrónje“, kotrež so runje tak ze strony wyšnosće kritizowaše, na čož
namołwichu jeho k zdźerženju za powołanje wučerja trěbneje loyality a
neutrality.



https://hsb.wikipedia.org/wiki/Hona%C4%8Dik

Europski kapralc (Euonymus europaeus) je rostlina ze swójby kapralcowych
rostlinow (Celastraceae). Dalše serbske mjena su kaponki, čerwjene kłobučki,
kaponjace drjewo, honačik, kapłanki, kokorači kerk.

W někotrych žórłach ma wědomostne mjeno Euonymus europaea. Ale nětko mjeno roda
Euonymus je muski. Tohodla jenož Euonymus europaeus je płaćiwy.

Europski kapralc je kerk abo małki štom, kotrež docpěje wysokosć wot 1,5 hač 3 m
(wot 3 hač do 6 m).

Łopjena docpěja dołhosć wot 4 hač 10 cm a su jejkojte, wótre, na kromje
karbikojće rězane a přećiwostejne.

Kćěje wot meje hač junija. Nazeleń žołte hač běłojte kćenja su njenapadne a
steja po dwěmaj hač po sydmjoch we wokołkowych pakićach, docpěja wulkosć wot 0,6
hač 1 cm a su štyriličbne. Krónowe łopješka steja swobodnje a su
jasnozelene-běłojte. Stameny steja před keluškowymi łopješkami.

Brěčkaty kapslowy płód je róžojta, karminčerwjena abo purpurowa, štyrihranity,
so štyridźělnje puka a docpěje šěrokosć wot 1,5 cm. Běłe symjenja maja
oranžočerwjeny přikryw (Arillus) a su jědojte. Płody so wot ptačkow rozšěrjuja.

Rostlina je w nimale cyłej Europje z wuwzaćom najbóle sewjerneje Europy a dźělow
regiona Srjedźneho morja rozšěrjena.



https://hsb.wikipedia.org/wiki/Hendrich_Bo%C5%BEidar_Wjela

Hendrich Božidar Wjela (němsce Heinrich Theodor Wehle, w Ruskej znaty jako
Генрих Теодор Веле, wědomostna transliteracija Genrich Teodor Vele; * 7. měrca
1778 w Dołhej Boršći; † 1. januara 1805 w Budyšinje) běše wuznamny krajinowy
rysowar a raděrowar.

Wjela so 7. měrca 1778 w Dołhej Boršći jako najmłódši syn tamnišeho serbskeho
fararja Jana Wjele (1737–1793) narodźi. Jeho mać Rahel Dorothea Wjelina běše
dźowka Zhorjelčanskeho prawiznika a komornistwoweho zarjadnika Heinricha
Gottloba Rieschke. Jan Wjela přewza w lěće 1782 w bliskej Chrjebi faru, dokal so
tež swójba přesydli. Hižo w dźěćatstwje zašćěpi so jemu Hornjołužiska hola a
hatowa krajina do pomjatka a zwobrazni ju w někotrych zažnych twórbach.

Swoje prěnje wukubłanje dósta Wjela w lěće 1790 při Zhorjelskim gymnaziju a
rysowanskeje šule pola krajinoweho rysowarja Christopha Nathe (1753–1806). Na to
přizamknje 1793 studij krajinarskeho molerstwa pola Johanna Christiana Klengela
a historiskeho molerstwa pola Giovannia Battisty Casanowy na kurwjerchowskej
wuměłstwowej akademiji w Drježdźanach. Tam dožiwi so wuwiwacu romantiku a so po
prěnich wuspěchach 1799 do Chalkografiskeho towarstwa w Dessauje jako rysowar
powoła. Dokelž bě Wjela zahorjeny jěchar, swoje twórby w Dessauje zdźěla tunje
předa, zo by pjenjezy za wupožčenje konjow měł. Na přeprošenje noweho ruskeho
cara Aleksandra I. přińdźe wón w lěće 1801 na rusku wuměłstwowu akademiju k
wědomostnikej starowěka Marie-Gabriel-Florent-Auguste de Choiseul-Gouffier,
kotryž bě zdobom direktor akademije a carskeje biblioteki. Dokelž Ruska w lěće
1801 Georgisku anektowaše, dósta hižo bórze nadawk kartografiske pohladnicy
Kawkaza a transkawkazkich kónčinow zhotowić. W tym zwisku wobdźěli so Wjela při
ekspediciji pod nawodom přirodowědomostnika hrabje Apolla Musin-Puškina
(1760–1805) do tutych kónčinow, kotraž dyrbješe přehlad wo nowo zdobytych
zemskich pokładow podać. Ekspedicija woteńdźe 20. februara 1802 z Pětrohrodu a
přeprěči kónc apryla, spočatk meje Kawkaz w Georgiskej, hdźež tež pječa hač do
nalěća 1803 zwosta. Po tym so ekspedicija najskerje hač do kónca 1803 do směra
Armenskej poda. Přez napinanja wuprawy pak Wjela schori, ekspediciju přetorhny a
so do Němskeje nawróći. Kartografiski material, kotryž wón zhotowi zwosta pola
hrabje Musin-Puškina abo přeńdźe do wotpowědnych archiwow. Krajinowe rysowanki,
kotrež za čas ekspedicije zhotowi, sebi Wjela pak zdźerži. Bórze po jeho nawróće
wón Nowe lěto 1805 w Budyšinje zemrě. Wjela je w Chrjebi pódla swojeho nana
pochowany, hdźež so składnostnje 200. narodnin 1978 wopomnjenska tafla při farje
wotkry.

Jeho twórby jeho mać hišće w lěće 1805 w Drježdźanach na předawansku wustajeńcu
k wuměłskim wikowarjej Rittnerej da, hdźež sebi podpołkownik Xaver Maria Caesar
von Schönberg-Rothschönberg (1768–1853) 193 rysowankow za 800 tolerjow kupi.
Někotre z tutych pokaza wón w lěće 1811 tež wjacekróć Goethej, kotryž rysowanki
tež druhim napřećo chwalobnje naspomni. Wjela je jedyn z najwuznamnišich
krajinarskich rysowarjow swojeho časa a je, wosebje přez swoje rysowanki z
wuprawy do Kawkaza, tež wutworjenje realistiskeho krajinarskeho rysowanja w
Němskej wobwliwował.



https://hsb.wikipedia.org/wiki/Hatna_lilija

Wulka bónčawa abo běła bónčawa (Nymphaea alba) je rostlina ze swójby bónčawow.
Dalše ludowe mjena za bónčawu su wódna knježička, hatna knježička, wódna lilija,
wódna kanka, hatna lilija a hatna husyčka.

Łopjena su wulke, kulojte, na spódku hłuboko zarězowane a maja přeměr wot 10 hač
30 cm. Łopjenate nerwy su hač do kromy 2- abo 3 razy widłaće dźělene z prěčnymi
nerwami. Wone su jenož na nasadźe dołhich, elastiskich stołpikow hłuboko
zarěznjene. Jich dychawki su na hornim boku.

Wona kćěje wot meje hač do awgusta. Kćenja płuwaja, su wulke a docpěja přeměr
wot 10 hač do 12 cm. 10 hač do 25, maksimalnje 30 krónowych łopješkow su
podołhojte, přeco běłe a tak dołhe kaž keluškowe łopješka abo dlěše. 4 hač do 5
keluškowych łopjenow je hrube, zelene abo brunojte a podołhojte. Mnoholičbne,
sněhběłe krónowe łopješka nutř k próškowym łopješkam přistupja. Kćenja móžu
wobsahować hač do 125 žołtych próškowych łopješkow. Kćenja so jenož wodnjo
puknu.

Płódnik je kulojty a ma płony, žołty plěšk z 12 hač do 20 plěškowymi
promjenjemi. Wón so po wopróšenju wot insektow pod wodu nuri a so k jahodowemu
płodej wuwiwaja, kotryž potom zhni a symjenja pušći.

Wona rosće we małowutkatych abo wutkatych, stejacych abo pomału běžacych wodach,
a to w hatach, starych wodach a měrnych jězorach.



https://hsb.wikipedia.org/wiki/Hatna_husy%C4%8Dka

Wulka bónčawa abo běła bónčawa (Nymphaea alba) je rostlina ze swójby bónčawow.
Dalše ludowe mjena za bónčawu su wódna knježička, hatna knježička, wódna lilija,
wódna kanka, hatna lilija a hatna husyčka.

Łopjena su wulke, kulojte, na spódku hłuboko zarězowane a maja přeměr wot 10 hač
30 cm. Łopjenate nerwy su hač do kromy 2- abo 3 razy widłaće dźělene z prěčnymi
nerwami. Wone su jenož na nasadźe dołhich, elastiskich stołpikow hłuboko
zarěznjene. Jich dychawki su na hornim boku.

Wona kćěje wot meje hač do awgusta. Kćenja płuwaja, su wulke a docpěja přeměr
wot 10 hač do 12 cm. 10 hač do 25, maksimalnje 30 krónowych łopješkow su
podołhojte, přeco běłe a tak dołhe kaž keluškowe łopješka abo dlěše. 4 hač do 5
keluškowych łopjenow je hrube, zelene abo brunojte a podołhojte. Mnoholičbne,
sněhběłe krónowe łopješka nutř k próškowym łopješkam přistupja. Kćenja móžu
wobsahować hač do 125 žołtych próškowych łopješkow. Kćenja so jenož wodnjo
puknu.

Płódnik je kulojty a ma płony, žołty plěšk z 12 hač do 20 plěškowymi
promjenjemi. Wón so po wopróšenju wot insektow pod wodu nuri a so k jahodowemu
płodej wuwiwaja, kotryž potom zhni a symjenja pušći.

Wona rosće we małowutkatych abo wutkatych, stejacych abo pomału běžacych wodach,
a to w hatach, starych wodach a měrnych jězorach.



https://hsb.wikipedia.org/wiki/Hadam_Bohuchwa%C5%82_%C5%A0%C4%9Brach

Hadam Bohuchwał Šěrach (němsce Adam Gottlob Schirach; * 5. septembra 1724 w
Nosaćicach; † 3. apryla 1773 w Budyšinku) bě serbski farar, rozswětler a jako
pčołar tež přirodospytnik mjezynarodneho formata.

Hadam Bohuchwał Šěrach narodźi so 5. septembra 1724 (zdźěla poda so tež 5.
nowember 1724) jako syn fararja Hadama Zachariasa Šěracha a wnuk Pětra Šěracha w
Nosaćicach. Wot lěta 1737 do 1743 wopyta Šěrach wjerchowsku šulu swj. Afry w
Mišnje. W předsłowje swojeje 1767 wuchadźacej pčołkacej teologiji
(Melitto-theologia) pisa, zo spěchuja hižo tu wučerjo, mjez nimi tež Theophilus
Grabener (1685–1750), jeho wobdźiwanje za přirodu a wuzběhnu wosebje dźěła
Hamburgskeho radneho knjeza a fyzikoteologu Bartholda Heinricha Brockesa
(1680–1747). Wot lěta 1743 do 1746 studowaše Šěrach teologiju, filozofiju a
přirodowědy na uniwersiće w Lipsku, hdźež běše tež čłon tamnišeho Serbskeho
prědarskeho towarstwa. Spočatk lěta 1748 powoła so Šěrach do Budyšinka, hdźež
hač do swojeje smjerće jako farar skutkowaše.

Jako farar w Budyšinku pokroči Hadam Bohuchwał Šěrach ze swojimi
wobkedźbowanjemi přirody a wěnuje so nětko tež intensiwnje pčołarstwu. W lěće
1761 wozjewi swoje prěnje pojednanje k tutej temje w jeho spisu Die mit Natur
und Kunst verknupfte neuerfundene Oberlausitzsche Bienenvermehrung. Šěrach
wuslědźi, zo wuplahuja sebi pčołki z krucha płastow z młodźu nowu matku. Tak
hodźi so z kóždeho jejka nowa wotnožka respektiwnje nowy pčołkacy lud tworić.
Pčołarjo jemu tole tehdy wěrić nochcychu, dokelž spowali tuta metoda wšitke
dotalne dopóznaća přispóznateju René-Antoinea Ferchaulta de Réaumura (1683–1757)
a Jana Swammerdama (1637–1680), po kotrychž móžeše so jenož z młodźe matki zaso
nowa matka dobyć. Z tuteje přičiny přeńdźe tuta metoda, kotraž so hišće dźensa
wužiwa, jako „Schirachscher Betrug“ do literatury.

Hižo w lěće załoženja Hornjołužiskeje pčołarskeje towaršnosće w lěće 1766 so
Šěrach wot swojich sobustawow na stajneho pismawjedźerja wuzwoli. Zdobom běše
tuta towaršnosć prěnja pčołarska towaršnosć scyła a so 1771 tež wot sakskeho
kurwjercha Bjedricha Awgusta I. priwileguje. W tutej funkciji, kotruž hač do
swojeje smjerće zaběra, steji Šěrach we wuskim zwisku z mnohimi ekspertami
wědomosće a wažnymi towarstwami. Swoje nastawki w prěnim pčołarskim časopisu
„Abhandlungen und Erfahrungen der Oeconomischen Bienengesellschaft in
Oberlausitz“, kotrehož wudawaćel wón mjez 1766 do 1771 běše, swědča wo jeho
dokładnym wobkedźbowanju a bohatej praktiskej nazhonitosći. Dalše knihi, kaž Der
sächsische Bienenmeister (1769), Ausführliche Erläuterung der unschätzbaren
Kunst, junge Bienenschwärme oder Ableger zu erzielen (1770) a Waldbienenzucht
(1774) nakładowachu so přeco znowa a so samo do rušćiny, francošćiny a italšćiny
přełožowachu. W lěće 1768 załoži Šěrach w Budyšinku prěnju wučbnu pčolnicu, do
kotrejež tež carina Katarina II. studentaj ze Smolenska pósła.

Hadam Bohuchwał Šěrach wozjewi pak tež wšelake twórby w serbskej rěči. Tak wuda
w lěće 1750 Löscherowe cyrkwine kluče, w kotrychž tež wo cyrkwinskich nałožkach
w serbskich wosadach rozprawi. Hromadźe z Janom Gotttrauom Běmarjom, Janom
Bjedrichom Langu a Jurjom Mjenjom přełoži 1751 Lutherowu Domjacu postilu a w
lěće 1756 wjacekróć nakładźeny přidawk k serbskim Spěwarskim, w kotrymiž běše
wón tež stawizny dotal ćišćanych Spěwarskich (pozdźišo doda tež kěrluše)
předstajił. Šěrach wuda prěni raz 1755 tež cyłe, wot Jana Běmarja zestajene a
pozdźišo rozšěrjene Duchowne kěrlušowe knihi. Dokelž wón we wudaću z lěta 1759
kěrlušaj, kotrež za mytiskej a njezrozumliwej dźeržeše wuwostaji, přińdźe ke
rozkorje ze serbskimi duchownymi Kühnom, Šołtu a Racu. Woni docpěchu pola
wyšnosće, zo so kěrluš zaso do Spěwarskich zapřija.

Přez duchowne wobstejnosće Lipšćanskeho rozswětlerstwa nastachu srjedź 18.
lětstotka wšelake spisy k zakitowanju Serbow. W jednej z nich žadaše sebi Šěrach
w swojej Schutzschrift für die alten Slaven und Wenden 1755 runoprawosć Serbow w
regionalnym stawiznopisu. Wón wuzběhnje, zo přisłušeja tež Serbja k starodawnym
wobydlerjam Němskeje a sebi tuž hižo strowy patriotizm žada, jich stawizny bjez
předsudkow, z česćownjom a respektom wobjednawać a so tež za zdźerženje
serbskeje rěče zasadźi. Tak so tež w recensiji k wudaću Jana Bogumiła
Hauptmannowych delnjoserbskich Spěwarskich 1769 za pěstowanje serbskeje rěče
wupraji a zdźěła ze zawjedźenjom šulskeje winowatosće we Łužicy 1770 Horne
Łužicke serske šulske knižki.



https://hsb.wikipedia.org/wiki/Ha%C5%82%C5%BEata_j%C4%9B%C5%BEelnja

Hałzata jěželnja (Sparganium erectum, syn.: Sparganium polyedrum (Asch. &
Graebn.) Juz., Sp. ramosum Huds., Sp. ramosum subsp. polyedrum Asch. & Graebn.)
je rostlina ze swójby rohodźowych rostlinow (Typhaceae). Rostlina je we wjele
žórłach swójskej swójbje jěželnjowych rostlinow (Sparganiaceae) přirjadowana.

Hałzata jěželnja je trajne zelo, kotrež docpěje wysokosć wot 2 m. Stołpiki su
hałzate.

Dwulinkowe łopjena su ćmowozelene, třihranite, zrunane, w delnim dźělu
3-róžkate, maja formu mječa a docpěja šěrokosć wot 3 (5) hač do 15 mm. Stołpiki
su rozhałužkowate a hałzata.

Rostlina kćěje wot junija hač do awgusta. Muske a žónske kćenja steja we
wšelakich kulojtych kwětnistwach (pakić) na jednej rostlinje. Muske kćenja steja
na hornich stołpikowych rozhałužkowanjach a maja tři stameny. Žónske kćenja
steja na delnich stołpikowych rozhałužkowanjach a maja wusahowacu pěstu. Kćenja
maja šupiznojte perigonske łopjena.

Płody docpěja dołhosć wot 7 hač do 11 mm, su pysčičkojte, ze šěrokim, połnym,
hornim dźělom. Zrałe płody móžeja hač do 12 měsacow we wodźe płuwać.



https://hsb.wikipedia.org/wiki/H%C3%B3rska_w%C3%B3l%C5%A1a

Hórska wólša (Alnus incana, syn.: Betula alnus L. var. incana L.) je štom ze
swójby brězowych rostlinow (Betulaceae).

Króna je njeprawidłownje kehelojta. Hałuzy zwjetša horje sahaja. Młode hałuzy su
oliwozelene do swětłobrune, lochko kosmate ale nic lěpjate.

Rostlina nabohaćuje dusyk z pomocu dusyk zwjazowacymi hribami, z kotrymiž je
wólša žiwa ze symbiozu.

Łopjena su měnjate, jejkojto-eliptiske, poněčim přikónčene, dwójce rězane na
delnim boku šěrozelene a 2-3 cm dołho stołpikate. Wone docpěwaja dołhosć wot 4
hač do 10 cm a w nazymje njepřebarbja.

Kćěje wot februara (měrca) hač do apryla. Micki so před łopjenami jewja. Muske
micki su načerwjeń brune, steja po třoch hač po pjećoch a docpěwaja dołhosć wot
7 hač 10 cm. Žónske micki su sedźace a docpěwaja wulkosć wot 3 hač 5 mm.

Rostlina je w sewjernej a srjedźnej a wuchodnej Europje, južnje hač do
srjedźneje Italskeje a Balkanskeje połkupy a wuchodnje hač do Kawkaza
rozšěrjena.

Nimo w Europje domjaceje nominatoweje formy, so sćěhowace tři taksony často jako
poddružiny wot Alnus incana wobhladaja. přirjadowanje je tola diskutowane,
poddružiny buchu wot někotrych awtorow jako swójske družiny zastopnjowane,
zdźěla tež jako wariety.



https://hsb.wikipedia.org/wiki/Greifswald

Uniwersitne a hansowe město Greifswald (delnjoněmsce Griepswold) je pjate
najwjetše město Mecklenburgsko-Předpomorskeje a nadeńdźe so na sewjerowuchodźe
zwjazkoweho kraja w Předpomorskej při brjoze Baltiskeho morja. Leži při wuliwje
rěčki Ryck (= „rěka“) do Greifswaldskeho zaliwa mjez kupomaj Rujany a Usedom a
ma něhdźe 56.000 wobydlerjow.

W lěće 1456 załožena uniwersita w Greifswaldźe je po Roztokskej druha najstarša
w baltiskim rumje a ma něhdźe 11.000 studentow.

Prěnje naspomnjenje jako oppidum Gripheswald pochadźa z lěta 1248. W dalšim
wopismje nadeńdźe so pokiw, zo je němske mjeno města Gripeswald, štož pokaza na
to, zo měješe město hišće druhe, snadź słowjanske abo danske mjeno. 1250 dósta
Greifswald wot wójwody Wartisława III. měšćanske prawa. 1278 mjenuje so město
prěni raz jako čłon Hansy. 1456 załoži wójwoda Wartisław IX. po iniciatiwy města
pomorsku krajnu uniwersitu w Greifswaldźe. Wot 1631 hač do 1815 słušeše město
kaž nimale cyły pomorski pobrjóh k Šwedskej. W Druhej swětowej wójnje njebu
město wulce wobškodźene.



https://hsb.wikipedia.org/wiki/Georg_Sauerwein

Georg Julius Justus Sauerwein (* 15. januara 1831 w Hannoverje; † 16. decembra
1904 w Kristianiji, dźensa Oslo) bě němski publicist, rěčny wědomostnik a
humanist zakitowar mjeńšinowych rěčow (delnjoserbski, litawski) w Němskim
kejžorstwje.

Georg Sauerwein (serbsce: Juro Surowin) je so narodźił jako syn fararja w
Hannoverje a je w Gronauje (Leine) wotrostł. Ze 17 lětami je złožił maturu a je
šoł na studij rěčnych wědomosćow a teologije do Göttingena. Je pak chodźił tež
na čitanja fyziki, chemije a botaniki. Po třoch lětach je studij bjez
wotzamknjenja přetorhnył a je por lět we Walesu a Jendźelskej přežiwił. Tam je
pytnył swój rěčny talent. Za čas swojeho žiwjenja je nawuknył wjace hač 60 rěčow
a dialektow.

Surowin je płaćił jako najwjetši rěčny wučeny swojeho časa. Jako so wuznawajucy
pacifist je so angažował přećiwo imperializmej kejžorstwa a je wozjewił mjezy
druhim dwurěčne basnje składnostnje měroweho kongresa 1899 w Parisu, w kotrychž
je napominał k měrej.



https://hsb.wikipedia.org/wiki/Firefox

Mozilla Firefox [moʊˈzɪlə ˈfaɪɹfɑks], krótko tež jenož Firefox mjenowany, je
swobodny webowy wobhladowak Mozilla-projekta. Wón so w septembru 2002 wozjewi a
słušeše w septembru 2013 ze swětowym wičnym podźělom wot něhdźe 18 procentow k
třom najčasćišo wužiwanym webowym wobhladowakam. Wot wersije 31.0 wuńdźe Firefox
tež oficielnje w hornjoserbšćinje.

W lěće 2004 rozsudźichu so wuwiwarjo programoweje zběrki Mozilla Application
Suite, zo swoju strategiju změnja. Přičina běše mj. dr. rozsud firmy Apple swój
wobhladowak Safari na druhim techniskim zakładźe wuwiwać.

Mjeztym zo běchu wuwiwarjo suity Mozilla najprjedy wotpohladali, po móžnosći wšě
wažne internetne funkcije kaž webowy wobhladowak, e-mejlowy program, adresnik a
HTML-Editor w jednym programowym pakćiku (Mozilla Application Suite) zjednoćić,
so tola wšitke programowe komponenty k samostatnym programam wuwichu. Tute měli
so přez spěšniše startowanje, snadniše wućeženje składowaka a krótši ličenski
čas wuznamjenić.

Funkciju weboweho wobhladowaka přewza Mozilla Firefox. Z e-mejloweje komponenty
nasta program z mjenom Mozilla Thunderbird, HTML-editor bu k programej Nvu dale
wuwity a skónčnje nasta kalendrowy program Mozilla Sunbird, kotryž jako jenička
mjez tutymi nětčišimi samostatnymi programami standardny wobstatk suity Mozilla
njeběše, ale jenož programowe rozšěrjenje, kotrež dyrbješe so přidatnje
instalować.Wot 2005 so nowa suita programow pod mjenom SeaMonkey dale wuwiwa.

Kaž Mozilla Application Suite wužiwa Firefox tak mjenowanu Gecko Rendering
Engine, modul za zwobraznjenje HTML-stronow a na XML bazěrowanu rěč XUL za
wuhotowanje grafiskeho powjercha.

Firefox skići móžnosć, zo by so přez šaty (jendźelsce themes) optisce přiměrił a
přez rozšěrjenja (jendźelsce extensions) z dalšimi funkcijemi wudospołnił. Z
rozšěrjenjemi móža so na přikład wabjenja blokować, phishing wotwobarać, myšowe
gesty abo nastroje za webowych wuwiwarjow dodać. Někotre z rozšěrjenjow
eksistuja oficielnje abo njeoficielnje z hornjoserbskim přełožkom. Firefox
podpěruje Tabbed Browsing, štož woznamjeni zwobraznjenje wjacorych webowych
stronow na registrowych rajtarkach (jendźelsce tabs) jedneho wokna. Nimo toho je
RSS we formje dynamiskich zapołožkow móžno. Tute zapołožki aktualizuja so při
startowanju wobhladowaka a hodźa so kaž rjadowaki wužiwać. Wužiwar widźi tuž
stajnje aktualne zapiski powěsćoweje strony abo webloga na jedyn pohlad.

Firefox steji za dźěłowe systemy Microsoft Windows (wot Windows XP), Linux, OS/2
(tež eComStation) a Mac OS X k dispoziciji. Po podaćach zhotowjerja poruči so za
Windows/Linux Intel Pentium 4, kotryž SSE2 podpěra, 512 MB RAM a 200 MB składa
na krutej tačeli. Werzije za Mac sej Intel x86-procesor a tohorunja 512 MB RAM a
200 MB składa na krutej tačeli žadaja.

Po zwadźe mjenow dla mjez Debianom a Mozillu wo wuměnjenjach wužiwanja za marki
wot Mozilla dósta Firefox w Debianje mjeno Iceweasel. Druhe produkty Mozilla
dóstachu tohorunja nowe mjena, kotrež so wšě z Ice započinaja.



